<doc id="1654585" url="https://pl.wikipedia.org/wiki?curid=1654585" title="Akwamanila">
Akwamanila

Akwamanile (akwamanila, akwamanilla) (łac. "aqua" – woda, "manus" – ręka) - metalowe lub ceramiczne naczynie na wodę do polewania rąk przy obrzędach liturgicznych.
Forma.
Wykonywano je z brązu, miedzi, cyny, mosiądzu lub srebra i dekorowano rytowanymi figurami lub scenami z Biblii, później także emaliowano. Pod koniec okresu romańskiego zaczęło przybierać kształty zoomorficzne (np. gryf, pies, koń, lew) i antropomorficzne (np. rycerz na koniu, brodaty człowiek). 
Historia.
W Persji i krajach islamu znane było już od VII w. W chrześcijańskich obrzędach liturgicznych w Europie zaczęto go używać od XI w. Pod koniec XV w. przestały być stosowane podczas nabożeństw. Ich funkcje przejęły ampułki. 
Do naszych czasów zachowała się znaczna liczba akwamanile pochodzenia flamandzkiego i niemieckiego z XIII i XIV w. W zbiorach Muzeum Czartoryskich w Krakowie znajduje się akwamanile egipskie z XI-XII w.

</doc>
<doc id="1654586" url="https://pl.wikipedia.org/wiki?curid=1654586" title="Urałmasz Jekaterynburg">
Urałmasz Jekaterynburg



</doc>
<doc id="1654588" url="https://pl.wikipedia.org/wiki?curid=1654588" title="Urałmasz Swierdłowsk">
Urałmasz Swierdłowsk



</doc>
<doc id="1654589" url="https://pl.wikipedia.org/wiki?curid=1654589" title="Johannes Indagine">
Johannes Indagine



</doc>
<doc id="1654590" url="https://pl.wikipedia.org/wiki?curid=1654590" title="Sprzysiężenie Siedmiu">
Sprzysiężenie Siedmiu

Powstanie w Persji w VI w. p.n.e. przeciw Bardiji nazywanemu przez Greków Smerdisem.
Herodot opisuje je w trzeciej księdze "Dziejów". Wedle jego relacji Bardija nie był prawdziwym synem Cyrusa i bratem Kambyzesa, lecz sobowtórem podstawionym przez Medów w tak zwanym spisku magów.
Podstęp ten przejrzał szlachetny Pers Otanes, który postanowił sprawdzić rzecz przez swą córkę Fajdymię będącą nałożnicą władcy. Upewniwszy się, że Bardija nie jest tym, za kogo się podaje, rozpoczął poszukiwanie sojuszników.
Odnalazł ich w osobach pięciu innych szlachetnych Persów: Aspatinesa, Gobyrasa, Intafrenesa, Megabyzosa oraz Hydarnesa. Po powrocie do kraju dołączył do nich także Dariusz, syn Hystaspesa – późniejszy król Persji.
Siedmiu mężów sprowokowało i przeprowadziło udane powstanie, w którym Gobyras i Dariusz odnaleźli i zgładzili uzurpatora. Jednak zdania co do przyszłości kraju były wśród nich podzielone. Ilustruje to słynny fragment z "Dziejów", w którym trzej mężowie wypowiadają mowy o trzech formach ustroju. Otanes popiera demokrację, pragnąc powierzyć władzę ogółowi Persów. Megabyzos chciałby oligarchii i rządów możnych. Ostatecznie wygrywa zdanie Dariusza, który opowiada się za przywróceniem monarchii.
Po zdecydowaniu się na formę rządów siedmiu mężów wybrać musi spośród siebie nowego monarchę. Decydują się na losowanie, z udziału w którym dobrowolnie rezygnuje Otanes, którego ród będzie odtąd specjalnym przywilejem wyłączony spod władzy królewskiej. Pozostałych sześciu dosiada o świcie koni, a władcą zostanie ten, którego wierzchowiec zarży jako pierwszy. Dzięki podstępowi wymyślonemu przez koniuszego Ojbaresa nowym władcą zostaje Dariusz, który zmusił konia do zarżenia dzięki zapachowi klaczy.
Historia o Sprzysiężeniu siedmiu, choć zapewne nie w pełni oparta na autentycznych wydarzeniach, pełniła istotną rolę w kształtowaniu się perskiego społeczeństwa oraz w narracji "Dziejów" Herodota. Siedmiu mężów to siedem rodów współpracujących z Dariuszem w panowaniu nad Persją. Ilekroć w "Dziejach" Persowie dokonują heroicznych czynów, stoi za nimi jeden z siedmiu mężów lub jego potomek.

</doc>
<doc id="1654592" url="https://pl.wikipedia.org/wiki?curid=1654592" title="Adriana Poli Bortone">
Adriana Poli Bortone

Adriana Poli Bortone (ur. 25 sierpnia 1943 w Lecce) – włoska polityk, nauczyciel akademicki, była deputowana do Parlamentu Europejskiego i minister, wieloletnia parlamentarzystka.
Życiorys.
W 1965 ukończyła studia humanistyczne, po których rozpoczęła pracę naukową na Università del Salento w Lecce. Na uczelni doszła do stanowiska docenta, prowadziła wykłady z zakresu literatury klasycznej i filozofii.
Od połowy lat 60. działała w postfaszystowskim Włoskim Ruchu Socjalnym. W latach 80. była sekretarzem krajowym ds. kobiet tej organizacji. Od 1990 zasiadała w ścisłych władzach MSI, w 1995 należała do założycieli nowego ugrupowania – Sojuszu Narodowego.
Od 1983 do 1999 sprawowała mandat posłanki do Izby Deputowanych IX, X, XI, XII i XIII kadencji. W pierwszym rządzie Silvia Berlusconiego, od maja 1994 do stycznia 1995, zajmowała stanowisko ministra zasobów rolnych, żywnościowych i leśnych. Od 1967 była radną Lecce, a w latach 1998–2007 pełniła funkcję burmistrza swojej rodzinnej miejscowości.
W 1999 i 2004 była wybierana do Parlamentu Europejskiego. Zasiadała we frakcji Unii na rzecz Europy Narodów. W 2008 zrezygnowała z mandatu w PE, kiedy to w przedterminowych wyborach krajowych została z listy Ludu Wolności wybrana do Senatu XVI kadencji (do 2013).
Od 2009 kierowała własną formacją polityczną pod nazwą Io Sud. Później dołączała kolejno do ugrupowania Bracia Włosi, Forza Italia i Ruchu Socjalnego – Trójkolorowy Płomień.

</doc>
<doc id="1654593" url="https://pl.wikipedia.org/wiki?curid=1654593" title="Albarello">
Albarello

Albarello – jest to fajansowe naczynie aptekarskie w kształcie cylindrycznym (przypominającym łodygę bambusa) u góry lekko zwężone. Używano ich w Mezopotamii i Persji. W okresie Renesansu (w XIV wieku) wykonywano we Włoszech piękne i kolorowe albarelle w majolice.

</doc>
<doc id="1654594" url="https://pl.wikipedia.org/wiki?curid=1654594" title="Otanes">
Otanes

Otanes (, ) – żołnierz perski VI w. p.n.e. Organizator Sprzysiężenia Siedmiu, które wyniosło na tron Dariusza. Według Herodota miał zalecać "rządy państwa powierzyć ogółowi Persów", co odrzuciła reszta spiskowców. W odpowiedzi na to zrezygnował z kandydowania na króla z uzasadnieniem: "ani nie chcę panować, ani panowaniu ulegać. Pod tym zaś warunkiem zrzekam się rządów, że nie będę podlegał rozkazom żadnego z was, ani ja sam, ani moi potomkowie po wieczne czasy".
Dowódca wyprawy na Samos mającej na celu obalenie Majandriosa i zaprowadzenie rządów Sylosonta, brata Polikratesa.

</doc>
<doc id="1654595" url="https://pl.wikipedia.org/wiki?curid=1654595" title="Kongō (okręt)">
Kongō (okręt)

„Kongō” – nazwa noszona na przestrzeni dziejów przez kilka japońskich okrętów:

</doc>
<doc id="1654596" url="https://pl.wikipedia.org/wiki?curid=1654596" title="Głowica RRW">
Głowica RRW



</doc>
<doc id="1654606" url="https://pl.wikipedia.org/wiki?curid=1654606" title="Sibir Nowosybirsk (piłka nożna)">
Sibir Nowosybirsk (piłka nożna)

Sibir Nowosybirsk (ros. Футбольный клуб «Сибирь» Новосибирск, "Futbolnyj Kłub „Sibir” Nowosibirsk") – rosyjski klub piłkarski z siedzibą w Nowosybirsku.
Historia.
Piłkarska drużyna Buriewiestnik została założona w 1936 w Nowosybirsku, a w 1937 debiutowała w Grupie D Mistrzostw ZSRR.
W 1946 drużyna Krylja Sowietow Nowosybirsk startowała w Trzeciej Grupie Mistrzostw ZSRR, a w turnieju finałowym zdobyła awans do Drugiej Grupy. Jednak nie utrzymała się w drugiej grupie i później występowała w rozgrywkach amatorskich.
Od 1969 już jako Sibsielmasz Nowosybirsk występowała w Drugiej Lidze Mistrzostw ZSRR, z wyjątkiem sezonu 1970, kiedy to spadła do niższej ligi. Od 1972 klub nazywał się Czkałowiec Nowosybirsk. Po sezonie 1984 klub został wykluczony z rozgrywek za „niskie sportowe wyniki”. Ale od 1987 do 1989 ponownie występował w Drugiej Lidze.
W 1990 i 1991 występował w Drugiej Niższej Lidze.
W Mistrzostwach Rosji klub startował w Pierwszej Lidze, w której występował do 1996, z wyjątkiem sezonu 1994, kiedy to spadł na rok do niższej ligi.
W latach 1997–2004 klub występował w Drugiej Dywizji, z wyjątkiem sezonu 2000, kiedy to zaliczył występ w Amatorskiej Lidze.
Od 2005 roku klub występuje w Pierwszej Dywizji. W 2006 klub zmienił nazwę na Sibir Nowosybirsk.
Zawodnicy.
Od 21 marca do 11 października 2013 trenerem Sibiru był Dariusz Kubicki, który w latach 2011–2012 był tu asystentem trenera. Obowiązki trenera przejął Siergiej Kirsanow.
Barwy Sibiru reprezentowało też dwóch Polaków: Wojciech Kowalewski (w latach 2010–2011) i Bartłomiej Grzelak (2010). Od czerwca 2013 z zespołem trenuje Patryk Kubicki (syn Dariusza Kubickiego), niegdyś piłkarz Znicza Pruszków, który podpisał z Sibirem Nowosybirsk roczny kontrakt z możliwością przedłużenia o kolejny sezon.

</doc>
<doc id="1654607" url="https://pl.wikipedia.org/wiki?curid=1654607" title="Naczelny Dowódca Sił Zbrojnych">
Naczelny Dowódca Sił Zbrojnych



</doc>
<doc id="1654611" url="https://pl.wikipedia.org/wiki?curid=1654611" title="Walter Friedrich Wislicenus">
Walter Friedrich Wislicenus



</doc>
<doc id="1654613" url="https://pl.wikipedia.org/wiki?curid=1654613" title="Lorenzo Micelli">
Lorenzo Micelli

Lorenzo Micelli (ur. 24 października 1970 w Urbino) - włoski trener piłki siatkowej. Absolwent Uniwersytetu San Marino. Karierę trenerską rozpoczął w 1996 r. w swoim rodzinnym mieście Urbino, gdzie został trenerem żeńskiej drużyny lokalnego klubu Robur Tiboni Volley Urbino występującego wówczas w rozgrywkach Serie B1. Od roku 2002 był członkiem ekipy technicznej kobiecej reprezentacji Włoch, z którą uczestniczył w Igrzyskach Olimpijskich w Atenach 2004 i Pekinie 2008. W roku 2006 był drugim trenerem reprezentacji Włoch. 
Od sezonu 2014/2015 do sezonu 2015/16 był trenerem Atomu Trefla Sopot. Od stycznia 2017 do kwietnia 2019 roku był trenerem KS DevelopResu Rzeszów.
Sukcesy klubowe.
Mistrzostwa Włoch juniorek: 
Puchar Włoch: 
Liga Mistrzyń: 
Puchar Turcji: 
Liga turecka: 
Superpuchar Turcji:
Puchar Polski:
Puchar CEV:
Liga polska:
Puchar Francji:
Liga francuska:
Sukcesy reprezentacyjne.
Letnia Uniwersjada: 

</doc>
<doc id="1654614" url="https://pl.wikipedia.org/wiki?curid=1654614" title="Mirko Bašić">
Mirko Bašić

Mirko Bašić (ur. 14 września 1960 w Bjelovarze) – chorwacki piłkarz ręczny, bramkarz. W barwach Jugosławii dwukrotny medalista olimpijski.
Mierzący 188 cm wzrostu zawodnik był mistrzem olimpijskim w Los Angeles w 1984 (Jugosławia była jednym z państw komunistycznych, które wzięły udział w olimpiadzie) oraz brązowym medalistą igrzysk w Seulu. W 1986 znajdował się w gronie mistrzów świata.

</doc>
<doc id="1654615" url="https://pl.wikipedia.org/wiki?curid=1654615" title="Mirko Basić">
Mirko Basić



</doc>
<doc id="1654617" url="https://pl.wikipedia.org/wiki?curid=1654617" title="Cyklopiroksolamina">
Cyklopiroksolamina



</doc>
<doc id="1654618" url="https://pl.wikipedia.org/wiki?curid=1654618" title="The Sitcom Warriors">
The Sitcom Warriors

The Sitcom Warriors - niemiecki zespół muzyczny, założony w 1999 roku w Berlinie.

</doc>
<doc id="1654619" url="https://pl.wikipedia.org/wiki?curid=1654619" title="Ariel Dorfman">
Ariel Dorfman

Ariel Dorfman (ur. 6 maja 1942 w Buenos Aires, Argentyna) – chilijski powieściopisarz, dramaturg, eseista i działacz na rzecz praw człowieka. Od 2004 obywatel USA.
Życiorys.
Urodził się w Buenos Aires, jako syn Adolfa Dorfmana (urodzonego w Odessie, znanego argentyńskiego profesora ekonomii) i Fanny Zelicovich Dorfman (posiadającej korzenie rumuńsko-mołdawskie). Krótko po jego narodzinach rodzina przeprowadziła się do USA, a w 1954 do Chile. Studiował w Universidad de Chile, a następnie został nauczycielem w tej uczelni. W 1967 otrzymał obywatelstwo chilijskie. Od 1968 do 1969 studiował na Uniwersytecie Kalifornijskim w Berkeley; po ukończeniu tych studiów powrócił do Chile.
W latach 1970–1973 był doradcą kulturalnym socjalistycznego prezydenta Chile, Salvadora Allende. Po puczu w Chile, w 1973 (skutkującym m.in. śmiercią Allende) został zmuszony do opuszczenia kraju i wyjechał do Paryża, następnie Amsterdamu i Waszyngtonu. Odnosił się krytycznie do Augusto Pinocheta.
Na podstawie sztuki "Death and the Maiden" (1990) autorstwa Dorfmana powstał film " Śmierć i dziewczyna" (1994), w reżyserii Romana Polańskiego.

</doc>
<doc id="1654620" url="https://pl.wikipedia.org/wiki?curid=1654620" title="Zlatko Saračević">
Zlatko Saračević

Zlatko Saračević, właśc. Zlatan Saračević (ur. 5 lipca 1961 w Banja Luce, zm. 21 lutego 2021 w Koprivnicy) – chorwacki piłkarz ręczny. Dwukrotny medalista olimpijski.
Mierzący 188 cm wzrostu zawodnik w barwach Jugosławii był brązowym medalistą igrzysk w Seulu. Osiem lat później, już jako reprezentant Chorwacji, został mistrzem olimpijskim w Atlancie. Z Chorwacją zdobywał także medale mistrzostw świata i Europy.

</doc>
<doc id="1654621" url="https://pl.wikipedia.org/wiki?curid=1654621" title="Zlatko Saracević">
Zlatko Saracević



</doc>
<doc id="1654623" url="https://pl.wikipedia.org/wiki?curid=1654623" title="Monika Paca">
Monika Paca

Monika Maria Paca-Bros (ur. 1966 w Myszkowie) – polska działaczka społeczna, radca prawny, przedsiębiorca, pionierka rewitalizacji przestrzeni poprzemysłowych oraz rewitalizacji społecznej na Górnym Śląsku. Założycielka i od 2001 dyrektor Galerii Szyb Wilson.
Życiorys.
Absolwentka Uniwersytetu Śląskiego. W 1995 ukończyła aplikację prokuratorską. Pracowała w Prokuraturze Rejonowej w Katowicach.
Obecnie prowadzi przedsiębiorstwo, zajmujące się zarządem i rewitalizacją starego Browaru Mokrskich w Szopienicach, jednej z dzielnic Katowic.
Inicjatorka wydarzeń kulturalnych, mecenas sztuki, twórczyni prywatnej galerii sztuki współczesnej „Szyb Wilson”.
Utworzyła i prowadzi Fundację EKO-ART SILESIA, która organizuje m.in. Międzynarodowy Festiwal Sztuki Naiwnej „NIKISZ-FOR”, a od 2010 „ART NAIF FESTIWAL”
Działaczka społeczna, działa na rzecz budowy społeczeństwa obywatelskiego, w latach 2001–2006 inicjatorka szeregu akcji mających na celu wyrównywanie szans dzieci z katowickich dzielnic Janów i Nikiszowiec, współinicjatorka powołania Stowarzyszenia „Razem dla Nikiszowca” oraz inicjatorka powstania „Stowarzyszenia dla Szopienic” stawiających sobie za cel rewitalizację tych starych, poprzemysłowych dzielnic Górnego Śląska.
Polityk partii Partii Zieloni, organizatorka happeningów i demonstracji. Członek Rady Krajowej i była członkini Zarządu Krajowego Zielonych. Kandydowała z ramienia tej partii w wyborach parlamentarnych w 2007 do Senatu. Zdobyła 21 336 głosów w okręgu katowickim. Kandydowała także w wyborach do Parlamentu Europejskiego w 2009 z ramienia komitetu Porozumienie dla Przyszłości – CentroLewica i w 2014 z listy Zielonych, jak również do Sejmu w 2015 z listy Zjednoczonej Lewicy.
Jest córką Stanisławy Pacy.

</doc>
<doc id="1654626" url="https://pl.wikipedia.org/wiki?curid=1654626" title="Małgorzata Starowieyska">
Małgorzata Starowieyska

Małgorzata Maria Starowieyska, "primo voto" Zick, pseudonim Mao Star (ur. 31 października 1953 w Warszawie, zm. 2 maja 2006 tamże) – polska artystka; malarka, performerka, scenograf i choreograf. Mieszkała i tworzyła w Polsce (Warszawa, Skudzawy Stare), Niemczech Zachodnich (Berlin, Kilonia) i Francji (Paryż).
Córka Stanisława Starowieyskiego (syna Stanisława Kostki Starowieyskiego i Marii Szeptyckiej) i Heleny z domu Załuskiej (córki Ireneusza Załuskiego i Mary Didur-Załuskiej). Jej stryjem był Franciszek Starowieyski.
Działalność artystyczna.
Najważniejsze obrazy i grafiki:
"Kloszardzi" (Paryż, 1976) – cykl obrazów, "Samuel Beckett" (Paryż, 1978) – obraz, "Die Sarkophage" (Berlin, 1985–86) – cykl obrazów, "Bolero" (Berlin, 1987–88) – "action painting", "Requiem" (1993) – cykl, "Matka" (Warszawa, 2006) etc.
Współpracownicy:
Ute Aurand, Jens Carl Ehlers, Mikołaj Brykalski, Andreas Haltermann, Peter (Piotr) Lachmann, Daria Danuta Lisiecka, Joachim Lodek, Eustachy Kossakowski, Krzyś Lipowicz, Kamil Sipowicz, Ivo Staack, Maciek Pietracho, Zbigniew Papis, Ulrike Pfeiffer, Theater 100 Fleck, Artur Turalski, Dzidek Starczynowski, Peter Zick, Pierfranco Zappareddu etc.
Wybrane wystawy, performance, spektakle i publikacje:
Inspiracje.
Małgorzacie Starowieyskiej pośmiertnie został poświęcony poemat pt. "Mao Star", który wchodzi w skład tomu poetyckiego "Pieśni solarne" Kamila Sipowicza. Poemat był inspiracją dla Kapsydy Kobro-Okołowicz, która przygotowała i przedstawiła pierwsze studium o życiu i twórczości artystki czym rozpoczęła autorski projekt badawczy "Hommage à Małgorzata „Mao Star” Starowieyska".
Projekt ten, realizowany w ramach idei "Line of apsides. Hommages" (pamięci Anny Micińskiej, której życie i twórczość ma szczególne znaczenie dla autorki projektu), składa się z szeregu działań zmierzających do rejestrowania, przedstawienia (prezentacje zwłaszcza na gruncie polskim), nadania należnego statusu oraz ocalenia od zapomnienia twórczości Małgorzaty Starowieyskiej.
Za wykonywaną w ramach tego projektu pracę badawczą, Kapsyda Kobro otrzymała w październiku 2010 Nagrodę Ministra Kultury i Dziedzictwa Narodowego.
28 maja 2015 nakładem wydawnictwa „słowo/oraz terytoria” ukazała się książka Kapsydy Kobro pt. "Mao Star. Instynktowne zanikanie w przestrzeni. Listy i materiały do biografii Małgorzaty Starowieyskiej (1953–2006)." Publikacja została nagrodzona w listopadzie 2015 roku podczas 19. "Poznańskich Dni Książki nie tylko Naukowej" otrzymując Nagrodę Prezydenta Miasta Poznania za znakomity poziom edytorski, zaś 19 maja 2016 roku otrzymała "Wyróżnienie" w 56. Konkursie Polskiego Towarzystwa Wydawców Książek na Najpiękniejsze Książki Roku 2015 (Dział II – Książki naukowe, popularnonaukowe – humanistyka).

</doc>
<doc id="1654627" url="https://pl.wikipedia.org/wiki?curid=1654627" title="Iztok Puc">
Iztok Puc

Iztok Puc (ur. 14 września 1966 w Slovenj Gradcu, zm. 20 października 2011) – piłkarz ręczny. Dwukrotny medalista olimpijski.
Mierzący 196 cm wzrostu zawodnik w barwach Jugosławii był brązowym medalistą igrzysk w Seulu. Osiem lat później, już jako reprezentant Chorwacji, został mistrzem olimpijskim. Po raz trzeci startował na igrzyskach w 2000 w Sydney, tym razem jako członek reprezentacji Słowenii.

</doc>
<doc id="1654628" url="https://pl.wikipedia.org/wiki?curid=1654628" title="Tilly Edinger">
Tilly Edinger

Johanna Gabriele Ottilie Edinger (ur. 13 listopada 1897 we Frankfurcie nad Menem, zm. 27 maja 1967 w Cambridge) – niemiecko-amerykańska paleontolog i paleoneurolog. Jej ojcem był neurolog Ludwig Edinger.

</doc>
<doc id="1654630" url="https://pl.wikipedia.org/wiki?curid=1654630" title="Johannes Peter Mueller">
Johannes Peter Mueller



</doc>
<doc id="1654633" url="https://pl.wikipedia.org/wiki?curid=1654633" title="Włodzimierz Baran">
Włodzimierz Baran



</doc>
<doc id="1654634" url="https://pl.wikipedia.org/wiki?curid=1654634" title="Latarnia Point Reyes">
Latarnia Point Reyes

Latarnia Point Reyes (ang. Point Reyes Lighthouse, znana także jako: Point Reyes Light lub Point Reyes Light Station) – latarnia morska położona na przylądku Point Reyes w Zatoce Farallones na zachodnim wybrzeżu USA, w stanie Kalifornia w hrabstwie Marin.
Wieża latarni to szesnastościenna konstrukcja o wysokości ok. 10 metrów, wykonana z kutej stali i przytwierdzona do skały kotwami. Wieża jest koloru białego z czerwonym dachem. Światło latarni jest ogniskowane przez soczewkę Fresnela pierwszego rzędu. Mechanizm latarni i jej soczewka zostały zbudowane w 1867 roku we Francji i wysłane na miejsce statkiem wokół Przylądka Horn. Latarnię specjalnie wybudowano poniżej płaskowyżu, by jej światło było widzialne pod pokrywą często występującej w tym rejonie mgły, ale jednocześnie na tyle wysoko, by miało ono wystarczający zasięg. Latarnia nadawała także sygnał mgłowy, początkowo zasilany parą z wytwornicy. Wodę, potrzebną do wytwarzania pary, gromadzono w cysternie z opadów lub, w wypadku suszy, dowożono z pobliskich farm. Po elektryfikacji latarni w 1938 roku do wytwarzania sygnału mgłowego wykorzystywano sprężone powietrze. Latarnia emitowała również sygnał radiowy. W 1975 roku latarnia została zautomatyzowana; nowe źródło światła umieszczono w dawnym budynku sygnału mgłowego. W tym samym roku przekazano ją na własność National Park Service, która zarządza nią, jako obiektem muzealnym.
Początkowo latarnia była doglądana przez latarników, którzy wraz z rodzinami żyli na płaskowyżu powyżej. W 1939 roku do latarni doprowadzono schody zawierające 304 (308) stopni, zastępując istniejącą ścieżkę. Obecnie schodami do latarni mogą się dostać także turyści, jednak są one zamykane przy prędkości wiatru przekraczającej 65 km/h. W 1960 roku wybudowano na płaskowyżu powyżej latarni nowoczesne kwatery dla latarników i ich rodzin (latarnie w tym czasie obsługiwały cztery rodziny). Najbliższa szkoła, do której dowożono dzieci latarników, znajdowała się pięć kilometrów w głąb lądu. Najbliższa poczta i inne usługi były dostępne w Bazie Lotniczej Hamilton lub w rejonie San Francisco. Najbliższym miastem jest Inverness, położone 31 kilometrów od latarni.
Obecnie latarnia i jej infrastruktura są atrakcją turystyczną wpisaną w 1991 roku do Narodowego Rejestru Miejsc Historycznych.
Latarnia była także miejscem akcji filmu Johna Carpentera z 1980 roku: "Mgła".

</doc>
<doc id="1654635" url="https://pl.wikipedia.org/wiki?curid=1654635" title="Erwin Gustav Niessl von Mayendorf">
Erwin Gustav Niessl von Mayendorf

Erwin Gustav Niessl von Mayendorf (ur. 20 lipca 1873 w Brnie, zm. 15 lipca 1943 w Lipsku) – niemiecki lekarz neurolog i psychiatra, profesor neurologii i psychiatrii na Uniwersytecie w Lipsku.
Życiorys.
Jego ojcem był Gustav Niessl von Mayendorf (1839–1919). Studiował medycynę i filozofię na Uniwersytecie Wiedeńskim i Uniwersytecie Fryderyka Wilhelma w Berlinie. Od 1900 roku specjalizował się w neurologii w Lipsku pod kierunkiem Paula Flechsiga, we Wrocławiu i w Halle pod kierunkiem Carla Wernickego, w Monachium i Hamburgu. Podczas I wojny światowej służył jako lekarz wojskowy w szpitalu wojskowym w Brnie. W 1908 w Lipsku habilitował się z neurologii na podstawie pracy "Klinische und anatomische Grundlagen der Amnesia verbalis kinaesthetica". W 1925 został profesorem neurologii i psychiatrii.
W 1938 roku na kongresie neurologicznym w Paryżu przedstawił hipotezę, według której ciało modzelowate zawiera włókna spoidłowe łączące dwie półkule mózgu.

</doc>
<doc id="1654636" url="https://pl.wikipedia.org/wiki?curid=1654636" title="Joanna Going">
Joanna Going

Joanna Going (ur. 22 lipca 1963 w Waszyngtonie) – amerykańska aktorka telewizyjna i filmowa, zdobywczyni nominacji do Soap Opera Digest Award za rolę w serialu NBC "Dark Shadows".
W latach 2004-2012 była żoną aktora Dylana Walsha.

</doc>
<doc id="1654638" url="https://pl.wikipedia.org/wiki?curid=1654638" title="Jan Fischer (polityk)">
Jan Fischer (polityk)

Jan Fischer (ur. 2 stycznia 1951 w Pradze) – czeski urzędnik państwowy i polityk, prezes Czeskiego Urzędu Statystycznego w latach 2003–2009. Premier Republiki Czeskiej od 2009 do 2010, kandydat na urząd prezydenta w wyborach w 2013, w latach 2013–2014 wicepremier i minister finansów.
Życiorys.
Rodzina i wykształcenie.
Jan Fischer urodził się w Pradze w 1951. Jego matka była katoliczką, natomiast ojciec Żydem, więźniem niemieckich obozów koncentracyjnych. Rodzice zajmowali się zawodowo statystyką oraz ubezpieczeniami. Jego ojciec był pracownikiem naukowym w Instytucie Matematyki Czechosłowackiej Akademii Nauk.
W 1974 Jan Fischer ukończył statystykę i ekonometrię na wydziale ekonomicznym Wyższej Szkoły Ekonomicznej w Pradze. W 1985 ukończył studia podyplomowe z zakresu statystyki gospodarczej na tym uniwersytecie.
Działalność do 2009.
W latach 1980–1989 należał do Komunistycznej Partii Czechosłowacji. Po studiach rozpoczął pracę w Instytucie Badań Informacji Socjo-gospodarczych. W latach 80. zajmował różne stanowiska w strukturach Federalnego Urzędu Statystycznego. W 1990 został jego wiceprzewodniczącym, a w 1993 wiceprzewodniczącym Czeskiego Urzędu Statystycznego.
Od początku lat 90. przewodniczył zespołowi, odpowiedzialnemu za opracowywanie wyników wyborów parlamentarnych i lokalnych. Wiosną 2001 uczestniczył w misji Międzynarodowego Funduszu Walutowego w Timorze Wschodnim, zorganizowanej w celu powołania w tym państwie urzędu statystycznego. W latach 2002–2003 był pracownikiem naukowym wydziału informatyki i statystyki Wyższej Szkoły Ekonomicznej w Pradze.
W kwietniu 2003 Jan Fischer został mianowany przez prezydenta Václava Klausa prezesem Czeskiego Urzędu Statystycznego. Uzyskiwał członkostwo w różnych organizacjach, w tym w Międzynarodowym Instytucie Statystycznym.
Premier Czech.
24 marca 2009, w połowie sprawowania przez Czechy przewodnictwa w Unii Europejskiej, doszło do kryzysu politycznego. Opozycja (zdominowana przez ČSSD) zdołała uchwalić wotum nieufności wobec gabinetu Mirka Topolánka. Wniosek uzyskał wymaganą większość 101 głosów, dzięki 4 głosom poparcia ze strony posłów wchodzących dotąd w skład większości.
5 kwietnia 2009 liderzy głównych partii politycznych, Mirek Topolánek i Jiří Paroubek, uzgodnili powołanie nowego rządu ekspertów na czele z Janem Fischerem. Wedle porozumienia, 8 miejsc w gabinecie miała obsadzić dotychczasowa koalicja tworząca rząd Mirka Topolánka, a 7 miało przypaść Czeskiej Partii Socjaldemokratycznej. 9 kwietnia 2009 Jan Fischer został desygnowany przez prezydenta Václava Klausa na stanowisko premiera i rozpoczął formowanie gabinetu.
8 maja 2009 prezydent dokonał oficjalnego zaprzysiężenia gabinetu Jana Fischera. W jego skład weszli członkowie trzech partii, które udzieliły mu poparcia: Obywatelskiej Partii Demokratycznej, Czeskiej Partii Socjaldemokratycznej i Partii Zielonych. W swoim przemówieniu premier do głównych celów nowego gabinetu zaliczył doprowadzenie do końca przewodnictwa Czech w Unii Europejskiej, przygotowanie budżetu oraz zapewnienie sprawnego funkcjonowania do czasu powołania nowego rządu. Gabinet miał sprawować władzę do czasu wcześniejszych wyborów parlamentarnych w październiku 2009. Jednak w związku z decyzją Trybunału Konstytucyjnego o niekonstytucyjności wcześniejszych wyborów, obowiązki szefa rządu miał pełnić do czasu wyłonienia nowego gabinetu po wyborach parlamentarnych przeprowadzonych w maju 2010.
25 czerwca 2010 Jan Fischer złożył na ręce prezydenta dymisję swojego gabinetu. 28 czerwca 2010 prezydent na stanowisko nowego premiera desygnował Petra Nečasa i powierzył mu misję sformowania kolejnego rządu. Do tego czasu obowiązki premiera pozostały w gestii Jana Fischera. Rząd Petra Nečasa zaprzysiężony został 13 lipca 2010.
Działalność od 2010.
Po odejściu z urzędu Jan Fischer objął stanowisko wiceprezesa Europejskiego Bank Odbudowy i Rozwoju.
W 2013 zdecydował się wystartować w wyborach prezydenckich. W niektórych sondażach wykonywanych na kilka miesięcy przed głosowaniem plasował się na 1. miejscu. Ostatecznie przegrał w pierwszej turze, otrzymując 16,35% głosów zajął 3. miejsce za Milošem Zemanem i Karelem Schwarzenbergiem.
10 lipca 2013 w nowo powołanym technicznym rządzie Jiříego Rusnoka objął obowiązki wicepremiera i ministra finansów. Urzędy te sprawował do 29 stycznia 2014.

</doc>
<doc id="1654639" url="https://pl.wikipedia.org/wiki?curid=1654639" title="Eugen Goldstein">
Eugen Goldstein

Eugen Goldstein (ur. 5 września 1850 w Gliwicach, zm. 25 grudnia 1930 w Berlinie) – fizyk niemiecki, odkrywca promieniowania anodowego (tzw. promieniowanie kanalikowe lub kanałowe); czasem uważany jest za odkrywcę protonu. Jego praca nad promieniowaniem anodowym leży u podstaw współczesnej spektrometrii masowej.
Życiorys.
Goldstein urodził się w Gliwicach. Studiował w Breslau (dzisiaj Wrocław), a później w Berlinie (jego profesorem był Hermann von Helmholtz). Goldstein pracował w Berlińskim Obserwatorium Astronomicznym od 1878 do 1890, ale większość czasu spędził w Obserwatorium w Poczdamie, gdzie został liderem sekcji astrofizycznej w roku 1927. Jest pochowany na Cmentarzu żydowskim w Berlinie-Weißensee.

</doc>
<doc id="1654642" url="https://pl.wikipedia.org/wiki?curid=1654642" title="Hugo Wislicenus">
Hugo Wislicenus

Hugo Adolf Wislicenus (ur. 29 grudnia 1836 w Kleineichstädt, zm. 8 sierpnia 1866 w Tödi) – niemiecki historyk literatury.
Urodził się 29 grudnia 1836 w Kleineichstädt pod Querfurtem w Turyngii, jako syn Gustava Adolfa Wislicenusa (1803-1875) i Emilie Charlotte Wilhelmine Ottilie z domu Giese (1803-1895). Jego bratem był Johannes Wislicenus. Studiował matematykę, potem germanistykę i literaturę na Uniwersytecie w Zurychu. Studia ukończył 30 października 1862 roku. Tytuł doktora otrzymał na podstawie dysertacji "Die Symbolik von Sonne und Tag in der germanischen Mythologie...". W 1864 habilitował się z języka staroniemieckiego. Zginął tragicznie 8 sierpnia 1866 podczas wspinaczki górskiej.

</doc>
<doc id="1654643" url="https://pl.wikipedia.org/wiki?curid=1654643" title="Nicky Katt">
Nicky Katt

Nicholas Agustin „Nicky” Katt (ur. 11 maja 1970 w Dakocie Południowej) – amerykański aktor filmowy i telewizyjny, znany z roli nietypowego nauczyciela Harry’ego Senate w serialu Davida E. Kelleya Fox "Boston Public".
Kariera.
Był aktorem dziecięcym. W 1981, w wieku jedenastu lat pojawił się w jednym z odcinków serialu NBC "CHiPs" z Erikiem Estradą, i Robertem Pine. W 1984 wystąpił jako Sean, syn Mike’a Donovana (Marc Singer) w serialu telewizyjnym NBC "V".
Zagrał Tima w ekranizacji sztuki Erica Bogosiana "SubUrbia" (1997) w reżyserii Richarda Linklatera u boku Giovanniego Ribisi, a następnie w dramacie kryminalnym Stevena Soderbergha "Angol" ("The Limey", 1999).
Katt często grał nieczułe postacie, takie jak irytujący miłośnik szybkich samochodów w komedii Richarda Linklatera "Uczniowska balanga" ("Dazed and Confused", 1993) z Benem Affleckiem i Jasonem Londonem, niefortunny biały gwałciciel dzieci w dramacie kryminalnym Joela Schumachera "Czas zabijania" ("A Time to Kill", 1996) z Sandrą Bullock oraz zgorzkniały rywal w biznesie w "Ryzyko" ("Boiler Room", 2000) z Vinem Dieselem. 
Podkładał także swój głos w grach, w 2004 jako głos Attona Randa w "" ("Star Wars Knights of the Old Republic II: The Sith Lords").
Wiosną 2006 został pierwotnie obsadzony w serialu ABC "The Evidence", ale został zastąpiony przez Roba Estesa.
Życie prywatne.
7 sierpnia 1999 poślubił Annie Morse. Jednak w 2001 doszło do rozwodu.

</doc>
<doc id="1654644" url="https://pl.wikipedia.org/wiki?curid=1654644" title="Wislizenus">
Wislizenus



</doc>
<doc id="1654646" url="https://pl.wikipedia.org/wiki?curid=1654646" title="Jerzy Jeszke">
Jerzy Jeszke

Jerzy Jeszke (ur. 2 listopada 1958 w Bytowie) – polski aktor i wokalista. Jeden z najwybitniejszych aktorów musicalowych o międzynarodowej renomie.
Życiorys.
Absolwent Studia Wokalno-Aktorskiego Danuty Baduszkowej przy Teatrze Muzycznym w Gdyni (1976-1980). Uzyskał dyplom z wyróżnieniem.
Solista Teatru Muzycznego w Gdyni (1980-1982) i Operetki Warszawskiej (1982-1987). Gościnne występy w Teatrze Rozrywki w Chorzowie (1985-1987) i w Operetce Wrocławskiej (1986-1987), na Festiwalu im. Jana Kiepury w Krynicy-Zdroju (1984-1991), a także w „Tournée z Operetką” Jana Szurmieja (1993).
W roku 1987 wyjechał do Oberhausen, gdzie był zatrudniony w Städtisches Theater do roku 1992.
W roku 1992 otrzymał międzynarodowy dyplom dla śpiewaków operowych w Kammeroper w Wiedniu.
1993: Gościnne występy: Opera Spanga, Opera Royal de Wallonie, Opera Obihiro, Wiener Kammeroper.
1994: Podczas finałowego castingu organizowanego w Londynie przez sir Camerona Mackintosha został zaangażowany (jako Szef) w pierwszej obsadzie niemieckiej premiery Miss Saigon, wystawianej w Stuttgarcie (produkcja: Cameron Mackintosh Ltd. i Stella Musical Company).
1995: Podczas międzynarodowej gali z okazji 10. rocznicy wystawiania Les Misérables w londyńskiej Royal Albert Hall (produkcja: Cameron Mackintosh Ltd.), reprezentował Niemcy wcielając się w rolę Jean Valjeana.
W tej samej roli aktor występował podczas Mistrzostw Europy w 1996 w ramach imprezy związanej z pokazem 17 najlepszych na świecie interpretacji „Nędzników” na stadionie Wembley.
1996: Po wygranym castingu na West-End w Londynie i w Hamburgu został wybrany przez Sir Camerona Mackintosha i zagrał w pierwszej obsadzie rolę Jean Valjeana w niemieckiej prapremierze Les Miserables (musicalowej adaptacji „Nędzników” Victora Hugo) w Teatrze Musicalowym w Duisburgu (produkcja: Cameron Mackintosh Ltd. i Stella Musical Company), który otrzymał nagrodę Tony Award (1996, Najlepszy Musical). Otrzymał roczne stypendium na West-Endzie.
1997: Wcielił się w rolę Jean Valjeana w pierwszej obsadzie produkcji Camerona Mackintosha realizowanej w Teatrze Muzycznym w Gdyni.
Wygrał casting zorganizowany przez Romana Polańskiego i Stage Holding do musicalu Taniec Wampirów w Wiedniu.
Od marca 1998 r. Jeszke grał najpierw gościnnie rolę Upiora w musicalu Upiór w operze.
Następnie, po wygranym castingu na Broadwayu (Nowym Yorku) przed oryginalnym producentem Sir Andrew Lloyd Webberem i Haroldem Prince w styczniu 1999 roku, Jeszke otrzymał tę rolę jako aktor pierwszej obsady, występując na deskach teatru Neue Flora w Hamburgu (produkcja: Cameron Mackintosh Ltd., Andrew Lloyd Webber's Really Useful Group i Stella Musical Company). Występował na Broadwayu z koncertami „Music of the Night”.
Początek roku 2002: Jerzy Jeszke wcielił się gościnnie w rolę Inżyniera w musicalu Miss Saigon, wystawianego po raz pierwszy w Polsce na deskach Teatru Muzycznego Roma w Warszawie.
W październiku 2002 r. Jeszke wziął udział w światowej premierze musicalu „The Castle” w Norymberdze, gdzie wcielił się w rolę Króla Duncana.
Od marca 2003: Ponownie można oglądać Jeszke w pierwszej obsadzie roli Jean Valjeana w nowej inscenizacji „Nędzników” w Teatrze Dessau.
Od grudnia 2003: Jeszke grał w pierwszej obsadzie rolę Chagala w nowej inscenizacji musicalu Taniec Wampirów (produkcja: Stage Holding), reżyserowanego przez Romana Polańskiego w Teatrze Neue Flora w Hamburgu.
2006: Jerzy Jeszke zdecydował się na zdobycie nowego artystycznego doświadczenia występując jako artysta uliczny na ulicach miast europejskich i organizując pokazy na biednych i bezdomnych.
Początek roku 2007: Jeszke występował na Półwyspie Iberyjskim. Na Majorce wielokrotnie prezentował swój solowy program na żywo pt. „Broadway Live Show”.
Od października 2007: Jerzy Jeszke wcielił się w rolę Chagala, grając na deskach Theater des Westens w Berlinie (produkcja: Stage Entertainment).
2007: Odtwarzał gościnnie rolę Jezusa w musicalu Jesus Christ Superstar w Teatrze Musikalische Komödie w Lipsku.
Od grudnia 2008 do stycznia 2010: Wcielał się w rolę Chagala, grając w pierwszej obsadzie w Teatrze Metronom Oberhausen (produkcja: Stage Entertainment). Oprócz tego – podobnie jak w sezonie 2007/2008 – grał rolę Króla w sztuce „Król i ja” w Teatrze Dessau.
Od lutego do września 2010: występował jako Chagal, grając w pierwszej obsadzie w Palladium-Theater w Stuttgarcie.
Repertuar rozciąga się od chansonów przez musicale i operę do rocka i popu. W swym dotychczasowym dorobku aktor posiada koncerty w Niemczech, Polsce, Włoszech, Holandii, Anglii, Hiszpanii, Portugalii, Turcji, Meksyku, Egipcie, Czechach, Rosji, Tunezji oraz w Japonii.
Od swego debiutu w wieku lat 17 aktor do chwili obecnej wystąpił w ponad 60 premierach – zarówno w operze, jak i w nowoczesnym musicalu. Swoje role odtwarzał w 6 językach obcych. Wcielał się m.in. w rolę Davida w musicalu „Seesaw” Cy Colemana, Judasza w musicalu „Jesus Christ Superstar” A.I. Webera, Księcia Sou-Chong w sztuce „Kraina uśmiechu” F. Lehara, Caramella w operetce „Noc w Wenecji” R. Straussa, Pinkertona w „Madame Butterfly” G. Pucciniego, Jontka w „Halce” Moniuszki, jak również Hoffmanna w „Opowiadaniach Hoffmanna” autorstwa J. Offenbacha.
Oprócz występów w telewizji i radiu Jerzy Jeszke ma na koncie udział w licznych galach, zarówno w kraju, jak i za granicą (Royal Albert Hall, Stadion Wembley w Londynie, Sala Kongresowa w Warszawie, Castel Gandolfo, Rzym, Zamek Bellevue w Berlinie, Fundacja Jose Carrerasa na Majorce). Jeszke występował przed papieżem Janem Pawłem II, Romanem Herzogiem, Michaiłem Gorbaczowem, Lechem Wałęsą i senatorem USA Zbigniewem Brzezińskim.
Jerzego Jeszke można usłyszeć także w niemieckim wydaniu płyty z musicalem „Nędznicy”, w którym wcielał się w rolę Jean Valjeana, jak również słuchając jego własnych płyt: „Who I am?” oraz „Tell my why?”, gdzie śpiewa największe przeboje musicalowe, klasyczne i popowe. W 2009 r. wydana została płyta z interpretacjami utworów Kurta Tucholskiego, w nagraniu której Jeszke także wziął udział.
Od września 2010: Jerzy Jeszke występuje gościnne w polskiej prapremierze broadwayowskiego musicalu „Spamalot” wystawianego w Teatrze Muzycznym w Gdyni.
W listopadzie 2011 wystąpił w telewizji TVN w serialu „Układ Warszawski” jako „Wilk”.
W lutym 2012 wystąpił w telewizji TVP w serialu „M jak miłość”.
Od maja 2012: Jerzy Jeszke występuje jako gość specjalny polskiej prapremiery broadwayowskiego musicalu „Sweeney Todd” wystawianego w Teatrze Rozrywki w Chorzowie.
Po wygraniu finałowego castingu zorganizowanego w Amsterdamie i Hamburgu od lipca 2012 roku gra w pierwszej obsadzie rolę Chagala w inscenizacji kultowego musicalu „Taniec wampirów” (produkcja: Stage Entertainment), reżyserowanego przez Romana Polańskiego w Theater des Westens w Berlinie.
W październiku 2012 podczas międzynarodowej gali z okazji 15. rocznicy wystawiania musicalu „Taniec Wampirów” reżyserowanego przez Romana Polańskiego w Theater des Westens w Berlinie, Jerzy Jeszke wciela się w rolę Chagala (produkcja: Stage Entertainment).
W 2019 roku został aresztowany na lotnisku po powrocie z Hiszpanii do Niemiec tuż przed swoimi urodzinami. Następnie wypuszczono go ale ponownie aresztowano w styczniu 2020 jak się później okazało ze względu na to, iż na jego komputerze znaleziono pornografię dziecięcą (ponad 500 zdjęć oraz filmów). W czerwcu 2020 ruszył jego proces który 28 sierpnia 2020 roku zakończył się wyrokiem 3 lat więzienia za gwałt i pornografię dziecięcą.

</doc>
<doc id="1654647" url="https://pl.wikipedia.org/wiki?curid=1654647" title="Uniwersytet Wilfrida Lauriera">
Uniwersytet Wilfrida Lauriera

Uniwersytet Wilfrida Lauriera (ang. Wilfrid Laurier University) – kanadyjski uniwersytet publiczny w mieście Waterloo w prowincji Ontario, założony w 1911 jako seminarium duchowne Kościoła luterańskiego. W 1973, kiedy to stał się instytucją świecką, został nazwany na cześć Wilfrida Lauriera, premiera Kanady w latach 1896–1911.
Główny kampus mieści się w centrum miasta, nieopodal kampusu Uniwersytetu w Waterloo. Dwa kampusy satelickie znajdują się w pobliskich miastach Brantford i Kitchener. 
Kształci około 18 000 tysięcy na studiach dziennych i zatrudnia ponad 500 wykładowców. 

</doc>
<doc id="1654648" url="https://pl.wikipedia.org/wiki?curid=1654648" title="Paul Gustav Wislicenus">
Paul Gustav Wislicenus

Paul Gustav Wislicenus (ur. 2 stycznia 1847 w Halle, zm. 12 lutego 1917 w Bad Nauheim) – niemiecki historyk literatury, szekspirolog.
Studiował na Uniwersytecie w Zurychu, tytuł doktora uzyskał 9 lipca 1868 na podstawie dysertacji „Die Geschichte der Elbgermanen vor der Völkerwanderung in ihren Hauptzügen”. Był nauczycielem w Hamburgu i Lipsku. Od 1885 sekretarz generalny "Gesellschaft für Verbreitung von Volksbildung" w Berlinie.

</doc>
<doc id="1654649" url="https://pl.wikipedia.org/wiki?curid=1654649" title="Paul Wislicenus">
Paul Wislicenus



</doc>
<doc id="1654650" url="https://pl.wikipedia.org/wiki?curid=1654650" title="Jessalyn Gilsig">
Jessalyn Gilsig

Jessalyn Gilsig (ur. 30 listopada 1971 w Montrealu) – kanadyjska aktorka, znana głównie z ról Meredith Gordon w serialu NBC "Herosi", Lauren Davis w serialu FOX "Boston Public" oraz serialu "Wikingowie".

</doc>
<doc id="1654652" url="https://pl.wikipedia.org/wiki?curid=1654652" title="Adolf Eugen Fick">
Adolf Eugen Fick

Adolf Eugen Fick (ur. 3 września 1829 w Kassel, zm. 21 sierpnia 1901 w Blankenberge) – niemiecki fizjolog, profesor na Uniwersytecie w Zurychu i Würzburgu. Sformułował prawa Ficka. Był działaczem Ligi Pangermańskiej.
Jego bratem był anatom Franz Ludwig Fick (1813-1858). 27 sierpnia 1851 obronił doktorat w Marburgu. W latach 1855-1861 profesor nadzwyczajny anatomicznych i fizjologicznych nauk pomocniczych, 1862 profesor zwyczajny fizjologii w Zurychu; 1868 profesor zwyczajny fizjologii w Instytucie Fizjologicznym Uniwersytetu w Würzburgu, w 1899 przeszedł na emeryturę.
Jego bratanek (o tym samym imieniu!) wynalazł soczewkę kontaktową.
Synowie Adolfa ufundowali przyznawaną co 5 lat nagrodę Adolf-Fick-Preis:

</doc>
<doc id="1654653" url="https://pl.wikipedia.org/wiki?curid=1654653" title="Lilyan Chauvin">
Lilyan Chauvin

Lilyan Chauvin (ur. 6 sierpnia 1925 w Paryżu, zm. 26 czerwca 2008 w Los Angeles) była nominowaną do nagrody Emmy aktorką, prezenterką telewizyjną, reżyser, scenarzystką, byłą wiceprezydent Women in Film, autorką, nauczycielką, prywatną trenerką.
Znana z ról w filmach "Złap mnie, jeśli potrafisz" oraz "Cicha noc, śmierci noc", posiadła pokaźny dorobek gościnnych ról serialowych.

</doc>
<doc id="1654655" url="https://pl.wikipedia.org/wiki?curid=1654655" title="Mukō">
Mukō

 – miasto w Japonii, na wyspie Honsiu, w prefekturze Kioto.
Położenie.
Miasto leży w środkowej części prefektury Kioto. Sąsiaduje z miastami: 
Historia.
Miasto powstało 1 października 1972 roku. 

</doc>
<doc id="1654661" url="https://pl.wikipedia.org/wiki?curid=1654661" title="Kyōtanabe">
Kyōtanabe

 – miasto w Japonii, na wyspie Honsiu, w prefekturze Kioto.
Położenie.
Miasto leży w środkowej części prefektury Kioto. Sąsiaduje z miastami: 
Historia.
Miasto powstało 1 kwietnia 1997 roku.

</doc>
<doc id="1654666" url="https://pl.wikipedia.org/wiki?curid=1654666" title="Kyōtango">
Kyōtango

 – miasto w Japonii, na wyspie Honsiu, w prefekturze Kioto, nad Morzem Japońskim.
Położenie.
Miasto leży w północnej części prefektury Kioto. Sąsiaduje z miastami: 
Historia.
Miasto powstało 1 kwietnia 2004 roku.

</doc>
<doc id="1654667" url="https://pl.wikipedia.org/wiki?curid=1654667" title="Pułk Północnoingermanlandzki">
Pułk Północnoingermanlandzki

Pułk Północno-Ingermanlandzki (ros. Северо-Ингерманландский полк) – ochotnicza jednostka wojskowa Republiki Północnej Ingrii podczas wojny domowej w Rosji
Wiosną 1919 r. w rosyjskiej części Ingrii (Ingermanlandii) miały miejsce masowe represje wobec miejscowej ludności. Sytuację pogorszyła mobilizacja do wojsk bolszewickich. Wielu ludzi z rodzinami uciekło do Finlandii. Natomiast mieszkańcy 5 wiosek Autio, Pusanmiaki, Tikanmiaki, Uusikliuja i Wanhakliuja w poł. czerwca rozpoczęli powstanie antybolszewickie. Zorganizowano oddział samoobrony na czele z Jukka Tirranenem (b. podoficerem carskim) i jego bratem. 9 lipca we wsi Sosnowo (fiń. Rautu) na zebraniu ingermanlandzkich uchodźców został wybrany Tymczasowy Komitet Północnej Ingrii, który ogłosił niezawisłość Ingermanlandii. Fińskie władze w odpowiedzi przysłały powstańcom 500 karabinów ręcznych i 8 karabinów maszynowych. Na ich czele stanął b. podpułkownik armii carskiej z fińskim obywatelstwem Georg (Yrjö) Elfengren. Od marca 1918 r. dowodził on 1 Pułkiem Karelskim, walczącym z bolszewikami i fińskimi komunistami. 27 lipca 1919 r. przeszedł granicę, po czym zajął wsie Korkimiaki, Waksiełowo, Lembołowo, Wierchnie i Niżnije Nikuliassy. Nawiązał kontakt z powstańcami i objął ich dowództwo, przemianowując swój oddział na Pułk Północno-Ingermanlandzki. Tymczasem dowództwo bolszewickie zorganizowało kontruderzenie ze wsparciem 2 pociągów pancernych. 31 lipca siły powstańcze zostały przyparte do granicy. W sierpniu i wrześniu trwały ciężkie walki. 28 września Armia Północno-Zachodnia białych rozpoczęła jesienną ofensywę na Piotrogród, w wyniku czego oddziały bolszewickie zostały wycofane znad granicy fińskiej na linię frontu. 22 października z terytorium Finlandii zaatakowała wojska bolszewickie fińska 2 Dywizja Piechoty. Został jej podporządkowany 840-osobowy Pułk Północno-Ingermanlandzki. Uderzenie, skierowane na Toksowo - duchowe i kulturalne centrum północnej Ingermanlandii, doszło do stacji kolejowej Gruzino i jeziora Wołojarwi. Siły bolszewickie, w tym oddziały czerwonych Finów, przeprowadziły jednak kontratak, który odrzucił Ingermanlandczyków z powrotem pod granicę fińską. Tam front ustabilizował się. 2 lutego 1920 r. w Tartu został podpisany traktat pokojowy między Estończykami i bolszewikami, w wyniku którego w skład Estonii weszła część Ingermanlandii. Dowództwo estońskie rozformowało też, walczący po stronie białych, Pułk Zachodnioingermanlandzki. Podpułkownik G. Elfvengren postanowił w takiej sytuacji przeprowadzić nowe uderzenie przeciwko wojskom bolszewickim. Z Finlandii otrzymał 4 działa, z których sformował baterię artylerii. Na bazie swojego pułku zamierzał utworzyć siły zbrojne Republiki Północnej Ingermanlandii. W tym celu ustanowił odznaczenia wojskowe: Krzyż Białej Wstęgi trzech klas i Znak Uczestnika Wyzwolenia Ingrii. Powstańcy otrzymali jednolite umundurowanie. Rozpoczęto też wydawanie gazety. Wypuszczono nawet 2 serie znaczków pocztowych. Powołano sądy złożone z miejscowej ludności i żołnierzy. Fińskie władze zmusiły jednak ppłk. S. Elfvengrena do rezygnacji, w wyniku czego wyjechał do Finlandii. Na jego miejsce przyszedł oficer fińskiej armii. Północno-Ingermanlandzki Pułk został zmniejszony do wielkości batalionu i podporządkowany fińskim władzom wojskowym. Do końca 1920 r. pełnił rolę oddziału straży pogranicznej służącego na terytorium formalnie rosyjskim. Na pocz. grudnia przeszedł do Finlandii, po czym został rozformowany.
Linki zewnętrzne.
Historia działań powstańczych w północnej Ingermanlandii (jęz. rosyjski)

</doc>
<doc id="1654668" url="https://pl.wikipedia.org/wiki?curid=1654668" title="Juliane Plambeck">
Juliane Plambeck

Juliane Plambeck (ur. 16 lipca 1952 we Fryburgu Bryzgowijskim, zm. 25 lipca 1980 koło Bietigheim-Bissingen) – niemiecka skrajnie lewicowa terrorystka, działaczka Ruchu 2 Czerwca i RAF.
Została aresztowana we wrześniu 1975 wraz z Inge Viett i Ralfem Reindersem. W lipcu 1976, wraz z innymi działaczkami RAF (Inge Viett, Gabriele Rollnik, Monika Berberich) uciekła z zakładu karnego dla kobiet w Berlinie.
Brała udział w zamachach na Hannsa Martina Schleyera, Jürgena Ponto, Siegfrieda Bubacka, Güntera von Drenkmanna i w uprowadzeniu Petera Lorenza
Zginęła w wypadku samochodowym wraz z Wolfgangiem Beerem. W samochodzie znaleziono sfałszowane dokumenty oraz broń użytą podczas porwania Schleyera.

</doc>
<doc id="1654682" url="https://pl.wikipedia.org/wiki?curid=1654682" title="Tosŏn">
Tosŏn

Yŏgong Tosŏn (Tosŏn 도선; ur. 827, zm. 10 marca 898) – jeden z najbardziej wpływowych mistrzów sŏn w historii Korei.
Życiorys.
Urodził się w Yŏngam, obecnie w prowincji Chŏlla. Pochodził z rodziny Kim. W wieku lat 15 rozpoczął praktykę buddyjską w tradycji szkoły hwaŏm w klasztorze Hwaŏm na górze Wŏryu (znanej także jako Wŏlch'ul).
W 846 r. rozpoczął praktykę sŏn u mistrza Hyech'ŏla w jego klasztorze na górze Tongni. Od tej góry wzięła nazwę szkoła sŏn mistrza Hyech'ŏla, jedna z 9 górskich szkół sŏn. Ordynację mnisią przyjął w wieku 23 lat w klasztorze Ch'ŏndo. Tosŏn, w przeciwieństwie do innych mistrzów koreańskiego sŏnu, nigdy nie udał się do Chin po nauki. Spędził 35 lat praktykując sŏn w klasztorze Unbong. Jego nauki przyciągnęły wielu uczniów. Stał się sławny i został zaproszony na dwór króla Hŏng'ganga. Jednak porzucił po jakimś czasie dworskie splendory i powrócił do swojego klasztoru.
Zmarł 10 marca 898.
Otrzymał pośmiertny tytuł Yŏgong Sŏnsa – Mistrz Medytacji Rozumiejący Pustkę.
Nauki i wpływy.
Tosŏn wprowadził do Korei geomancję (chiń. feng shui), która wkrótce przekroczyła ramy buddyzmu i stała się integralną częścią społeczeństwa koreańskiego. Oprócz tego był znawcą teorii yin-yang i Pięciu Elementów.
Jego znajomość tych teorii jest widoczna w jego dziele "Pigu" czyli "Tajemne Zapiski". W pracy tej stworzył teorię "pibo" ("uzupełnienia"), w której idea nagrody za cnotę zasługi była połączona z "yin i yang" oraz Pięcioma Elementami, ideami występującymi w dziele "Yijing" oraz teorii feng shui. Tosŏn podróżował po całym kraju i pomagał stawiać nowe klasztory w odpowiednich miejscach. Leczył również ludzi. Wkrótce jednak jego teoria została wypaczona i przesądni ludzie zaczęli go uważać a magika i dziwnego, tajemniczego mnicha. Mimo to jego teoria odegrała olbrzymią rolę w rozwoju koreańskiego buddyzmu, szczególnie w połączeniu z rodzimymi wierzeniami Koreańczyków.
Teoria Tosŏna propagowała wizję rozwoju kraju przez porównanie jego budowy z budową statku. Odrzucała ona teorię geograficzną klasyfikującą kraj na Trzy Góry i Pięć Szczytów z Kyŏngju w pozycji środkowej. Teorie Tosŏna odrzucały ideologię tradycyjnych szkół doktrynalnych koreańskiego buddyzmu.
Uważa się, że przepowiedział on upadek Silli i nową dynastię Koryŏ. Dlatego miał taki mocny wpływ na umocnienie się nowej dynastii. Silla upadła w 935 r. a Balhae już w 926 r. Oba te państwa zostały wchłonięte przez Koryŏ. Generał Wanggŏn, założyciel dynastii Koryŏ, zapowiedziany przez Tosŏna i panujący jako król T'aejo, był pod wpływem nauk mistrza i nakazał wybudowanie 3800 klasztorów i świątyń buddyjskich. Miejsca pod ich budowę, tak jak i miejsce na budowę nowej stolicy, zostały wybrane jeszcze przez Tosŏna.
Mistrz otrzymał tytuł "Kuksa" (Narodowego Nauczyciela), a buddyzm zaczął się rozwijać jako religia nowej dynastii, podobnie jak stało się w Silli.

</doc>
<doc id="1654684" url="https://pl.wikipedia.org/wiki?curid=1654684" title="Feber">
Feber



</doc>
<doc id="1654685" url="https://pl.wikipedia.org/wiki?curid=1654685" title="Eye">
Eye

Miasta Anglii:
Rzeki w Wielkiej Brytanii:
Zobacz też: Oko (ujednoznacznienie)

</doc>
<doc id="1654687" url="https://pl.wikipedia.org/wiki?curid=1654687" title="Re-Experienced">
Re-Experienced

Re-Experienced jest wydaną pośmiertnie kompilacją utworów Jimiego Hendrixa, zawierającą niektóre utwory z takich płyt jak: "Are You Experienced?", "", "Electric Ladyland", "The Cry of Love" a także po jednym z "War Heroes", "Band of Gypsys" i "Hendrix in the West". Płyta została wydana w Holandii.
Lista utworów.
Autorem wszystkich utworów, chyba że zaznaczono inaczej jest Jimi Hendrix.

</doc>
<doc id="1654689" url="https://pl.wikipedia.org/wiki?curid=1654689" title="The Essential Jimi Hendrix">
The Essential Jimi Hendrix

The Essential Jimi Hendrix jest wydaną pośmiertnie kompilacją piosenek Jimiego Hendrixa, zawierającą niektóre utwory z takich płyt jak: "Are You Experienced?", "", "Electric Ladyland", "The Cry of Love", "Rainbow Bridge", "War Heroes".
Lista utworów.
Autorem wszystkich utworów, chyba że zaznaczono inaczej jest Jimi Hendrix.

</doc>
<doc id="1654690" url="https://pl.wikipedia.org/wiki?curid=1654690" title="The Essential Jimi Hendrix Volume Two">
The Essential Jimi Hendrix Volume Two

The Essential Jimi Hendrix Volume Two jest wydaną pośmiertnie kompilacją piosenek Jimiego Hendrixa, będącą uzupełnieniem wydanej w 1978 płyty "The Essential Jimi Hendrix".
Lista utworów.
Autorem wszystkich utworów, chyba że zaznaczono inaczej jest Jimi Hendrix.
Linki zewnętrzne.
 

</doc>
<doc id="1654691" url="https://pl.wikipedia.org/wiki?curid=1654691" title="Stone Free (album)">
Stone Free (album)

Stone Free jest wydaną pośmiertnie kompilacją utworów Jimiego Hendrixa, ukazała się w 1981 roku.
Lista utworów.
Autorem wszystkich utworów (chyba że zaznaczono inaczej) jest Jimi Hendrix.

</doc>
<doc id="1654692" url="https://pl.wikipedia.org/wiki?curid=1654692" title="Ulica Kamienna">
Ulica Kamienna



</doc>
<doc id="1654693" url="https://pl.wikipedia.org/wiki?curid=1654693" title="Helena Syrkusowa">
Helena Syrkusowa

Helena Syrkusowa z domu Eliasberg, ps. "Helena Niemirska" (ur. 14 maja 1900 w Warszawie, zm. 19 listopada 1982 tamże) – polska architekt, profesor na Wydziale Architektury Politechniki Warszawskiej.
Życiorys.
Była córką Stelli z Bernsteinów i doktora Izaaka Eliasberga, pracującego w warszawskim Szpitalu Dziecięcym Bersohnów i Baumanów.
Studiowała architekturę w latach 1918–1925 na Wydziale Architektury Politechniki Warszawskiej.
Wraz z Szymonem Syrkusem, Barbarą i Stanisławem Brukalskim, Bohdanem Lachertem, Józefem Szanajcą założyła w końcu 1925 grupę twórczą Praesens. W latach 1925–1929 pełniła funkcję sekretarza tej grupy. W 1926 poślubiła Szymona Syrkusa i od roku 1930 stała się współautorką wszystkich jego projektów.
Grupa Praesens stała się w roku 1928 polską sekcją Congrés Internationaux d`Architecture Moderne (CIAM). 
Helena Syrkusowa wzięła udział wraz z Le Corbusierem w czwartej konferencji CIAM na pokładzie transatlantyku S.S. Patris II podczas rejsu z Marsylii do Aten w 1933.
W czasie okupacji niemieckiej pracowała razem z mężem w konspiracyjnej Pracowni Architektoniczno-Urbanistycznej (PAU) działającej w strukturze Społecznego Przedsiębiorstwa Budowlanego. W maju 1945 wróciła do Warszawy. W tym samym miesiącu została pracownikiem Wydziału Propagandy Biura Odbudowy Stolicy, a w 1946 sekretarzem generalnym Naczelnej Rady Odbudowy Warszawy. W latach 1948–1955 pełniła funkcję jednego z wiceprezesów CIAM.
23 sierpnia 1980 dołączyła do apelu 64 uczonych, pisarzy i publicystów do władz komunistycznych o podjęcie dialogu ze strajkującymi robotnikami.
W czasach Polski Ludowej krytykowała dominację niefunkcjonalnych i oszczędnościowych bloków mieszkalnych z małymi mieszkaniami i zbyt dużą gęstość zabudowy oraz stosowanie typowej wielkiej płyty jako jedynej technologii w budownictwie.
W 1955 została mianowana profesorem Wydziału Architektury Politechniki Warszawskiej.
Pochowana na cmentarzu Powązki Wojskowe w Warszawie (kwatera C2-11-6).
Twórczość.
Realizując swoje lewicowe poglądy społeczne, Syrkusowa zajęła się projektowaniem osiedli mieszkaniowych dla Warszawskiej Spółdzielni Mieszkaniowej i Zakładu Ubezpieczeń Społecznych. W latach 1931–1935 zrealizowała wraz z mężem osiedle mieszkaniowe na Rakowcu przy ulicy Pruszkowskiej. W 1939 zbudowała luksusową, modernistyczną kamienicę mieszkalną przy ul. Jaworzyńskiej 6 w Warszawie według pięciu zasad architektury nowoczesnej Le Corbusiera.
Za największe osiągnięcie Syrkusów w okresie powojennym uważa się awangardowe, funkcjonalistyczne osiedle Warszawskiej Spółdzielni Mieszkaniowej na Kole w Warszawie, rozpoczęte w 1947. Bloki mieszkalne wyróżniają się formą charakterystycznych słupów (fr. "pilotis"), na których wznoszą się nad ziemią dzięki czemu nie zaburzają zastanego krajobrazu bogatego w zieleń. Mieszkania są funkcjonalne, wiele z nich jest dwustronnych z loggią oraz z widną kuchnią, widną łazienką i widnym przedpokojem. Przy budowie osiedla zastosowano nowatorską technologię budowy ścian zewnętrznych z bloków pianobetonu z gotową betonową warstwą licową. Osiedle odwiedził Pablo Picasso w 1948 na zaproszenie państwa Syrkusów i w jednym z bloków na ulicy Sitnika namalował Syrenkę z młotkiem zamiast miecza w dłoni. W tej samej technologii Syrkusowie zaprojektowali też osiedle na warszawskiej Pradze.
Odznaczenia.
W 1955 odznaczona Złotą Odznaką SARP, a w 1974 Medalem XXX-lecia Polski Ludowej.
Upamiętnienie.
Helenę Syrkusową i jej męża upamiętnia jedna z tablic Praskiej Galerii Sław wmurowanych w chodnik ul. Stalowej w Warszawie w 2017.

</doc>
<doc id="1654694" url="https://pl.wikipedia.org/wiki?curid=1654694" title="The Singles Album">
The Singles Album

The Singles Album jest wydaną pośmiertnie kompilacją piosenek Jimiego Hendrixa, która ukazała się w 1983 roku. Zawiera utwory wydane wcześniej jako single.
Lista utworów.
Autorem wszystkich utworów (chyba że zaznaczono inaczej) jest Jimi Hendrix.
'

</doc>
<doc id="1654695" url="https://pl.wikipedia.org/wiki?curid=1654695" title="Teesdalia">
Teesdalia



</doc>
<doc id="1654696" url="https://pl.wikipedia.org/wiki?curid=1654696" title="Powięź">
Powięź

Powięź (łac. "fascia") – błona zbudowana z tkanki łącznej włóknistej zbitej, której zadaniem jest zewnętrzna osłona poszczególnych mięśni, grup mięśniowych i całej warstwy. Powięzi utrzymują w jedności całe ciało tworząc sieć otulającą i napinającą poszczególne jego elementy. Powięzi to wszystkie włókna kolagenowe tkanki łącznej, szczególnie torebki stawowe czy torebki organów, rozcięgna (podeszwowe), przegrody grup mięśniowych, ścięgna i więzadła.
Ta oplatająca całe ciało siatka utrzymuje jego strukturalną jedność, pomaga mu i chroni je zachowując się podczas poruszania jak elastyczny zderzak. Powięzi odgrywają też ważną rolę w procesach biochemicznych i hemodynamiki oraz tworzą macierz dla komunikacji międzykomórkowej. Spełniają ważną funkcję immunologiczną chroniąc ciało przed drobnoustrojami chorobotwórczymi i infekcjami, a po uszkodzeniach tkanki tworzą podstawę dla procesów jej zdrowienia.
Zapalenie powięzi mięśniowej.
Zapalenie powięzi ma wiele przyczyn. Najczęściej powodem są przeciążenia w wyniku zbyt intensywnej pracy mięśni. Wskutek złych nawyków podczas wytężonej pracy fizycznej może pojawić się silny ból powięzi, który spowodowany jest brakiem poślizgu powięzi po mięśniach. Ta dolegliwość może nieść za sobą poważniejsze konsekwencje w postaci zapalenia powięzi.
Ból mięśniowo-powięziowy może zostać wywołany także poprzez stres, a jego źródłem mogą stać się często powtarzające się mikrourazy i naciągnięcia tkanki miękkiej. Dolegliwości zdarzają się także za sprawą infekcji i stanów zapalnych w organizmie. Przyczyną bólu powięzi może być również zła dieta (niedobory wit. C) i inne choroby genetyczne, zaburzenia postawy i schorzenia narządów wewnętrznych.

</doc>
<doc id="1654699" url="https://pl.wikipedia.org/wiki?curid=1654699" title="Kiss the Sky">
Kiss the Sky

Kiss the Sky jest wydaną pośmiertnie kompilacją utworów Jimiego Hendrixa, która ukazała się w 1984 roku.
Lista utworów.
Autorem wszystkich utworów (chyba że zaznaczono inaczej) jest Jimi Hendrix.

</doc>
<doc id="1654700" url="https://pl.wikipedia.org/wiki?curid=1654700" title="Satish Kaushik">
Satish Kaushik

Satish Kaushik (Satish Kumar Kaushik ur. 13 kwietnia 1956 w Delhi) – indyjski aktor i reżyser. Gra w filmach i w teatrze. Wyreżyserował film z Salmanem Khanem "Tere Naam" (nominacja do Nagrody Filmfare dla Najlepszego Reżysera). Reżyserować zaczął jako asystent Shekhara Kapura w "Masoom" w 1983 roku. Tam też zadebiutował jako aktor.
Życiorys.
Najbardziej znane role to 'Calendar' w "Mr. India" i 'Chanu Ahmed' w angielskim filmie "Brick Lane" (2007). Dwukrotnie nagrodzony Nagroda Filmfare dla Najlepszego Aktora Komediowego – w 1990 za film "Ram Lakhan" i w 1997 za "Saajan Chale Sasural".
Jako aktor teatralny znany z roli Willy’ego Lomana w sztuce w hindi "Salesman Ramlal", adaptacji Arthura Millera "Śmierć komiwojażera".
Napisał dialogi do klasycznej już komedii Kundana Shaha "Jaane Bhi Do Yaaron" (1983).
W latach 1972–75 uczył się w Kirori Mal College w New Delhi. W 1978 roku ukończył National School of Drama (NSD), w New Delhi, potem studiował w Film and Television Institute of India w Pune. Obecnie jest członkiem Azjatyckiej Akademii Filmu i Telewizji (Asian Academy Of Film &amp; Television).

</doc>
<doc id="1654702" url="https://pl.wikipedia.org/wiki?curid=1654702" title="Radio One">
Radio One

Radio One jest wydaną pośmiertnie kompilacją piosenek Jimiego Hendrixa, która ukazała się w 1988 roku. Utwory zostały zarejestrowane na żywo podczas występów dla radia BBC.
Lista utworów.
Autorem wszystkich utworów, chyba że zaznaczono inaczej jest Jimi Hendrix.

</doc>
<doc id="1654704" url="https://pl.wikipedia.org/wiki?curid=1654704" title="Mistrzostwa Europy w Zapasach 1970">
Mistrzostwa Europy w Zapasach 1970

26. Mistrzostwa Europy w zapasach odbywały się w 1970 roku w Berlinie w NRD.

</doc>
<doc id="1654705" url="https://pl.wikipedia.org/wiki?curid=1654705" title="Serbia Nemaniczów">
Serbia Nemaniczów

Serbia Nemaniczów – państwo serbskie istniejące w okresie pomiędzy 1170 a 1371 pod rządami dynastii Nemaniczów, od 1217 jako królestwo, a od 1346 jako carstwo.
Po zrzuceniu zwierzchnictwa bizantyńskiego przez Stefana Nemanię w 1190 i zakończeniu przez niego zbierania ziem serbskich, jego syn i następca Stefan Nemanicz koronował się w 1217 na króla Serbii. Ustanowienie królestwa Serbii spowodowało stopniowo wyjście z użycia dotychczasowej nazwy państwa – "Raszka". W tym czasie doszło również do uniezależnienia Kościoła serbskiego poprzez utworzenie autokefalicznego biskupstwa serbskiego, w 1345 przekształconego w patriarchat serbski. Po przejściowym kryzysie państwa, pod koniec XIII wieku władcy z dynastii Nemaniczów podjęli ekspansję na południowy wschód. W połowie XIV wieku za panowania Stefana Duszana w granicach Serbii znalazły się Macedonia, Epir, Tesalia i zachodnia Tracja. Skłoniło to Stefana Duszana do ogłoszenia się w 1346 carem Serbów i Greków. Po śmierci cara Duszana, za panowania jego syna Urosza (1355–1371), ostatniego władcy serbskiego z dynastii Nemaniczów, carstwo zaczęło się gwałtownie rozpadać. Śmierć ostatniego z Nemaniczów położyła kres istnieniu królestwa serbskiego.
Historia Serbii Nemaniczów.
Uniezależnienie Serbii od Bizancjum.
Około 1168 cesarz bizantyński Manuel I Komnen, pragnąc utrzymać panowanie bizantyńskie w Serbii, zrzucił z tronu wielkożupańskiego sprawiającego kłopoty Bizancjum Desę i osadził na nim Tihomira, najstarszego syna Zawidy, przydzielając również dzielnice jego młodszym braciom: Stefanowi Nemanii, Stracimirowi i Mirosławowi. Około 1170 Nemania zbuntował się przeciw Tihomirowi I i dwukrotnie pokonał go przy pomocy braci. Tihomir zginął w czasie ucieczki z pola bitwy. Po zwycięstwie nad starszym bratem Nemania, wbrew woli cesarza, objął tron w Raszce. Dwaj młodsi bracia otrzymali nowe, rozleglejsze dzielnice, tym razem z ręki Nemanii. W 1172 roku Stefan Nemania musiał ukorzyć się przed cesarzem, uznając jego zwierzchnictwo, znalazł się nawet przejściowo jako więzień cesarski w Konstantynopolu.
Ponownie wystąpił przeciw Bizancjum dopiero w 1183, w przymierzu z Belą III, królem węgierskim – przyłączył wówczas do swego państwa ziemie położone wokół Niszu i Sredca. W tym samym roku podbił też resztki Królestwa Zety i osadził w niej swego najstarszego syna Wukana. Podbił również nadmorskie miasta Górnej Dalmacji: Danj, Sarda, Drivast, Svač, Ulcinj, Bar i Kotor. W 1186, po nieudanym oblężeniu Dubrownika, przeprowadzonym wspólnie z braćmi Stracimirem i Mirosławem, zawarł z miastem traktat pokojowy przyznający Dubrownikowi prawo prowadzenia swobodnego handlu „według starego zwyczaju” w całej Serbii, a zwłaszcza na targu Drijeva położonym u ujścia Neretwy do Adriatyku. Pod koniec życia podobne przywileje Nemania nadał również kupcom ze Splitu. Przyniosło to w następnych dziesięcioleciach rozkwit kolonii kupieckich i rzemieślniczych na ziemiach serbskich.
W 1190 Stefan Nemania wykorzystał przemarsz przez Bałkany krzyżowców pod wodzą Fryderyka Barbarossy i związane z tym konflikty pomiędzy krzyżowcami a Bizancjum i opanował północną i wschodnią Macedonię ze Skopjem, Pernikiem i Welbużdem (obec. Kiustendił). Po odejściu krzyżowców poniósł jednak klęskę nad Morawą. Bizantyńczycy odzyskali utracone terytoria, ale w zawartym układzie pokojowym uznali niezależność ziem Stefana Nemanii obejmujących Raszkę, Zetę, albańskie porty Pilot i Hvosno (obec. Metohija) i Kosowe Pole. Układ przypieczętowano małżeństwem drugiego syna Nemanii Stefana z bratanicą cesarza Eudoksją oraz nadaniem synowi Nemanii tytułu sebastokratora, podkreślającego zależność Serbii od Bizancjum.
W 1190 lub 1191, wykorzystując śmierć brata Stracimira, Nemania strącił z tronu humskiego brata Mirosława i osadził na nim swego najmłodszego syna Rastka. W ten sposób pod koniec życia zjednoczył ziemie serbskie pod jednym berłem.
Wiosną 1196 Stefan Nemania przekazał tron swemu średniemu synowi Stefanowi. Złożył w Studenicy śluby zakonne, przyjmując imię Symeona, a po upływie roku udał się na górę Atos, gdzie przebywał już jego najmłodszy syn Rastko. W czasie swego pobytu w klasztorze Stefan-Symeon posłał syna do Konstantynopola w celu uzyskania zgody cesarza Aleksego III Angelosa na założenie na górze Atos monasteru serbskiego, na ruinach monasteru Chilandar. Zmarł 13 lutego 1200.
Ustanowienie królestwa.
Rozgoryczony pominięciem przez ojca jego praw do tronu Wukan rozpoczął zabiegi na Węgrzech i w Rzymie zmierzające do przejęcia władzy w państwie. Sytuacja Stefana Nemanicza zaczęła się gwałtownie pogarszać w związku z szybko postępującym upadkiem potęgi jego głównego sojusznika – Bizancjum. Wiosną 1202 przy pomocy sił węgierskiego króla Emeryka Wukan zaatakował ziemie swego brata. Jeszcze w 1202 wojna zakończyła się zwycięstwem Wukana. Stefan Nemanicz zbiegł na dwór cara bułgarskiego Kałojana. W zamian za Nisz wraz z rejonem wokół niego uzyskał pomoc bułgarską, która pozwoliła mu w następnym roku odzyskać władzę. Zwycięstwo Stefana wzmogło jeszcze wpływy kościoła wschodniego w jego państwie. Przyczynił się do tego również sam Stefan Nemanicz, starając się rozwinąć kult twórcy drugiego państwa serbskiego – swego ojca, Stefana Nemanii. W lutym 1208 jego brat Sawa przywiózł szczątki ojca z Chilandaru na Atosie do monasteru w Studenicy i objął godność archimandryty studenickiego. W 1209 na życzenie Stefana Nemanicza Sawa dokonał kanonizacji Stefana Nemanii. Kult ojca, czczonego pod imieniem świętego Symeona, umacniał pozycję syna, wielkiego żupana Stefana. Przedstawiał on własne sukcesy polityczne i militarne jako "cuda świętego Symeona". Wzorem ojca Stefan tępił na swoich ziemiach mającą charakter opozycji feudalnej herezję bogomilską. Wypędzeni z Serbii bogomili schronili się w Dalmacji i Bośni, gdzie zaczęto ich nazywać patarenami.
W tym czasie sytuacja na Bałkanach uległa daleko idącym przeobrażeniom. W wyniku zdobycia Konstantynopola w 1204 przez uczestników IV krucjaty Cesarstwo Bizantyńskie rozpadło się na kilka państw łacińskich i greckich. Dziedzictwo greckie przejęły Cesarstwo Nicejskie i Despotat Epiru. W najbliższych latach to jednak łacinnicy przejęli inicjatywę polityczną. W następnych latach Stefan zacieśnił związki z katolicką Wenecją. Sojusz wzmocniło małżeństwo z wnuczką doży Henryka Dandolo. W 1217 Stefan uzyskał od papieża Honoriusza III koronę królewską – koronację królewską przeprowadził legat papieski. Oznaczało to powstanie drugiego na ziemiach serbskich królestwa, tym razem z ośrodkiem w Raszce.
W dwa lata po koronacji Stefan Nemanicz, zwany odtąd Pierwszym Koronowanym ("Prvovenčani"), umiejętnie wykorzystując napięcia pomiędzy łacinnikami i grekami, uzyskał wspólnie z bratem Sawą od patriarchy, wygnanego z Konstantynopola do bityńskiej Nicei, zgodę na utworzenie autokefalicznego biskupstwa serbskiego. Pierwszym arcybiskupem serbskim został Sawa, wybierając na swą stolicę biskupią monaster w Żiczy. Uzyskanie niezależności kościelnej stanowiło dla młodego królestwa niemałe osiągnięcie. Przypuszcza się, że Sawa jako metropolita serbski mógł ponownie koronować swego brata.
Kryzys.
Następcy zmarłego w 1227 Stefana Pierwszego Koronowanego – jego dwaj starsi synowie – rządzili krótko: Radosław przez siedem lat (1227–1234), Władysław przez lat dziewięć (1234–1243). Obydwaj byli władcami zależnymi; Radosław rządził w oparciu o potęgę swego teścia, cesarza Tesaloniki Teodora Angelosa, a po zwycięstwie Bułgarów nad Teodorem utracił władzę na rzecz Władysława. Tenże, wyniesiony na tron przez stronnictwo probułgarskie, został pozbawiony władzy po załamaniu się potęgi bułgarskiej wskutek najazdu tatarskiego.
W 1243 roku możnowładcy serbscy osadzili na tronie trzeciego z braci, Stefana Urosza I (1243–1276). Jego panowanie przyniosło powolną odbudowę znaczenia państwa.
Stefan Urosz I położył przede wszystkim podwaliny pod szybki rozwój gospodarczy Serbii w następnym stuleciu. Jego długie panowanie przyczyniło się do ożywienia handlu, prowadzonego przede wszystkim przez kupców dubrownickich, oraz do rozwoju targów i osad wczesnomiejskich, do których napływali przybysze z Dalmacji, a następnie z Włoch. W 1254 Stefan Urosz I zmusił ponadto Dubrownik do płacenia – za prawo prowadzenia handlu – rocznego trybutu w wysokości 2 tysięcy złotych monet, tzw. "perperów". Za jego panowania została też wznowiona eksploatacja porzuconych u schyłku starożytności kopalń srebra i ołowiu. Stefan Urosz I sprowadził też do Serbii z Siedmiogrodu górników saskich, uciekinierów przed Mongołami. Pierwsze kopalnie powstały w okolicach Brskowa nad górną Tarą w zachodniej Serbii. Sasi założyli w pobliżu kopalni własne gminy miejskie, które królowie serbscy obdarzyli samorządem działającym na podstawie saskiego prawa górniczego. Do dochodów królewskich oprócz dochodów z eksploatacji kruszców wchodziły również dochody z cła i regalia mennicze – od wybijanej w dużej liczbie monety srebrnej.
W 1268 roku Stefan Urosz I zaatakował Węgry. Pustosząc banat Maczwy, dostał się jednak do niewoli i musiał zapłacić okup za swoje uwolnienie. W 1276 roku jego syn Dragutin, wsparty posiłkami węgierskimi, pokonał go w bitwie pod Gackiem. Stefan Urosz I abdykował na rzecz zwycięzcy i wstąpił do klasztoru.
Dragutin i Milutin.
Dragutin zdetronizował ojca z pomocą Węgrów. Zawarł też sojusz z Karolem Andegaweńskim, dążącym do wskrzeszenia zlikwidowanego przez Greków w 1261 Cesarstwa Łacińskiego. Objąwszy władzę Dragutin pod naciskiem, możnowładztwa wyznaczył swej matce Helenie rozległą dzielnicę obejmującą Zetę, Trawunię z wybrzeżem konawlańskim i zachodnią Serbię ze źródłami Ibaru i górnym Limem. W 1282 nieszpory sycylijskie położyły kres ambitnym zamiarom Karola Andegaweńskiego, wplątując go w wojnę w jego królestwie. Sabor serbski w Deževie zmusił wówczas króla do abdykacji na rzecz młodszego brata, Stefana Urosza II Milutina (1282–1321). Dragutin zachował posiadłości na północy państwa nad Zachodnią Morawą i wokół Rudnika, połączone terytorialnie z ziemiami, które otrzymał w lenno od króla węgierskiego – banatem Maczwy, obejmującym dolinę rzeki Kolubary i ziemię belgradzką.
Po objęciu władzy Stefan Milutin podjął ekspansję na południe w stronę Macedonii, którą Michał VIII Paleolog, jeszcze jako dowódca bizantyński, zdobył w 1259 częściowo na Epirze, a częściowo na Serbii (w 1258 Stefan Urosz I przejściowo opanował bowiem Skopje, Prilep i Kičevo). W 1282 i 1283 Milutin podbił północną Macedonię ze Skopjem, lecz dopiero w 1299, po trwającej wiele lat wojnie, zostało to usankcjonowane – cesarz Andronik II przekazał ją królowi serbskiemu jako wiano swej córki Simonidy Paleologiny, która została czwartą żoną Milutina. W 1308 Stefan Milutin ustalił przebieg granicy z Cesarstwem, zajmując dalsze ziemie w Macedonii.
Przyłączenie do Serbii znacznych obszarów, których ludność posługiwała się greką i pielęgnowała greckie obyczaje, a także przybycie do Serbii młodej królowej greckiej z licznym dworem, wywołało przewrót obyczajowy najpierw na dworze Milutina, a stopniowo w całym państwie, powodując szybki wzrost wpływów bizantyńskich. W dokumentach serbskich pojawiły się wtedy nieznane wcześniej greckie terminy dotyczące podatków i stanowisk urzędowych. W nowy sposób, z bizantyńskim przepychem, zorganizowano dwór królewski. Wzrastające stale dochody, czerpane głównie z eksploatacji kopalń srebra, pozwoliły też Milutinowi na wznoszenie coraz okazalszych fundacji kościelnych pod kierunkiem sprowadzonych z Konstantynopola artystów. Milutin założył monaster w Nagoričino koło Kumanowa w Macedonii oraz wokół głównych centrów swojego państwa, które w tym czasie przesunęły się z Raszki na Kosowe Pole i do Hvosna, zwanego coraz częściej Metohią (od „metoh” – posiadłość cerkiewna). Na Kosowym Polu powstała „zadužbina” Milutina – monaster w Gračanicy, a w Metohii – monastery w Banjskiej i Prizrenie. Poza Serbią wzniósł Milutin monaster św. Michała Archanioła w Jerozolimie, cerkiew Chilandaru na Atosie, a także cerkwie i budowle klasztorne w Tesalonice i w Konstantynopolu.
Strącony z tronu serbskiego Dragutin utworzył w północnej części ziem serbskich własne, rozległe państwo. Przyłączył Usorę i Soli w północnej Bośni, a następnie przy pomocy Milutina zajął ziemię braniczewską. Na początku XIV wieku, wspierany przez króla węgierskiego Karola Roberta i papieża, wypowiedział wojnę bratu Milutinowi, która zakończyła się po kilku latach ugodą przyznającą synowi Dragutina Władysławowi następstwo tronu serbskiego.
Dragutin zmarł w 1316. Po jego śmierci Milutin złamał ugodę i podbił państwo bratanka, wyjąwszy banat Maczwy i Belgrad, który w 1319 opanowali Węgrzy.
21 października 1321 Stefan Milutin zmarł po upadku z łóżka. Śmierć króla doprowadziła do wojny domowej pomiędzy jego dwoma synami i bratankiem.
Ekspansja.
Ostatecznie dzięki poparciu możnowładców Raszki zainteresowanych kontynuacją ekspansji na południe tron objął Stefan Urosz III Deczański (1321–1331), po pokonaniu brata Konstantyna, „młodego króla” władającego w Zecie oraz stryjecznego brata Władysława, syna Dragutina.
Po objęciu władzy wmieszał się w wojnę pomiędzy ojcem swej macochy Simonidy, Andronikiem II, a jego wnukiem, Andronikiem III, który po zakończeniu wojny zawarł sojusz z carem bułgarskim Michałem III Szyszmanem, mający na celu powstrzymanie dalszej ekspansji serbskiej w Macedonii. Car Michał wygnał swą pierwszą żonę Annę Nedę, siostrę Stefana Urosza III, i poślubił siostrę Andronika III. W decydującej rozgrywce Bizancjum nie wzięło jednak udziału. Losy Macedonii rozstrzygnęła krwawa bitwa pod Welbużdem w północno-wschodniej Macedonii, rozegrana 28 lipca 1330. Na założony tam obóz idących na Skopje Bułgarów niespodziewanie napadła armia serbska, złożona głównie z ciężkozbrojnej konnicy, w której służyli najemni rycerze zachodnioeuropejscy. Serbowie rozbili 12-tysięczną armię bułgarską, wspomaganą przez liczące 3000 zbrojnych posiłki wołoskie, tatarskie i osetyńskie. Car zginął, uciekając z pola bitwy.
Zwycięski Stefan Deczański osadził na tronie bułgarskim swą siostrę Annę Nedę i jej małoletniego syna Iwana Stefana, nie wysuwając roszczeń terytorialnych w stosunku do Bułgarii. Zrezygnował też z kontynuowania wojny z Andronikiem III. Niezadowoleni możnowładcy wynieśli wówczas na tron władającego Zetą syna królewskiego – Stefana Duszana (1331–1355). Zdetronizowanego starego króla uwięziono 21 sierpnia 1331 i osadzono na zamku Zweczan, gdzie następnie został uduszony. Pochowano go w jego zadużbinie w monasterze Visoki Dečani w Metohii, gdzie przez stulecia czczono jego zwłoki jako nie ulegające rozkładowi relikwie „świętego króla”.
W 1334, zachęcony przez zbuntowanego przeciw Andronikowi III magnata Sergijana, Stefan Duszan wyruszył na Macedonię. Zdobył Prilep, Ochrydę, Strumicę i Kastorię i dotarł aż pod Tesalonikę. W tym samym roku zawarł układ pokojowy, przyznający mu Macedonię Wardarską, z granicą przebiegająca mniej więcej tak jak obecna macedońsko-grecka. Po śmierci Andronika III (1341) Stefan Duszan poparł w wojnie domowej w Bizancjum pomiędzy zwolennikami małoletniego cesarza Jana V Paleologa a stronnictwem arystokratycznym, na którego czele stanął Jan Kantakuzen – obóz arystokratyczny. W 1342 Jan Kantakuzen zbiegł do Serbii, prosząc o pomoc. Jeszcze w tym samym roku wyruszył na Serres w Macedonii Egejskiej, podczas gdy Duszan opanował Woden. Gdy Serres stawiło zacięty opór, a Tesalia uznała Kantakuzena za cesarza, Duszan zerwał sojusz z nim i podjął nową, samodzielną wyprawę do Albanii. Historycy nie są zgodni pod względem chronologii dalszych działań. Pewne jest, że do 1345 wojska serbskie podzielone na dwie armie opanowały Albanię i Macedonię Egejską wraz z twierdzami: Kroją, Beratem, Waloną, Leriną, Kastorią i Werroią (Berem), a na koniec kampanii, w ostatnich dniach września 1345 zmusiły do kapitulacji Serres. Mnisi z góry Atos uznali wówczas Duszana swoim władcą.
Carstwo Stefana Duszana.
Tryumf ten skłonił króla do przyjęcia na ogólnopaństwowym saborze tytułu cara (basileusa) Serbów i Greków. Tym samym ogłosił program likwidacji cesarstwa Paleologów i zastąpienia go nowym carstwem serbsko-greckim. Na żądanie Duszana patriarcha bułgarski, arcybiskup ochrydzki i mnisi atońscy proklamowali biskupa Joannikija patriarchą Serbów i Greków. 16 kwietnia 1346 nowy patriarcha koronował uroczyście Stefana Duszana na cara Serbów i Greków. Stolicą państwa Duszana zostało Skopje, a następnie położony dalej na wschód Serres.
Powstanie nowego carstwa wymagało reformy aparatu władzy i sądownictwa. Duszan utworzył z terenów zdobytych na Bizancjum Romanię, w której rządy sprawowane miały być wedle obyczaju greckiego – dokumenty wystawiane były w języku greckim, sądy sprawowane według greckich praw. Królem Serbii został mający około 10 lat syn Duszana – Urosz. W jego imieniu rządy w królestwie sprawował ojciec. Bezpośrednio władał grecko-macedońską Romanią. Na dworze wprowadził bizantyński ceremoniał. Swoich najbliższych współpracowników i najwybitniejszych wojskowych, członków dynastii i krewnych obdarzył najwyższymi tytułami dworskimi. Przyrodni brat Duszana, Symeon Siniša i szwagier Jovan Asen, brat carowej Heleny oraz Jovan Oliver zostali despotami. Dejanowi, mężowi Teodory, siostry Duszana i Branko Mladenoviciowi, przodkowi dynastii Brankowiczów, przyznał tytuł sewastokratorów, a Vojihnie tytuł cezara, kiedyś najważniejszy po cesarskim.
Car przeprowadził też dzieło kodyfikacji zwyczajowego prawa serbskiego. W 1349 ogłosił w Skopju statut, obejmujący 153 paragrafy, a dopełniony do ponad 200 paragrafów na saborze w Serres w 1354. Statut rozszerzył kompetencje sądów państwowych, likwidował wiece (zgromadzenia) ludu wiejskiego, potwierdzał liczne przywileje króla i możnowładców w stosunku do ludności wiejskiej zwane serbami. Potępiał „herezję łacińską”, a prawosławnym Serbom zakazywał związków małżeńskich z katolikami określanymi jako „półwierzący”. Głównym celem kodyfikacji było umocnienie i rozszerzenie kompetencji sądów państwowych, uporządkowanie stosunków społecznych i potwierdzenie nadanych przywilejów.
Wkrótce Duszan wznowił wojnę przeciwko Bizancjum, w którym od 1347 rządził Jan Kantakuzen. W latach 1347–1348 Stefan Duszan zdobył Epir, który następnie oddał w zarząd przyrodniemu bratu Symeonowi, a wojewoda Preljub zdobył w tym czasie Tesalię, którą otrzymał od cara w zarząd wraz z tytułem cezara.
Granice północne nie przykuwały uwagi Duszana w tym stopniu, co południowe. W 1335 odparł wyprawę króla węgierskiego Karola Roberta skierowaną na górniczy Rudnik. W traktacie pokojowym, zawartym dopiero w 1346 z Ludwikiem I (1342–1382), zrzekł się pretensji do dawnych posiadłości Stefana Dragutina i Belgradu, zamku Golubca na Dunaju i banatu Maczwy. W stanie wojny z Węgrami znalazł się ponownie przed samą śmiercią na przełomie 1354 i 1355. Usiłował odzyskać utracony Hum, lecz podjętą w 1350 wyprawę przeciw Bośni musiał przerwać, odwołany do zaatakowanej przez Greków Macedonii.
Przed śmiercią w 1355 usiłował opanować Tesalonikę i zamierzał wyruszyć na Konstantynopol. Dla swojego planu próbował zjednać nawet papieża, obiecując w zamian uznanie jego zwierzchnictwa. Główną przeszkodę w zdobywaniu obydwu miast stanowił brak floty, którą Duszan zaczął budować w 1348. Zmarł 20 grudnia 1355 pod Werroią, przygotowując się do ataku na Tesalonikę.
Upadek.
Po śmierci Stefana Duszana utworzone przez niego państwo rozpadło się. Syn Duszana, car Urosz I (1355–1371), utrzymał w swych rękach jedynie północną Macedonię. Pozostałymi ziemiami podzielili się krewni i wodzowie zmarłego władcy.
Jako pierwszy bunt podniósł przyrodni brat Stefana Duszana, Symeon Siniša, odrywając Tesalię i Epir oraz część ziem macedońskich i ogłaszając się w Kastorii carem. Po kilkuletnich walkach została mu Tesalia i Epir. W 1367 północny Epir przekazał synowi Preljuba, Tomaszowi.
Za przykładem Symeona własne państwo we wschodniej Macedonii ze stolicą w Serres utworzyła cesarzowa wdowa Helena. Zetę opanowali trzej bracia Balšicie. Dalej na zachód rządy przejął Vojislav Vojinović, który początkowo uznawał władzę zwierzchnią Urosza I. Nie przeszkodziło mu to pod koniec lat 50. podjąć we własnym imieniu wojny z Dubrownikiem, zakończonej układem pokojowym w 1360. Północno-zachodnie ziemie wokół Rudnika opanował bratanek knezia Vojislava, żupan Nikola Altomanović. Po śmierci stryja, Vojislava (1363), zagarnął również jego ziemie, stając się na krótko najpotężniejszym władcą w Serbii. Do większego znaczenia zaczął też dochodzić kneź Łazarz Hrebeljanović, syn logotety (kanclerza) cara Duszana, Pribaca. Posiadał początkowo ziemie wokół Nowego Brda w południowej Serbii, udało mu się jednak opanować w 1370 Rudnik, należący do Altomanovicia.
W serbskiej Macedonii najsilniejsze państwa utworzyli bracia Vukašin i Jovan Uglješa. Vukašin zarządzał w imieniu słabego Urosza I jego ziemiami w północnej Macedonii. W 1365 otrzymał od cara koronę Serbów i Greków. W Ochrydzie osadził własnego namiestnika, cezara Novaka.
Jovan Uglješa, obdarzony w 1359 tytułem wielkiego wojewody, a później despoty, objął ziemie carowej Heleny wraz z miastem Serres, gdy ta wstąpiła do klasztoru. Po śmierci swego teścia, Vojihny, przyłączył do swego państwa Dramę w zachodniej Tracji. Na zachód od Uglješy własne państwo posiadał Bogdan, a wokół Werroi i Wodenu wojewoda Hlapen. We wschodniej i północnej Macedonii rozległe posiadłości zdobyli dwaj synowie despoty Dejana, pana Žegligova, Jovan Dragaš i Konstantyn Dejanovicie. Główny ośrodek ich państwa stanowił Welbużd.
Stosunki społeczno-gospodarcze.
Rozwój gospodarczy.
W XII i XIII wieku nastąpił szybki rozwój gospodarczy Serbii. Przez masowe karczowanie lasów na zboczach górskich zwiększył się areał ziem uprawnych. Udoskonalono narzędzia używane przy uprawie roli, m.in. pług. W XII wieku uzyskiwano głównie proso, zboże najbiedniejszych i pszenicę. Wprowadzenie w XIII wieku systemu trójpolowego z zastosowaniem pługa, niekiedy już z żelaznym lemieszem, ożywiło produkcję rolną, umożliwiając sprzedaż nadwyżek. Szybko rozwijało się też rzemiosło obsługujące dwór i monastery. Wielkie klasztory zakładały winnice i podejmowały sprzedaż wina oraz artykułów rolnych i hodowlanych. Wobec słabości osad miejskich tworzyły także warsztaty rzemieślnicze, czasem bardzo wyspecjalizowane, np. złotnicze. Towary eksportowe stanowiły wyroby ze skóry, futra i wosk, od drugiej połowy XIII wieku również metale oraz drewno i produkty z niego. Rozwój pasterstwa przyczynił się do wzrostu liczebności ludności właskiej.
W wielkich majątkach ziemskich rentę odrobkową zaczęto stopniowo zastępować pieniężną, co przyczyniło się do poprawy sytuacji chłopów, którzy też aktywniej włączyli się w kolonizację nowych lub opuszczonych ziem. W XIV wieku wciąż jednak przeważała renta odrobkowa. Nadal też obok zależnych od pana meropsów istniała warstwa niewolnych otroków, osadzonych na roli lub pracujących jako czeladź we dworach.
Górnicy.
Wielkie znaczenie dla rozwoju gospodarczego kraju miało uruchomienie porzuconych w V-VII wieku kopalń srebra i ołowiu, a także złota. Górnictwo spowodowało kilkakrotny wzrost dochodów królewskich. Eksploatacją kopalń zajęli się górnicy sascy, zwani przez Dubrowniczan z włoska Tedeschi, przybyli na Bałkany po najeździe tatarskim 1241–1242, najprawdopodobniej z Siedmiogrodu. W dokumentach pojawiają się po raz pierwszy w 1254. Pierwsza ich gmina powstała w leżącym na zachodzie Serbii Brskowie nad Tarą (gdzie wydobywano srebro) pod przywództwem knezia Prebegera (niem. "Frajberger") i kapelana Konrada. Prowadzili w niej działalność niemieccy dominikanie. Gmina utrzymywała też kontakty z konwentem Krzyżaków w Akkonie. Później rozpoczęto eksploatację pokładów rud srebra i ołowiu w Rudniku (1312), gdzie wydobywano również miedź, Trepčy (przed 1313–1316), Janjevie i Nowym Brdzie. W tym ostatnim, za króla Milutina noszącym nazwę Nyeuberg, wydobywano także złoto i miedź. Kopalnie żelaza pojawiły się również w Macedonii. Przybysze sascy przynieśli własną technikę górniczą, stosowana przez nich terminologia przeniknęła do języka serbskiego. Rządzili się też własnym prawem górniczym, wielokrotnie potwierdzanym przez królów serbskich. Poszczególne sztolnie, po serbsku "okna", lub ich części stanowiły własność górników. Król pobierał jako opłatę regalną 8–10% wydobytego metalu. Z licznych statutów zachował się w oryginale "Statut" kopalni i osady Nowe Brdo, wydany przez knezia Stefana Łazarewicza w 1412. Na czele gminy stało 12 "purgarów" (niem. "bürger" – mieszczanin), sprawujących władzę sądowniczą. Sprawy sporne pomiędzy górnikami a ludnością spoza gminy rozstrzygał sąd rozjemczy, w którym połowę składu stanowili przedstawiciele gminy górniczej.
Mieszkańcy miast.
Jednolity stan mieszczański nie zdołał się uformować do końca XIV wieku. W osadach wczesnomiejskich mieszkali osadnicy sascy i obywatele miast dalmatyńskich. Ci pierwsi zajmowali się nie tylko górnictwem, ale również lichwą, wyrębem lasów oraz rzemiosłem miejskim. Stopniowo mieszali się oni z ludnością miejscową, na którą rozciągnięto saskie prawo. Gminom takim przewodzili kneziowie i purgarowie wybierani przez ich obywateli. Odrębne gminy tworzyli zajmujący się kupiectwem obywatele miast dalmatyńskich. Dubrowniczanie mieli nawet własne sądownictwo. Do Serbii sprowadzali oni sukno, wino i luksusowe wyroby rzemieślnicze, skupowali natomiast: skóry, wosk, suszone mięso, metale i drewno.
Właściciele ziemscy.
Warstwę panującą tworzyli oprócz dynastii królewskiej, wyżsi duchowni, głównie biskupi będący zarazem ihumenami monasterów prawosławnych fundowanych przez dynastię królewską. Obok nich vlastela – możnowładcy świeccy i vojnici – średni i drobni feudałowie, od XIV wieku zwani vlasteličiciami. Do wielkiego żupana, a potem króla należały grody i wsie żupskie. Posiadłości nadane przez władcę Cerkwi i możnowładcom tworzyły seniorie feudalne, tzw. vlastelinstva, które uzyskując coraz szerszy immunitet, przekształcały się w ciągu XIII i XIV wieku w niemal samodzielne państewka, co ostatecznie stało się przyczyną rozkładu państwa serbskiego. Dobra kościelne otrzymywały immunitet ekonomiczny i sądowy, majątki świeckich panów głównie sądowy. Arcybiskupstwo serbskie otrzymało w początku XIII wieku 57 wsi i przysiółków oraz 217 Włachów. Ufundowany przez Stefana Deczańskiego w Metohii monaster Visoki Dečani obejmował 2166 gospodarstw rolniczych i rzemieślniczych i 266 właskich. W XIII wieku dotarł do Serbii z Bizancjum przez Bułgarię system pronij. Królowie serbscy oddawali ziemie zwane pronijami w warunkowe posiadanie w zamian za obowiązek konnej służby wojskowej. Własnych pronijarów posiadały też bogatsze monastery.
Chłopi.
W XII i XIII wieku nastąpił też proces przekształcenia wolnej ludności chłopskiej posiadającej dziedziczne prawo do uprawianej ziemi, zwane "baštiną", w ludność zależną. Ogół ludności wiejskiej zwano "sebrami". Sebrowie mieszkali w jednoizbowych drewnianych "kućach" krytych dwu- lub czterospadowym słomianym dachem. Dzielili się na wolnych "baštiników" i kilka kategorii ludności zależnej.
Odrębną grupę ludności wiejskiej stanowili Własi. Byli to potomkowie ludności romańskiej, która porzuciwszy dawne zatrudnienia zajęła się pasterstwem, w XIII wieku posługiwali się już przeważnie językiem serbskim. Stanowili uprzywilejowaną warstwę ludności wiejskiej, wolną od renty odrobkowej. Latem pędzili owce i bydło na pastwiska w góry, jesienią schodzili z nimi na wybrzeże Adriatyku, gdzie sprzedawali zwierzęta, wełnę i skóry mieszkańcom nadmorskich miast. W XIII wieku Własi zaczęli się osiedlać na stałe. Często w "katunach" (osadach) właskich zamieszkiwali również meropsi szukający poprawy warunków bytowych. Własi swobodnie mogli zmieniać siedziby, utracili jednak prawo opuszczenia vlastelinstva. Za wypas łąk i pastwisk płacili daninę zwaną "trawniną", wynoszącą 1 sztukę bydła lub owcę od 100 sztuk wypasanych. Często najmowali się też do wypasu stad właścicieli ziemskich w zamian za żywność lub zapłatę w owcach. Obowiązywał ich ponos i jeśli mieli ziemię, koszenie siana. Trudnili się ponadto transportem karawanowym i wynajmowali konie kupcom.
Daniny.
W Serbii Nemaniczów istniał rozbudowany system danin i powinności.
Ponadto ściągano liczne opłaty nadzwyczajne. Dochody z danin i dóbr królewskich zasilały skarbiec królewski ("riznica" lub "kuća kraljeva" – dom królewski). W drugiej połowie XIII wieku ich znaczenie zmalało na rzecz wpływów z praw regalnych i monopoli królewskich – związanych z prawem bicia monety, użytkowania bogactw ziemi i przewożenia towarów. Ściąganiem ceł zajmowali się dzierżawcy komór celnych, głównie Dubrowniczanie i Kotoranie.
Ustrój polityczny.
Władca serbski nosił tytuł wielkiego żupana, a następnie króla. Używał także licznych tytułów honorowych wzorowanych na tytulaturze cesarzy bizantyńskich. Do najważniejszych z nich należało miano samodzierżcy ("autokratora"). Władca był zawsze, także za życia, nazywany "świętym i prawowiernym królem". Wielu monarchów serbskich po śmierci kanonizowano. Władca posiadał wiele praw regalnych, wśród nich prawo do całej niezajmowanej ziemi i do posiadłości, które pozostały bez dziedzica. Do monarchy należała najwyższa władza sądowa i wojskowa, sprawowana przy pomocy urzędników.
Główne urzędy w państwie były następujące:
Oparciem dla tronu było duchowieństwo prawosławne. Podlegało ono tylko własnemu sądownictwu. Niemal każdy z władców powiększał dobra klasztorne, a także fundował własną "zadužbinę" – monaster, w którym miał być pochowany i który miał zapewnić zbawienie jego duszy.
Władzę królewską ograniczały "sabory" – zwoływane w razie potrzeby zjazdy wyższego duchowieństwa, możnowładców i urzędników dworskich. Decydowały o najważniejszych sprawach państwa, takich jak wybór arcybiskupa, później patriarchy, wypowiedzenie wojny, zwarcie pokoju, ogłoszenie zbioru praw, walka z herezją.
Państwo było podzielone na okręgi grodowe posiadające własne terytoria żupskie dzielące się na żupy. Okręgi zwano: "grad", "strana" lub "oblast". Na szczeblu lokalnym władzę sprawowali:
Do służby wojskowej zobowiązani byli "vlastela" i "vlasteličici" wraz z oddziałem wojskowym, który byli zobowiązani wystawić. W pierwszej połowie XIV wieku przejęty został od Węgrów chorągiewny system organizacji armii. Każdy wielki feudał świecki i duchowny zobowiązany był wystawić na swój koszt i oddać do dyspozycji władcy chorągiew, którą – jeśli liczyła ponad 500 rycerzy – mógł prowadzić pod własnym sztandarem. Średnią szlachtę prowadził na wojnę żupan pod własnym sztandarem. Obok wojska feudalnego dużą rolę odgrywali najemnicy (Tatarzy, Turcy, Jasowie lub rycerze zachodni) opłacani z dochodów z kopalin.
Sztuka.
Szkoła raszkańska.
W architekturze, rzeźbie i malarstwie powstał u początku istnienia państwa Nemaniczów kierunek zwany szkołą raszkańską, nawiązujący do architektury bizantyńskiej V-VII wieku oraz do nowych prądów epoki odrodzenia komneńskiego. Charakterystyczne dla nowego stylu było łączenie wpływów bizantyńskich z romańskimi promieniującymi z Dalmacji i pobliskiej Italii.
Do najstarszych zabytków szkoły raszkańskiej należą cerkwie ufundowane przez Stefana Nemanię: św. Mikołaja w Teplicy pod Kuršumliją, ukończona ok. 1168/1172, św. Jerzego w Rasie i nieco późniejsza Zaśnięcia Bogurodzicy w Studenicy (1183–1191). Cerkiew studenicka posiada cechy budowli romańskiej. Jej ściany i apsyda rozczłonkowane są lizenami, a całość zdobi romański fryz arkadowy na konsolach. Natomiast zapożyczeniem z architektury bizantyńskiej jest rozczłonkowanie zewnętrznej ściany podbudowy kopuły za pomocą dużego łuku z potrójnym oknem. W latach 1228–1234 król Stefan Radosław dobudował do fasady zachodniej narteks (przedsionek) w stylu gotyckiej architektury cysterskiej.
W latach 20. XIII stulecia powstała cerkiew arcybiskupia w Żiczy w dolinie Zachodniej Morawy. Nie posiada ona bocznych apsyd ani romańskich murów. Centralną część budowli przykrywa natomiast kopuła wsparta na masywnym bębnie z ostrołukowymi blendami. Ściany zewnętrzne zostały otynkowane i pomalowane na czerwono na modłę bizantyńską. Z tego samego okresu pochodzą cerkwie Djurdjevi Stupovi w Budimlju pod Beranami oraz Bogurodzicy Hwostańskiej koło Peći i ufundowana przez króla Stefana Władysława (1234–1235) cerkiew monasteru w Mileševej. W budowlach tego okresu silnie zaznacza się kierunek pionowy. Bębny pod kopułami są wyższe i węższe od nawy głównej świątyni. Tworzą sześcienną podbudowę, z której wyrastają dopiero łuki, na których wspiera się kopuła. Boczne korytarze zostają wydłużone, tworząc rodzaj nawy poprzecznej. Z architektury bizantyńskiej pochodzą narteksy i egzonarteksy (przedsionki zewnętrzne). Natomiast wieże egzonarteksu od strony zachodniej nawiązują raczej do architektury romańskiej.
Z drugiej połowy XIII wieku pochodzi cerkiew monasteru Sopoćani wzniesiona w latach 60. XIII wieku z rozkazu króla Stefana Urosza I. Cerkiew posiada kopułę na wysokiej podbudowie i narteks włączony do właściwej cerkwi. Od strony zachodniej egzonarteks i wysoką wieżę. Ze względu na to, że całość wraz z bocznymi korytarzami i dobudówkami pokryto wspólnym dachem, budowla sprawia wrażenie trójnawowej bazyliki z kopułą. Z podobnego okresu pochodzi cerkiew w Gradcu koło Čačka, fundacja Stracimira, brata Stefana Nemanii, gruntownie przebudowana w latach 70. XIII wieku. Budowla ma żebrowe sklepienie, łamane łuki i gotyckie elementy dekoracyjne.
Najpóźniejszym zabytkiem szkoły raszkańskiej jest wybudowana w latach 1327–1335 cerkiew Zbawiciela monasteru Visoki Dečani, wybudowana przez franciszkanina Wita z Kotoru przy współudziale protomajstra (pierwszego mistrza) Djordjego z braćmi Dobrosławem i Nikolą. Świątynia stanowi udaną próbę połączenia kilkunawowej bazyliki romańskiej ze świątynią bizantyńską. Posiada trójnawowe prezbiterium zakończone trzema apsydami. Pięcionawowy korpus główny jest wyższy od prezbiterium oraz trójnawowego narteksu. Dachy niższych naw bocznych opierają się o ściany naw wyższych. Nad środkową częścią świątyni (naosem) wznosi się kopuła. Okna w jej podstawie oświetlają całe wnętrze. Ściany zostały wyłożone warstwami białego i różowo-fioletowego marmuru. Wzdłuż ścian biegnie fryz ślepych arkad dekoracyjnych. Okna i portale zdobione są rzeźbioną okładziną z białego marmuru, na której zachowały się ślady polichromii. Rzeźba zdobi również okna od zewnątrz.
Równolegle z architekturą raszkańską rozwijała się na terenach macedońskich architektura czysto bizantyńska, wzorowana na monumentalnej szkole Konstantynopola i pobliskiej Tesaloniki. Do najciekawszych zabytków epoki odrodzenia komneńskiego należy wzniesiona w 1164 cerkiew św. Pantelejmona w Nerezi pod Skopjem. Jej zwarty i proporcjonalny korpus wzniesiony został z cegły i przykryty centralną kopułą otoczoną przez cztery mniejsze. Wyraźnie zaznaczona jest apsyda zakończona tryforium (potrójnym oknem) z okrągłymi szybkami. W cerkwi znajdują się dobrze zachowane freski, przedstawiające dzieje Chrystusa ze słynną kompozycją "Opłakiwania Chrystusa" i "Zdjęcia z krzyża".
Szkoła kosowsko-metohijska.
Po opanowaniu przez Serbów ziem macedońskich tradycje miejscowej architektury wzmocnione wpływami sztuki Paleologów przeniknęły do Serbii, wypierając wzorce dawnej szkoły raszkańskiej. Nowa szkoła od swych głównych centrów zwana jest kosowsko-metohijską.
Najstarszym zabytkiem tej szkoły jest przebudowany w 1299 na polecenie króla Stefana Milutina monaster chilandarski na górze Atos. Cerkiew, zwieńczona kopułą, zbudowana została na planie krzyża greckiego wpisanego w kwadrat. Trzy ramiona krzyża zakończone są apsydami (trzykonchowymi), czwarta, zachodnia, posiada przedsionek (narteks). W 1389 książę Łazarz Hrebeljanović polecił dobudować do niego egzonarteks. Ściany zewnętrzne zbudowane są z kamienia na przemian z cegłą, ułożone na sposób bizantyński i ozdobione kolorowymi cegłami ułożonymi we wzory geometryczne. Na polecenie króla Milutina przebudowano również cerkiew św. Jerzego w Starom Nagoričanem koło Kumanowa w północnej Macedonii. Na zachowanych w dolnej części murach XI-wiecznej bazyliki wzniesiono w 1313 z barwnej cegły bizantyńskiej cerkiew na planie krzyża wpisanego w prostokąt. Kopuła główna na wysokim bębnie otoczona została czterema kopułami bocznymi.
Do najwspanialszych osiągnięć szkoły kosowsko-metohijskiej należy ukończona około 1321 w Gračanicy pod Prisztiną na Kosowym Polu zadužbina króla Milutina. Świątynia składa się jakby z dwóch cerkwi mniejszej i większej wchłaniającej mniejszą. Nad całością wznosi się kopuła główna i cztery boczne. Podwójne i potrójne okna, wystrój zewnętrzny – kolorystyka ścian, liczne ozdoby ceramiczne nawiązują do stylu architektury Paleologów. W 1380 do narteksu świątyni został dobudowany egzonarteks.
Stefan Duszan, zajęty wojnami, nie pozostawił po sobie zabytków architektury. Fundowali je natomiast jego współpracownicy. Despota Oliwer założył w 1341 monaster w Lesnowie pod Kratowem, gdzie zachowała się cerkiew św. Archanioła. Powtarza ona ogólne założenia cerkwi Milutina, posiada wydłużoną przestrzeń przed apsydą wschodnią i narteks uwieńczony własną kopułą, co sprawia wrażenie podwójnej cerkwi. Z zewnątrz zdobi ją dekoracja ze ślepych arkad.
Król Wukaszyn (1366–1371) i jego syn Marko (1371–1394) ufundowali cerkiew św. Dymitra w monasterze Marka pod Skopjem. Wzniesiona na planie krzyża greckiego posiada narteks przykryty oddzielnym dachem i interesującą dekorację ceramiczną ścian zewnętrznych. Brat Marka, Andreasz, ufundował w 1389 cerkiew św. Andrzeja nad Treską na planie nieregularnego krzyża ze smukłą, wysoką kopułą.
Do zabytków architektury świeckiej XIV wieku można zaliczyć mury stołecznego Prizrenu, warowny dwór w Petriczu i zamek Zweczan. Podbój turecki zahamował dalszy rozwój architektury serbskiej na tych terenach. Kontynuowali ją Serbowie na północy, tworząc nową szkołę, nazwaną od terytorium, na którym powstała, morawską.
Malarstwo.
Malarstwo epoki Nemaniczów rozwinęło się w oparciu o wzory greckie. Powstawały głównie freski przedstawiające długie cykle scen, które przy pomocy motywów antycznych wyrażały często skomplikowane treści teologiczne i mistyczne. Freski ilustrowały teksty z Ewangelii i Dziejów Apostolskich, opowieści apokryficzne, żywoty świętych, sceny liturgiczne, poezję kościelną i fragmenty ksiąg Starego Testamentu. Charakterystyczna dla tego malarstwa była silna obecność realistycznej sztuki dworu cesarskiego przejawiająca się w częstym przedstawianiu portretów fundatorów tzw. "ktitorów" i w realistycznym przedstawianiu szczegółów.
Początkowo malarstwo ścienne czerpało ze wzorców monumentalnego stylu odrodzenia komneńskiego, charakteryzującego się spokojnym bizantyńskim klasycyzmem. Freski z klasztoru św. Pantelejmona w Nerezi pod Skopjem (1164) cechuje iluzjonizm z jednoczesnym realistycznym odtwarzaniem takich szczegółów, jak kolor zwłok, wygląd twarzy zmarłego Chrystusa, żywa gestykulacja i podkreślenie motywów psychologicznych postaci. Te elementy realistyczne uległy jeszcze wzmocnieniu w pochodzących z 1191 obrazach z cerkwi św. Jerzego w wiosce Kurbinowo nad jeziorem Prespa.
Do malarstwa bizantyńskiego nawiązują malowidła ścienne, głównej cerkwi monasteru w Studenicy, powstałe na początku XIII wieku. Postaci są ustawione symetrycznie, ich konturowo-linearne ujęcie i stosowanie kontrastów światłocieniowych zdradza istnienie tradycji hellenistycznych, silniejszych nawet niż w sztuce komneńskiej. Do tradycji późnoantycznych mozaik nawiązuje z kolei zastosowanie złotego tła, które malarze bizantyńscy zastępowali bardziej realistycznym tłem niebieskim. Do tego samego stylu „złotego” należy dekoracja malarska cerkwi w Żiczy, a częściowo także powstały około 1265 monumentalny fresk "Zaśnięcie Marii Panny" w cerkwi monasteru Sopoćani, uważany za szczytowe osiągnięcie serbskiego malarstwa średniowiecznego.
Zbliżone do fresków z klasztoru Sopoćani dworskie malowidło ścienne cerkwi w Mileševej wykonane około 1237 zdradza jeszcze silniejsze wpływy malarstwa realistycznego bizantyńskiego i romańskiego, przez co jest zaliczane do stylu bizantyńsko-romańskiego. Oprócz złotego tła występuje również niebieskie. Elementy realistyczne są szczególnie silne w portretach fundatorów i ich przodków. W Mileševej są to portrety kolejnych władców od Stefana Nemanii do Stefana Władysława, a w Sopoćanach do synów fundatora: Dragutina i Milutina.
Największy rozkwit malarstwa ściennego przypada na czasy panowania królów Milutina i Stefana Duszana. W 1300 powstały dekoracje cerkwi chilandarskiej, w 1314 małej cerkwi królewskiej św. Joachima i Anny w Studenicy, w 1317 w Staro Nagoričinie, około 1320 w Gračanicy, niewiele później w cerkwi patriarszej w Peći i Dečanach, w 1349 w Lesnovie, około 1371 w Markov Monastirze, w 1389 w monasterze nad rzeką Treską.
Z okresu panowania Nemaniczów zachowało się około 6000 fresków, wśród nich około 300 portretów i obrazów historycznych.
Piśmiennictwo.
Na przełomie XII i XIII wieku w Serbii powstała tzw. świętosawska szkoła piśmiennicza. Jej ośrodki znajdowały się na Atosie, w kelii (celi) Karejskiej i monasterach Studenicy i Żiczy. Pisarze należący do szkoły piśmienniczej założonej przez świętego Sawę zajmowali się głównie przekładami z greki. Najpopularniejszymi utworami przekładanymi na język serbski były żywoty świętych. Wśród nich szczególnym powodzeniem cieszył się żywot świętego Jerzego Kapadockiego, rycerza, czytany nie tylko w monasterach, ale i na dworach królewskim i możnowładczych. Dużą popularnością cieszył się również żywot świętego Aleksego. Przekładano staro- i nowotestamentowe apokryfy, jak również liczne średniowieczne opowieści i romanse w rodzaju "Aleksandreidy" opisującej rzeczywiste i legendarne dzieła Aleksandra Wielkiego, "Trojanskiego ratu," opowieści o upadku Troi, czy opowieści o Barlaamie i Joasafie, a także żartobliwe "Męczeństwo błogosławionego Winnego Grona" ("Muke Blaženog Grozdija"). Przekładano również dzieła literatury zachodniej m.in. romans o Tristanie i Izoldzie. Do dzieł czysto kościelnych należał, przełożony przez św. Sawę, nowy, aktualny bizantyński "Nomokanon" ("Kormčija") i liczne typika (reguły klasztorne) w tym typikon studenicki.
Do dzieł oryginalnych należały biografie wzorowane na bizantyńskich żywotach. 2 żywoty Stefana Nemanii opracowali jego synowie Sawa i Stefan. Około połowy XIII wieku obszerne biografie świętego Sawy (1253) i Stefana Nemanii napisał mnich Domentijan, zakonnik z góry Atos. Nowy żywot świętego Sawy opracował pod koniec XIII wieku utalentowany literacko mnich Teodozije. Oparł się na dziele Domentijana, ale zrezygnował z dodatków teologicznych i erudycyjnych oryginału na rzecz pogłębienia portretu psychologicznego swych bohaterów, a zawiły styl pierwowzoru zastąpił wartką, jasną narracją. Nowy kierunek serbskiej biografistyce nadali arcybiskup serbski Daniło (zm. 1337) i jego anonimowy kontynuator, spisując szereg żywotów serbskich królów i arcybiskupów. Pozostawione przez nich "Żywoty królów i arcybiskupów serbskich", portretując władców serbskich do czasów Duszana, dają jednocześnie obraz stosunków między feudałami, sytuacji Kościoła i ówczesnych warunków życia. U schyłku XIV wieku główny ośrodek piśmiennictwa słowiańskiego przeniósł się do Bułgarii.

</doc>
<doc id="1654706" url="https://pl.wikipedia.org/wiki?curid=1654706" title="Ellesmere (Shropshire)">
Ellesmere (Shropshire)

Ellesmere – miasto w Wielkiej Brytanii, w Anglii, w regionie West Midlands, w hrabstwie Shropshire. W 2001 r. miasto to zamieszkiwało 3 223 osób.

</doc>
<doc id="1654710" url="https://pl.wikipedia.org/wiki?curid=1654710" title="Trzęsienie ziemi w L’Aquili (2009)">
Trzęsienie ziemi w L’Aquili (2009)

Trzęsienie ziemi we Włoszech – trzęsienie, które miało miejsce 6 kwietnia 2009 roku około godziny 3:32. Nawiedziło ono miasto L’Aquila i jego okolice, jego siła wynosiła 6,3 stopnia Richtera, a hipocentrum leżało na głębokości ok. 10 km.
Wstrząs był odczuwalny w całym kraju. Po nim nastąpiła seria około 100 wstrząsów wtórnych. Wcześniej, około północy, ziemia lekko zatrzęsła się w okolicy Rawenny. Około 9:00 rano nastąpił wstrząs wtórny, który spowodował kolejne zniszczenia w mieście. 
Według ustaleń włoskiej obrony cywilnej, zginęło 309 osób, a rannych zostało około 1500. Zniszczeniu uległo od 10 do 15 tysięcy domów. Oznacza to, że około 40 tysięcy osób znalazło się bez dachu nad głową.
Trzęsienie to przyniosło największą liczbę ofiar śmiertelnych od 23 listopada 1980 roku, kiedy wstrząs o sile 6,5 stopnia w skali Richtera pozbawił życia w Kampanii 3 tysiące osób. Natomiast najbardziej zabójczym we Włoszech było trzęsienie ziemi w Mesynie, które miało miejsce 28 grudnia 1908 roku. Zabiło około 120 tysięcy ludzi i wyzwoliło olbrzymie fale tsunami.
Premier Włoch Silvio Berlusconi ogłosił w kraju stan klęski żywiołowej oraz dzień żałoby narodowej.

</doc>
<doc id="1654711" url="https://pl.wikipedia.org/wiki?curid=1654711" title="Thelypteris">
Thelypteris



</doc>
<doc id="1654712" url="https://pl.wikipedia.org/wiki?curid=1654712" title="Epping (Dakota Północna)">
Epping (Dakota Północna)

Epping – miasteczko w Stanach Zjednoczonych, w stanie Dakota Północna, w hrabstwie Williams. W 2006 r. miasteczko to na powierzchni 1 km² zamieszkiwały 76 osoby.

</doc>
<doc id="1654713" url="https://pl.wikipedia.org/wiki?curid=1654713" title="Thelypteris palustris">
Thelypteris palustris



</doc>
<doc id="1654715" url="https://pl.wikipedia.org/wiki?curid=1654715" title="Cerkiew Narodzenia Pańskiego i św. Mikołaja we Florencji">
Cerkiew Narodzenia Pańskiego i św. Mikołaja we Florencji

Cerkiew Narodzenia Pańskiego i św. Mikołaja – parafialna cerkiew prawosławna we Florencji.
Historia.
Pierwsza cerkiew prawosławna we Florencji powstała w 1818 w pałacu rodziny Buturlinów (Palazzo Niccolini). Świątynia ta służyła również innym Rosjanom zamieszkałym stale lub czasowo w mieście. Inna domowa cerkiew została zorganizowana przez rodzinę Demidow i przez Annę Nowicką (pod koniec XIX wieku).
Równolegle rosyjskie Ministerstwo Spraw Zagranicznych podjęło działania na rzecz budowy wolnostojącej cerkwi, na wzór tych, które istniały już przy innych ambasadach Rosji. Prace budowlane rozpoczęły się w 1870. W celu większego zachęcenia wiernych do finansowego wspierania prac, kler rosyjski rozpoczął kampanię, w której głosił konieczność wzniesienia wspaniałej cerkwi prawosławnej w miejscu, gdzie została podpisana „haniebna” unia kościelna. Pieniądze na budowę wpłynęły także od ministerstwa.
W czasie I wojny światowej przy cerkwi działał komitet pomocy armii rosyjskiej, zbierający środki na pomoc żołnierzom i rannym, jak i jeńcom wojennym. Po rewolucji październikowej parafia florencka stała się jednym z ważnych ośrodków białej emigracji (podobnie jak inna cerkiew poza granicami Rosji, sobór św. Mikołaja w Nicei). W 1921 parafia jednostronnie zerwała związek z Rosyjską Cerkwią Prawosławną, którą uznała za opanowaną przez zwolenników ruchu Żywej Cerkwi i realizującą interesy komunistów. Następnie razem z całym Zachodnioeuropejskim Egzarchatem Rosyjskiego Kościoła Prawosławnego cerkiew przeszła pod jurysdykcję patriarchy Konstantynopola. Ta decyzja egzarchy Eulogiusza wywołała we Florencji liczne kontrowersje; część parafian jednostronnie uznała się za członków Rosyjskiego Kościoła Prawosławnego poza granicami Rosji. W latach 1925–1936 w finansowaniu działalności cerkwi pomagała grecka rodzina królewska oraz rosyjska arystokracja zamieszkała na Zachodzie Europy.
Po II wojnie światowej liczba parafian poważnie spadła, obecnie należą do nich nie tylko Rosjanie, ale również prawosławni Włosi, Grecy i Egipcjanie, a do czasu otwarcia cerkwi Rumuńskiego Kościoła Prawosławnego we Florencji – także Rumuni.
Cerkiew była ważnym ośrodkiem kultury rosyjskiej we Włoszech.
W październiku 2018 r. w proteście przeciwko działaniom patriarchy konstantynopolitańskiego Bartłomieja na Ukrainie parafia ogłosiła wyjście spod jego jurysdykcji. Na walnym zgromadzeniu członków, w którym uczestniczyło ponad sto osób, jednogłośnie zdecydowano o przejściu do Rosyjskiego Kościoła Prawosławnego poza granicami Rosji.
Architektura.
Wejście do budynku prowadzi schodami przez przedsionek, nad wejściem do którego znajduje się mozaika z wizerunkiem Chrystusa Pantokratora. Ściany cerkwi są niezwykle bogato dekorowane płaskorzeźbami wykonanymi z wykorzystaniem kolorowej cegły. Poniżej poziomu dachu znajduje się fryz.
Nawa cerkwi jest wzniesiona na planie kwadratu, z pojedynczym prostokątnym oknem na każdej ze ścian. W narożnikach umieszczone zostały grupy pilastrów, poniżej dachu – rzędy ozdobnych łuków. Całość wieńczy pięć kopuł zgrupowanych wokół centralnej.

</doc>
<doc id="1654716" url="https://pl.wikipedia.org/wiki?curid=1654716" title="The Ultimate Experience">
The Ultimate Experience

The Ultimate Experience jest wydaną pośmiertnie kompilacją piosenek Jimiego Hendrixa, która ukazała się w 1992 roku.
Lista utworów.
Autorem wszystkich utworów, chyba że zaznaczono inaczej jest Jimi Hendrix.

</doc>
<doc id="1654719" url="https://pl.wikipedia.org/wiki?curid=1654719" title="Siegfried Lilienstein">
Siegfried Lilienstein

Siegfried Lilienstein (ur. 11 lipca 1871 w Grävenwiesbach, zm. 1934 w Bad Nauheim) – niemiecki lekarz neurolog.
Urodził się w żydowskiej rodzinie, która w 1880 roku przeniosła się do Usingen. Studiował w Würzburgu, Monachium, Berlinie, Giessen i Lipsku. Tytuł doktora medycyny uzyskał w 1895 na Uniwersytecie Juliusza i Maksymiliana w Würzburgu. Pracował jako asystent w różnych klinikach neurologicznych, od 1899 w Bad Nauheim. 
Lilienstein przygotowywał dla „Monatsschrift für Psychiatrie und Neurologie” sprawozdania ze spotkań niemieckich towarzystw psychiatrycznych w Karslruhe, Giessen i Frankfurcie. W 1909 i 1910 przebywał w Kairze. Miał brata Juliusa, który handlował drewnem i meblami, i drugiego brata Alfreda.

</doc>
<doc id="1654721" url="https://pl.wikipedia.org/wiki?curid=1654721" title="Epping (New Hampshire)">
Epping (New Hampshire)

Epping – miasteczko ("town") w hrabstwie Rockingham, w stanie New Hampshire, w USA. Według danych z 2010 roku Epping zamieszkiwało niespełna 6,5 tys. osób.

</doc>
<doc id="1654722" url="https://pl.wikipedia.org/wiki?curid=1654722" title="Voodoo Soup">
Voodoo Soup

Voodoo Soup – wydana pośmiertnie kompilacja utworów z płyt Jimiego Hendrixa. Ukazała się w 1995 roku.
Lista utworów.
Autorem wszystkich utworów jest Jimi Hendrix.

</doc>
<doc id="1654724" url="https://pl.wikipedia.org/wiki?curid=1654724" title="Tuczynski Piotr jr">
Tuczynski Piotr jr



</doc>
<doc id="1654727" url="https://pl.wikipedia.org/wiki?curid=1654727" title="BBC Sessions (album The Jimi Hendrix Experience)">
BBC Sessions (album The Jimi Hendrix Experience)

BBC Sessions jest wydaną pośmiertnie, płytową kompilacją nagrań zespołu The Jimi Hendrix Experience, która ukazała się w 1998 roku. Zawiera nagrania zarejestrowane dla radia i TV BBC.
Lista utworów.
Autorem wszystkich utworów, chyba że zaznaczono inaczej jest Jimi Hendrix.

</doc>
<doc id="1654731" url="https://pl.wikipedia.org/wiki?curid=1654731" title="Tadeusz Kraus">
Tadeusz Kraus

Tadeusz Kraus, Tadeáš Kraus (ur. 22 października 1932 w Trzyńcu, zm. 31 października 2018) – czechosłowacki piłkarz, napastnik narodowości polskiej. Długoletni zawodnik Sparty Praga.
Urodził się na Zaolziu w polskiej rodzinie i pierwszym jego klubem była "polska" Siła Trzyniec. Piłkarzem Sparty był w latach 1956–1966, pełnił funkcję kapitana zespołu. Grał także w innych praskich klubach.
W reprezentacji Czechosłowacji zagrał 23 razy i strzelił 6 goli. Debiutował 6 września 1953 w meczu z Bułgarią, ostatni raz zagrał w 1959. Na dwóch turniejach mistrzostw świata, w 1954 i 1958, wystąpił łącznie w dwóch spotkaniach.
Po zakończeniu kariery sportowej pracował jako trener, m.in. ze Spartą i cypryjskim Arisem Limassol.

</doc>
<doc id="1654732" url="https://pl.wikipedia.org/wiki?curid=1654732" title="Tadeáš Kraus">
Tadeáš Kraus



</doc>
<doc id="1654733" url="https://pl.wikipedia.org/wiki?curid=1654733" title="Tadeas Kraus">
Tadeas Kraus



</doc>
<doc id="1654734" url="https://pl.wikipedia.org/wiki?curid=1654734" title="The Singles Collection (album Jimiego Hendriksa)">
The Singles Collection (album Jimiego Hendriksa)

The Singles Collection – wydany pośmiertnie, w 2003 roku album kompilacyjny utworów Jimiego Hendrixa. Wydawnictwo jest niepełnym zbiorem singli artysty.

</doc>
<doc id="1654738" url="https://pl.wikipedia.org/wiki?curid=1654738" title="Tim Pigott-Smith">
Tim Pigott-Smith

Tim Pigott-Smith, właśc. Timothy Peter Pigott-Smith (ur. 13 maja 1946 w Rugby, Warwickshire; zm. 7 kwietnia 2017 w Northampton) – brytyjski aktor teatralny, filmowy i telewizyjny.
Życiorys.
Studiował na University of Bristol. Uczelnię ukończył w 1967, a potem uczył się aktorstwa w Bristol Old Vic Theatre School. W 1969 debiutował na deskach teatralnych w Bristol Old Vic. W 1972 poślubił aktorkę Pamelę Miles. Miał z nią syna Toma, który został skrzypkiem. Popularność zdobył rolą w serialu telewizyjnym "Klejnot w koronie", za którą dostał w 1985 r. nagrodę BAFTA dla najlepszego aktora.
Często udzielał się jako narrator filmów dokumentalnych, zwłaszcza historycznych.

</doc>
<doc id="1654739" url="https://pl.wikipedia.org/wiki?curid=1654739" title="Gromojar">
Gromojar



</doc>
<doc id="1654743" url="https://pl.wikipedia.org/wiki?curid=1654743" title="Éva Székely">
Éva Székely

Éva Székely (ur. 3 kwietnia 1927 w Budapeszcie, zm. 29 lutego 2020 tamże) – węgierska pływaczka pochodzenia żydowskiego. Dwukrotna medalistka olimpijska.
Życiorys.
Specjalizowała się w stylu klasycznym. Zwyciężyła na dystansie 200 metrów w Helsinkach, cztery lata później była druga. Wcześniej brała udział w IO 48. Wielokrotnie biła rekordy świata. W 1976 została przyjęta do International Swimming Hall of Fame. 
Jej mąż Dezső Gyarmati był reprezentacyjnym waterpolistą. Ich córka, Andrea Gyarmati stawała na podium Letnich Igrzyskach Olimpijskich 1972 w Monachium.

</doc>
<doc id="1654744" url="https://pl.wikipedia.org/wiki?curid=1654744" title="Eva Szekely">
Eva Szekely



</doc>
<doc id="1654745" url="https://pl.wikipedia.org/wiki?curid=1654745" title="Jerzy Owczarzak">
Jerzy Owczarzak

Jerzy Owczarzak (ur. 29 stycznia 1984 w Środzie Wielkopolskiej) – polski szachista, trener i sędzia szachowy.
Kariera szachowa.
Największe sukcesy w karierze odnosił w rozgrywkach z cyklu mistrzostw Polski juniorów, pięciokrotnie zdobywając medale: złoty (Wisła 2000 – do 16 lat), trzy srebrne (Grudziądz 1994 – do 10 lat, Żagań 1996 – do 12 lat, Łężeczki 1998 – do 14 lat) oraz brązowy (Bartkowa 2002 – do 18 lat). Był również kilkukrotnym reprezentantem Polski na mistrzostwach świata i Europy juniorów, najlepszy wynik osiągając w 1996 r. w Rimavskiej Sobocie, gdzie w ME do 12 lat zajął V miejsce.
Do sukcesów Jerzego Owczarzaka w turniejach międzynarodowych należą m.in. IV m. w Poznaniu (2003, za Marcinem Szelągiem, Patrykiem Łagowskim i Leszkiem Ostrowskim), IV m. w Polanicy-Zdroju (2004, za Bartłomiejem Heberlą, Krzysztofem Jasikiem i Lechem Sopurem) oraz III m. w otwartym turnieju memoriału Akiby Rubinsteina w Polanicy-Zdroju (2006, za Michałem Olszewskim i Moniką Soćko).
Posiada tytuł mistrza FIDE, który otrzymał w 2006 roku.
Najwyższy ranking w dotychczasowej karierze osiągnął 1 kwietnia 2007 r., z wynikiem 2389 punktów dzielił wówczas 65-67. miejsce wśród polskich szachistów.

</doc>
<doc id="1654747" url="https://pl.wikipedia.org/wiki?curid=1654747" title="Frari">
Frari



</doc>
<doc id="1654749" url="https://pl.wikipedia.org/wiki?curid=1654749" title="Jacobus Gallus">
Jacobus Gallus

Jacobus Gallus, także Jacob Handl-Gallus (ur. 3 lub 31 lipca 1550 prawdopodobnie w Ribnicy, zm. 18 lipca 1591 w Pradze) – renesansowy kompozytor pochodzenia słoweńskiego, autor muzyki sakralnej.
Należał do zakonu cystersów. Działał jako śpiewak w kapeli cesarskiej. Dużą część życia spędził w podróżach (Austria, Czechy, Morawy, Śląsk), w latach 1579–1585 pracował jako kierownik chóru biskupa Ołomuńca.
Życiorys.
Gallus zanim wstąpił do zakonu nazywał się Jakob Petelin Petelin w wolnym tłumaczeniu oznacza koguta – Handl i Gallus oznacza to samo po niemiecku i łacinie. Używał łacińskiej formy swego imienia, do której często dodawał przymiotnik "Carniolus", odnoszący się do miejsca pochodzenia (Carniola to Kraina w Słowenii).
Gallus najprawdopodobniej zdobył wykształcenie w klasztorze cystersów w Stičnej w Krainie. Opuścił ojczyznę między 1564 a 1566, podróżując do Austrii, a następnie do Czech, Moraw i na Śląsk. Przez jakiś czas zatrzymał się w benedyktyńskim opactwie w Stift Melk w Dolnej Austrii. Był członkiem wiedeńskiej kapeli nadwornej w 1574 oraz kapelmistrzem na dworze biskupa ołomunieckiego między 1579 a 1585. Po 1585 aż do śmierci był organistą w kościele św. Jana na Zábradlí w Pradze.
Twórczość.
Twórca ten reprezentuje kontrreformacki nurt w muzyce czeskiej, łącząc polifoniczny styl późnorenesansowej szkoły francusko-flamandzkiej ze stylem szkoły weneckiej przełomu XVI i XVII w. Tworzył zarówno muzykę religijną, jak i świecką. Należy do niezwykle płodnych kompozytorów: przypisuje mu się ponad 500 utworów. Część z nich to kompozycje chóralne.
Najsławniejszym dziełem kompozytora jest jego "Opus musicum" w sześciu częściach z 1577 – zbiór 374 motetów na cały rok liturgiczny. Motety te zostały wydane w domu wydawniczym Nigrina w Pradze. Motet "O magnum mysterium comes", pochodzący z pierwszego tomu, wydanego w 1586, zawiera utwory do wykonywania w okresie od 1 niedzieli Adwentu do Septuagesimy (trzeciej niedzieli przed wielkim postem). Ten ośmiogłosowy motet nosi cechy wielogłosowości szkoły weneckiej z użyciem techniki "cori spezzati".
Styl Gallusa łączy tradycję z nowoczesnością. Rzadko używał "cantus firmus", preferując nowoczesną wówczas wenecką technikę polichóralną, nie rezygnując jednak ze starszych i przyjętych technik imitacyjnych.
Gallus opublikował u Nigrina 16 ze swoich 20 mszy.
Świeckie w swym charakterze dzieła Gallusa – około 100 krótszych utworów – zostały wydane w zbiorach "Harmoniae morales" (Praga 1589 i 1590) oraz Moralia (Norymberga 1596). Część z tych utworów to madrygały w języku łacińskim, nietypowym dla tej formy. W zbiorach znajdują się też pieśni po niemiecku i łacinie.

</doc>
<doc id="1654752" url="https://pl.wikipedia.org/wiki?curid=1654752" title="Abingdon (Wirginia)">
Abingdon (Wirginia)

Abingdon – miasto w Stanach Zjednoczonych, w stanie Wirginia, w hrabstwie Washington. W 2004 r. miasto to na powierzchni 21,6 km² zamieszkiwało 7 938 osób.

</doc>
<doc id="1654755" url="https://pl.wikipedia.org/wiki?curid=1654755" title="Peter Vaughan">
Peter Vaughan

Peter Vaughan (ur. 4 kwietnia 1923 w Wem, zm. 6 grudnia 2016 w Mannings Heath) – brytyjski aktor charakterystyczny, teatralny, filmowy i telewizyjny.
Życiorys.
Vughan debiutował na dużym ekranie w 1959. W ciągu swej kariery zagrał przeszło 80 filmowych ról; pojawił się także gościnnie w kilkudziesięciu serialach telewizyjnych. W pamięci widzów pozostaje w szczególności rola kamerdynera, Stevensa seniora w filmie "Okruchy dnia" (1993; reż. James Ivory). W 2007 zagrał w popularnej komedii "Zgon na pogrzebie", a w 2011 pojawił się w serialu "Gra o tron".

</doc>
<doc id="1654758" url="https://pl.wikipedia.org/wiki?curid=1654758" title="I z Poznania i z Torunia">
I z Poznania i z Torunia

I z Poznania i z Torunia – polska grupa muzyczna o charakterze kabaretowym założona przez Mariusza Lubomskiego (muzyka) i Rafała Bryndala (teksty).
Grupa powstała w okresie stanu wojennego. W jej skład poza liderami weszli początkowo poznańscy muzycy:
Po roku działania na ich miejsce pojawił się gitarzysta Maciej Barabasz. W tym składzie zespół występował w latach 1983-1987.
Stali się znani dzięki Giełdzie Piosenki Studenckiej z 1982 za sprawą piosenki "Impreza w Klubie Harcerza". W 1985 "I z Poznania i z Torunia" zdobyło I miejsce na festiwalu kabaretowym PaKA piosenką "Indianie i kowboje".

</doc>
<doc id="1654759" url="https://pl.wikipedia.org/wiki?curid=1654759" title="Abingdon (Illinois)">
Abingdon (Illinois)

Abingdon – miasto w Stanach Zjednoczonych, w stanie Illinois, w hrabstwie Knox. W 2000 r. miasto to na powierzchni 3,8 km² zamieszkiwało 3 612 osób.

</doc>
<doc id="1654763" url="https://pl.wikipedia.org/wiki?curid=1654763" title="Księstwo Opolskie">
Księstwo Opolskie



</doc>
<doc id="1654764" url="https://pl.wikipedia.org/wiki?curid=1654764" title="Dokonać zemsty">
Dokonać zemsty

Dokonać zemsty ("The Hard Word") – kryminał produkcji australijskiej z 2002 roku w reżyserii Scotta Robertsa.
Opis fabuły.
Film opowiada o trzech braciach – złodziejach banków, którzy postanawiają dokonać ostatniego, mistrzowskiego włamania.

</doc>
<doc id="1654767" url="https://pl.wikipedia.org/wiki?curid=1654767" title="Allendale (Illinois)">
Allendale (Illinois)

Allendale - wieś w Stanach Zjednoczonych, w stanie Illinois, w hrabstwie Wabash. W 2000 r. wieś na powierzchni 1 km² zamieszkiwało 528 osób.

</doc>
<doc id="1654769" url="https://pl.wikipedia.org/wiki?curid=1654769" title="Witiaź Podolsk (piłka nożna)">
Witiaź Podolsk (piłka nożna)

Witiaź Podolsk (ros. Футбольный клуб «Витязь» Подольск, "Futbolnyj Kłub "Witiaź" Podolsk") – rosyjski klub piłkarski z siedzibą w Podolsku, w obwodzie moskiewskim.
Historia.
Piłkarska drużyna Witiaź została założona w 1996 w Podolsku jako PDSK Podolsk ("Podolskij Domostroitielnyj Kombinat"). Chociaż już od 1936 w mieście funkcjonowała drużyna, której następcą był Witiaź. Drużyna pod różnymi nazwami od 1949 do 1973 z przerwami uczestniczyła w rozgrywkach Drugiej Ligi Mistrzostw ZSRR.
W Mistrzostwach Rosji w 1992 występował w Drugiej Lidze, grupie 3 klub Kinotawr Podolsk, jednak zajął ostatnie 21 miejsce i został pozbawiony statusu klubu profesjonalnego.
Nowo powstały w 1996 klub PDSK Podolsk startował w Amatorskiej Lidze, gdzie występował do 2000, kiedy to w turnieju finałowym zdobył awans do Drugiej Dywizji, grupy Centralnej.
W 2007 klub zajął pierwsze miejsce i awansował do Pierwszej Dywizji.

</doc>
<doc id="1654771" url="https://pl.wikipedia.org/wiki?curid=1654771" title="Uczta Babette">
Uczta Babette

Uczta Babette ("Babettes gæstebud") – film duński z 1987 w reżyserii Gabriela Axela. Ekranizacja opowiadania Karen Blixen. W 1995, z okazji stulecia narodzin kina, film znalazł się na watykańskiej liście 45 filmów fabularnych, które propagują szczególne wartości religijne, moralne lub artystyczne.
Fabuła.
Film jest osadzony w XIX-wiecznej Danii. Dwie dorosłe siostry mieszkają w odizolowanej wiosce wraz ze swoim ojcem, który jest pastorem niewielkiego protestanckiego kościoła. Pomimo szansy opuszczenia wioski, siostry postanowiły zostać z ojcem i służyć kościołowi. Jedna z sióstr odrzuca możliwość występu na paryskich scenach operowych, do czego namawia ją przebywający we wsi francuski śpiewak. Po wielu latach zaprzyjaźniona ze śpiewakiem Babette – uciekinierka z ogarniętego rewolucją Paryża – pojawia się w wiosce i błaga siostry, aby ją przygarnęły jako służącą. Tak też się staje, i Babette pozostaje w Berlevaag przez następne 14 lat. Gdy zbliża się setna rocznica urodzin pastora, siostry pragną w jakiś sposób uczcić ten dzień. W tym samym czasie Babette wygrywa na loterii 10 tysięcy franków i przekonuje siostry, aby to ona zajęła się przygotowaniem uroczystej kolacji. Kobieta przygotowuje ucztę życia dla sióstr i zaproszonych gości, serwując najwykwintniejsze potrawy kuchni francuskiej. Ucztę zaszczyca nieoczekiwanie swoją obecnością generał, w przeszłości adorujący jedną z sióstr.

</doc>
<doc id="1654772" url="https://pl.wikipedia.org/wiki?curid=1654772" title="Willibrord van Os">
Willibrord van Os

Willibrord van Os (zm. 28 lutego 1825) - duchowny holenderski, arcybiskup Utrechtu Rzymskokatolickiego Kościoła Starobiskupiego Kleru w latach 1814-1825.

</doc>
<doc id="1654773" url="https://pl.wikipedia.org/wiki?curid=1654773" title="Cycle chic">
Cycle chic

Cycle chic (dosłownie: "rowerowy szyk") – popularny w dużych centrach urbanistycznych Europy i Ameryki Północnej trend jeżdżenia na rowerze w szykownym ubiorze. W Polsce niekiedy określany spolszczonym terminem „rowerowej elegancji”.
Zwolennicy motywują go tym, że rower we współczesnej kulturze miejskiej nie służy jedynie dla jazdy sportowej, w sportowych strojach, ale jest też wygodnym środkiem codziennej komunikacji i transportu.
Geneza.
Oryginalnie określenie to zostało użyte przez duńskiego filmowca i fotografa Mikaela Colville-Andrsena w 2006 roku przy okazji wystawienia galerii zdjęć zatytułowanej "Rowerowa elegancja – dziewczyny z Kopenhagi na rowerach". Brytyjska gazeta „The Guardian” opublikowała o nim i jego "cycle chic" pasji artykuł pod tytułem "Two wheels" ("Dwa kółka"). Sam termin może mieć podwójne znaczenie wynikające z gry słów: "chick" i "chic". W potocznym języku angielskim to pierwsze oznacza dziewczynę, drugie – elegancję, wyczucie na bieżące fasony mody. Ostatnie 20 lat przeniosły modę retro na rowery, co wiązało się z próbami zmniejszenia zależności od samochodów i innych pojazdów spalinowych w miastach. Rower, od lat używany głównie jako środek rekreacji i sportu – nagle powrócił na ulice miast, jako środek codziennego i popularnego transportu. Moda na rowery sportowe i terenowe (tzw. "dirt bike") pozostawił po sobie zupełnie odmienny fason ubioru rowerzysty: sportowy, ascetyczny, atletyczny. Brak strojów niesportowych, a jednocześnie pozwalających na jazdę na rowerze, spowodował powstanie specjalnych sklepów. Efektem tego były salony mody wychodzące naprzeciw tym potrzebom i tak powstał termin „"Cyclechic"”, który łączy dwa pojęcia: elegancji i dziewczyny. Z czasem termin ten objął też mężczyzn.
Zjawisko najbardziej rozpowszechniło się w miastach, takich jak Amsterdam, Berlin i Kopenhaga, gdzie liczne osoby korzystają z rowerów na co dzień, aby móc się szybko i tanio przemieszczać z miejsca na miejsce w sposób niezależny od środków komunikacji miejskiej i przyjazny dla środowiska. Trend ten, ze zrozumiałych względów, rozwija się zwłaszcza w tych miastach, które zainwestowały i w dalszym ciągu rozbudowują infrastrukturę rowerową, m.in. drogi rowerowe, miejsca do parkowania rowerów, wypożyczalnie.
Na pytanie, dlaczego pojawiła się rowerowa elegancja, odpowiedź twórcy pierwszej polskiej strony o "cycle chic" brzmi:
"Cycle chic" w Polsce.
Ruch rowerowej elegancji rozwija się coraz prężniej także w Polsce. Ma to związek z importem używanych rowerów z Holandii do Polski, co powoduje, że coraz liczniejsza rzesza rowerzystów decyduje się na poruszanie rowerami miejskimi.
Także w Polsce powstają strony internetowe poświęcone "cycle chic". Pierwszym i jednocześnie prężnie działającym jest łódzki blog, który został założony w październiku 2008 roku przez internautę o pseudonimie Wićka. Następne powstały kolejno w Krakowie, Warszawie, Wrocławiu, Toruniu, Lublinie i Bydgoszczy.

</doc>
<doc id="1654774" url="https://pl.wikipedia.org/wiki?curid=1654774" title="Nie ma zmiłuj">
Nie ma zmiłuj

Nie ma zmiłuj – polski film w reżyserii Waldemara Krzystka z 2000 roku.
Film kręcono od 5 maja do 15 czerwca 1999. Zdjęcia plenerowe to: Wrocław i Polkowice.
Opis fabuły.
Bohaterami filmu jest grupa ludzi, która pracuje w firmie sprowadzającej markowe francuskie wina. W ich pracy rolę odgrywa sprzedaż, a towarem może być wszystko. Piotr pewnego dnia spotyka Irka, swojego szkolnego kolegę i dzięki niemu dostaje pracę jako salesman. Od tego czasu jego życie się zmienia - odnosi sukcesy oraz dostaje firmowy samochód. Zakochuje się w Monice, która robi błyskawiczną karierę od hostessy do szefowej działu sprzedaży. Jednak niełatwo jest pogodzić miłość z karierą.

</doc>
<doc id="1654781" url="https://pl.wikipedia.org/wiki?curid=1654781" title="Allendale (Michigan)">
Allendale (Michigan)

Allendale – jednostka osadnicza w USA, w stanie Michigan, w hrabstwie Ottawa. W 2000 r. miasto na powierzchni 61,5 km² zamieszkiwało 11 555 osób.

</doc>
<doc id="1654784" url="https://pl.wikipedia.org/wiki?curid=1654784" title="Al-Dżamur as-Saghir">
Al-Dżamur as-Saghir

Al-Dżamur as-Saghir (arab. الجامور الصغير; fr. "Île Zembretta") – skalista wysepka w Zatoce Tuniskiej na Morzu Śródziemnym, ok. 5 km na wschód od wyspy Al-Dżamur al-Kabir (fr. "Île Zembra"), wraz z którą tworzy rezerwat biosfery UNESCO. Jej powierzchnia wynosi 2 hektary.

</doc>
<doc id="1654790" url="https://pl.wikipedia.org/wiki?curid=1654790" title="Zembretta">
Zembretta



</doc>
<doc id="1654793" url="https://pl.wikipedia.org/wiki?curid=1654793" title="Nosta Nowotroick">
Nosta Nowotroick

Witiaź Nowotroick (ros. Футбольный клуб «Носта» Новотроицк, "Futbolnyj Kłub "Nosta" Nowotroick") – rosyjski klub piłkarski z siedzibą w Nowotroicku, w obwodzie orenburskim.
Historia.
Chronologia nazw:
Piłkarska drużyna Mietałłurg została założona w 1991 w Nowotroicku. 21 kwietnia 1991 debiutowała w Drugiej Niższej Lidze Mistrzostw ZSRR.
W Mistrzostwach Rosji od 1992 występował w Drugiej Lidze, z wyjątkiem 2000, kiedy to zmagał się w Pierwszej Dywizji, ale nie utrzymał się i spadł z powrotem.
W 1995 klub zmienił nazwę na Nosta Nowotroick (od skrótu "NOwotroicka STAl".
Od 2007 klub występuje w Pierwszej Dywizji.

</doc>
<doc id="1654794" url="https://pl.wikipedia.org/wiki?curid=1654794" title="Allendale (New Jersey)">
Allendale (New Jersey)

Allendale – miasto w Stanach Zjednoczonych, w stanie New Jersey, w hrabstwie Bergen. W 2000 r. miasto to na powierzchni 8,2 km² zamieszkiwało 6699 osób.

</doc>
<doc id="1654799" url="https://pl.wikipedia.org/wiki?curid=1654799" title="Giovanni da Napoli">
Giovanni da Napoli



</doc>
<doc id="1654801" url="https://pl.wikipedia.org/wiki?curid=1654801" title="Cencio Gregorio">
Cencio Gregorio



</doc>
<doc id="1654803" url="https://pl.wikipedia.org/wiki?curid=1654803" title="Allendale (Karolina Południowa)">
Allendale (Karolina Południowa)

Allendale - miasto w Stanach Zjednoczonych, w stanie Karolina Południowa, w hrabstwie Allendale. W 2000 r. miasto to na powierzchni 8,6 km² zamieszkiwało 4052 osób.

</doc>
<doc id="1654806" url="https://pl.wikipedia.org/wiki?curid=1654806" title="Allendale (Australia)">
Allendale (Australia)

Allendale - miasto w Australii, w stanie Wiktoria. W 2005 r. miasto to zamieszkiwało 330 osób.

</doc>
<doc id="1654810" url="https://pl.wikipedia.org/wiki?curid=1654810" title="Katedra Narodowa w Waszyngtonie">
Katedra Narodowa w Waszyngtonie

Katedra Narodowa (ang. "Cathedral Church of Saint Peter and Saint Paul", także "Washington National Cathedral") – waszyngtoński kościół katedralny Kościoła Episkopalnego w Stanach Zjednoczonych.
Charakterystyka.
Budowla znajduje się w stołecznym Waszyngtonie w Dystrykcie Kolumbii, jest szóstą pod względem wielkości neogotycką katedrą na świecie, a drugą w Stanach Zjednoczonych oraz czwartą pod względem wysokości budowlą w mieście.
Budowę rozpoczęto 29 września 1907 położeniem kamienia węgielnego w obecności prezydenta Theodora Roosevelta i 20 000 widzów. Budowa trwała 83 lata, ostatni element położono w obecności prezydenta George’a H.W. Busha w dniu 29 września 1990.
Katedra znajduje się na skrzyżowaniu Massachusetts Avenue i Wisconsin Avenue w północno-zachodniej części Waszyngtonu. Jest wpisana do rejestru National Register of Historic Places.
Obecny wygląd jest efektem mieszania i przenikania się różnych stylów i nurtów gotyku. Na skrzyżowaniu naw wznosi się wieża centralna, wysoka na 91 m (206 m n.p.m.). Znajdują się w niej dwa zestawy dzwonów – 53-dzwonowy carillon i zestaw 10 dzwonów kościelnych. 
Całkowita powierzchnia katedry wynosi 57 akrów (230 000 m²).
Grobowce.
W katedrze pochowani zostali:

</doc>
<doc id="1654826" url="https://pl.wikipedia.org/wiki?curid=1654826" title="Leokadia Kubanowska">
Leokadia Kubanowska



</doc>
<doc id="1654828" url="https://pl.wikipedia.org/wiki?curid=1654828" title="Robson">
Robson



</doc>
<doc id="1654829" url="https://pl.wikipedia.org/wiki?curid=1654829" title="Bezpieczeństwo wewnętrzne">
Bezpieczeństwo wewnętrzne

Bezpieczeństwo wewnętrzne – jeden z rodzajów bezpieczeństwa, odnoszący się do zagrożeń i przeciwdziałań wobec nich występujących wewnątrz państwa. Zapewnienie odpowiednio wysokiego poziomu bezpieczeństwa wewnętrznego jest istotnym elementem polityki wewnętrznej państwa. Bezpieczeństwo narodowe (państwa) to stan niezagrożonego spokoju, wyrażany poprzez potrzebę istnienia, przetrwania, pewności, stabilności, tożsamości, niezależności, ochrony poziomu i jakości życia.
Pojęcie bezpieczeństwa wewnętrznego odnosi się do procesu zaspokajania potrzeb i interesów społeczeństwa danego kraju, co zapewne jest przesłanką do używania określenie bezpieczeństwo wewnętrzne państwa. Proces ten realizuje się w złożonym środowisku, a jego konsekwencje dotyczą nie tylko zainteresowanych osób i grup społecznych, środowisk, regionów i całych państw, ale odnoszą się także do innych społeczności, chociażby z uwagi na fakt przestrzennego rozprzestrzeniania się zagrożeń, które nie znają pojęcia "granica państwa" (np. terroryzm).
Bezpieczeństwo wewnętrzne jest jednym z dwóch, obok bezpieczeństwa zewnętrznego, rodzajów bezpieczeństwa wyróżnianych ze względu stosunek do obszaru państwa. Zapewnienie bezpieczeństwa narodowego jest naczelnym zadaniem polityki zagranicznej państwa, zaś celem narodowej polityki bezpieczeństwa jest ochrona państwa i społeczeństwa przed zagrożeniem wewnętrznym i zewnętrznym.
Bezpieczeństwo wewnętrzne jest także przedmiotem studiów akademickich na wielu uczelniach w Polsce, zarówno jako oddzielny kierunek studiów, specjalizacja na administracji i na politologii, jak i studia podyplomowe.
Zagrożenia mogą być skierowane na zewnątrz i do wewnątrz; tak samo powinny być skierowane działania w celu ich likwidowania. Wyodrębnia się więc bezpieczeństwo wewnętrzne i bezpieczeństwo zewnętrzne.
„Bezpieczeństwo wewnętrzne jest domeną polityki wewnętrznej danego kraju. Tak jest do dzisiaj, choć zmienił się zarówno charakter i rodzaj zagrożeń, jak i metody zapobiegania im. Globalizacja, oraz rozwój międzynarodowej komunikacji wymagają umiędzynarodowienia sfery bezpieczeństwa wewnętrznego, co ma miejsce, ale brak, jak na razie, pełnego przekonania o takiej konieczności, co jest wywołane wieloma specyficznymi warunkami. Do najważniejszych należy zaliczyć: brak zmian w myśleniu o bezpieczeństwie, narodowy charakter służb specjalnych, utajnienie zasad ich działania, wysokie koszty oraz wykorzystywanie często przez nich do finansowania nielegalne źródła dochodów, opierające się na współpracy z przestępczością zorganizowaną” – stwierdza Katarzyna Żukrowska.
Bezpieczeństwo jest również kierunkiem studiów.
Bezpieczeństwo wewnętrzne a zagrożenia.
Bezpieczeństwo wewnętrzne kształtuje się w relacjach pomiędzy zagrożeniami, poziomem bezpieczeństwa, polityką bezpieczeństwa a poczuciem bezpieczeństwa.
Cele strategii RP.
Według "Strategii bezpieczeństwa narodowego Rzeczypospolitej Polskiej" nadrzędnym celem działań państwa w dziedzinie bezpieczeństwa wewnętrznego jest utrzymanie zdolności do reagowania w przypadku wystąpienia zagrożeń bezpieczeństwa publicznego oraz bezpieczeństwa powszechnego, związanych z ochroną porządku prawnego, życia i zdrowia obywateli oraz majątku narodowego przed bezprawnymi działaniami oraz skutkami klęsk żywiołowych, katastrof naturalnych i awarii technicznych.
Osiągnięcie tego celu wymaga:
Będzie to możliwe poprzez:
Działania w zakresie zapewnienia akceptowanego przez społeczeństwo poziomu bezpieczeństwa wewnętrznego państwa mają być skierowane także na integrację i konsolidację z działaniami NATO, UE i ONZ oraz innych organizacji międzynarodowych.
Terroryzm.
Strategia ta podkreśla możliwość wystąpienia zagrożeń terrorystycznych i konieczność przeciwdziałania aktom terrorystycznym. Jako że terroryzm wewnętrzny w Polsce nie występuje i raczej nie należy się go spodziewać, uderzenia terrorystycznego należy oczekiwać z zewnątrz, dzięki ułatwieniu w ruchu ludzi i towarów – między innymi dzięki otwarciu granic z krajami Unii Europejskiej oraz dzięki ułatwieniu porozumiewania się – między innymi dzięki Internetowi, telefonii komórkowej. Te same korzyści, jakie daje globalizacja gospodarcza, mogą być obrócone w czynniki sprzyjające naruszeniom bezpieczeństwa wewnętrznego.
Dla przeciwdziałania terroryzmowi ważne są:
Inne zagrożenia.
Państwo ma także zapobiegać innym działaniom godzącym w jego bezpieczeństwo wewnętrzne, w tym naruszającym porządek konstytucyjny oraz rozpowszechniającym totalitarne ideologie, nienawiść rasową i narodowościową.
Zarówno ideologie jak nienawiść na tle rasowym, narodowym, religijnym, przekonań co do mniejszości seksualnych czy do praktyk medycznych – nie uznają granic. Polska jest ciągle krajem dość jednolitym etnicznie i religijnie, ale ten stan się zmienia, wraz z rosnącą imigracją, a także z możliwością swobodnego przepływu ludzi i podejmowania przez nich pracy na obszarze kraju. Wraz z rosnącą liczbą obcokrajowców wzrasta też prawdopodobieństwo wystąpienia aktów przemocy przeciw nim; na razie nie są to częste przypadki.
Wyzwania globalizacji.
W czasach globalizacji bezpieczeństwo wewnętrzne i bezpieczeństwo zewnętrzne są ściśle ze sobą powiązane. Zagrożenia z zewnątrz łatwo mogą się przerodzić w zagrożenia wewnętrzne, zwłaszcza w takich obszarach jak terroryzm, przestępczość międzynarodowa, wykorzystywanie dostaw energii do celów politycznych, kataklizmy naturalne i wywołane przez człowieka. Na wiele z nich Polska jest narażona, w większym lub mniejszym stopniu.
Wydarzenia polityczne i gospodarcze w jednym kraju wpływają na wydarzenia w innych. Kataklizmy takie jak powodzie czy tajfuny nigdy nie uznawały granic, ale za te związane z działalnością człowieka – jak zanieczyszczenie środowiska – odpowiadają konkretne kraje, przedsiębiorstwa, osoby nimi kierujące.
W zakresie bezpieczeństwa wewnętrznego państwo ma do czynienia nie tylko z innym państwem czy państwami, ale także z organizacjami czy pojedynczymi osobami, zarówno jeśli chodzi o ich zwalczanie, jak i współpracę w celu rozwiązania problemów. Ma do czynienia także z organizacjami międzynarodowymi takimi jak ONZ czy NATO. Jest to bezpośredni skutek globalizacji politycznej.
Planując swe działania w zakresie bezpieczeństwa wewnętrznego państwo musi być świadome tych uwarunkowań i stworzyć odpowiednie akty prawne, a na ich podstawie odpowiednie instytucje, po czym starać się doskonalić je i dostosowywać do aktualnej sytuacji.

</doc>
<doc id="1654835" url="https://pl.wikipedia.org/wiki?curid=1654835" title="Fundacja Centrum Europejskie Natolin">
Fundacja Centrum Europejskie Natolin

Fundacja Centrum Europejskie Natolin – fundacja zarejestrowana 10 września 1993 roku. Zajmuje się problematyką integracji europejskiej, prowadząc projekty badawcze, informacyjne i edukacyjne. Centrum posiada siedzibę w natolińskim kompleksie pałacowo-parkowym, który pochodzi z epoki romantyzmu.
Cele statutowe.
Do statutowych celów Fundacji Centrum Europejskie Natolin należą:
Organy CEN.
Zarząd Fundacji Centrum Europejskie Natolin:
Rada Fundacji Centrum Europejskie Natolin:
Projekty badawcze.
Centrum Europejskie Natolin jest ośrodkiem analitycznym zajmującym się kwestiami integracji europejskiej oraz bezpieczeństwa Euro-Atlantyckiego. CEN jest miejscem spotkań i debaty przedstawicieli świata nauki, think-tanków oraz praktyków.
Realizowane w CEN programy badawcze dotyczą zagadnień związanych z:

</doc>
<doc id="1654836" url="https://pl.wikipedia.org/wiki?curid=1654836" title="Strefa ciszy (film)">
Strefa ciszy (film)

Strefa ciszy – polski film w reżyserii Krzysztofa Langa z 2000 roku.
Zdjęcia do filmu powstały od kwietnia do maja 2000. Film kręcono w Nowym Mieście Lubawskim oraz pobliskich plenerach nad Jeziorem Partęczyny.
Opis fabuły.
Młode małżeństwo, Iza i Sławek, zbacza z leśnej drogi, z myślą o chwili prywatności. W dodatku ich samochód psuje się. Sławek zostaje, a Iza postanawia udać się na przystanek autobusowy. Po chwili z terenowego samochodu wysiada 4 mężczyzn. Okazuje się, że są to gangsterzy, którzy świętują wyjście jednego z nich z więzienia. Iza staje się ich „zabawką”. Tymczasem zaniepokojony Sławek usiłuje zainteresować policję zniknięciem żony. Gangsterzy wraz z Izą jadą do domu letniskowego, znajdującego się w tzw. „strefie ciszy” i tam urządzają libację alkoholową, a Iza musi walczyć o przetrwanie.

</doc>
<doc id="1654837" url="https://pl.wikipedia.org/wiki?curid=1654837" title="Teddy Tamgho">
Teddy Tamgho

Teddy Tamgho (ur. 15 czerwca 1989 w Aulnay-sous-Bois) – francuski lekkoatleta, syn imigrantów z Kamerunu, który specjalizuje się w trójskoku, mistrz świata z Moskwy.
Życiorys.
Tuż za podium – na czwartym miejscu – zakończył udział w juniorskim czempionacie Starego Kontynentu (2007). 11 lipca 2008 zdobył złoty medal, rozgrywanych w Bydgoszczy, mistrzostw świata juniorów uzyskując rezultat 17,33 przy wietrze +2,1 m/s. Podczas halowych mistrzostw starego kontynentu w Turynie, 6 marca 2009, nie udało mu się awansować do finału. W 2010 zdobył złoto halowych mistrzostw świata ustanawiając jednocześnie wynikiem 17,90 halowy rekord globu. Na trzecim miejscu zakończył rywalizację w mistrzostwach Europy w Barcelonie (2010). Został wybrany wschodzącą gwiazdą europejskiej lekkoatletyki w plebiscycie European Athletics za rok 2010 oraz był czwarty w głównym konkursie European Athlete of the Year Trophy. Zwycięzca łącznej punktacji Diamentowej Ligi 2010 w trójskoku. Podczas halowego czempionatu Francji, w lutym 2011, poprawił swój halowy rekord świata osiągając wynik 17,91. Kolejny raz o centymetr halowy rekord globu poprawił 6 marca tego samego roku zostając halowym mistrzem Starego Kontynentu. Na rozgrzewce przed eliminacjami podczas młodzieżowych mistrzostw Europy (Ostrawa 2011) doznał urazu, który uniemożliwił mu występ w tych zawodach. Kontuzja kostki okazała się na tyle poważna, że uniemożliwiła Francuzowi występ na mistrzostwach świata w koreańskim Taegu. Zimą 2012 nie bronił tytułu halowego mistrza świata. Operacja kostki, którą przeszedł na początku czerwca 2012, uniemożliwiła mu udział w igrzyskach olimpijskich w Londynie. W 2013 roku został mistrzem świata podczas czempionatu w Moskwie. Tamgho na mistrzostwach ustanowił nowy rekord życiowy (18,04 m) – jako trzeci zawodnik w historii trójskoku przekroczył 18 metrów. Francuz planował występ na halowych mistrzostwach świata w 2014, jednak złamanie kości piszczelowej jakiego doznał na treningu w listopadzie 2013 uniemożliwi mu występy w sezonie halowym 2014.
W 2014 został ukarany roczną dyskwalifikacją za unikanie kontroli antydopingowej (do 17 marca 2015).
Rekord życiowy: w hali – 17,92 (6 marca 2011, Paryż; do 16 stycznia 2021 rekord świata), 2. wynik w historii światowej lekkoatletyki; na stadionie – 18,04 (18 sierpnia 2013, Moskwa; rekord Francji oraz szósty najlepszy wynik w historii). Okazjonalnie występuje także w skoku w dal – swój najlepszy wynik w tej konkurencji – 8,01 m ustanowił w lutym 2011.

</doc>
<doc id="1654843" url="https://pl.wikipedia.org/wiki?curid=1654843" title="Ansis Bruns">
Ansis Bruns



</doc>
<doc id="1654852" url="https://pl.wikipedia.org/wiki?curid=1654852" title="Ośrodek Badawczo Rozwojowy Sprzętu Mechanicznego">
Ośrodek Badawczo Rozwojowy Sprzętu Mechanicznego

Ośrodek Badawczo Rozwojowy Sprzętu Mechanicznego Sp. z o.o. – nieistniejące obecnie polskie przedsiębiorstwo – spółka z ograniczoną odpowiedzialnością z siedzibą w Tarnowie, zajmujące się opracowywaniem, rozwojem i produkcją broni, głównie artyleryjskich i artyleryjsko-rakietowych zestawów przeciwlotniczych bliskiego zasięgu.
2 lipca 2012 r. Ośrodek Badawczo-Rozwojowy Sprzętu Mechanicznego połączył się z Zakładami Mechanicznymi „Tarnów” S.A. w Tarnowie poprzez przejęcie przez tę spółkę.
Obecnie wchodzi w skład Bumar Żołnierz S.A.
Historia.
Ośrodek powstał w wyniku wydzielenia w 1971 roku z tarnowskich Zakładów Mechanicznych (ówcześnie przedsiębiorstwa państwowego) działu, którego zadaniem miało być prowadzenie prac nad modernizacją i rozwojem uzbrojenia przeciwlotniczego. Z biegiem czasu ośrodek badawczy poszerzył zakres prowadzonych prac. Na początku lat 70 XX wieku brał udział we wdrożeniu w Zakładach Mechanicznych produkcji licencyjnej armaty przeciwlotniczej ZU-23-2. Opracował morską armatę 23 mm ZU-23-2M Wróbel (prace adaptacyjne zestawu ZU-23-2 do wersji morskiej wykonano w Wojskowej Akademii Technicznej). W latach 80. opracowano i uruchomiono produkcję przeciwlotniczych zestawów artyleryjsko-rakietowych ZU-23-2MR Wróbel II oraz ZUR-23-2S "Jod". W kolejnej dekadzie w ofercie ośrodka pojawiły się opracowane na jego terenie 60 mm moździerze LM-60D i LM-60K. Ośrodek prowadzi również badania nad rozwojem systemów kierowania ogniem przeznaczonych dla zestawów przeciwlotniczych bliskiego zasięgu.
W nowym tysiącleciu ośrodek zajmuje się modernizacją istniejącego już uzbrojenia i prowadzi pracę nad zupełnie nowymi systemami, jednym z nich jest opracowany w ośrodku i wdrożony do produkcji przez Zakłady Mechaniczne karabin Tor i karabin Bor. W tarnowskim ośrodku powstało również zdalnie sterowane stanowisko strzeleckie "Kobuz" wykorzystane w lekkim czołgu Anders. 1 stycznia 2005 roku ośrodek został przekształcony w spółkę z ograniczoną odpowiedzialnością. Ośrodek Badawczo Rozwojowy współpracuje z wieloma instytucjami i firmami na terenie kraju i ze świata, między innymi z Wojskowym Instytutem Technicznym Uzbrojenia, Politechniką Warszawską, Wojskową Akademią Techniczną, macierzystymi Zakładami Mechanicznymi "Tarnów" SA, Oerlikon Contraves, SAGEM.
Połączenie.
2 lipca 2012 r. OBRSM sp. z o.o. połączył się z Zakładami Mechanicznymi „Tarnów” S.A. poprzez przejęcie majątku OBRSM przez Zakłady Mechaniczne „Tarnów”.

</doc>
<doc id="1654855" url="https://pl.wikipedia.org/wiki?curid=1654855" title="Maciej Nurkiewicz">
Maciej Nurkiewicz

Maciej Nurkiewicz (ur. 13 marca 1979 w Warszawie) – polski szachista.
Kariera szachowa.
Wielokrotnie startował w turniejach o mistrzostwo Polski juniorów w różnych kategoriach wiekowych, zdobywając trzy medale: dwa srebrne (Limanowa 1991 – w kategorii do 12 lat i Sopot 1997 – do 18 lat) oraz brązowy (Barlinek 1996 – do 20 lat). W 1991 r. w Warszawie reprezentował Polskę na mistrzostwach świata juniorów do 12 lat, dzieląc VII-XII miejsce.
Jest wielokrotnym medalistą drużynowych mistrzostw Polski, w barwach "Polfy" Grodzisk Mazowiecki (srebrnym – 2003, 2004, 2005 oraz brązowym – 2002). W 2004 r. zwyciężył w kołowym turnieju "YMCA" w Warszawie oraz podzielił III m. (za Jewgienijem Szarapowem i Dariuszem Szoenem, wspólnie z Piotrem Mickiewiczem i Bartłomiejem Heberlą) w memoriale Józefa Kochana w Koszalinie. Na przełomie 2008 i 2009 r. podzielił II m. (za Grzegorzem Gajewskim, wspólnie z m.in. Kacprem Piorunem, Dariuszem Świerczem i Wadimem Szyszkinem) w rozegranym w Krakowie turnieju "Cracovia 2008/09".
Najwyższy ranking w dotychczasowej karierze osiągnął 1 września 2010 r., z wynikiem 2430 punktów zajmował wówczas 50. miejsce wśród polskich szachistów.
Życie prywatne.
Żoną Macieja Nurkiewicza jest Magdalena Gużkowska-Nurkiewicz, indywidualna mistrzyni Polski oraz reprezentantka kraju na szachowej olimpiadzie w Moskwie w 1994 roku.

</doc>
<doc id="1654857" url="https://pl.wikipedia.org/wiki?curid=1654857" title="Dyslalia jednoraka">
Dyslalia jednoraka

Dyslalia jednoraka – zaburzenie mowy, odmiana dyslalii wyodrębniona ze względu na ilość zniekształconych głosek.
Występuje ona w przypadku kiedy tylko jeden fonem jest wymawiany niezgodnie z zazwyczaj ustalonymi normami społecznymi. 
Wyróżnia się:

</doc>
<doc id="1654858" url="https://pl.wikipedia.org/wiki?curid=1654858" title="Gatien de Courtilz de Sandras">
Gatien de Courtilz de Sandras

Gatien de Courtilz de Sandras (ur. 1644 w Montargis, zm. 8 maja 1712 w Paryżu) – francuski pisarz, autor fikcyjnych pamiętników D’Artagnana, na podstawie których Aleksander Dumas stworzył postać D’Artagnana, bohatera swoich powieści.

</doc>
<doc id="1654859" url="https://pl.wikipedia.org/wiki?curid=1654859" title="Měls mě vůbec rád">
Měls mě vůbec rád

Měls mě vůbec rád – debiutancka płyta Ewy Farnej, zawiera 12 popowo-rockowych utworów. Sprzedała się w nakładzie 25 tys. egzemplarzy i uzyskała status platynowej płyty. Ostatnia piosenka, "Tam gdzie Ty" – w odróżnieniu od reszty piosenek, nagranych w języku czeskim – została nagrana w języku polskim.

</doc>
<doc id="1654861" url="https://pl.wikipedia.org/wiki?curid=1654861" title="La Haye">
La Haye

Słowo La Haye może dotyczyć:

</doc>
<doc id="1654862" url="https://pl.wikipedia.org/wiki?curid=1654862" title="Zelly i ja">
Zelly i ja

Zelly i ja – amerykański film obyczajowy z 1988 roku.
Fabuła.
Phoebe po śmierci rodziców trafiła pod opiekę swojej bogatej babki w Virginii. Nie radzi sobie w nowych warunkach. Jedyna osoba, która jest dla niej życzliwa to francuska guwernantka Zelly. Stara się jej pomóc i chronić przed babką. Ta z kolei wyrzuca Zelly z pracy. Wówczas prosi ona o pomoc zakochanego w niej sąsiada Williego.

</doc>
<doc id="1654863" url="https://pl.wikipedia.org/wiki?curid=1654863" title="Dyslalia wieloraka">
Dyslalia wieloraka

Dyslalia wieloraka – zaburzenie mowy, odmiana dyslalii wyodrębniona ze względu na liczbę zniekształconych głosek.
Występuje ona w przypadku kiedy kilka lub kilkanaście fonemów jest wymawianych niezgodnie z zazwyczaj ustalonymi normami społecznymi. 
Wyróżnia się:

</doc>
<doc id="1654865" url="https://pl.wikipedia.org/wiki?curid=1654865" title="MIK CA80">
MIK CA80

MIK CA80 – komputer produkcji polskiej, stworzony do celów edukacyjnych, umożliwiających budowę programowalnych układów sterujących i automatyki.
Komputer został opracowany przez Stanisława Gardynika. Został szczegółowo opisany przez autora, w dokumentacji, składającej się z numerowanych zeszytów. Dokumentacja ta była sprzedawana przez firmę MIK z Raszyna, początkowo wraz z płytkami drukowanymi, a później w zestawach podzespołów do samodzielnego montażu.
Parametry techniczne:

</doc>
<doc id="1654866" url="https://pl.wikipedia.org/wiki?curid=1654866" title="Dyslalia całkowita">
Dyslalia całkowita

Dyslalia całkowita – zaburzenie mowy, odmiana dyslalii wyodrębniona ze względu na liczbę zniekształconych głosek.
Występuje ona w przypadku wadliwej wymowy w obrębie kilku sfer artykulacyjnych; wypowiedź realizowana jest za pomocą elementów prozodycznych – rytmu, melodii, akcentu, a bełkot obejmuje około 70% systemu fonetycznego.
Przy całkowitej dyslalii (zwanej też alalią motoryczną) występuje opuszczanie (elizja), substytuowanie (zastępowanie) lub deformowanie wszystkich bądź prawie wszystkich głosek. Dzieci, u których rozpoznano tę wadę wymowy, nieprawidłowo artykułują nawet samogłoski.
U dzieci z rozpoznaną dyslalią całkowitą nie stwierdza się zaburzeń głosu i zaburzeń w płaszczyźnie suprasegmentalnej wypowiedzi.

</doc>
<doc id="1654867" url="https://pl.wikipedia.org/wiki?curid=1654867" title="Ticho">
Ticho

Ticho – druga płyta Ewy Farnej, zawiera 14 popowo-rockowych utworów w języku czeskim. Sprzedała się w Czechach w nakładzie 25 tys. egzemplarzy i stała się platynową płytą. W 2008 roku wydano reedycję tego albumu, do której została dodana bonusowa piosenka "Jaký to je".

</doc>
<doc id="1654869" url="https://pl.wikipedia.org/wiki?curid=1654869" title="Alalia motoryczna">
Alalia motoryczna



</doc>
<doc id="1654870" url="https://pl.wikipedia.org/wiki?curid=1654870" title="Ibn Tumart">
Ibn Tumart

Abu Abd Allah Muhammad Ibn Tumart (arab. أبو عبدالله محمد أبو عبدالله محمد ابن تومرت) (ok. 1080 - 1128) – przywódca religijny wywodzący się z berberyjskiego plemienia Masmuda. Twórca doktryny uznawanej przez Almohadów.
Życiorys.
Urodził się w plemiemiu Masmuda w górach Atlas. Studiował w Kordowie u Ibn Hazma. Później odbył pielgrzymkę do Mekki, podczas której odwiedził również Bagdad. Przepych Bagdadu i innych miast muzułmańskich był impulsem, który spowodował, że zaczął głosić potrzebę oczyszczenia religijnego świata arabskiego.

</doc>
<doc id="1654871" url="https://pl.wikipedia.org/wiki?curid=1654871" title="Mistrzostwa Świata w Hokeju na Lodzie 2008/Pierwsza Dywizja">
Mistrzostwa Świata w Hokeju na Lodzie 2008/Pierwsza Dywizja



</doc>
<doc id="1654872" url="https://pl.wikipedia.org/wiki?curid=1654872" title="Mistrzostwa Świata w Hokeju na Lodzie 2008/Druga Dywizja">
Mistrzostwa Świata w Hokeju na Lodzie 2008/Druga Dywizja



</doc>
<doc id="1654873" url="https://pl.wikipedia.org/wiki?curid=1654873" title="Mistrzostwa Świata w Hokeju na Lodzie 2008/Trzecia Dywizja">
Mistrzostwa Świata w Hokeju na Lodzie 2008/Trzecia Dywizja



</doc>
<doc id="1654874" url="https://pl.wikipedia.org/wiki?curid=1654874" title="Kunszt (film)">
Kunszt (film)

Kunszt – amerykańsko-brazylijski kryminał z 1991 roku na podstawie powieści "High Art" Rubema Fonseci.
Fabuła.
Peter Mandrake jest amerykańskim fotografem mieszkającym w Rio De Janeiro. Robi zdjęcia dla japońskiego wydawnictwa. Pewnego dnia podczas pracy jest świadkiem bójki. Kiedy jeden z bijących się wyciąga nóż, Peter ostrzega drugiego. Ratuje mu życie, ale to pomaga zabić przeciwnika. Mandrake wraca do domu. Przed budynkiem spotyka prostytutkę Giselę. Przerażona dziewczyna opowiada mu, jak ukradła klientowi dyskietkę z danymi. Fotograf zgadza się ją odprowadzić do domu, ale nie wie, że jest obserwowany.

</doc>
<doc id="1654875" url="https://pl.wikipedia.org/wiki?curid=1654875" title="Mistrzostwa Europy w Zapasach 1972">
Mistrzostwa Europy w Zapasach 1972

27. Mistrzostwa Europy w zapasach odbywały się w 1972 roku w Katowicach w Polsce.

</doc>
<doc id="1654876" url="https://pl.wikipedia.org/wiki?curid=1654876" title="Mistrzostwa Świata w Hokeju na Lodzie 2009/Druga Dywizja">
Mistrzostwa Świata w Hokeju na Lodzie 2009/Druga Dywizja



</doc>
<doc id="1654877" url="https://pl.wikipedia.org/wiki?curid=1654877" title="Mistrzostwa Świata w Hokeju na Lodzie 2009/Trzecia Dywizja">
Mistrzostwa Świata w Hokeju na Lodzie 2009/Trzecia Dywizja



</doc>
<doc id="1654878" url="https://pl.wikipedia.org/wiki?curid=1654878" title="Dyslalia głoskowa">
Dyslalia głoskowa

Dyslalia głoskowa – zaburzenie mowy, odmiana dyslalii wyodrębniona ze względu na kryteria objawowe.
Charakteryzuje się ona nieumiejętnością prawidłowego wypowiadania niektórych głosek (np. sz – s; z - z; cz - c), ich zastępowaniu i opuszczaniu.

</doc>
<doc id="1654881" url="https://pl.wikipedia.org/wiki?curid=1654881" title="Dyslalia sylabowa">
Dyslalia sylabowa

Dyslalia sylabowa – zaburzenie mowy, odmiana dyslalii wyodrębniona ze względu na kryteria objawowe.
Charakteryzuje się ona opuszczaniem lub wstawianiem sylaby (np. zamiast babusia – busia; lokomotywa - komotywa), fonemy mogą być właściwie realizowane w izolacji, ale w sylabie występują realizacje niewłaściwe, jedne głoski są opuszczane lub wtrącane, a inne zastępowane lub przestawiane.

</doc>
<doc id="1654882" url="https://pl.wikipedia.org/wiki?curid=1654882" title="Drinian">
Drinian

Lord Drinian – postać fikcyjna z serii „"Opowieści z Narnii"” C.S. Lewisa. Występuje w trzeciej i czwartej części cyklu: „"Podróży Wędrowca do Świtu"” i „"Srebrnym krześle"”.
Narnijski lord, kapitan okrętu „Wędrowiec do Świtu”, wierny sługa i przyjaciel Kaspiana oraz jego syna, księcia Riliana. Pełnił funkcję kapitana narnijskiego statku „Wędrowiec do Świtu”, na którym to okręcie Kaspian X Żeglarz szukał zaginionych siedmiu narnijskich baronów, wygnanych niegdyś przez Miraza. Drinian jest wierny i odważnym rycerzem, na jego statku panował porządek i dyscyplina. Podczas podróży Drinian uratował załogę z rąk handlarzy niewolników, walczył osobiście z wężem morskim i przekonywał Kaspiana, by nie przepływał łodzią do Krainy Aslana (co równało się przecież ze zniknięciem Kaspiana na zawsze). Po zakończeniu podróży dalej wiernie służył Kaspianowi i został opiekunem, a także najlepszym przyjacielem jego syna, Riliana. Odradzał młodemu księciu szukania pomsty na wężu, który zabił jego matkę. To jemu Rilian zwierzył się z celu swoich ciągłych wypraw do lasu - chęć zobaczenia Pani w Zielonej Szacie. Raz Drinian osobiście towarzyszy młodemu księciu w wyprawie do lasu i widzi Panią, ale nie robi ona na nim aż takie wrażenia, jak na Rilianie. Nie powiedział o tych wyprawach Kaspianowi, gdyż dał słowo, że tego nie zrobi. Później żałował tego, gdyż Rilian podczas kolejnej leśnej wyprawy zaginął i zniknął na 10 lat. Drinian więc, po zniknięciu księcia przyznał się Kaspianowi do wszystkiego. Król w pierwszej chwili chciał go zabić, ale uspokoił się i wpadł mu w objęcia. Drinian osobiście prowadził poszukiwania zaginionego księcia. Nie wiadomo, co się z nim później działo, prawdopodobnie jednak żył aż do powrotu Riliana i dalej wiernie mu służył.

</doc>
<doc id="1654883" url="https://pl.wikipedia.org/wiki?curid=1654883" title="Dyslalia wyrazowa">
Dyslalia wyrazowa

Dyslalia wyrazowa – zaburzenie mowy, odmiana dyslalii wyodrębniona ze względu na kryteria objawowe.
Charakteryzuje się ona błędną wymową określonych wyrazów pomimo prawidłowego wymawiania wszystkich głosek w tych wyrazach, co wynika z opuszczania (elizja) i przestawiania głosek, sylab (metatezy głoskowe, sylabowe), przekręcania lub zniekształcania wyrazów.

</doc>
<doc id="1654885" url="https://pl.wikipedia.org/wiki?curid=1654885" title="Dyslalia zdaniowa">
Dyslalia zdaniowa

Dyslalia zdaniowa – zaburzenie mowy, odmiana dyslalii wyodrębniona ze względu na kryteria objawowe.
Charakteryzuje się ona brakiem umiejętności budowania zdań z wyrazów, brakiem umiejętności budowania wypowiedzi słownej w wyniku wykolejeń składniowych, rozpodobnień lub przestawek.

</doc>
<doc id="1654886" url="https://pl.wikipedia.org/wiki?curid=1654886" title="Héctor Blotto">
Héctor Blotto

Héctor Blotto - piłkarz argentyński, pomocnik.
Jako gracz klubu Estudiantes La Plata wziął udział w turnieju Copa América 1937, gdzie Argentyna zdobyła tytuł mistrza Ameryki Południowej. Blotto zagrał tylko ostatni kwadrans meczu przeciwko Peru. W 84 minucie urugwajski sędzia Aníbal Tejada wyrzucił z boiska pomocnika reprezentacji Argentyny Antonio Sastre. Blotto bez pozwolenia sędziego, zastąpił Sastre na boisku. Po meczu Peru złożyło protest, który został odrzucony przez władze CONMEBOL.
Blotto wziął udział w dwóch wygranych meczach z Paragwajem (3:1 i 4:0), które dały Argentynie zwycięstwo w turnieju Copa Rosa Chevallier Boutell 1940.
Wciąż jako gracz klubu Estudiantes wziął udział w turnieju Copa América 1942, gdzie Argentyna została wicemistrzem Ameryki Południowej. Blotto zagrał tylko w jednym meczu - wygranym przez Argentynę 4:3 spotkaniu z Paragwajem.
Blotto grał także w klubach CA Vélez Sarsfield i Gimnasia y Esgrima La Plata. W reprezentacji Argentyny zagrał łącznie w 6 meczach.

</doc>
<doc id="1654887" url="https://pl.wikipedia.org/wiki?curid=1654887" title="Hector Blotto">
Hector Blotto



</doc>
<doc id="1654892" url="https://pl.wikipedia.org/wiki?curid=1654892" title="Litewska Marynarka Wojenna">
Litewska Marynarka Wojenna

Litewska Marynarka Wojenna, – marynarka wojenna, siły morskie Litewskich Sił Zbrojnych. Istniała w latach 1935-1939, reaktywowana w 1992. Obecnie dowódcą jest admirał floty Kęstutis Macijauskas.
Geneza.
Chociaż powstanie litewskiej Marynarki Wojennej datuje się na okres międzywojenny, to jednak już wcześniej istniały litewskie tradycje morskie. Bałtyckie plemię Estów osiadłe nad brzegami Morza Bałtyckiego budowało statki wykorzystywane do celów handlowych i wojskowych. Według kronik w XIII w. Kurowie i Żmudzini próbowali zniszczyć zamki w Rydze i Kłajpedzie, atakując je ze statków. Znane jest również zwycięstwo litewskiej flotylli na Niemnie w czasie panowania Witenesa. Utrata terytoriów w pobliżu Morza Bałtyckiego miała negatywny wpływ na rozwój litewskiej floty wojennej.
Również w okresie Rzeczypospolitej Obojga Narodów udział Wielkiego Księstwa Litewskiego w budowie sił morskich Rzeczypospolitej był niewielki. Jednak to właśnie na Litwie powstała pierwsza polska uczelnia morska – Szkoła Majtków, założona w 1780 r. w Nieświeżu przez wojewodę wileńskiego Karola Stanisława Radziwiłła. Warto też wspomnieć o kolonizacji Tobago przez Kurlandię w tym okresie.
W pewnym sensie do litewskich tradycji morskich zaliczyć można działania powstańców styczniowych zmierzające do utworzenia marynarki wojennej, zwłaszcza desant Teofila Łapińskiego w rejonie Kłajpedy. W tym jednak okresie drogi polskiego i litewskiego odrodzenia narodowego rozchodziły się już coraz bardziej drastycznie.
Utworzenie Litewskiej Marynarki Wojennej.
Po I wojnie światowej rząd odrodzonej Litwy próbował stworzyć marynarkę wojenną. Jednak z różnych przyczyn politycznych i ekonomicznych (m.in. brak odpowiedniego portu morskiego; jedyne miejscowości nadmorskie Połąga i Butynga nie spełniały wymagań) tylko częściowo udało się zrealizować pomysł budowy morskich sił zbrojnych. Dopiero w 1923 roku Litwie udało się uzyskać szerszy dostęp do morza poprzez zajęcie niemieckojęzycznego Memellandu z dużym portem w Kłajpedzie, co pozwoliło na stopniową budowę marynarki wojennej.
Pierwszym krokiem w kierunku realizacji tego przedsięwzięcia był zakup 10-letniego niemieckiego trałowca w 1927 r. Został przeznaczony do celów dozorowania granicy morskiej i nazwany „Prezidentas Smetona”. Dowódcą jednostki był komandor (lit. "jūrų kapitonas") Antanas Kaškelis. Oprócz tego jedynego okrętu wojennego kilka małych łodzi motorowych wykonywało zadania patrolowe w okolicach portu w Kłajpedzie. Oficerowie marynarki wojennej kształcili się za granicą.
1 września 1935 roku naczelny wódz litewskich sił zbrojnych, generał Stasys Raštikis, oficjalnie powołał Litewską Marynarkę Wojenną jako część litewskich sił zbrojnych. Jej okrętem flagowym został „Prezidentas Smetona”, przeznaczony głównie do roli okrętu szkolnego. Jej istnienie zostało raptownie przerwane 22 marca 1939 roku, kiedy to na skutek ultimatum ministra spraw zagranicznych III Rzeszy Joachima von Ribbentropa Litwa musiała oddać Memelland Niemcom, a nieliczna Marynarka Wojenna schroniła się w łotewskiej Lipawie.
Słabym krajom bałtyckim, wobec coraz bardziej napiętej sytuacji militarnej w Europie, nie mogła pomóc ani deklaracja neutralności z roku 1938, ani nawet podpisany 7 czerwca 1939 pakt o nieagresji z Niemcami. 14 czerwca 1940 roku Kowno otrzymało sowieckie ultimatum domagające się zmiany rządu i zgody na wejście na terytorium Litwy Armii Czerwonej. 6 sierpnia, na „prośbę ludu litewskiego” o przyłączenie do ZSRR, Litwa, podobnie jak Łotwa i Estonia, została włączona do Związku Sowieckiego jako republika związkowa.
Po zajęciu krajów bałtyckich okręt „Prezidentas Smetona” został wcielony jako „Korałł” do sowieckiej Floty Bałtyckiej (w roku 1945 został zatopiony w Zatoce Fińskiej).
Współczesność.
Po ogłoszeniu deklaracji niepodległości 11 marca 1990 roku Litwa przystąpiła do odbudowy państwowości, w tym także sił zbrojnych. 4 lipca 1992 roku odtworzono Litewską Marynarkę Wojenną. Juozapas Algis Leisis został mianowany dowódcą Dywizjonu Straży Przybrzeżnej.
Jesienią roku 1992 Litwie udało się pozyskać dwie lekkie fregaty: „Zemaitis” (F11) i „Aukstaitis” (F12). Po przeszkoleniu załóg, w czerwcu 1994 roku „Aukstaitis” wzięła po raz pierwszy udział w międzynarodowych ćwiczeniach "Baltops" (w poprzednim roku litewska marynarka uczestniczyła w charakterze obserwatora). W ten sposób zapoczątkowana została stała współpraca Litewskiej Marynarki Wojennej z flotami sąsiednich krajów nadbałtyckich oraz państw NATO.
Innym kamieniem milowym na drodze rozwoju marynarki wojennej było utworzenie w roku 1993 Zespołu Straży Przybrzeżnej, który później zmienił nazwę na Służba Straży Przybrzeżnej.
1 kwietnia 2004 roku Litwa stała się oficjalnie stałym członkiem NATO i rozpoczęła przyspieszoną modernizację swej marynarki wojennej.

</doc>
<doc id="1654893" url="https://pl.wikipedia.org/wiki?curid=1654893" title="Punta Sorapiss">
Punta Sorapiss

Sorapiss – masyw górski we włoskich Dolomitach. Składa się z trzech szczytów: Punta Sorapiss (3205 m), Croda Marcora (3154 m) i Tre Sorelle (3005 m), wszystkie 3 należą do jednych z najwyższych w Dolomitach. U podnóży grupy znajduje się jezioro Lago di Misurina położone na wysokości 1754 m.
Masyw znajduje się na południowy zachód od słynnej miejscowości Cortina d’Ampezzo. Pierwszego wejścia dokonał austriacki wspinacz Paul Grohmann w 1864 r.

</doc>
<doc id="1654894" url="https://pl.wikipedia.org/wiki?curid=1654894" title="Banknoty euro">
Banknoty euro

Banknoty euro – banknoty międzynarodowej waluty euro obowiązującej w strefie euro. Są emitowane przez Europejski Bank Centralny, wszystkie noszą podpis prezesa tegoż banku. Najniższy nominał to 5 €, najwyższy 500 €. W odróżnieniu od monet tej waluty, wszystkie mają identyczny wygląd, choć są drukowane w różnych krajach członkowskich. W przypadku wejścia Polski do strefy euro banknoty euro mogłaby drukować Polska Wytwórnia Papierów Wartościowych, która od 2006 r. znajduje się wśród 15 akredytowanych przez Europejski Bank Centralny producentów.
Szata graficzna.
Banknoty euro przedstawiają charakterystyczne dla Europy motywy architektoniczne z różnych epok. Na awersie znajdują się okna lub bramy, na rewersie zaś mosty. Wszystkie zobrazowane obiekty są fikcyjne, gdyż wybór rzeczywistych mógłby być kontrowersyjny i być przedmiotem zazdrości pomiędzy narodami, jednak Robin Stam, niderlandzki architekt, w 2011 roku podjął decyzję o budowie mostów z banknotów. Znajdują się one w Spijkenisse w Holandii.
W pierwszej edycji na każdym nominale przedstawione są flaga Unii Europejskiej, pierwsze litery nazwy Europejskiego Banku Centralnego w pięciu wersjach językowych ("BCE", "ECB", "EZB", "ΕΚΤ", "EKP"), mapa Europy, podpis Prezesa Europejskiego Banku Centralnego oraz nazwa waluty zapisana zarówno w łacińskim ("EURO)", jak i greckim ("ΕΥΡΩ") alfabecie.
W drugiej edycji (serii „Europa”) na każdym nominale przedstawiona jest również flaga Unii Europejskiej, pierwsze litery nazwy Europejskiego Banku Centralnego w dziesięciu wariantach językowych (dodano po polsku – "EBC", po węgiersku – "EKB," po bułgarsku – "ЕЦБ," po maltańsku "– BĊE," oraz po chorwacku "– ESB"), mapa Europy, podpis prezesa europejskiego banku centralnego, oraz nazwa waluty zapisano zarówno w alfabecie łacińskim ("EURO"), cyrylicy ("ЕВРО"), jak i w alfabecie greckim ("ΕΥΡΩ"). Skrót w języku chorwackim nie pojawia się na nominałach 5, 10 i 20 euro.
Szata graficzna banknotów została wybrana spośród 44 propozycji w konkursie ogłoszonym przez Radę Europejskiego Instytutu Monetarnego 12 lutego 1996, zwyciężył wzór autorstwa Roberta Kaliny z Österreichische Nationalbank.
Banknoty drukowane są na czystym płótnie bawełnianym, co korzystnie wpływa na ich trwałość i wygląd.
Zmiany wzorów.
Banknoty noszą podpis aktualnego prezesa EBC, w związku z czym banknoty wydrukowane do listopada 2003 są sygnowane przez Wima Duisenberga, zaś późniejsze przez Jeana-Claude’a Tricheta. Szerzej zakrojone zmiany EBC planuje wprowadzać co 7–8 lat.
Projekt drugi to aktualna seria banknotów. Ilustracja i kolorystyka pozostały niezmienione. Wprowadzone zostały nowe zabezpieczenia, dodano zapis nazwy waluty w cyrylicy ("евро"), oraz skróty nazwy EBC w trzech nowych wersjach: ЕЦБ (j. bułgarski), EBC (j. polski) i EKB (j. węgierski), do których w późniejszych latach dodano jeszcze dwie: BĊE (j. maltański) i ESB (j. chorwacki). Nowa seria została wprowadzana w styczniu 2013. Niemiecki Bundesbank 14 lutego 2013 zaprezentował nowy banknot pięcioeurowy, który został wprowadzony do obiegu 2 maja 2013 r. W październiku 2014 został wprowadzony do obiegu nowy banknot o nominale 10 €, w listopadzie 2015 – 20 €, w kwietniu 2017 – 50 €, oraz w maju 2019 – 100 € i 200 €.
EBC ogłosi wycofanie z obiegu pierwszej serii z odpowiednim wyprzedzeniem.
Ułatwienia dla osób niewidzących i niedowidzących.
"Sekcja dotyczy banknotów z I. serii."
Projekt banknotów był konsultowany z organizacjami reprezentującymi osoby niewidzące i niedowidzące, co zaowocowało szeregiem usprawnień mających pomóc tym ludziom w identyfikacji banknotów.
Zabezpieczenia.
Niektóre zabezpieczenia banknotów euro zostały ujawnione, aby umożliwić zwykłym ludziom odróżnianie oryginalnych banknotów od falsyfikatów. Pozostałe zabezpieczenia są objęte ścisłą tajemnicą. Ich liczbę szacuje się na ponad 30.
Hologram.
Każdy banknot wyposażony jest w hologram przedstawiający jego nominał. Hologram znajduje się po prawej stronie awersu i przyjmuje formę paska (5 €, 10 € i 20 €) bądź prostokąta (pozostałe).
Tusz o zmiennym kolorze.
Prawy dolny róg rewersu nominałów 50 € i wyższych został nadrukowany tuszem, który zmienia kolor w zakresie od zielonego do fioletowego w zależności od kąta patrzenia.
Zabezpieczenie przed kopiowaniem.
Banknoty są oznakowane specjalnym wzorcem znanym jako konstelacja EURion. Niektóre starsze fotokopiarki są zaprogramowane, by odrzucać żądanie kopiowania obrazów zawierających ten wzorzec.
Ponadto w banknotach zawarty jest tzw. cyfrowy znak wodny. Nowsze wersje niektórych programów graficznych odmawiają przetwarzania obrazów zawierających ów znak.
Reakcja na oświetlanie.
Każdy banknot jest wyposażony w znak wodny widoczny pod światło gołym okiem. Pod wpływem światła ujawnia się też czarna magnetyczna nić biegnąca środkiem banknotu, na której zapisany jest nominał wraz ze słowem "euro".
Oświetlane światłem podczerwonym, banknoty są pokryte obszarami o różnej jasności, zaś światłem ultrafioletowym ujawniają dodatkowe oznakowania, konstelacja EURiona zaś staje się lepiej widoczna.
Wyczuwalne dotykiem.
Skróty nazwy banku (BCE, ECB, EZB) są lekko wypukłe. Niektóre obszary banknotu mają wyróżniającą się fakturę.
Kod kreskowy.
Obok znaku wodnego znajduje się kod kreskowy. Można go zobaczyć patrząc na banknot pod światło. W kodzie zapisany jest nominał banknotu.
Kod seryjny.
Każdy banknot posiada swój niepowtarzalny numer seryjny. Gdy literę przed numerem zastąpić jej pozycją w alfabecie łacińskim (tj. A-1, B-2, C-3 itd.) dodać wszystkie kolejne cyfry numeru seryjnego (pomijając pierwszą literę), następnie otrzymaną sumę podzielić przez 9, uzyskany wynik powinien zostawić resztę równą 8.
Nigdy w obiegu nie znajdą się dwa banknoty euro z kolejnymi numerami seryjnymi, różnica między nimi wynosi 9.
na przykład:
S00630387745
S= 19
19+0+0+6+3+0+3+8+7+7+4+5= 62
62/9= 6, reszty 8
Zabezpieczenia magnetyczne.
Niektóre obszary banknotu (np. prawe okno kościelne na banknocie 20 €) są wydrukowane z użyciem tuszu o własnościach magnetycznych. Podobne właściwości ma też czarna nić biegnąca przez środek banknotu, widoczna pod wpływem światła.
Nominały 1 € i 2 €.
Włochy, Grecja, Austria i Słowacja sugerowały wprowadzenie niższych nominałów banknotów. EBC oświadczył, że banknoty są droższe w produkcji i mniej trwałe od monet, w związku z czym wprowadzanie ich dla tak niskich nominałów jest bezcelowe i 18 listopada 2004 EBC ostatecznie zadecydował o niewprowadzaniu ich do druku. 25 października 2005 ponad połowa deputowanych Parlamentu Europejskiego zaapelowała do Komisji Europejskiej i EBC o rozważenie wprowadzenia banknotów 1 € i 2 €.
Kontrowersje wokół nominału 500 €.
27 stycznia 2019 siedemnaście z dziewiętnastu krajowych banków centralnych w strefie euro przestało emitować banknoty o nominale 500 euro. Aby wycofywanie tego nominału przebiegło płynnie oraz ze względów logistycznych, dwa pozostałe banki – Deutsche Bundesbank i Oesterreichische Nationalbank – przeprowadzały emisję jeszcze do 26 kwietnia 2019 (włącznie).
Istniejące banknoty 500 euro pozostaną prawnym środkiem płatniczym, więc wciąż będzie można ich używać do płacenia i oszczędzania (w języku ekonomicznym – jako środka płatniczego i środka tezauryzacji). Banki, kantory wymiany walut i inne podmioty komercyjne będą mogły w dalszym ciągu wprowadzać je ponownie do obiegu.
Banknoty 500 euro – tak jak wszystkie inne nominały – nigdy nie stracą wartości nominalnej i zawsze będzie je można wymienić w jednym z krajowych banków centralnych ze strefy euro.
Według danych Brytyjskiej Agencji ds. Zwalczania Poważnej Przestępczości Zorganizowanej (SOCA) około 90% realizujących lub zainteresowanych w transakcjach z rozliczeniem w „pięćsetkach”, to ludzie podejrzani o związki lub udział w procederze o kryminalnych inklinacjach. Jak donosił w 2010 roku „The Mail”, 90 proc. „pięćsetek” będących w obiegu poza Unią, znajduje się wśród gangów narkotykowych Kolumbii. Jego wycofanie popiera prof. Rudolf Hickel (Uniwersytet w Bremie), który mówiąc o „pewnej naiwności” twórców waluty europejskiej zaświadcza: „Nie przewidziano, co może się stać z tymi fioletowo-różowymi banknotami”, Holenderska Partia Pracy PvdA, która wystosowała z tym prośbę do ministra finansów Jeroena Dijsselbloema i Bank of Italy dodatkowo wskazują na fakt, że banknoty o wysokich nominałach zostały już wcześniej wycofane przez Stany Zjednoczone i Kanadę (zobacz banknoty dolarów amerykańskich o wysokich nominałach). Za jego usunięciem opowiada się również Europejski Bank Centralny, w Parlamencie Europejskim wypowiadał się na ten temat jego wiceprezes Vitor Constancio. Szybką likwidację nominałów 500 € zaproponował z kolei analityk Merrill Lynch, Athanasios Vamvakidis.

</doc>
<doc id="1654896" url="https://pl.wikipedia.org/wiki?curid=1654896" title="Janina Teresa Szostakiewicz">
Janina Teresa Szostakiewicz

Janina Teresa Szostakiewicz (ur. 12 czerwca 1925 we Lwowie; zm. 7 marca 2004 w Nowej Rudzie) – żołnierz Armii Krajowej, w 1992 r. odznaczona medalem Sprawiedliwy wśród Narodów Świata. Córka Jadwigi Zofii Szostakiewicz, również odznaczonej medalem Sprawiedliwy wśród Narodów Świata.

</doc>
<doc id="1654900" url="https://pl.wikipedia.org/wiki?curid=1654900" title="Knut Folkerts">
Knut Folkerts

Knut Folkerts (ur. 1 stycznia 1952 w Singen (Hohentwiel)) – niemiecki terrorysta, członek RAF.
Życiorys.
22 września 1977 wraz z Willim Stollem zastrzelił w Utrechcie policjanta i ranił drugiego funkcjonariusza. Wówczas go aresztowano i skazano na 20 lat więzienia. Później oskarżono o udział w zamachu na Siegfrieda Bubacka i skazano w 1980 na dożywocie. Brał też udział w porwaniu Hannsa Martina Schleyera. Został wypuszczony w 1995. W 2005 rząd holenderski zażądał (na wniosek wdowy) od niemieckiego wymiaru sprawiedliwości wykonania reszty kary za zastrzelenie policjanta.

</doc>
<doc id="1654903" url="https://pl.wikipedia.org/wiki?curid=1654903" title="Thorwald Proll">
Thorwald Proll

Thorwald Proll (ur. 22 lipca 1941 w Kassel) – lewicowy działacz niemieckiego ruchu studenckiego lat 60. i opozycji pozaparlamentarnej (tzw. APO), sympatyk Frakcji Czerwonej Armii, pisarz.
Wraz z późniejszymi przywódcami RAF: Andreasem Baaderem, Gudrun Ensslin i wspólnikiem Horstem Söhnleinem podpalił domy handlowe we Frankfurcie nad Menem.
Po zatrzymaniu został aresztowany i skazany na karę więzienia. Wypuszczony, by mógł odpowiadać z wolnej stopy, wraz z Baaderem i Ensslin uciekł do Francji. Stamtąd wyjechał do Anglii, aż w 1970 zgłosił się do niemieckiej prokuratury. W październiku 1971 został przedterminowo zwolniony.
Po wyjściu z więzienia pracował jako pracownik fizyczny, kelner, sprzedawca i lektor. Od 1978 zajmuje się pisarstwem i sprzedażą książek w Hamburgu.

</doc>
<doc id="1654906" url="https://pl.wikipedia.org/wiki?curid=1654906" title="33. ceremonia wręczenia nagród Brytyjskiej Akademii Filmowej">
33. ceremonia wręczenia nagród Brytyjskiej Akademii Filmowej

33. ceremonia rozdania nagród Brytyjskiej Akademii Sztuk Filmowych i Telewizyjnych.Najwięcej statuetek (po 2) otrzymały filmy "Manhattan, Chiński syndrom, Czas apokalipsy, Łowca jeleni, Jankesi" i "Obcy – ósmy pasażer Nostromo".
Laureaci.
Laureaci oznaczeni są wytłuszczeniem
Podsumowanie.
Laureaci
Nagroda / Nominacja
Przegrani

</doc>
<doc id="1654908" url="https://pl.wikipedia.org/wiki?curid=1654908" title="Horst Söhnlein">
Horst Söhnlein

Horst Söhnlein (ur. 13 października 1943) – niemiecki działacz lewicowy, działacz ruchu studenckiego 1968 roku i opozycji pozaparlamentarnej (tzw. APO), sympatyk RAF.
We wczesnych latach 60. założył w Monachium "action - Theater", który był później prowadzony przez Rainera Wernera Fassbindera. Wraz z późniejszymi terrorystami z RAF – Andreasem Baaderem, Gudrun Ensslin i wspólnikiem Thorwaldem Prollem 2 kwietnia 1968 podpalił domy handlowe we Frankfurcie nad Menem. Po popełnieniu przestępstwa został aresztowany i skazany.

</doc>
<doc id="1654912" url="https://pl.wikipedia.org/wiki?curid=1654912" title="Gran Vernel">
Gran Vernel

Gran Vernel – szczyt w północnych Włoszech w Dolomitach. Należy do masywu Marmolady. Wejście na szczyt prowadzi Via ferratą, mniej doświadczonym wspinaczom zaleca się zabranie ze sobą liny.

</doc>
<doc id="1654914" url="https://pl.wikipedia.org/wiki?curid=1654914" title="Ibis białoskrzydły">
Ibis białoskrzydły

Ibis białoskrzydły ("Lophotibis cristata") – gatunek ptaka z rodziny ibisów (Threskiornithidae). Jedyny przedstawiciel rodzaju "Lophotibis". Występuje wyłącznie na Madagaskarze (z wyjątkiem środkowej części wyspy).
Wyróżnia się dwa podgatunki "L. cristata":

</doc>
<doc id="1654916" url="https://pl.wikipedia.org/wiki?curid=1654916" title="Dekalina">
Dekalina

Dekalina – organiczny związek chemiczny, dwupierścieniowy węglowodór nasycony, produkt całkowitego uwodornienia naftalenu. Bezbarwna ciecz o słabym zapachu, stosowana jako rozpuszczalnik (np. żywic). Używana również jako składnik paliw do silników spalinowych, a także zamiast terpentyny w produkcji lakierów i pokostów.
Występuje w postaci dwóch izomerów geometrycznych, "cis" (o temperaturze topnienia −43 °C i temperaturze wrzenia 196 °C) i "trans" (odpowiednio −40 °C i 187 °C). Izomer "trans" jest trwalszy od izomeru "cis" o ok. 2 kcal, głównie z powodu oddziaływań sterycznych pomiędzy stłoczonymi atomami wodoru w izomerze "cis". Produkt handlowy jest mieszaniną obu izomerów.

</doc>
<doc id="1654917" url="https://pl.wikipedia.org/wiki?curid=1654917" title="Kamanjab">
Kamanjab

Kamanjab – miejscowość w północno-zachodniej Namibii, w regionie Kunene. Populacja około 1000 mieszkańców. Lokalizacja: 19°38′S 14°50′E.

</doc>
<doc id="1654918" url="https://pl.wikipedia.org/wiki?curid=1654918" title="Uniwersytet Wilfrid Laurier">
Uniwersytet Wilfrid Laurier



</doc>
<doc id="1654919" url="https://pl.wikipedia.org/wiki?curid=1654919" title="Masmuda">
Masmuda

Masmuda – jedno z trzech największych konfederacji plemion berberyjskich w Maghrebie. Pozostałe to Sanhadża i Zenata. Zamieszkiwali głównie rejony dzisiejszego Maroka. W większości były to plemiona osiadłe z rozwiniętym rolnictwem.
Z jednego z plemion Masmuda wywodził się Ibn Tumart, założyciel ruchu Almohadów.

</doc>
<doc id="1654921" url="https://pl.wikipedia.org/wiki?curid=1654921" title="Piknik Archeologiczny Rydno">
Piknik Archeologiczny Rydno

Piknik Archeologiczny „Rydno” – impreza plenerowa odbywająca się co rok w maju od 2005 roku w pobliżu Rezerwatu Archeologicznego „Rydno” w dolnie rzeki Kamiennej od Skarżyska-Kamiennej (dzielnica Łyżwy) do Wąchocka (Góra Rocha).
Impreza poświęcona jest epoce kamienia, a jej głównym celem jest możliwie pełne przybliżenie uczestnikom wiedzy o życiu prehistorycznych mieszkańców Rezerwatu. W programie imprezy znajdują się prelekcje, prezentacje, pokazy, wystawy na temat rezerwatu archeologicznego „Rydno", wytwarzania i zastosowania „krwicy” – barwnika mineralnego otrzymywanego z hematytu i narzędzi z krzemienia czekoladowego, rekonstrukcje chat-ziemianek różnych typów z epoki kamienia, prezentacja rekonstrukcji ubiorów, pokazy i samodzielne próby: obróbki skóry, kości i rogu, plecionkarstwa, tkania, wytwarzania naczyń glinianych, przyrządzania "prehistorycznych” potraw, strzelania z łuku oraz pokaz pracy archeologów. Imprezie towarzyszą liczne konkursy.
Piknik archeologiczny trwa do kilku dni. Impreza dedykowana jest dzieciom i młodzieży szkolnej, osobom indywidualnym, rodzinom, środowiskom zainteresowanym nauką przez zabawę, itp. Wstęp na imprezę jest bezpłatny.
Na przestrzeni lat organizatorami pikniku są lub byli: Miejski Oddział PTTK w Skarżysku-Kamiennej, Oddział Międzyszkolny PTTK w Starachowicach, Starostwo Powiatowe w Skarżysku-Kamiennej, Polskie Towarzystwo Historyczne Oddział w Skarżysku-Kamiennej, Gmina Skarżysko Kościelne, Urząd Miasta i Gminy w Wąchocku, Miejskie Centrum Kultury w Skarżysku-Kamiennej, Miejsko-Gminny Ośrodek Kultury w Wąchocku, Skarżyski Wortal Turystyczny, Gimnazjum nr 1 w Starachowicach oraz Muzeum Orła Białego w Skarżysku-Kamiennej.

</doc>
<doc id="1654922" url="https://pl.wikipedia.org/wiki?curid=1654922" title="Giełda Piosenki Studenckiej">
Giełda Piosenki Studenckiej



</doc>
<doc id="1654923" url="https://pl.wikipedia.org/wiki?curid=1654923" title="Bezpieczeństwo zewnętrzne">
Bezpieczeństwo zewnętrzne

Bezpieczeństwo zewnętrzne jest jednym z rodzajów bezpieczeństwa, odnoszącym się do zagrożeń i przeciwdziałań wobec nich występujących na zewnątrz państwa. Zapewnienie odpowiednio wysokiego poziomu bezpieczeństwa zewnętrznego jest istotnym elementem polityki zagranicznej państwa.
Bezpieczeństwo zewnętrzne jest jednym z dwóch, obok bezpieczeństwa wewnętrznego, rodzajów bezpieczeństwa państwa wyróżnianych ze względu stosunek do obszaru państwa.
Współczesna koncepcja.
W XX wieku zmieniła się koncepcja zapewnienia przez państwo bezpieczeństwa zewnętrznego. Dawniej liczono przede wszystkim na siebie, na siłę swoich sił zbrojnych i geniusz militarny ich dowódców. Wskazuje na to Niccolo Machiavelli, włoski historyk, filozof i dyplomata z XVI wieku, w swym najsłynniejszym dziele "Książę": „…za takich, którzy własnymi siłami bronić się mogą, uważam tych, co dość posiadają ludzi i pieniędzy, aby dostateczną wystawić armię dla stoczenia bitwy w polu z jakimkolwiek napastnikiem. Za potrzebujących zaś stale obcej pomocy uważam takich, którzy nie mogą stanąć do otwartego boju z przeciwnikiem, lecz zmuszeni bywają szukać osłony za murami twierdz i tychże bronić”. 
Współcześnie liczy się nie tyle siła własnych sił zbrojnych, ale przede wszystkim pozyskanie odpowiednich sojuszników, przynależność do sojuszy wojskowych, dzięki którym zyskuje się wsparcie ich sił zbrojnych. Siła sił zbrojnych jest liczona nie tylko liczebnością czy przeznaczanymi na nią pieniędzmi. Liczy się ją jednocześnie mądrością, wiedzą i zdolnościami dowódczymi dowódców, posiadaniem rzeczywistych i aktualnych informacji wywiadowczych, poziomem wyszkolenia i walecznością żołnierzy, posiadanym morale oraz zaawansowaniem technicznym.
Podobnie jest z bezpieczeństwem wewnętrznym: liczebność policji, służb mundurowych rozmaitego typu, służb ratowniczych i instytucji działających na tym polu dla wydajnego działania musi być wsparta odpowiednim wyposażeniem, wyszkoleniem, wiedzą i wymianą informacji pomiędzy instytucjami. Korzystna może być także współpraca z podobnymi organizacjami z innych państw.
Strategia bezpieczeństwa Rzeczypospolitej Polskiej.
Zgodnie ze "Strategią bezpieczeństwa narodowego Rzeczypospolitej Polskiej" obowiązkiem państwa jest: 
Strategia określa NATO jako najważniejszą formę współpracy wielostronnej w polityczno-wojskowym wymiarze bezpieczeństwa oraz filar stabilności na kontynencie, a także główną płaszczyznę stosunków transatlantyckich (gł. USA-UE). Polska w pełni popiera rozwój potencjału Organizacji w zakresie zapobiegania kryzysom oraz prowadzenia operacji stabilizacyjnych. Uznaje potrzebę doskonalenia zdolności wojennych Organizacji do zwalczania zagrożeń terroryzmem, niebezpieczeństw wynikających z proliferacji broni masowego rażenia, przestępczością zorganizowana oraz zjawiskiem państw upadłych. 
Jako część sojuszniczego systemu obronnego, Polska rzetelnie wykonuje zobowiązania oraz aktywnie uczestniczy w prowadzonych przez Organizację operacjach wojskowych na frontach zewnętrznych.
Członkostwo w Unii Europejskiej mocno zwiększyło możliwości realizacji polskiej polityki bezpieczeństwa i zdolności oddziaływania międzynarodowego, wzmocniło pozycję Polski na świecie, spowodowało ambicję odpowiedzialności za kształt porządku międzynarodowego w regionie Europy środkowej i wschodniej. Dzięki instrumentom jak Wspólna Polityka Zagraniczna i Bezpieczeństwa, Europejska Polityka Bezpieczeństwa i Obrony, Jednolity Rynek Europejski, wspólna polityka handlowa, Fundusz Spójności oraz inne mechanizmy wspierania rozwoju, współpraca w zakresie sądownictwa i spraw wewnętrznych, udział Polski w UE wpływa pozytywnie na swoje bezpieczeństwo i możliwości rozwojowe.
Ze względu na graniczne położenie Polski i przystąpienie do strefy Schengen, szczególna waga jest przywiązywana do zacieśniania współpracy członków Unii w zakresie polityki imigracyjnej, azylowej i ochrony granic przy zachowaniu suwerennych zdolności jako państwa członkowskiego. Członkostwo Rzeczypospolitej Polskiej w Unii Europejskiej stwarza możliwości zwiększenia bezpieczeństwa własnej granicy państwowej. Tworzone w ramach UE mechanizmy finansowe oraz współpraca w ramach agencji wspólnotowych zapewnia dodatkowe wsparcie dla służb ochraniających zewnętrzne granice UE.
Polska opowiada się za zachowaniem przewidzianej w Karcie Narodów Zjednoczonych odpowiedzialności ONZ za utrzymanie pokoju i bezpieczeństwa międzynarodowego oraz umacnianiem roli pełnionej w tym względzie przez Radę Bezpieczeństwa. Polska będzie się angażować w podejmowane przez ONZ działania mające na celu rozwiązywanie konfliktów, a także zgłaszać kadry wojskowe, policyjne oraz cywilne do udziału w operacjach pokojowych i bojowych.

</doc>
<doc id="1654927" url="https://pl.wikipedia.org/wiki?curid=1654927" title="Jerzy Michał Wołodyjowski">
Jerzy Michał Wołodyjowski



</doc>
<doc id="1654930" url="https://pl.wikipedia.org/wiki?curid=1654930" title="Cristallo">
Cristallo

Cristallo – grupa górska w północnych Włoszech w Dolomitach, na północny wschód od Cortina d’Ampezzo, w prowincji Belluno. Cztery szczyt tej grupy osiągają wysokość ponad 3000 m: Monte Cristallo (3221 m), Piz Popena (3153 m), Cima di Mezzo (3154 m) i Cristallino d’Ampezzo (3008 m). Cima di Mezzo i Cristallino d’Ampezzo można zdobyć poprzez Via ferraty, natomiast Monte Cristallo i Piz Popena wymagają dużych umiejętności wspinaczkowych.
Pierwsze wejścia:

</doc>
<doc id="1654934" url="https://pl.wikipedia.org/wiki?curid=1654934" title="32. ceremonia wręczenia nagród Brytyjskiej Akademii Filmowej">
32. ceremonia wręczenia nagród Brytyjskiej Akademii Filmowej

32. ceremonia rozdania nagród Brytyjskiej Akademii Sztuk Filmowych i Telewizyjnych. Najwięcej statuetek (4) otrzymał film "Julia".
Laureaci.
Laureaci oznaczeni są wytłuszczeniem
Podsumowanie.
Laureaci
Nagroda / Nominacja
Przegrani

</doc>
<doc id="1654939" url="https://pl.wikipedia.org/wiki?curid=1654939" title="Rejon biłocerkiwski">
Rejon biłocerkiwski



</doc>
<doc id="1654940" url="https://pl.wikipedia.org/wiki?curid=1654940" title="Rejon boryspilski">
Rejon boryspilski



</doc>
<doc id="1654941" url="https://pl.wikipedia.org/wiki?curid=1654941" title="When Dinosaurs Roamed America">
When Dinosaurs Roamed America



</doc>
<doc id="1654947" url="https://pl.wikipedia.org/wiki?curid=1654947" title="Rejon borodiański">
Rejon borodiański



</doc>
<doc id="1654948" url="https://pl.wikipedia.org/wiki?curid=1654948" title="Rejon jahotyński">
Rejon jahotyński



</doc>
<doc id="1654949" url="https://pl.wikipedia.org/wiki?curid=1654949" title="Karasburg">
Karasburg

Karasburg (wymowa afrikaans: []) – miasto w południowej Namibii, w regionie Karas.
W pobliżu Karasburga położone są następujące miasta, Grünau na zachodzie, Onseepkans na południu, Windhuk 710 km na północ, Kapsztad (RPA) 862 km na południe.
Populacja wynosi 5407 mieszkańców (2013), powierzchnia 12 km².
Karasburg jest związany z hodowlą owiec i obsługą podróżnych jadących z RPA na północ Namibii. W mieście znajduje się lotnisko Karasburg Airport, obsługujące mniejsze samoloty. 7 km na zachód położona jest tama Bondels Dam, zbudowana w 1959.
Lokalizacja: 28°1′S 18°45′E.

</doc>
<doc id="1654951" url="https://pl.wikipedia.org/wiki?curid=1654951" title="Albert Alexander Cochrane Le Souef">
Albert Alexander Cochrane Le Souef

Albert Alexander Cochrane Le Souef (ur. 17 kwietnia 1828 w Sandgate (Anglia) – zm. 7 maja 1902 w Melbourne) – australijski zoolog. W latach 1882 do 1902 był dyrektorem ogrodu zoologicznego w Melbourne. Ojciec Ernesta Alberta Le Souef, Dudley Le Souef i Alberta Sherbourne Le Souef.

</doc>
<doc id="1654952" url="https://pl.wikipedia.org/wiki?curid=1654952" title="Parafia św. Brata Alberta Chmielowskiego w Krakowie">
Parafia św. Brata Alberta Chmielowskiego w Krakowie



</doc>
<doc id="1654955" url="https://pl.wikipedia.org/wiki?curid=1654955" title="Port lotniczy Ałma-Ata">
Port lotniczy Ałma-Ata



</doc>
<doc id="1654956" url="https://pl.wikipedia.org/wiki?curid=1654956" title="30 dni nocy">
30 dni nocy



</doc>
<doc id="1654959" url="https://pl.wikipedia.org/wiki?curid=1654959" title="Rejon kijewoswiatoszyński">
Rejon kijewoswiatoszyński



</doc>
<doc id="1654961" url="https://pl.wikipedia.org/wiki?curid=1654961" title="Jörg Zander">
Jörg Zander

Jörg Zander (ur. 15 lutego 1964 w Ratingen) – niemiecki dawny dyrektor zespołu Formuły 1 Brawn GP.
Życiorys.
Z Formułą 1 związany jest od sezonu 1996. W 1999 roku był jednym z projektantów bolidu Toyoty, a w 2005 Williamsa do którego dołączył w sierpniu. Z zespołu Williams odszedł 24 marca 2006 roku po siedmiu miesiącach współpracy. Do BMW Sauber dołączył 25 kwietnia 2006 roku. W 2006 był głównym projektantem BMW Sauber, z którego odszedł 10 lipca 2007 roku, a w 2007 Hondy. W 2008 został jej dyrektorem technicznym. Gdy zespół przekształcono w Brawn GP Zander utrzymał stanowisko. Miał duży udział w tworzeniu nowego bolidu. Z zespołu Brawn GP odszedł 19 czerwca 2009 roku. Od 2011 roku był dyrektorem technicznym zespołu Hispania Racing F1 Team, zastąpił na tym stanowisku Geoffa Willisa. Wbrew wcześniejszym zapowiedziom nie objął funkcji dyrektora technicznego w zespole Hispania Racing F1 Team. W 2014 roku dołączył do Audi w serii Deutsche Tourenwagen Masters.

</doc>
<doc id="1654970" url="https://pl.wikipedia.org/wiki?curid=1654970" title="Return to Sleepaway Camp">
Return to Sleepaway Camp

Return to Sleepaway Camp – amerykański film fabularny (horror z podgatunku slasher).
Film został nakręcony na przełomie września, października i listopada 2003, lecz wydany w roku 2008. Jest to piąta część serii filmowych horrorów. Horror wyreżyserował do własnego scenariusza Robert Hiltzik, twórca filmowego pierwowzoru pt. "Uśpiony obóz" (1983). Rolę psychopatki Angeli Baker (cameo) powtórzyła Felissa Rose.
Fabuła.
Rzecz ma miejsce na obozie kempingowym dla nastolatków, prowadzonym przez Ronniego i Franka. Wszystko układa się po ich myśli aż do momentu, w którym młodociani obozowicze zaczynają ginąć w dziwnych i niewyjaśnionych okolicznościach. Okazuje się, że w tym miejscu dwadzieścia lat temu dokonano serii mordów. Ronnie był ich świadkiem i wierzy, że historia zostanie ponowiona.

</doc>
<doc id="1654973" url="https://pl.wikipedia.org/wiki?curid=1654973" title="Kolmanskop">
Kolmanskop

Kolmanskop (także Kolmannskuppe, Kolmanskuppe) – wymarłe miasto w południowej Namibii, kilka kilometrów w głąb lądu od portu Lüderitz. Było osiedlem górniczym, obecnie jest popularnym celem wycieczek.
Rozwinęło się po odkryciu diamentów w 1908, zasiedlili je górnicy z pobliskich kopalni, zbudowane zostało w stylu niemieckim. Posiadało szpital, elektrownię, szkołę, teatr, halę sportową, kasyno oraz linię kolejową do Lüderitz.
Miasto zaczęło upadać po I wojnie światowej, gdy spadły ceny diamentów. Opuszczone zostało w 1956. Obecnie miasteczko jest częściowo wyremontowane.

</doc>
<doc id="1654976" url="https://pl.wikipedia.org/wiki?curid=1654976" title="Next Level">
Next Level

NEXT LEVEL – dziesiąty album Ayumi Hamasaki. Płyta ukazała się 25 marca 2009 roku. Została wydana w wersji CD, CD+DVD oraz wersji limitowanej – 2CD+DVD. Na pierwszym CD znajduje się 14 piosenek (4 wydane wcześniej na singlach), natomiast na 2 CD znajdują się piosenki wzięte z noworocznego "PREMIUM COUNTDOWN LIVE 2008-2009 A". "NEXT LEVEL" jest pierwszym albumem Hamasaki wydanym na pamięci USB. Pamięć posiada 2 GB, które zawierają 14 piosenek wydanych na CD w formacie mp3 oraz 6 klipów muzycznych w formacie mp4. Album dotychczas zdobył certyfikat "Double Platinum" za sprzedaż w liczbie 500 000 egzemplarzy.

</doc>
<doc id="1654978" url="https://pl.wikipedia.org/wiki?curid=1654978" title="Piz Boè">
Piz Boè

Piz Boè – szczyt w północnych Włoszech w Dolomitach. Jest najwyższym szczytem masywu Sella. Leży na granicy prowincji Trydent i Belluno. 
Pierwszego wejścia dokonał austriacki wspinacz Paul Grohmann w 1864 r.

</doc>
<doc id="1654979" url="https://pl.wikipedia.org/wiki?curid=1654979" title="Vincent Nichols">
Vincent Nichols

Vincent Gerald Nichols (ur. 8 listopada 1945 w Crosby) – angielski duchowny katolicki, kardynał, arcybiskup Westminster. Prymas Anglii i Walii, wiceprzewodniczący Rady Konferencji Episkopatów Europy od 2016.
Życiorys.
Kształcił się na kapłana w Rzymie w latach 1963–1970. Uzyskał licencjat z filozofii i teologii na Uniwersytecie Gregoriańskim. 21 grudnia 1969 otrzymał święcenia kapłańskie i został skierowany do rodzinnej archidiecezji Liverpool. Dalsze studia podjął m.in. w Manchesterze i Chicago. W 1980 został dyrektorem Upholland Northem Institute. Od 1984 był sekretarzem Konferencji Biskupów Anglii i Walii.
5 listopada 1991 otrzymał nominację na biskupa pomocniczego Westminster ze stolicą tytularną Othona. Sakrę otrzymał 24 stycznia 1992 z rąk ówczesnego arcybiskupa Westminster kardynała Basila Hume. Pełnił wiele funkcji w konferencji episkopatu m.in. ds. szkół średnich i katolickiej edukacji.
15 lutego 2000 został przeniesiony na funkcję arcybiskupa Birmingham. Posługę pełnił tam do 3 kwietnia 2009 kiedy to został nowym arcybiskupem Westminster i prymasem Anglii i Walii po przejściu na emeryturę kardynała Murphego O’Connora. Ingres odbył się 21 maja 2009. Został mianowany kardynałem w dniu 22 lutego 2014. W 2016 został wybrany wiceprzewodniczącym Rady Konferencji Biskupów Europy.
Postępowanie w sprawie nadużyć seksualnych duchownych.
W ramach śledztwa dotyczącego nadużyć seksualnych w archidiecezji Birmingham, postanowił nie ujawniać skarg dotyczących podległego mu księdza Johna Tolkiena, syna J.R.R. Tolkiena, który w latach 50. i 60. XX wieku miał molestować co najmniej pięcioro nieletnich. Kard. Vincent Nichols wystosował przeprosiny, za to że „dobro Kościoła” stawiał wyżej niż dochodzenie praw ofiar księdza Tolkiena.
W listopadzie 2020 w niezależnym raporcie na temat seksualnego wykorzystywania dzieci przez duchownych w latach 1970–2015 został ostro skrytykowany jako przywódca Kościoła katolickiego Anglii i Walii za brak osobistej odpowiedzialności, nieokazywanie współczucia wobec ofiar oraz właściwego przywództwa gdy wyżej stawiał reputację Kościoła ponad dobro ofiar. Zarzuty przedstawione w raporcie obciążyły łącznie ponad 900 osób (księży, zakonników i wolontariuszy). W okresie tym wszczęto 177 postępowań sądowych, w których zapadły 133 wyroki skazujące, a wiele innych zgłaszanych spraw „zamiatano pod dywan”. 

</doc>
<doc id="1654980" url="https://pl.wikipedia.org/wiki?curid=1654980" title="Kombat (miasto)">
Kombat (miasto)

Kombat – miejscowość w północno-wschodniej Namibii, w regionie Otjozondjupa, położona pomiędzy Otavi i Grootfontein.

</doc>
<doc id="1654981" url="https://pl.wikipedia.org/wiki?curid=1654981" title="Krucyfiks w kościele Najświętszej Marii Panny na Kapitolu w Kolonii">
Krucyfiks w kościele Najświętszej Marii Panny na Kapitolu w Kolonii

Krucyfiks w kościele Najświętszej Panny na Kapitolu w Kolonii – gotycka rzeźba przedstawiająca umęczonego ukrzyżowanego Chrystusa. Wykonane przez anonimowego artystę dzieło zaliczane jest do typu ikonograficznego ukształtowanego na przełomie XIII i XIV wieku – krucyfiksu widlastego. Znajduje się w kolońskim kościele Najświętszej Marii Panny na Kapitolu, w części prezbiterialnej w kaplicy po północno-wschodniej stronie. 
Dzieje.
Dzieło to zostało wykonane najprawdopodobniej w Kolonii przed rokiem 1304, kiedy krzyż został poświęcony. Mówi o tym "Staurologia Coloniensis" napisana w 1636 przez Aegidiusa Geleniusa, kolońskiego historyka żyjącego w latach 1595–1656. Prawdopodobnie stanowił główny element ołtarza Świętego Krzyża usytuowanego w pobliżu przegrody chórowej oddzielającego część przeznaczoną do duchowieństwa od reszty kościoła. Celem zleceniodawców tego dzieła nie było wyłącznie pokazanie nowego, poruszającego sposobu przedstawiania Chrystusa, lecz także nadanie rzeźbie charakteru kultowego. Podczas ostatniej analizy dzieła, kiedy to przeprowadzono badania endoskopowe, znaleziono wewnątrz liczne otwory na relikwie. Według wspomnianego Geleniusa, podczas poświęcenia w 1304 krucyfiks zawierał wewnątrz 36 relikwii. W XV wieku dzieło otrzymało polichromię, której większość zachowała się do dziś. Znaczenie i prestiż dzieła przyczyniły się do rozwoju ruchu pątniczego, kościół kapitoliński był po katedrze najważniejszym miejscem docelowym pielgrzymów. 
Wygląd i analiza.
Krucyfiks został wykonany z drzewa orzechowego: zarówno krzyż jak i figura Chrystusa. Stąd też ramiona krzyża przypominają uschnięte, sękate gałęzie, natomiast ciało Chrystusa tworzy z drzewem integralną całość – jest konwulsyjnie powyginane – głowa silnie opada w dół, przybite jednym gwoździem nogi uginają się pod ciężarem korpusu ciała, który jest mocno wygięty do przodu, a przez to ramiona i mięśnie przebitych dłoni są mocno rozciągnięte. W sposób bardzo silny wyeksponowane są deformacje ciała wynikające z początkującego stadium rozkładu. Wychudzone ciało ma czytelny kościec, szczególnie podkreślone są żebra, kręgosłup i mostek, silnie wysunięty wobec skurczonych mięśni brzucha. Na ciele oprócz ran krwi pojawiają się liczne bruzdy i objawy powszechnych wówczas chorób, przez co tego typu przedstawienie zyskało miano krucyfiksu morowego.
Zadaniem twórcy kolońskiego krucyfiksu mistycznego była zgodna z doloryzmem myśl mająca na celu jak najbardziej poruszyć odbiorcę za pomocą podkreślenia cierpienia i śmierci Chrystusa. Dramatycznie przedstawiona śmierć Chrystusa wywoływała bezpośrednio silny odzew uczuciowy – emocjonalne przeżycia i mistyczne współcierpienie. Takie przedstawienia miały ścisły związek z czternastowiecznym mistycyzmem, którego krzewicielami były środowiska zakonne. Dominikanin Henryk Suzo pisał wówczas: "Gdybym wisiał na wysokiej gałęzi krzyża z nieskończonej miłości do Ciebie i wszystkich ludzi, całe moje ciało zostało boleśnie skrzywione..., bo moja boska głowa pochyliła się z bólu i cierpienia , moja czysta barwa wyblakła. Patrz moje piękno umarło zupełnie i całe, tak jak gdybym nie był piękną mądrością". 
Charakterystyczny kształt krzyża, którego ramiona są silnie wygięte nawiązuje do drzewa poznania dobra i zła, z którego Adam i Ewa skosztowali owoc popełniając tym samym grzech pierworodny. Stąd też dzieło kolońskie wytworzyło odmianą krucyfiksu mistycznego nazwanego krucyfiksem widlastym. Ten typ przedstawienia jest ilustracją konsekwencji grzechów ludzkości, które odkupił przez swoją śmierć krzyżową Jezus, przy czym meritum tego typu przedstawienia jest ukazanie symbolicznego drzewa śmierci i apogeum śmierci Zbawiciela. Krucyfiks koloński nie jest bynajmniej odzwierciedleniem zbawczego wymiaru śmierci krzyżowej, lecz śmierci samej w sobie, całkowitego rozkładu, poniżenia. Jan Białostocki określił kolońskie dzieło jako obraz ostatecznej nędzy, poniżenia tego co ludzkie w Chrystusie 
Dodatkowo dla denaturalizacji ciała artysta w różnych miejscach ciała zgeometryzował formy, m.in. spiralny układ strąków włosów, sposób rozmieszczenia bruzd i krwawiących ran i przede wszystkim sam układ ciała oparty na kilku diagonaliach. Wszystkie te środki artystyczne pozbawiły ciało jego naturalnej formy, choć jednocześnie widać, że artysta znał bardzo dobrze anatomię ciała ludzkiego.

</doc>
<doc id="1654982" url="https://pl.wikipedia.org/wiki?curid=1654982" title="Kościół Najświętszej Marii Panny na Kapitolu w Kolonii">
Kościół Najświętszej Marii Panny na Kapitolu w Kolonii

Kościół Najświętszej Marii Panny na Kapitolu – w Kolonii, największy (100 m dł i 40 m szer.) z dwunastu romańskich kościołów w tym mieście. Świątynia została wybudowana na miejscu dawnej świątyni rzymskiej z ok. roku 50. naszej ery. Dawna świątynia dedykowana była Jupiterowi, Junonie i Minerwie trzem bóstwom rzymskim których główna świątynia była ulokowana na jednym z siedmiu rzymskich wzgórz, Kapitolu. Resztki dawnej pogańskiej świątyni odnaleziono podczas badań archeologicznych, które miały miejsce w trakcie odbudowy ze zniszczeń wojennych obecnego kościoła.
Dzieje.
W roku 690 Plektruda, żona frankońskiego majordoma Pepina z Herstalu ufundowała na Kapitolu kościół poświęcony Marii Pannie, który w X wieku został rozbudowany przez arcybiskupa kolońskiego Brunona. Ponadto do kościoła dobudowano budynek klasztorny dla mniszek, które przeniesiono z kościoła Św. Andrzeja położonego w pobliżu kolońskiej katedry.
Przez kolejne trzy stulecia kościół był wielokrotnie przebudowywany. Za urzędu opatki Idy (zm. 1060), krewnej cesarza Ottona III kościół został znacznie rozbudowany za sprawą sprowadzenia do kapitolińskiego kościoła drugiej wspólnoty zakonnej – Benedyktynów. Kościół wówczas otrzymał kształt zbliżony do obecnego, w swojej monumentalnej architekturze wyrażał ambicje Ottonów, siłę cesarza oraz jego hegemonię w Rzeszy. W zachodniej części nawy głównej wzniesiono galerię-emporę zastrzeżoną dla cesarza. Od strony formalnej część ta była swobodną recepcją architektury karolińskiej kaplicy pałacowej w Akwizgranie.
Największe zmiany dokonano podczas przebudowy części wschodniej, gdzie wzniesiono chór na planie trójliścia. Zastosowanie takiej struktury przestrzennej chóru było odwołaniem do planu Bazyliki Narodzenia w Betlejem, o treflowym układzie chóru, przy czym w przypadku kolońskiej świątyni motyw trójliścia został silniej wyeksponowany. Plan ten został kilkakrotnie powtórzony m.in. w kolońskich kościołach św. Marcina, Świętych Apostołów (oba z XII w.). W 1065 nowy kościół został poświęcony. Chór został wzniesiony powyżej przestrzennej, trójnawowej krypty. Od strony zachodniej kościół do XVIII w. miał od strony zachodniej monumentalny westwerk, na miejscu jego w XIX wieku wybudowano istniejącą do 1945 r. neogotycką wieżę. Kościół został poważnie zniszczony w wyniku alianckich nalotów dywanowych, odbudowano go w latach 1956–1984.
W średniowiecznej Kolonii, kapitoliński kościół był obok katedry najważniejszą świątynią Kolonii. Prestiż świątyni nie tylko determinowała nazwa historycznego wzgórza, która tym samym podkreślała rzymski charakter nadreńskiego miasta w aspekcie religijnym. Średniowieczna Kolonia była wielkim ośrodkiem kultu świętych w Europie oraz jednym z najważniejszych na kontynencie punktem docelowym pielgrzymek. Ponadto w kościele NMP na Kapitolu arcybiskup koloński wygłaszał pierwszą po Bożym Narodzeniu Liturgię Słowa, zaś w święto Trzech Króli z tego kościoła wyruszała uroczysta procesja do relikwii monarchów znajdujących się w katedrze.
Architektura.
Zbudowany na planie treflowym (odmiana planu krzyża z zaokrąglonymi trzema ramionami), kościół NMP na Kapitolu jest trójnawową bazyliką z monumentalnym trójkonchowym chórem. Nawy boczne są zintegrowane z jednolitym obejściem obiegający każde z trzech półkoli chóru. Występują jednakże różnice pomiędzy architektura części prezbiterialnej i nawowej. W korpusie nawowym filary międzynawowe są przysadziste, prostokątne w planie, podczas gdy filary prezbiterium są na planie okrągłym.
Wystrój wnętrza.
Wewnątrz znajdują się bezcenne dzieła plastyki średniowiecznej i nowożytnej. W przejściu w zachodniej ściany południowej nawy umieszczone są wczesnoromańskie Drzwi Kolońskie – datowane na ok. 1065 r. Wykonane z drewna podwoje zawierają prostokątne kwatery (po jedenaście), ze scenami z życia Chrystusa, gdzie wyeksponowano wątki z Bożego Narodzenia i Pasji. W przeciwległej nawie znajduje się rzeźbiony późnoromański wizerunek Tronującej Marii z Dzieciątkiem w typie Sedes Sapientiae, z ok. 1200 r. Pamięć o Plektrudzie wyrażają dwa pomniki, późnoromański nagrobek fundatorki świątyni z ok. 1220, oraz późnogotyckie epitafium z XV w. Przy północno-wschodnim narożniku w przylegającej do obejścia kaplicy wisi wyrzeźbiony ok. 1304 krucyfiks zaliczany do typu krucyfiksu widlastego odmiany krucyfiksu mistycznego. Na krzyżu wisi wykonany z drewna orzechowego pełnoplastyczny wizerunek Chrystusa, który cechuje silny doloryzm. Wychudzone ciało pokryte jest chropowatą fakturą imitującą krew, w silnie zdynamizowanym układzie ciała i na twarzy podkreślony został stan cierpienia i męki. Przy przegrodzie chórowej stoi pełnoplastyczna figura Madonny z Dzieciątkiem zw. Limburską, datowana na ok. 1300 rok. Dwa okna nawy północnej zdobią witraże z 1510 r. Spośród późnogotyckich kaplic dobudowanych do naroży chóru wyróżnia się Hardenrath-Kapelle, w której oprócz witraża zachowały się dwie późnogotyckie rzeźby.
Dzwony.
Zawieszone w południowej wieży westwerku trzy dzwony zostały odlane w 1957 roku przez ludwisarza Hansa Hüeskera z Gescher. Czwarty dzwon wisi w wieżyczce na sygnaturkę wieńczącej kaplicę Handenratha.

</doc>
<doc id="1654983" url="https://pl.wikipedia.org/wiki?curid=1654983" title="Zmartwychwstanie (obraz Dirka Boutsa)">
Zmartwychwstanie (obraz Dirka Boutsa)

Zmartwychwstanie Chrystusa – obraz niderlandzkiego malarza doby późnego gotyku Dirka Boutsa, zaliczane do wcześniejszych dzieł artysty. Znajduje się w Norton Simon Museum w amerykańskiej Pasadenie w Kalifornii (nr inw. F.1980.1.P).
Opis obrazu.
Wychodzący z grobu Chrystus ukazany jest niemal całkowicie frontalnie; zajmuje sam środek kompozycji. W pełni prostopadle usytuowany jest monumentalny marmurowy nagrobek, z odłożoną także prostopadle płytą wierzchnią, na której stoi odziany w białe szaty anioł. Trzej strażnicy pilnujący grobu odziani są w stroje według ówczesnej mody dworskiej, choć ich kostiumy bardziej przypominają stroje mieszczańskie aniżeli rycerskie. Artysta potraktował każdego ze strażników indywidualnie, jeden z nich – spoczywający na brzuchu rycerz – położył swoją głowę na przedramionach, drugi śpi, trzymając lancę i opierając się o wieko grobowca, trzeci ogarnięty jest konsternacją przez to niezwykłe wydarzenie.
Kolorystyka dzieła podporządkowana jest tonacjom kremowo-białym, intensywnym czerwieniom i stonowanym zieleniom. Dzieło charakteryzuje się głęboką przestrzenią, choć podział kompozycji jest wyraźnie dwuplanowy. Pierwszy plan tworzy treść obrazu, natomiast drugi – rozległy krajobraz tworzony przez góry i pagórki rozdzielone doliną, na której jest wytyczona droga prowadząca do odległego miasta, którego fragmenty z dominującymi nad nim dwoma wieżami widoczne są w najdalszej głębi. Ku niemu podążają dwie postacie ukazane w głębi, tworzące niewielki autonomiczny wobec głównej treści obrazu sztafaż. Poszczególne elementy pejzażu artysta potraktował naturalistycznie z wyszczególnieniem i wyostrzeniem detali, co potwierdzają liczne drzewa rozproszone w różnych partiach kompozycji. Złociste niebo oznajmujące świt pokrywają drobne szaroniebieskie obłoki tworzące harmonię z głębią. Ten obraz wystawia artyście świadectwo dobrej znajomości nowatorskich wówczas opracowań przestrzennych, przede wszystkim perspektywy powietrznej. Intensywna zieleń w dalszych planach ulega stopniowemu stonowaniu ku szarym błękitom.
Pierwotnie obraz stanowił kwaterę bocznego skrzydła Ołtarza Ukrzyżowania, z którego zachowała się poza "Zmartwychwstaniem" kwatera przedstawiająca "Złożenie do Grobu" znajdująca się w zbiorach londyńskiej National Gallery.

</doc>
<doc id="1654985" url="https://pl.wikipedia.org/wiki?curid=1654985" title="Pałacyk Lloyda w Bydgoszczy">
Pałacyk Lloyda w Bydgoszczy

Pałacyk Lloyda – zabytkowy budynek w Bydgoszczy, dawna siedziba przedsiębiorstw żeglugowych, położony w strefie staromiejskiej nad Brdą.
Położenie.
Pałacyk stoi przy wschodniej pierzei Rybiego Rynku nad prawym brzegiem Brdy. 
Historia.
Pałacyk wzniósł w latach 1885-1886 kapitan żeglugi Otto Liedtke. Był on najbardziej reprezentacyjnym budynkiem całego kompleksu, w którego skład wchodziły m.in. kamienica, wozownia oraz magazyny. Projektantem budynku był mistrz budowlany Waldemar Jenisch. Do 1908 r. budynek pełnił funkcję mieszkalną dla właściciela i jego rodziny. Później nieruchomość została zakupiona przez Bydgoskie Towarzystwo Żeglugi Śródlądowej (Bromberger Schleppschiffahrt). Nastąpiła przebudowa budynku, dobudowa skrzydła wschodniego i przeznaczenie parteru na cele administracyjno-biurowe. Do budynku wprowadził się zarząd spółki.
Po przejęciu Bydgoszczy przez administrację polską w 1920 r., obiekt nie zmienił swojej funkcji. Niemieckie przedsiębiorstwo żeglugowe przemianowano na „Lloyd Bydgoski”, a jego siedzibą pozostał opisywany pałacyk. „Lloyd” był wówczas jednym z największych przedsiębiorstw żeglugowych w kraju. Posiadał oddziały w Gdańsku, Warszawie, Włocławku, fabrykę maszyn i stocznię na Kapuściskach Małych, tartak i port przeładunkowy na Siernieczku oraz cegielnię i gorzelnię w Czersku Polskim.
Po II wojnie światowej budynek nadal służył przedsiębiorstwu żeglugowemu, tym razem pod nazwą Żeglugi Bydgoskiej. W piwnicach mieściły się archiwa, kasa, magazyny i kotłownia. Na parterze zlokalizowano biura dyrektorów, księgowości i rozlicznych działów przedsiębiorstwa. Na poddaszu znajdowały się kolejne biura oraz centrala telefoniczna.
W 1974 r. przeprowadzono remont budynku. We wnętrzu pałacyku miał powstać Dom Marynarza, zaś w miejscu wyburzonych pozostałych obiektów na nabrzeżu - Ośrodek Szkolenia Zawodowego żeglugi śródlądowej. Do realizacji nie doszło z powodu trudności gospodarczych. 
Nieruchomość została ostatecznie sprzedana w 1995 r. Nowy właściciel – BRE Bank dokonał rewaloryzacji pałacyku wraz z odtworzeniem detali architektonicznych (gzymsy, naczółki, sterczyny, obeliski, iglica z wiatrowskazem). Natomiast w miejscu pozostałych obiektów pobocznych powstały w latach 1997-1998 według projektu arch. Andrzeja Bulandy z Warszawy dwa nowoczesne budynki ze szkła, stali i cegły klinkierowej, tzw. „nowe spichrze”.
Architektura.
Obiekt zbudowany jest w stylu manieryzmu niderlandzkiego, z wieżą i dekoracyjnymi szczytami. 
W Bydgoszczy przedstawicielami podobnego stylu architektury, lecz o znacznie większej skali są: 

</doc>
<doc id="1654986" url="https://pl.wikipedia.org/wiki?curid=1654986" title="Langstrand">
Langstrand

Langstrand (wymowa afrikaans: []; czasami tłumaczone na język angielski "Long Beach") - miejscowość wypoczynkowa w zachodniej Namibii na atlantyckim wybrzeżu, tuż obok Dolfynstrand, położone pomiędzy Walvis Bay (25 km) i Swakopmund (15 km).

</doc>
<doc id="1654987" url="https://pl.wikipedia.org/wiki?curid=1654987" title="Krucyfiks w kościele NMP na Kapitolu w Kolonii">
Krucyfiks w kościele NMP na Kapitolu w Kolonii



</doc>
<doc id="1654989" url="https://pl.wikipedia.org/wiki?curid=1654989" title="Rezerwat przyrody Torfowisko Toporzyk">
Rezerwat przyrody Torfowisko Toporzyk

Rezerwat przyrody „Torfowisko Toporzyk” – torfowiskowy rezerwat przyrody o powierzchni 43,07 ha, położony w województwie zachodniopomorskim, w powiecie świdwińskim, w gminie Połczyn Zdrój, 2 km na północ od wsi Toporzyk, 0,7 km na zachód od drogi wojewódzkiej nr 173 do Połczyna-Zdroju. Został utworzony na mocy zarządzenia Ministra Ochrony Środowiska, Zasobów Naturalnych i Leśnictwa z dnia 12 listopada 1996.
Rezerwat położony jest w otoczeniu gruntów rolnych i nieużytków, na terenie otuliny Drawskiego Parku Krajobrazowego oraz obszaru specjalnej ochrony ptaków sieci Natura 2000 „Ostoja Drawska” PLB320019.
Celem ochrony jest zachowanie torfowiska wysokiego i przejściowego wraz z reliktowymi zbiorowiskami roślinnymi, zwłaszcza mszaru wrzoścowego ("Erico-Sphagnetum magellanici"), brzeziny bagiennej ("Vaccinio uliginosi-Betuletum"), boru bagiennego ("Vaccinio uliginosi-Pinetum"), łozowisko ("Salicetum pentandro-cinereae"), olsu torfowcowego ("Sphagno squarrosi-Alnetum"), kwaśnej buczyny niżowej ("Luzulo pilosae-Fagetum"), żyznej buczyny niżowej ("Galio odorati-Fagetum"), grądu subatlantyckiego ("Stellario holosteae-Carpinetum betuli"). Oraz ochrona cennych gatunków, w szczególności mchów tofrowców ("Sphagnum palustre, S. subsecundum, S. magellanicum, S. flexuosum, S. subnites, S. rubellum, S. capillifolium"), paprotników – widłaka jałowcowatego ("Lycopodium annotinum"), paprotki zwyczajnej ("Polypodium vulgare"), narecznicy grzebieniastej ("Dryopteris cristata"), roślin nasiennych – rosiczki długolistnej ("Drosera anglica"), rosiczki pośredniej ("Drosera intermedia"), rosiczki okrągłolistnej ("Drosera rotundifolia"), wrzośca bagiennego ("Erica tetralix"), podkolana białego ("Platanthera bifolia"), bagna zwyczajnego ("Ledum palustre"), turzycy bagiennej ("Carex limosa"), pływacza drobnego ("Utricularia minor"), modrzewnicy zwyczajnej ("Andromeda polifolia"), żurawiny drobnolistkowej ("Oxycoccus microcarpus"), płazów – traszki zwyczajnej ("Triturus vulgaris"), kumaka nizinnego ("Bombina bombina"), grzebiuszki ziemnej ("Pelobates fuscus"), ropuchy szarej ("Bufo bufo"), rzekotki drzewnej ("Hyla arborea"), żaby jeziorkowej ("Rana lessonae"), żaby trawnej ("Rana temporaria"), żaby moczarowej ("Rana arvalis"), żaby wodnej ("Rana" kl. "esculenta").
Z rzadkich gatunków grzybów w 2017 r. w rezerwacie podano stanowisko płaskosza pędowego modrzewnicy ("Exobasidium karstenii").
Rezerwat znajduje się na terenie Nadleśnictwa Połczyn (leśnictwo Smołdzięcino). Nadzór nad rezerwatem sprawuje Regionalny Dyrektor Ochrony Środowiska w Szczecinie. Na mocy planu ochrony ustanowionego w 2007 roku, obszar rezerwatu objęty jest ochroną czynną.
0,7 km na północny wschód (odcinek drogą wojewódzką nr 173) prowadzi znakowany czerwony turystyczny Szlak Solny do Połczyna-Zdroju.

</doc>
<doc id="1654991" url="https://pl.wikipedia.org/wiki?curid=1654991" title="Punta dei Tre Scarperi">
Punta dei Tre Scarperi

Punta dei Tre Scàrperi (niem. "Dreischuster Spitze") to najwyższy szczyt w grupie górskiej Tre Scàrperi we włoskich Dolomitach.

</doc>
<doc id="1654994" url="https://pl.wikipedia.org/wiki?curid=1654994" title="Jim van Fessem">
Jim van Fessem

Jim van Fessem (ur. 7 sierpnia 1975 w Tilburgu) – holenderski piłkarz występujący na pozycji bramkarza.
Kariera.
Van Fessem zawodową karierę rozpoczynał w 1994 roku w klubie Willem II Tilburg z Eredivisie. W tych rozgrywkach zadebiutował 26 października 1994 roku w wygranym 2:1 pojedynku z PSV Eindhoven. W 1999 roku wywalczył z zespołem wicemistrzostwo Holandii. Przez 7 lat w barwach Willem II rozegrał 122 spotkania.
W 2001 roku van Fessem odszedł do innego pierwszoligowego zespołu, SBV Vitesse. Pierwszy ligowy mecz zaliczył tam 7 września 2001 roku przeciwko SC Heerenveen (1:1). W 2002 roku wystąpił z klubem w Pucharze UEFA, w którym dotarł z nim do trzeciej rundy. W ciągu 3 lat w Vitesse był rezerwowym bramkarzem dla Dragoslava Jevricia i rozegrał tam 39 spotkań.
Latem 2004 roku został zawodnikiem van Fessem odszedł do ADO Den Haag, również z Eredivisie. W jego barwach zadebiutował 3 października 2004 roku w przegranym 0:1 ligowym pojedynku z SC Heerenveen. Był to jednak jedyny mecz rozegrany przez niego dla ADO. W styczniu 2005 roku odszedł do De Graafschap (Eredivisie). Jako zawodnik tego klubu pierwszy mecz rozegrał 22 stycznia 2005 roku w wygranym 2:0 ligowym pojedynku z Rodą Kerkrade. W 2005 roku spadł z klubem do Eerste divisie, ale w 2007 roku powrócił z nim do Eredivisie. W sumie przez 3 lata rozegrał tam 124 spotkania.
W 2008 roku van Fessem przeszedł do klubu NAC Breda, również występującego w Eredivisie. W 2012 roku zakończył karierę.

</doc>
<doc id="1655002" url="https://pl.wikipedia.org/wiki?curid=1655002" title="Piz Popena">
Piz Popena



</doc>
<doc id="1655006" url="https://pl.wikipedia.org/wiki?curid=1655006" title="Andrea Gyarmati">
Andrea Gyarmati

Andrea Gyarmati (ur. 15 kwietnia 1954 w Budapeszcie), węgierska pływaczka. Dwukrotna medalistka olimpijska z Monachium.
Życiorys.
Specjalizowała się w stylu grzbietowym i stylu motylkowym. Na Letnich Igrzyskach Olimpijskich w 1972 rozegranych w Monachium, wywalczyła srebro oraz brąz. Wcześniej, w wieku zaledwie 14 lat, brała udział w Letnich Igrzyskach Olimpijskich w 1968, które odbyły się w Meksyku. Była medalistką mistrzostw świata i Europy oraz rekordzistką globu. W 1995 została przyjęta do International Swimming Hall of Fame.
Jej ojciec Dezső Gyarmati był reprezentacyjnym waterpolistą, a matka Éva Székely złotą medalistką Letnich Igrzysk Olimpijskich z 1952 oraz trenerką córki. Była żoną kajakarza Mihála Hesza.

</doc>
<doc id="1655008" url="https://pl.wikipedia.org/wiki?curid=1655008" title="Drzewiszka powabna">
Drzewiszka powabna

Drzewiszka powabna ("Rhipidomys venustus") – gatunek ssaka z podrodziny bawełniaków (Sigmodontinae) w obrębie rodziny chomikowatych (Cricetidae).
Zasięg występowania.
Drzewiszka powabna występuje w zachodniej i północnej Wenezueli (Andy i oddzielone od nich pasma górskie w Falcón i Yaracuy oraz w Kordylierze Nadbrzeżnej).
Taksonomia.
Gatunek po raz pierwszy zgodnie z zasadami nazewnictwa binominalnego opisał w 1900 roku brytyjski zoolog Oldfield Thomas nadając mu nazwę "Rhipidomys venustus". Holotyp pochodził z Las Vegas del Chama, na wysokości 1400 m n.p.m., w stanie Mérida, w Wenezueli. 
Autorzy "Illustrated Checklist of the Mammals of the World" uznają ten takson za gatunek monotypowy.
Morfologia.
Długość ciała (bez ogona) 121–150 mm, długość ogona 123–165 mm, długość ucha 18–20 mm, długość tylnej stopy 26–30 mm; masa ciała 41–75 g. 
Ekologia.
Jest nocnym ssakiem, żyjącym w lasach na wysokościach od 1200 do 2280 m n.p.m..

</doc>
<doc id="1655021" url="https://pl.wikipedia.org/wiki?curid=1655021" title="Jedynka (album)">
Jedynka (album)

Jedynka – debiutancki album Kumki Olik.

</doc>
<doc id="1655025" url="https://pl.wikipedia.org/wiki?curid=1655025" title="Hadramaut (rzeka)">
Hadramaut (rzeka)

Hadramaut lub Wadi Hadramaut – największa rzeka Jemenu, bieg rzeki w południowej części kraju, w krainie o tej samej nazwie. Długość ok. 500 km, powierzchnia dorzecza 114 000 km². Powstaje z połączenia dwóch rzek Wadi Amd i Wadi Dauran i uchodzi do Zatoki Adeńskiej. Znaczenie gospodarcze – wykorzystywana do nawadniania.

</doc>
<doc id="1655029" url="https://pl.wikipedia.org/wiki?curid=1655029" title="Onésime Reclus">
Onésime Reclus

Onésime Reclus (ur. 7 marca 1837 w Orthez, zm. 30 czerwca 1916) - geograf francuski, piewca kolonializmu francuskiego w Afryce, twórca słowa frankofonia.
Życiorys.
Urodzony w protestanckiej rodzinie z Béarn, syn pastora Jacques'a Reclusa. To w jego pracy pt. "Francja, Algieria i kolonie" z 1886 r. po raz pierwszy pojawiło się słowo "frankofonia" wykorzystane w refleksji nad francuskim kolonializmem. W optyce swojego poparcia dla ekspansji kolonialnej definiuje jako "frankofonów" wszystkich, "których przeznaczeniem jest lub wydaje się być, pozostać lub stać się uczestnikami języka francuskiego". Ich liczbę na całym świecie na rok 1880 r. szacuje na 47 825 000.
Onésime Reclus, jeden z piętnaściorga rodzeństwa, był bratem geografa Élisée Reclus i dziennikarza Élie Reclus.
Cytaty.
Onésime Reclus, „Un grand destin commence”, La Renaissance du Livre, 1917, s. 114-116

</doc>
<doc id="1655030" url="https://pl.wikipedia.org/wiki?curid=1655030" title="Karbonit">
Karbonit

Karbonit – materiał wybuchowy amonowo-saletrzany, stosowany w kopalniach węglowych, w których występuje pył węglowy.

</doc>
<doc id="1655034" url="https://pl.wikipedia.org/wiki?curid=1655034" title="Croda Rossa d’Ampezzo">
Croda Rossa d’Ampezzo

Croda Rossa d’Ampezzo (niem. Höhe Gaisl) to szczyt w północnych Włoszech w prowincji Belluno w Dolomitach.
Pierwszego wejścia dokonali 20 czerwca 1870 r. Whitwell, Lauener i Santo Siorpaes.

</doc>
<doc id="1655037" url="https://pl.wikipedia.org/wiki?curid=1655037" title="Kardyf">
Kardyf

Kardyf ("od ang. Cardiff – miasto w Walii") – gatunek angielskiego węgla kamiennego, który odznacza się wysokim przewodnictwem cieplnym i łatwopalnością, używany głównie na statkach.

</doc>
<doc id="1655038" url="https://pl.wikipedia.org/wiki?curid=1655038" title="Trzęsienie ziemi we Włoszech 2009">
Trzęsienie ziemi we Włoszech 2009



</doc>
<doc id="1655046" url="https://pl.wikipedia.org/wiki?curid=1655046" title="Dziadowice (gmina)">
Dziadowice (gmina)

Dziadowice (od 1973 "Malanów") – dawna gmina wiejska istniejąca w latach 1937-1954 w woj. łódzkim i poznańskim. Siedzibą władz gminy były Dziadowice.
Gmina Dziadowice powstała 1 października 1937 roku w powiecie tureckim w woj. łódzkim z obszaru zniesionych gmin Malanów (w całości), Piętno (w całości) i Pęcherzew (częściowo). Gminę utworzono w związku z reformą gminną przeprowadzoną na terenie powiatu tureckiego w 1937 roku, polegającą na zniesieniu 16 gmin wiejskich, a w ich miejsce utworzeniu 7 nowych. 1 kwietnia 1938 roku gminę wraz z całym powiatem tureckim przeniesiono do woj. poznańskiego.
Po wojnie gmina zachowała przynależność administracyjną. Według stanu z dnia 1 lipca 1952 roku gmina składała się z 23 gromad: Albetów, Bibianna, Brody, Budy Słodkowskie, Celestyny, Cisew, Dziadowice, Dziadowice Folwark, Feliksów, Grabieniec, Grąbków, Kotwasice, Malanów, Muchlin, Piętno, Rachowa, Słodków, Słodków kol., Targówka, Wielopole, Wrząca, Zdżenice i Zygmuntówek.
Jednostka została zniesiona 29 września 1954 roku wraz z reformą wprowadzającą gromady w miejsce gmin. Po reaktywowaniu gmin z dniem 1 stycznia 1973 roku gminy Dziadowice nie przywrócono, utworzono natomiast jej terytorialny odpowiednik, gminę Malanów.

</doc>
<doc id="1655048" url="https://pl.wikipedia.org/wiki?curid=1655048" title="Test penetracyjny">
Test penetracyjny

Test penetracyjny – proces polegający na przeprowadzeniu kontrolowanego ataku na system teleinformatyczny, mający na celu praktyczną ocenę bieżącego stanu bezpieczeństwa tego systemu, w szczególności obecności znanych podatności i odporności na próby przełamania zabezpieczeń. Polega na analizie systemu pod kątem występowania potencjalnych błędów bezpieczeństwa spowodowanych niewłaściwą konfiguracją, lukami w oprogramowaniu lub sprzęcie, słabościami w technicznych lub proceduralnych środkach zabezpieczeń, a nawet niewystarczającą świadomością użytkowników. Analiza ta jest przeprowadzana z perspektywy potencjalnego włamywacza i może zawierać aktywne wykorzystywanie podatności (np. poprzez użycie exploitów). Podstawową cechą odróżniającą test penetracyjny od włamania jest zgoda atakowanej strony na tego rodzaju działania, ponadto osoba przeprowadzająca test (zwana "pentesterem") jest zobowiązana do przedstawienia raportu dokumentującego znalezione problemy (często wraz ze sposobami ich usunięcia i rekomendacjami podnoszącymi bezpieczeństwo testowanego systemu). Test penetracyjny ma na celu zbadanie bezpieczeństwa systemu na włamanie oraz skuteczność zabezpieczeń w implementacji rzeczywistej lub możliwie najbardziej zbliżonej do rzeczywistej.
Testy penetracyjne wykonuje się zgodnie z metodykami, w przypadku aplikacji webowych OWASP, a w przypadku infrastruktury sieciowej PTES. Skuteczność testu penetracyjnego w dużym stopniu zależy od doświadczenia zawodowego i kompetencji członków zespołu testującego.
Metodyki testów penetracyjnych.
Istniejące metodyki prowadzenia testów penetracyjnych opisują niezbędne czynności, zabezpieczenia prawne oraz procedury, których powinien przestrzegać zespół testujący, nie zawierają jednak szczegółów na temat konkretnych testów technicznych (algorytmu) jakie należy wykonać:
Rodzaje testów penetracyjnych.
Test penetracyjny może być prowadzony przy różnym poziomie wiedzy zespołu testującego, z dwiema skrajnymi wartościami:
Audyt bezpieczeństwa teleinformatycznego nie jest tym samym co test penetracyjny. Audyt opiera się na formalnej specyfikacji stanu pożądanego (normie, akcie prawnym) i prowadzi do jednoznacznego określenia stopnia zgodności audytowanego obiektu ze specyfikacją. Test penetracyjny służy do określenia faktycznego stanu bezpieczeństwa danego obiektu i nie musi być oparty na jakiejś szczególnej specyfikacji.
Certyfikaty.
Na rynku dostępne są uznane certyfikaty poświadczające techniczne kompetencje pentesterów, takie jak np.:

</doc>
<doc id="1655055" url="https://pl.wikipedia.org/wiki?curid=1655055" title="Teija Lehtimäki">
Teija Lehtimäki

Teija Lehtimäki z domu Kuntola (ur. 6 lipca 1981) – fińska biathlonistka. Zadebiutowała w biathlonie w rozgrywkach Pucharu Europy w roku 2001.
Starty w Pucharze Świata rozpoczęła zawodami w Östersund w roku 2008 zajmując 67. miejsce w biegu indywidualnym. Jej najlepszy dotychczasowy wynik w Pucharze świata to 32. miejsce w sprincie w Trondheim w sezonie 2008/09.
Na Mistrzostwach świata w roku 2008 w Östersund zajęła 67. miejsce w biegu indywidualnym, 84 w sprincie oraz 15 w sztafecie. Na Mistrzostwach świata w roku 2009 w Pjongczangu zajęła 62. miejsce w biegu indywidualnym, 60 w sprincie, 54 w biegu pościgowym i 15 w sztafecie.

</doc>
<doc id="1655057" url="https://pl.wikipedia.org/wiki?curid=1655057" title="Catinaccio d’Antermoia">
Catinaccio d’Antermoia

Catinaccio d’Antermoia (niem. Kesselkogel) – szczyt w północnych Włoszech w Dolomitach o wysokości 3004 m n.p.m. Leży na granicy dwóch prowincji: Trydent i Bolzano. Jest najwyższym szczytem w grupie górskiej Catinaccio (niem. Rosengarten).
Pierwszego wejścia, 31 sierpnia 1872 roku, dokonali angielscy wspinacze C. Comyns Tucker i T.H. Carson oraz włoski przewodnik Luigi Bernard.

</doc>
<doc id="1655058" url="https://pl.wikipedia.org/wiki?curid=1655058" title="Rejon nowogrodzki">
Rejon nowogrodzki



</doc>
<doc id="1655060" url="https://pl.wikipedia.org/wiki?curid=1655060" title="Maltahöhe">
Maltahöhe

Maltahöhe – miasto w Namibii w regionie Hardap, 110 km na zachód od Mariental. Lokalizacja: 24°50'39"S, 16°59'46"E.
Miasto liczy w przybliżeniu 2400 mieszkańców (2005), zostało założone w 1895 i nazwane przez kapitana Henninga von Burgsdorfa, który dowodził miejscowym oddziałem policji w niemieckiej administracji kolonialnej, na cześć jego żony, Malty. W mieście znajduje się najstarszy w kraju hotel, "Maltahöhe Hotel", założony w 1907 roku. Miasto jest centrum regionu hodowli owiec.
W pobliżu miasta leży twierdza Duwisib Castle.

</doc>
<doc id="1655061" url="https://pl.wikipedia.org/wiki?curid=1655061" title="Samuel Kristeller">
Samuel Kristeller

Samuel Kristeller (ur. 26 maja 1820 w Książu Wielkopolskim, zm. 15 lipca 1900 w Berlinie) – niemiecki lekarz, ginekolog i położnik. 
Życiorys.
Urodzony w rodzinie żydowskiej. Studiował w Berlinie od 1839, dyplom uzyskał w 1844. 
Po studiach pracował przez pewien czas w Gnesen, gdzie w 1850 został fizykiem powiatowym, czyli radcą do spraw zdrowotnych, będąc pierwszym Żydem w Prusach na tym stanowisku. W 1851 powrócił do Berlina, gdzie był właścicielem prywatnej kliniki ginekologicznej i angażował się społecznie (np. prowadząc nieodpłatna praktykę dla ubogich). W czasie wojen w 1866 oraz 1870 i 1871 był naczelnym chirurgiem w szpitalach żołnierskich. W 1867 został radcą sanitarnym, a w 1873 tajnym radcą sanitarnym ("geheimer Sanitätsrat"). 
Był założycielem Lekarskiej Kasy Zapomogowej w Berlinie, współzałożycielem Niemieckiego Towarzystwa Ginekologicznego i prezydentem wykonawczym Komitetu Żydowskiego (należał doń od 1882). Działał w Towarzystwie na rzecz Propagowania Rzemiosła wśród Żydów oraz w Towarzystwie Pomocy Żydom w Rosji i Rumunii. 
Działalność pisarska.
Pisał liczne eseje do czasopism medycznych, jak również przełożył na język niemiecki kilka poematów hebrajskich. Napisał „Cytaty z Biblii z zasad żydowskiej nauki o moralności”. 
Osiągnięcia medyczne.
Wprowadził rękoczyn położniczy, nazwany na jego cześć manewrem Kristellera. Odkrył rolę czopu śluzowego szyjki macicy (czopu Kristellera) w zapłodnieniu. Zmodyfikował kilka narzędzi porodowych, między innymi wprowadził specjalny mechanizm w kleszczach porodowych, który umożliwiał modyfikowanie ich nacisku na główkę płodu. 
Życie prywatne.
Jego synem był Paul Kristeller, historyk sztuki.

</doc>
<doc id="1655063" url="https://pl.wikipedia.org/wiki?curid=1655063" title="Alain Mabanckou">
Alain Mabanckou

Alain Mabanckou (ur. 24 lutego 1966 w Mouyondzi) – kongijski pisarz, poeta i eseista. Tworzy w języku francuskim.
Życiorys.
Dorastał w portowym mieście Pointe-Noire. W wieku sześciu lat mówił kilkoma językami afrykańskimi – Bembé, Laari, Vili, Kamba, Munukutuba (Kituba) i Lingala, później opanował również język francuski. Rozpoczął edukację wyższą od studiowania literatury i filozofii na Uczelni Lycée Karl Marx w Pointe-Noire. Następnie chodził na zajęcia przygotowujące do studiów prawniczych w Brazzaville. Dzięki otrzymanemu stypendium kontynuował je we Francji na Université Paris-Dauphine, gdzie wyjechał w wieku 22 lat. Ukończył studia w 1993 roku. Przez 10 lat pracował dla międzynarodowego koncernu Suez-Lyonnaise des Eaux. Równocześnie pisał oraz wydawał poezję. Debiutancką powieść "Bleu-Blanc-Rouge" opublikował w 1998, została ona nagrodzona Grand prix littéraire d'Afrique noire. Na początku pierwszej dekady XXI wieku wyjechał do Stanów Zjednoczonych i w 2002 roku został wykładowcą na University of Michigan. Obecnie pracuje na UCLA jako profesor w Zakładzie Literatury Francuskiej.
Twórczość.
W Polsce ukazało się sześć książek Mabanckou w tłumaczeniu Jacka Giszczaka. Jako pierwszą przetłumaczono "Verre cassé" ("Kielonek"). Narratorem minipowieści jest bywalec jednej z kongijskich knajp, który w zeszycie zapisuje swoje refleksje oraz opowieści kompanów. Mabanckou przy tworzeniu tej książki nie używa tradycyjnej interpunkcji, w jego tekście brakuje kropek – zastępują je przecinki – oraz częściowo wielkich liter. W tekście znajdują się liczne nawiązania do twórczości innych pisarzy (Llosa, Céline, Houellebecq, Márquez). Inne polskie przekłady to "African Psycho" (nawiązujący do "American Psycho" Breta Eastona Ellisa) i "Black Bazar" – rozgrywający się w Paryżu, w środowisku afrykańskich emigrantów. Kolejną książką Mabanckou, jaka ukazała się po polsku (w 2012 roku), jest "Demain j'aurai vingt ans" ("Jutro skończę dwadzieścia lat") wydawnictwa Karakter. W tej historii mały Michel, dorastający w Pointe-Noire w Kongo, opisując świat dookoła siebie, tworzy sugestywny portret codziennego życia w afrykańskim mieście. W 2015 roku opublikowana została kolejna książka Mabanckou – "Mémoires de porc-épic" ("Zwierzenia jeżozwierza"), w której narrator-jeżozwierz opowiada o swojej podwójnej naturze, zakotwiczając opowieść w afrykańskich legendach o zwierzęcych sobowtórach człowieka. Najnowszy przekład powieści francuskojęzycznego pisarza "Petit Piment" ("Papryczka") jest opowieścią o socjalistycznej rewolucji w Kongo przełomu lat sześćdziesiątych i siedemdziesiątych XX wieku i wnikliwym portretem ówczesnego społeczeństwa. W swojej twórczości Mabanckou przekształca afrykańską tradycję, miesza baśni i legendy z obrazem biedy i codziennego życia oraz formułuje pytania o tożsamość budowaną na doświadczeniach kolonialnych.
Dzieła Alain Mabanckou są tłumaczone na około piętnaście języków, w tym angielski, angielski amerykański, hebrajski, koreański, hiszpański, polski, kataloński i włoski. Na podstawie powieści "Kielonek" zrealizowano kilka teatralnych adaptacji.

</doc>
<doc id="1655065" url="https://pl.wikipedia.org/wiki?curid=1655065" title="Jon Ludvig Hammer">
Jon Ludvig Hammer

Jon Ludvig Nilssen Hammer (ur. 2 czerwca 1990 w Bergen) – norweski szachista i trener szachowy ("FIDE Trainer" od 2014), arcymistrz od 2009 roku.
Kariera szachowa.
W latach 2003–2008 kilkukrotnie reprezentował Norwegię na mistrzostwach świata juniorów w różnych kategoriach wiekowych. Wielokrotnie startował w finałach indywidualnych mistrzostwach Norwegii, zdobywając trzy medale: złoty (2013), srebrny (2008) oraz brązowy (2012).
W 2013 r. uczestniczył w rozegranym w Tromsø turnieju o Puchar Świata, w pierwszych dwóch rundach pokonując Siergieja Mowsesiana i Davida Navarę, a w III przegrywając z Gatą Kamskim.
Reprezentował Norwegię w turniejach drużynowych, m.in.:
Normy na tytuł arcymistrza wypełnił w Cappelle-la-Grande (2007), Skovbo (2008, dz. I m. wspólnie z Kaido Külaotsem) oraz w Gjøviku (2008/09, I m.). Do innych jego międzynarodowych sukcesów należą m.in.:
Najwyższy ranking w dotychczasowej karierze osiągnął 1 lutego 2016 r., z wynikiem 2705 punktów zajmował wówczas 2. miejsce (za Magnusem Carlsenem) wśród norweskich szachistów.

</doc>
<doc id="1655066" url="https://pl.wikipedia.org/wiki?curid=1655066" title="Chester Burnett">
Chester Burnett



</doc>
<doc id="1655073" url="https://pl.wikipedia.org/wiki?curid=1655073" title="Julius Althaus">
Julius Althaus

Julius Althaus (ur. 31 marca 1833 w Lippe-Detmold, zm. 11 czerwca 1900 w Londynie) – niemiecko-brytyjski lekarz, neurolog. Był założycielem Maida Vale Hospital.

</doc>
<doc id="1655074" url="https://pl.wikipedia.org/wiki?curid=1655074" title="Kolor (zespół muzyczny)">
Kolor (zespół muzyczny)

Kolor – zespół założony w 1994 roku przez Marzannę i Marka Zrajkowskich w Białymstoku. Zespół zakończył pracę nad nagrywaniem płyt w październiku 2001 roku. Zespół wydał 9 płyt. Menadżerem zespołu był Jerzy Suszycki.
Zespół otrzymał nagrodę na festiwalu w Ostródzie w 2001 roku za debiut w programie Disco Polo Live, do którego też zespół nagrał używany w latach 1996 – 2009 dżingiel towarzyszący czołówce i oprawę muzyczno-wokalną jego poszczególnych części.

</doc>
<doc id="1655076" url="https://pl.wikipedia.org/wiki?curid=1655076" title="RTL Ski Jumping 2005">
RTL Ski Jumping 2005

RTL Ski Jumping - gra sportowa. Do wyboru jest kilka trybów zabawy. W przeciwieństwie do poprzednich wersji gry, w których braliśmy udział, tym razem przygotowano także letnie mistrzostwa, rozgrywane na igelicie. Zawody są rozgrywane na 40 skoczniach (skocznie igelitowe, dzienne i nocne są liczone oddzielnie). Zadbano także o stopniowany poziom trudności. Gracz ma także możliwość utworzenia własnej postaci.

</doc>
<doc id="1655079" url="https://pl.wikipedia.org/wiki?curid=1655079" title="Duwisib Castle">
Duwisib Castle

Duwisib Castle (także Duwiseb, Duweseb) − neogotycka (w stylu wczesnego gotyku) twierdza na wzgórzach w półpustynnej południowej Namibii, w pobliżu miasteczka Maltahöhe.
Została zbudowana przez kapitana Hansa Heinricha von Wolfa. W 1907 roku kapitan, wraz ze świeżo poślubioną żoną, zdecydowali wyemigrować do Niemieckiej Afryki Południowo-Zachodniej, która była wówczas kolonią niemiecką. Architekt Willi Sander otrzymał w roku 1908 zlecenie zaprojektowania i wybudowania rezydencji. Większość materiałów importowano z Niemiec, a robotników sprowadzono z Włoch, Szwecji i Irlandii. W budowli znajdują się 22 pomieszczenia.
Sam kapitan von Wolf zginął w bitwie nad Sommą w 1916 roku, a jego żona osiadła w Wielkiej Brytanii, pozbywając się posiadłości.

</doc>
<doc id="1655081" url="https://pl.wikipedia.org/wiki?curid=1655081" title="Punta Grohmann">
Punta Grohmann

Punta Grohmann to szczyt w prowincji Bolzano w północnych Włoszech. Leży w Dolomitach; jest częścią grupy Sassolungo (niem. Langkofel); jest to drugi pod względem wysokości szczyt tej grupy. Nazwany został na cześć słynnego austriackiego wspinacza Paula Grohmanna. W czasie rządów Benito Mussoliniego nazwę zmieniono na "Sasso Levante", ale po wojnie powrócono do poprzedniej nazwy.
Pierwszego wejścia dokonał w 1880 r. austriacki wspinacz Michel Innerkofler.

</doc>
<doc id="1655085" url="https://pl.wikipedia.org/wiki?curid=1655085" title="Narnia (świat)">
Narnia (świat)



</doc>
<doc id="1655087" url="https://pl.wikipedia.org/wiki?curid=1655087" title="Mistrzostwa Europy w Saneczkarstwie 1992">
Mistrzostwa Europy w Saneczkarstwie 1992

33. Mistrzostwa Europy w saneczkarstwie 1992 odbyły się w niemieckim Winterbergu. W tym mieście mistrzostwa odbyły się już drugi raz (wcześniej w 1982). Rozegrane zostały cztery konkurencje: jedynki kobiet, jedynki mężczyzn, dwójki mężczyzn oraz zawody drużynowe. W tabeli medalowej najlepsze były Niemcy, które po raz pierwszy od 1939 wystartowały jaka jedna reprezentacja (po zjednoczeniu NRD i RFN).

</doc>
<doc id="1655089" url="https://pl.wikipedia.org/wiki?curid=1655089" title="Charles Alfred Ballance">
Charles Alfred Ballance

Charles Alfred Ballance (ur. 1856 w Taunton, zm. 9 lutego 1936) – angielski chirurg. Przez większą część swojej kariery związany był z St Thomas' Hospital i z National Hospital, Queen Square. Był pierwszym przewodniczącym Society of British Neurological Surgeons. W 1933 roku nagrodzono go Medalem Listera.
Życiorys.
Bliski współpracownik Victora Horsleya, w 1887 roku brał udział w pierwszej operacji usunięcia guza rdzenia kręgowego.
Jako pierwszy wykonał połączenie nerwu twarzowego z rdzeniową częścią nerwu dodatkowego u pacjenta z porażeniem nerwu twarzowego. Dokonał też licznych osiągnięć na polu otologii i neurootologii, m.in. przeprowwadził jako jeden z pierwszych operację usunięcia guza kąta mostowo-móżdżkowego. Opisał też tzw. objaw Ballance'a.

</doc>
<doc id="1655090" url="https://pl.wikipedia.org/wiki?curid=1655090" title="Ken Sagoes">
Ken Sagoes

Kenneth „Ken” Sagoes (ur. w 1967 r. w Atlancie w stanie Georgia) – amerykański aktor filmowy i telewizyjny, okazjonalnie scenarzysta. Laureat nagrody CableACE.
Najbardziej znany z roli Rolanda Kincaida, pacjenta szpitala psychiatrycznego dla nieletnich, w horrorze Chucka Russella ' (1987); rolę powtórzył w sequelu – ' (1988). W latach 1987–1988 wcielał się w postać Darryla w serialu telewizyjnym "What’s Happening Now!!".

</doc>
<doc id="1655091" url="https://pl.wikipedia.org/wiki?curid=1655091" title="Mietałłurg-Kuzbass Nowokuźnieck">
Mietałłurg-Kuzbass Nowokuźnieck

Mietałłurg-Kuzbass Nowokuźnieck (ros. Футбольный клуб «Металлург-Кузбасс» Новокузнецк, "Futbolnyj Kłub "Mietałłurg-Kuzbass" Nowokuznieck") – rosyjski klub piłkarski z siedzibą w Nowokuźniecku, w obwodzie kemerowskim.
Historia.
Chronologia nazw:
Piłkarska drużyna Mietałłurg została założona w 1937 w Stalinsku, tak nazywało się miasto do 1961). W 1946 jako Mietałłurg Wostoka Stalinsk-Kuźnieck debiutował w Trzeciej Grupie Mistrzostw ZSRR. W latach 1949 i 1957-1962 występował w Klasie B. Od 1965 do 1989 zespół występował w Drugiej Lidze, z wyjątkiem sezonu 1970, kiedy to spadł do niższej ligi. W 1990 i 1991 występował w Drugiej Niższej Lidze. W Mistrzostwach Rosji od 1992 występował w Pierwszej Lidze przez dwa sezony, a potem do 2002 w Drugiej Lidze. Od 2003 klub występuje w Pierwszej Dywizji, z wyjątkiem 2006, kiedy to zmagał się w Drugiej Dywizji.

</doc>
<doc id="1655092" url="https://pl.wikipedia.org/wiki?curid=1655092" title="Metałłurg Nowokuźnieck">
Metałłurg Nowokuźnieck



</doc>
<doc id="1655093" url="https://pl.wikipedia.org/wiki?curid=1655093" title="Mistrzostwa Europy w Saneczkarstwie 1994">
Mistrzostwa Europy w Saneczkarstwie 1994

34. Mistrzostwa Europy w saneczkarstwie 1994 odbyły się w niemieckim Schönau am Königssee. W tym mieście mistrzostwa odbyły się już szósty raz (wcześniej w 1967, 1972, 1973, 1977 oraz 1988). Rozegrane zostały cztery konkurencje: jedynki kobiet, jedynki mężczyzn, dwójki mężczyzn oraz zawody drużynowe. W tabeli medalowej najlepsze były Włochy.

</doc>
<doc id="1655094" url="https://pl.wikipedia.org/wiki?curid=1655094" title="Hauptmann">
Hauptmann

Osoby

</doc>
<doc id="1655095" url="https://pl.wikipedia.org/wiki?curid=1655095" title="Synnøve Solemdal">
Synnøve Solemdal

Synnøve Solemdal (ur. 15 maja 1989 w Kristiansund) – norweska biathlonistka, wielokrotna medalistka mistrzostw świata.
Kariera.
Zadebiutowała startując na mistrzostwach świata juniorów w Ruhpolding w 2008 roku, gdzie zdobyła srebrny medal w sztafecie. Na rozgrywanych dwa lata później mistrzostwach świata juniorów w Torsby ponownie była druga w sztafecie, a w sprincie i biegu pościgowym zdobywała brązowe medale.
Starty w Pucharze Świata rozpoczęła zawodami w Trondheim 20 marca 2009 roku, zajmując 58. miejsce w sprincie. Pierwsze punkty wywalczyła tydzień później w Chanty-Mansyjsku, gdzie zajęła 34. miejsce w tej samej konkurencji. W sezonie 2011/2012 zaczęła regularnie startować w zawodach Pucharu Świata. Na podium zawodów tego cyklu pierwszy raz stanęła 8 grudnia 2012 roku w Hochfilzen, wygrywając rywalizację w biegu pościgowym. Wyprzedziła tam swą rodaczkę - Torę Berger i Kaisę Mäkäräinen z Finlandii. W kolejnych startach jeszcze cztery razy stawała na podium: 8 grudnia 2013 roku w Hochfilzen ponownie wygrała bieg pościgowy, 4 stycznia 2014 roku w Oberhofie była trzecia w tej konkurencji, dzień później zajęła drugie miejsce w biegu masowym, a 29 listopada 2017 roku w Östersund była druga w biegu indywidualnym. Najlepsze wyniki osiągnęła w sezonie 2011/2012, kiedy zajęła 13. miejsce w klasyfikacji generalnej.
Na mistrzostwach świata w Ruhpolding w 2012 roku wspólnie z Torą Berger, Ole Einarem Bjørndalenem i Emilem Hegle Svendsenem wywalczyła złoty medal w sztafecie mieszanej, a razem z Berger, Fanny Welle-Strand Horn i Elise Ringen także brązowy w sztafecie kobiet. Na rozgrywanych rok później mistrzostwach świata w Novym Měscie zdobyła złote krążki w obu tych konkurencjach. Solemdal była również w składzie zwycięskich żeńskich sztafet Norwegii podczas mistrzostw świata w Oslo (2016), mistrzostw świata w Östersund (2019) i mistrzostw świata w Rasen-Antholz (2020). Była też między innymi szesnasta w biegu masowym na MŚ 2013.
W 2014 roku wystartowała na igrzyskach olimpijskich w Soczi, zajmując 35. miejsce w sprincie i 36. w biegu pościgowym. Brała również udział w igrzyskach w Pjongczangu w 2018 roku, gdzie plasowała się na 10. pozycji w biegu indywidualnym, 50. w sprincie, 41. w biegu pościgowym i 4. w sztafecie.
Po sezonie 2019/2020 zakończyła sportową karierę.

</doc>
<doc id="1655096" url="https://pl.wikipedia.org/wiki?curid=1655096" title="Croda dei Toni">
Croda dei Toni

Croda dei Toni (niem. Zwölferkofel) to masyw we włoskich Dolomitach. Należy do grupy Dolomiti di Sesto (Sextener Dolomiten); jest to drugi pod względem wysokości szczyt tej grupy. Leży w granicach prowincji Belluno.

</doc>
<doc id="1655097" url="https://pl.wikipedia.org/wiki?curid=1655097" title="Kaspar von Silenen">
Kaspar von Silenen

Kaspar von Silenen – pierwszy dowódca Gwardii Szwajcarskiej w Watykanie. Stanowisko to sprawował w latach 1506 - 1517. Za początek utworzenia tej armii uznaje się datę 22 stycznia 1506, kiedy to papież Juliusz II sprowadził do Watykanu Kaspara von Silenen wraz ze 150 szwajcarskimi najemnikami. 

</doc>
<doc id="1655102" url="https://pl.wikipedia.org/wiki?curid=1655102" title="Cerkiew św. Jozafata Kuncewicza w Kruklankach">
Cerkiew św. Jozafata Kuncewicza w Kruklankach

Cerkiew św. Jozafata Kuncewicza w Kruklankach – cerkiew greckokatolicka w Kruklankach, w województwie warmińsko-mazurskim. 
Jest to nowoczesna świątynia wybudowana w latach 1998-2002 według projektu Bohdana Boberskiego z Warszawy. Wewnątrz świątyni znajduje się współczesny ikonostas. Cerkiew mieści się przy ulicy Wodnej.

</doc>
<doc id="1655107" url="https://pl.wikipedia.org/wiki?curid=1655107" title="Okakarara">
Okakarara

Okakarara - miejscowość w środkowo-wschodniej Namibii, w regionie Otjozondjupa. W okresie apartheidu należało do bantustanu Hereroland, stworzonego dla Hererów. Kilka kilometrów na północny zachód od Okakarary leży Park Narodowy Waterberg. Lokalizacja: 20°35′9″S 17°27′28″E.

</doc>
<doc id="1655109" url="https://pl.wikipedia.org/wiki?curid=1655109" title="Dąb Stefan (Szulmierz)">
Dąb Stefan (Szulmierz)

Dąb Stefan, zwany także Dębem Żeromskiego – dąb szypułkowy, pomnik przyrody znajdujący się we wsi Szulmierz w powiecie ciechanowskim.
Dąb ma 21 metrów wysokości i 320 cm obwodu pnia (na wysokości 130 cm od podstawy). Wiek drzewa, nazwanego na pamiątkę wizyty Stefana Żeromskiego w miejscowości, szacowany jest na ok. 300 lat.

</doc>
<doc id="1655111" url="https://pl.wikipedia.org/wiki?curid=1655111" title="Mistrzostwa Europy w Saneczkarstwie 1996">
Mistrzostwa Europy w Saneczkarstwie 1996

35. Mistrzostwa Europy w saneczkarstwie 1996 odbyły się w łotewskim Sigulda. Rozegrane zostały cztery konkurencje: jedynki kobiet, jedynki mężczyzn, dwójki mężczyzn oraz zawody drużynowe. W tabeli medalowej najlepsze były Niemcy.

</doc>
<doc id="1655112" url="https://pl.wikipedia.org/wiki?curid=1655112" title="Chris Evans">
Chris Evans



</doc>
<doc id="1655115" url="https://pl.wikipedia.org/wiki?curid=1655115" title="Antony Cotton">
Antony Cotton

Antony Cotton (ur. 5 sierpnia 1975 w Bury, jako Antony Dunn) – brytyjski aktor i wokalista, najbardziej znany z ról w serialach telewizyjnych "Coronation Street" i "Queer as Folk". Zdobywca nagród British Soap Award i National Television Award.
Jest otwarcie deklarującym się gejem.

</doc>
<doc id="1655118" url="https://pl.wikipedia.org/wiki?curid=1655118" title="Mistrzostwa Świata w Piłce Siatkowej Mężczyzn 2010 (eliminacje strefy NORCECA)/Grupa B">
Mistrzostwa Świata w Piłce Siatkowej Mężczyzn 2010 (eliminacje strefy NORCECA)/Grupa B

Mecze grupy B pierwszej rundy kwalifikacyjnej do Mistrzostw Świata w Piłce Siatkowej Mężczyzn 2010 strefy NORCECA rozegrane zostały w dniach od 1 do 5 kwietnia 2009 roku w stolicy Antigui i Barbudy - Saint John's.
W grupie B znalazło się pięć drużyn: Anguilla, Antigua i Barbuda, Brytyjskie Wyspy Dziewicze, Montserrat oraz Saint Kitts i Nevis.
Awans do drugiej rundy kwalifikacyjnej uzyskała Antigua i Barbuda.
Tabela.
Grupa B
Anguilla – Brytyjskie Wyspy Dziewicze.
Środa, 1 kwietnia 2009
9:00 - YMCA Sports Complex, Saint John's - Widzów: 550
Antigua i Barbuda – Montserrat.
Środa, 1 kwietnia 2009
11:30 - YMCA Sports Complex, Saint John's - Widzów: 550
Saint Kitts i Nevis – Anguilla.
Czwartek, 2 kwietnia 2009
19:00 - YMCA Sports Complex, Saint John's - Widzów: 175
Antigua i Barbuda – Brytyjskie Wyspy Dziewicze.
Czwartek, 2 kwietnia 2009
9:27 - YMCA Sports Complex, Saint John's - Widzów: 250
Saint Kitts i Nevis – Montserrat.
Piątek, 3 kwietnia 2009
7:26 - YMCA Sports Complex, Saint John's - Widzów: 200
Antigua i Barbuda – Anguilla.
Piątek, 3 kwietnia 2009
9:00 - YMCA Sports Complex, Saint John's - Widzów: 500
Anguilla – Montserrat.
Sobota, 4 kwietnia 2009
5:09 - YMCA Sports Complex, Saint John's - Widzów: 150
Saint Kitts i Nevis – Brytyjskie Wyspy Dziewicze.
Sobota, 4 kwietnia 2009
7:00 - YMCA Sports Complex, Saint John's - Widzów: 450
Brytyjskie Wyspy Dziewicze – Montserrat.
Niedziela, 5 kwietnia 2009
6:24 - YMCA Sports Complex, Saint John's - Widzów: 300
Antigua i Barbuda – Saint Kitts i Nevis.
Niedziela, 5 kwietnia 2009
8:00 - YMCA Sports Complex, Saint John's - Widzów: 750
Składy.
Sekcja grupuje składy wszystkich reprezentacji narodowych w piłce siatkowej, które grały w grupie B pierwszej rundy kwalifikacyjnej do mistrzostw świata.
Przynależność klubowa na początek sezonu 2008-09.
Anguilla.
Trener: Winston Duncan&lt;br&gt;Asystent: brak
Antigua i Barbuda.
Trener: Alister Benjamin&lt;br&gt;Asystent: Frank Schwartz
Brytyjskie Wyspy Dziewicze.
Trener: Stephen Payne&lt;br&gt;Asystent: brak
Montserrat.
Trener: Denfield Morris&lt;br&gt;Asystent: brak
Saint Kitts i Nevis.
Trener: Glenn Quinlan&lt;br&gt;Asystent: Hance Richards

</doc>
<doc id="1655119" url="https://pl.wikipedia.org/wiki?curid=1655119" title="Zespół Seipa i Berardinelliego">
Zespół Seipa i Berardinelliego



</doc>
<doc id="1655120" url="https://pl.wikipedia.org/wiki?curid=1655120" title="Omitara">
Omitara

Omitara - miejscowość w środkowej Namibii, w regionie Omaheke. Populacja miasta to około 1 200 osób. Lokalizacja: 22°16′S 18°1′E.

</doc>
<doc id="1655122" url="https://pl.wikipedia.org/wiki?curid=1655122" title="Chris Evans (australijski polityk)">
Chris Evans (australijski polityk)

Chris Evans (ur. 14 maja 1958 w Cuckfield w Wielkiej Brytanii) – australijski polityk, działacz Australijskiej Partii Pracy (ALP), w gabinecie Julii Gillard pełni urząd ministra szkolnictwa wyższego, umiejętności, zatrudnienia i relacji w miejscu pracy. Od 2004 pozostaje też liderem ALP w Senacie. 
Choć urodził się w Anglii, młodość spędził w Australii Zachodniej. Ukończył studia w zakresie nauk humanistycznych na University of Western Australia, a następnie został etatowym działaczem związków zawodowych. W latach 1987-90 był stanowym sekretarzem związku strażaków, a następnie w latach 1991-1993 stanowym sekretarzem ALP. W 1996 został wybrany do Senatu, gdzie został jednym z whipów opozycji. Od 1998 zasiadał w gabinecie cieni. W 2004 został szefem senackiej frakcji ALP. Po wygranych przez ALP wyborach z listopada 2007 objął stanowisko ministra imigracji i obywatelstwa. W grudniu 2008 publicznie stwierdził, iż osoby ubiegające się o azyl w Australii - nawet jeśli przekroczyły jej granice nielegalnie - nie powinny przebywać w zamkniętych ośrodkach dłużej niż 12 miesięcy, chyba że stanowią zagrożenie dla bezpieczeństwa publicznego. Jest to znaczne złagodzenie stanowiska w stosunku do poglądów prezentowanych przez poprzednią ekipę premiera Johna Howarda. Nawiązał także współpracę z władzami Chińskiej Republiki Ludowej mającą na celu walkę z fałszerzami paszportów. 
We wrześniu 2010 został przeniesiony na obecne stanowisko.

</doc>
<doc id="1655124" url="https://pl.wikipedia.org/wiki?curid=1655124" title="Cima Undici">
Cima Undici

Cima Undici (niem. "Elferspitze") – szczyt w północnych Włoszech w Dolomitach. Leży w prowincji Bolzano. Należy do grupy górskiej Dolomiti di Sesto i jest to trzeci pod względem wysokości szczyt tej grupy.

</doc>
<doc id="1655130" url="https://pl.wikipedia.org/wiki?curid=1655130" title="Mihály Hesz">
Mihály Hesz

Mihály Hesz także Hess (ur. 15 grudnia 1943 w Nógrádzie) – węgierski kajakarz. Dwukrotny medalista olimpijski.
Medale na igrzyskach zdobywał w jedynkach. W 1964 w Tokio zajął drugie miejsce w wyścigu na 1000 metrów, cztery lata później zwyciężył na tym samym dystansie. Wielokrotnie stawał na podium mistrzostw świata i Europy. Jego żoną była pływaczka Andrea Gyarmati.

</doc>
<doc id="1655131" url="https://pl.wikipedia.org/wiki?curid=1655131" title="Mihaly Hesz">
Mihaly Hesz



</doc>
<doc id="1655132" url="https://pl.wikipedia.org/wiki?curid=1655132" title="Ernest Albert Le Souef">
Ernest Albert Le Souef

Ernest Albert Le Souef (ur. 13 września 1869 w Melbourne, zm. 27 listopada 1937 w Margaret River) - australijski zoolog, syn Alberta Alexander Cochrane Le Souef. Dyrektor ogrodu zoologicznego w Perth od założenia ogrodu w 1898, aż do 1935. W latach 1919-1932 wykładał na Uniwersytecie Australii Zachodniej.

</doc>
<doc id="1655133" url="https://pl.wikipedia.org/wiki?curid=1655133" title="Kryterium Asów Polskich Lig Żużlowych im. Mieczysława Połukarda 1991">
Kryterium Asów Polskich Lig Żużlowych im. Mieczysława Połukarda 1991

X Kryterium Asów Polskich Lig Żużlowych im. Mieczysława Połukarda odbył się 25 marca 1991. Zwyciężył Tomasz Gollob.
Wyniki.
Bieg po biegu

</doc>
<doc id="1655135" url="https://pl.wikipedia.org/wiki?curid=1655135" title="Kari Henneseid Eie">
Kari Henneseid Eie

Kari Henneseid Eie (ur. 2 lipca 1982 w Porsgrunn) – norweska biathlonistka. Zadebiutowała w biathlonie w rozgrywkach juniorskich w roku 1999.
Starty w Pucharze Świata rozpoczęła zawodami w Oberhofie w roku 2005 zajmując 63. miejsce w sprincie. Jej najlepszy dotychczasowy wynik w Pucharze świata to 28. miejsce w biegu indywidualnym w Östersund w sezonie 2006/07.
Na Mistrzostwach Europy w roku 2006 w Langdorf-Arbersee zajęła 56. miejsce w sprincie, 29 w biegu pościgowym i 11 w sztafecie. Na Mistrzostwach Europy w roku 2007 w Bansko zajęła 18. miejsce w biegu indywidualnym, 5 w sprincie, 9 w biegu pościgowym oraz 9 w sztafecie.
Dwukrotna medalistka: złoto w drużynowym biegu patrolowym na 15 km oraz brąz w biatlonie - sprint drużynowo (7,5 km) na Zimowych igrzysk wojskowych w Dolinie Aosty (2010).

</doc>
<doc id="1655147" url="https://pl.wikipedia.org/wiki?curid=1655147" title="Sébastien Puygrenier">
Sébastien Puygrenier

Sébastien Puygrenier (ur. 28 stycznia 1982 w Limoges) – francuski piłkarz grający na pozycji obrońcy w US Créteil-Lusitanos.
Kariera klubowa.
Karierę zaczynał w Stade Rennais. W Ligue 1 zadebiutował 22 lutego 2003 roku w przegranym meczu z Lyonem. Następnie w barwach Rennais rozegrał jeszcze dwa mecze. Po sezonie został wypożyczony do AS Nancy. Dobra gra zawodnika spowodowała, że w 2005 roku na zasadzie transferu definitywnego przeszedł do klubu z Nancy. Przez trzy kolejne lata rozegrał 95 meczów i strzelił 10 goli. 31 lipca 2008 roku podpisał kontrakt z Zenitem. W rosyjskim klubie zadebiutował w przegranym meczu z Rubinem Kazań. W zimowym okienku transferowym 2009 przeniósł się na zasadzie wypożyczenia do Boltonu. Latem 2009 roku powrócił do Francji. Najpierw przez dwa sezony występował w AS Monaco, a w sezonie 2012/2013 był graczem AS Nancy. Latem 2013 przeszedł do Karabüksporu. W latach 2014-2016 grał w AJ Auxerre. Latem 2016 przeszedł do US Créteil-Lusitanos.

</doc>
<doc id="1655150" url="https://pl.wikipedia.org/wiki?curid=1655150" title="Paul Grohmann">
Paul Grohmann

Paul Grohmann (ur. 12 czerwca 1838 Wiedniu, zm. 29 lipca 1908 tamże) – austriacki wspinacz i pisarz.
W 1875 opublikował dokładną mapę Dolomitów ("Karte der Dolomit-Alpen"), a w 1877 r. książkę podróżniczą "Wanderungen in den Dolomiten", która przyczyniła się do wzrostu ruchu turystycznego w Dolomitach.
Pierwsze wejścia:

</doc>
<doc id="1655152" url="https://pl.wikipedia.org/wiki?curid=1655152" title="Mietałłurg Lipieck">
Mietałłurg Lipieck

Mietałłurg Lipieck (ros. Футбольный клуб «Металлург» Липецк, "Futbolnyj Kłub "Mietałłurg" Lipieck") – rosyjski klub piłkarski z siedzibą w Lipiecku.
Historia.
Chronologia nazw:
Piłkarska drużyna Trudowyje Riezierwy została założona 7 stycznia 1957 w Lipiecku. 
W 1958 debiutował w Klasie B Mistrzostw ZSRR.
W 1963 w związku z reorganizacją systemu lig ZSRR okazał się w Drugiej Lidze, w której występował do 1992 roku, z wyjątkiem sezonów 1968–1969 oraz 1973–1974, kiedy to zmagał się w Pierwszej Lidze.
Od 1979 klub nazywa się Mietałłurg Lipieck.
W Mistrzostwach Rosji od 1992 występował w Pierwszej Lidze.
Tylko w sezonach 1994–1996, 2001–2002 oraz 2006–2008 występował w Drugiej Dywizji.

</doc>
<doc id="1655153" url="https://pl.wikipedia.org/wiki?curid=1655153" title="Regionalna Dyrekcja Lasów Państwowych w Krakowie">
Regionalna Dyrekcja Lasów Państwowych w Krakowie

Regionalna Dyrekcja Lasów Państwowych w Krakowie – jedna z 17 Regionalnych Dyrekcji Lasów Państwowych w Polsce.
Charakterystyka.
Powierzchnia gruntów zarządzanych przez RDLP w Krakowie wynosi 173 585 ha, z czego na lasy przypada 170 752 ha. Działa w województwie małopolskim, oraz częściowo w podkarpackim i śląskim.
Nadleśnictwa.
Obszar Regionalnej Dyrekcji Lasów Państwowych w Krakowie podzielony jest na 16 nadleśnictw. Są to: Brzesko,
Dąbrowa Tarnowska, Dębica, Gorlice, Gromnik, Krościenko, Krzeszowice, Limanowa, Łosie, Miechów, Myślenice, Nawojowa, Niepołomice, Nowy Targ, Piwniczna, Stary Sącz

</doc>
<doc id="1655158" url="https://pl.wikipedia.org/wiki?curid=1655158" title="Nelson Benítez">
Nelson Benítez

Nelson Pablo Benítez (ur. 24 maja 1984 w Villa Huidobro) – argentyński piłkarz występujący na pozycji lewego obrońcy. Zawodnik Mitre.
Kariera.
Benítez debiutował w zespole Lanús w 2002 roku. W latach 2004–2005 grał w Talleres de Córdoba i Gimnasia y Esgrima de Jujuy, a w 2006 roku powrócił do Lanús. W 2007 roku Benítez z drużyną Lanús wygrał pierwsze mistrzostwo w historii klubu. W maju 2008 roku podpisał czteroletni kontrakt z FC Porto. Rozegrał dla niego 4 ligowe pojedynki, po czym na jeden sezon został wypożyczony do Leixões SC.

</doc>
<doc id="1655161" url="https://pl.wikipedia.org/wiki?curid=1655161" title="Mistrzostwa Europy w Saneczkarstwie 1998">
Mistrzostwa Europy w Saneczkarstwie 1998

36. Mistrzostwa Europy w saneczkarstwie 1998 odbyły się w niemieckim Oberhofie. W tym mieście mistrzostwa odbyły się już drugi raz (wcześniej w 1979). Rozegrane zostały cztery konkurencje: jedynki kobiet, jedynki mężczyzn, dwójki mężczyzn oraz zawody drużynowe. W tabeli medalowej najlepsze były Niemcy.

</doc>
<doc id="1655164" url="https://pl.wikipedia.org/wiki?curid=1655164" title="John Benjamin Hickey">
John Benjamin Hickey

John Benjamin Hickey (ur. 25 czerwca 1963 w Plano) – amerykański aktor filmowy, telewizyjny i sceniczny.
Znany z roli Philipa Stoddarda w sitcomie ABC "It's All Relative" (2003−'04) oraz występów w filmach: "Sztandar chwały" (2006) w reżyserii Clinta Eastwooda, "Party na słodko" (2001) w reż. Jennifer Jason Leigh i Alana Cumminga, "Kolekcjoner kości" (1999) w reż. Phillipa Noyce i "Słaba płeć" (1997) w reż. Joego Mantello.
Jego długoletnim partnerem jest scenarzysta i producent Jeffrey Richman.

</doc>
<doc id="1655165" url="https://pl.wikipedia.org/wiki?curid=1655165" title="Bianchi (naczynie)">
Bianchi (naczynie)

Bianchi – naczynie z majoliki o grubej białej lub barwionej polewie cynowej zwanej w specjalistycznym języku "bianchi di Faenza", zdobione zazwyczaj w stylu szkicowym. Pospolite we Włoszech od poł. w. XVI do w. XVIII .

</doc>
<doc id="1655167" url="https://pl.wikipedia.org/wiki?curid=1655167" title="Mario Mauro">
Mario Mauro

Mario Walter Mauro (ur. 24 lipca 1961 w San Giovanni Rotondo) – włoski polityk, poseł do Parlamentu Europejskiego i senator, od 2013 do 2014 minister obrony.
Życiorys.
Ukończył w 1985 studia z zakresu filozofii i literaturoznawstwa na Università Cattolica del Sacro Cuore w Mediolanie. Pracował jako nauczyciel historii. Zaangażował się w działalność organizacji katolickich, w tym w ramach ruchu "Comunione e Liberazione".
W 1999, 2004 i 2009 uzyskiwał mandat posła do Parlamentu Europejskiego z ramienia partii Forza Italia (przekształconej w 2009 w Lud Wolności). Pełnił funkcję wiceprzewodniczącego PE, zasiadał we frakcji Europejskiej Partii Ludowej.
W 2013 odszedł z Europarlamentu w związku z wyborem do Senatu XVII kadencji z ramienia koalicji Z Montim dla Włoch, do której przeszedł z Ludu Wolności. 27 kwietnia 2013 ogłoszono jego nominację na urząd ministra obrony w gabinecie Enrica Letty. Stanowisko to objął następnego dnia. W tym samym roku założył własne ugrupowanie pod nazwą Popolari per l’Italia. Funkcję ministra pełnił do 22 lutego 2014. W 2017 dołączył do senackiej frakcji Forza Italia.

</doc>
<doc id="1655171" url="https://pl.wikipedia.org/wiki?curid=1655171" title="Mistrzostwa Europy w Saneczkarstwie 2000">
Mistrzostwa Europy w Saneczkarstwie 2000

37. Mistrzostwa Europy w saneczkarstwie 2000 odbyły się w dniach 10 – 16 stycznia w niemieckim Winterbergu. W tym mieście mistrzostwa odbyły się już trzeci raz (wcześniej w 1982 oraz 1992). Rozegrane zostały cztery konkurencje: jedynki kobiet, jedynki mężczyzn, dwójki mężczyzn oraz zawody drużynowe. W tabeli medalowej bezkonkurencyjne były Niemcy.

</doc>
<doc id="1655179" url="https://pl.wikipedia.org/wiki?curid=1655179" title="Mistrzostwa Europy w Saneczkarstwie 2002">
Mistrzostwa Europy w Saneczkarstwie 2002

38. Mistrzostwa Europy w saneczkarstwie 2002 odbyły się w dniach 7 – 13 stycznia w niemieckim Altenbergu. Rozegrane zostały cztery konkurencje: jedynki kobiet, jedynki mężczyzn, dwójki mężczyzn oraz zawody drużynowe. W tabeli medalowej najlepsze były Niemcy.

</doc>
<doc id="1655185" url="https://pl.wikipedia.org/wiki?curid=1655185" title="Wizualizacja architektoniczna">
Wizualizacja architektoniczna

Wizualizacja architektoniczna – sposób przedstawiania projektu architektonicznego, produktu itp. poprzez wykorzystanie grafiki trójwymiarowej w celu ukazania wizji skończonego projektu. 
Proces składa się z następujących etapów:
Dzisiejsze programy komputerowe pozwalają na dokładną symulacje odbić światła w zależności od wykorzystanych materiałów poprzez proces obliczeniowy zwany globalną iluminacją.

</doc>
<doc id="1655186" url="https://pl.wikipedia.org/wiki?curid=1655186" title="Kjell Sjoeberg">
Kjell Sjoeberg



</doc>
<doc id="1655191" url="https://pl.wikipedia.org/wiki?curid=1655191" title="Denis O’Hare">
Denis O’Hare

Denis Patrick Seamus O’Hare (ur. 17 stycznia 1962 w Kansas City) – amerykański aktor teatralny, filmowy i telewizyjny, laureat nagrody Tony i Drama Desk Award za występ jako Mason Marzac w sztuce Richarda Greenberga "Take Me Out" (2003–2004).
Życiorys.
Urodził się w Kansas City w Missouri, w rodzinie pochodzenia irlandzkiego jako syn Margaret Karene (z domu Kennedy; ur. 25 stycznia 1931, zm. 8 października 2008) i Johna M. O’Hare. Miał trzy siostry, Pam, Patricię i Kathleen oraz jednego brata, Michaela. Dorastał na przedmieściach Detroit, mieszkając w Southfield do 15 roku życia, kiedy jego rodzina przeprowadziła się do Wing Lake w Bloomfield Hills. Jego matka była muzykiem i grała na organach kościelnych.
Jako nastolatek był w chórze szkolnym, a w 1974 poszedł na swoje pierwsze przesłuchanie jako chórzysta w musicalu Jeromego Kerna "Show Boat". W 1980 przeprowadził się do Chicago, aby studiować na wydziale teatralnym na Northwestern University. Jeszcze podczas nauki w szkole średniej zdeklarował się jako gej.

</doc>
<doc id="1655192" url="https://pl.wikipedia.org/wiki?curid=1655192" title="Cerkiew św. Antoniego Pieczerskiego i św. Męczennicy Paraskiewy w Holi">
Cerkiew św. Antoniego Pieczerskiego i św. Męczennicy Paraskiewy w Holi

Cerkiew św. Antoniego Pieczerskiego i św. Męczennicy Paraskiewy – prawosławna cerkiew filialna w Holi. Należy do parafii Podwyższenia Krzyża Pańskiego w Horostycie, w dekanacie Chełm diecezji lubelsko-chełmskiej Polskiego Autokefalicznego Kościoła Prawosławnego. Położona w sąsiedztwie Skansenu Kultury Materialnej Chełmszczyzny i Podlasia w Holi.
W pobliżu świątyni znajduje się prawosławny cmentarz z kaplicą Opieki Matki Bożej.
Prawosławna parafia w Holi była wzmiankowana w 1588. W pierwszych latach po zawarciu unii brzeskiej przyjęła jej postanowienia. Nowa cerkiew wzniesiona w 1610 była już zatem świątynią unicką. Budowla ta przetrwała do 1700, gdy została zniszczona w pożarze. Dwa lata później na jej miejscu wzniesiono kolejną cerkiew, która istniała do 1846, kiedy to ponownie zastąpiono ją nową świątynią. Ostatnia gruntowna przebudowa obiektu miała miejsce po 1875, gdy parafia holeńska, wskutek likwidacji unickiej diecezji chełmskiej, przeszła do Rosyjskiego Kościoła Prawosławnego. Hola należała do tych miejscowości, w których mimo represji przetrwały nielegalne wspólnoty unickie.
W 1915 prawosławna ludność Holi udała się na bieżeństwo. Po jej powrocie cerkiew nie została otwarta ponownie jako prawosławna, lecz od 1924 do 1939 funkcjonowała jako neounicka. Cerkiew wróciła do wyznania prawosławnego w czasie II wojny światowej, lecz w 1947 została ponownie zamknięta i przez sześć kolejnych lat była otwierana jedynie w czasie świąt wielkanocnych. Przywrócona do użytku liturgicznego w 1953.
Historia.
Pierwsze cerkwie w Holi.
Parafia prawosławna w Holi powstała najpóźniej w 1588. Unię brzeską przyjęła najprawdopodobniej natychmiast po jej podpisaniu, gdyż nowa cerkiew w Holi, fundacja Floriana Rzewuskiego z 1610, była już świątynią unicką. Obiekt ten uległ całkowitemu zniszczeniu w pożarze w czasie szwedzkiego najazdu. Według innego źródła zniszczenie świątyni, na skutek pożaru, miało miejsce w 1700. Na miejscu siedemnastowiecznej cerkwi wzniesiono nową. Nastąpiło to w 1702. W połowie XVIII stulecia obiekt został wyremontowany. Kolejne prace renowacyjne odbywały się w nim w latach 1800–1803. W 1814 w sąsiedztwie świątyni wzniesiono dzwonnicę, zaś do wnętrza cerkwi wstawiono ikonostas.
Cerkiew z 1846.
Kolejna cerkiew w Holi, także unicka, została zbudowana w latach 1846–1847 według projektu architekta powiatowego. Przy wznoszeniu nowej świątyni zachowano przedsionek starszej budowli. W 1875, na skutek likwidacji unickiej diecezji chełmskiej, parafia holeńska przymusowo zmieniła wyznanie na prawosławne i została włączona do struktur wikariatu chełmskiego eparchii chełmsko-warszawskiej. Po tym wydarzeniu budynek został przebudowany, dostawiono do niego nowy przedsionek. Nie wszyscy wierni uniccy z Holi przyjęli prawosławie – miejscowość ta obok Kostomłotów, Kodnia, południowej Zamojszczyzny i ziemi tomaszowskiej wskazywana jest jako jedno z nielicznych miejsc w dawnym zaborze rosyjskim, gdzie po odzyskaniu niepodległości przez Polskę żyły jeszcze osoby utożsamiające się z katolicyzmem w obrządku bizantyńskim.
Cerkiew neounicka.
Po odzyskaniu niepodległości przez Polskę w 1918 cerkiew w Holi nie została ponownie przekazana ludności prawosławnej wracającej z bieżeństwa. Zamiast tego 10 sierpnia 1924 została przywrócona do użytku liturgicznego jako pierwsza na Lubelszczyźnie parafia neounicka, erygowana przez biskupa siedleckiego Henryka Przeździeckiego. Świątyni nadano nowe wezwanie św. Paraskiewy. O ile w momencie erekcji parafii uczęszczało do niej jedynie 15 wiernych, to na przełomie lat 1929/1930 cerkiew holeńska była siedzibą najliczniejszej w regionie neounickiej parafii, zrzeszającej 1879 osób, tj. ponad połowę wszystkich neounitów. W cerkwi w okresie jej przynależności do Kościoła neounickiego służyli naprzemiennie duchowny-konwertyta z prawosławia i kapłani należący do zakonu jezuitów. Zachowany był w pełni obrządek typowy dla Rosyjskiego Kościoła Prawosławnego („synodalny”) z dodaniem jedynie modlitw za papieża. Cerkiew w Holi pozostawała neounicka do 1939.
II wojna światowa i okres powojenny.
W 1941 cerkiew ucierpiała w pożarze; w latach 1943–1944 została odnowiona przez miejscowych wiernych. Przy odbudowie dachu nie zachowano jego pierwotnej formy. Hola stała się ponownie siedzibą parafii prawosławnej. W 1947 do cerkwi w Holi i Sosnowicy uczęszczało łącznie 1422 wiernych. Działalność placówki duszpasterskiej zamarła po wywózkach prawosławnych Ukraińców w ramach Akcji „Wisła” i wywózek do ZSRR. Cerkiew była przez trzy kolejne lata otwierania jedynie w czasie świąt wielkanocnych. W 1953 metropolita warszawski i całej Polski Makary zwrócił się do Urzędu ds. Wyznań z prośbą o zgodę na restytucję parafii w Horostycie z równoczesnym otwarciem cerkwi w Holi jako filialnej. Jego prośba została pozytywnie rozpatrzona 31 marca tego samego roku. Wydanie pozytywnej decyzji poprzedził spór między Prezydium Powiatowej Rady Narodowej we Włodawie i Prezydium Wojewódzkiej Rady Narodowej w Lublinie. Jak twierdziło PPRN we Włodawie, świątynie w Horostycie i w Holi były w istocie kościołami katolickimi, które były użytkowane przez katolików przed II wojną światową, a w ręce prawosławnych przeszły jedynie dzięki poparciu okupacyjnej administracji niemieckiej. W ocenie władz wojewódzkich stanowisko to było efektem agitacji duchowieństwa katolickiego. Dlatego uznano za stosowne usunąć ze stanowiska przewodniczącego Prezydium Gromadzkiej Rady Narodowej w Wołoskowoli (szczególnie niechętnego otwarciu prawosławnych świątyń), a same cerkwie przywrócić do użytku liturgicznego. W 1962 nieznani sprawcy zniszczyli zabytkowy mur cerkiewny. W 1969 łączną liczbę wiernych w parafii w Horostycie, razem z filią holeńską, szacowano na 700 osób.
W latach 2010–2014 cerkiew została gruntownie wyremontowana – wymieniono i podwyższono fundamenty, wykonano nowe oszalowanie, podłogę, stolarkę okienną i drzwiową, więźbę i pokrycie dachu, wymieniono instalację elektryczną, przeciwpożarową i alarmową, całkowicie odnowiono ściany wewnętrzne. Po zakończeniu remontu, cerkiew została uroczyście konsekrowana przez arcybiskupa lubelskiego i chełmskiego Abla.
Cerkiew jest filią parafii Podwyższenia Krzyża Pańskiego w Horostycie; nabożeństwa odbywają się w niej dwa razy w miesiącu. Obiekt jest udostępniany do zwiedzania. Co roku w końcu lipca Święta Liturgia w cerkwi rozpoczyna Jarmark Holeński – imprezę o charakterze folklorystyczno-etnograficznym, połączoną z kiermaszem prac artystów ludowych. Odpust parafialny 24 lipca jest znaczącym świętem religijnym dla prawosławnych mieszkańców powiatów lubelskiego, bialskiego, włodawskiego i chełmskiego.
Architektura.
Bryła budynku.
Cerkiew w Holi jest świątynią drewnianą, o konstrukcji zrębowej, szalowaną, na podwalinach, wzmocnioną lisicami. Cały budynek został wzniesiony na rzucie prostokąta. Od północy do budynku przylega zakrystia, od południa – skarbiec, od zachodu zaś przedsionek. Cerkiew pierwotnie była trójdzielna, jednak kilkakrotne przebudowy zmieniły charakter jej wnętrza na halowy. We wnętrzu, nad wejściem, znajduje się chór muzyczny. Okna cerkwi w ścianach bocznej i tylnej są półkoliste, zaś w pozostałych ścianach obiektu – prostokątne. Świątynię pierwotnie wieńczyły trzy niewielkie kopuły, z których przetrwała jedna.
Wystrój wnętrza.
W cerkwi znajduje się zabytkowy ikonostas z II połowy XIX. W jego skład wchodzą następujące wizerunki: Matki Bożej z Dzieciątkiem, Chrystusa Pantokratora, archaniołów Gabriela i Michała oraz patrona cerkwi. Starszy od ikonostasu jest feretron z 1762, ufundowany przez Korneliusza Szczupaka, z postaciami patrona fundatora oraz Matki Bożej w typie Eleusa. W świątyni znajduje się również ikona o proweniencji unickiej: wizerunek Matki Bożej Niepokalanie Poczętej w otoczeniu dwunastu innych wizerunków maryjnych i postaci czterech ewangelistów z końca w. XVIII lub początku XIX, kopia wizerunku Matki Boskiej Częstochowskiej z XVIII w., jak również unickie obrazy niemające cech malarstwa ikonowego: św. Paraskiewa (z 1774), Ecce Homo (XVIII–XIX w.). Znacznie starsza jest piętnastowieczna ikona maryjna, opisana w katalogu zabytków z 1975 jako "silnie zniszczona".
Inne elementy zabytkowego wyposażenia to barokowa monstrancja z XVIII w., klasycystyczny kielich z I połowy XIX w. oraz zabytkowe unickie księgi liturgiczne z 1639 i 1780.
Cerkiew, dzwonnicę i cmentarz prawosławny w Holi wpisano do rejestru zabytków 19 maja 1966 (powtórnie 27 grudnia 1995) pod nr A/44.

</doc>
<doc id="1655194" url="https://pl.wikipedia.org/wiki?curid=1655194" title="Sportakadiemkłub Moskwa">
Sportakadiemkłub Moskwa

Sportakadiemkłub Moskwa () – rosyjski klub piłkarski z Moskwy.
Historia.
Chronologia nazw:
Piłkarska drużyna "Maszynostroitiel" została założona w 1992 w mieście Siergijew Posad, w obwodzie moskiewskim i reprezentowała zakład budowy maszyn. 
Na początku zespół występował w rozgrywkach amatorskich, a w 1994 debiutował w Trzeciej Lidze.
W końcu 1996 zakład budowy maszyn odmówił sponsorowania. Pomoc przyszła od kierownictwa Rosyjskiej Państwowej Akademii Kultury Fizycznej, wychowankowie której występowali w klubie.
Klub zmienił nazwę na "Sportakadiemkłub" i przeniósł się do Moskwy.
Od 1998 klub występował w Drugiej Dywizji, a w 2008 zmagał się w Pierwszej Dywizji. W 2009 został zdegradowany do rozgrywek amatorskich.

</doc>
<doc id="1655195" url="https://pl.wikipedia.org/wiki?curid=1655195" title="SportAcademClub Moskwa">
SportAcademClub Moskwa



</doc>
<doc id="1655196" url="https://pl.wikipedia.org/wiki?curid=1655196" title="Dudley Le Souef">
Dudley Le Souef

William Henry Dudley Le Souef (ur. 28 września 1856 w Brighton koło Melbourne, zm. 6 września 1923 w Melbourne) – australijski zoolog, syn Alberta Alexander Cochrane Le Souef. Członek i założyciel Royal Australasian Ornithologists Union w 1901, prezes w latach 1907-1909.

</doc>
<doc id="1655200" url="https://pl.wikipedia.org/wiki?curid=1655200" title="Hartwig Kuhlenbeck">
Hartwig Kuhlenbeck

Hartwig Kuhlenbeck (ur. 2 maja 1897 w Jenie, zm. 14 grudnia 1984 w Filadelfii) – niemiecko-amerykański lekarz, neuroanatom.
Życiorys.
Syn profesora prawa Ludwiga Kuhlenbecka (1857–1920) i Helene z domu Ayrer. Studiował najpierw filozofię na Uniwersytecie w Jenie u Rudolfa Euckena, od 1921 studiował medycynę. W 1922 otrzymał tytuł doktora medycyny. Był lekarzem okrętowym i praktykował w Meksyku. W latach 1924–1927 wykładał neuroanatomię na Uniwersytecie Tokijskim. Od 1927 do 1933 asystent w Instytucie Anatomicznym Uniwersytetu w Jenie. W 1933 emigrował do Stanów Zjednoczonych. Tam związany z Mount Sinai Hospital w Nowym Jorku, od 1935 do 1971 profesor neuroanatomii w Filadelfii. 

</doc>
<doc id="1655202" url="https://pl.wikipedia.org/wiki?curid=1655202" title="Giuseppe Casoria">
Giuseppe Casoria

Giuseppe Casoria, (ur. 1 października 1908 w Acerra, zm. 8 lutego 2001 w Rzymie) – włoski duchowny katolicki, kardynał prefekt Kongregacji do spraw Kultu Bożego i Dyscypliny Sakramentów.
Po ukończeniu szkoły podstawowej wstąpił do seminarium biskupiego w Acerra, następnie uczęszczał do gimnazjum państwowego w Neapolu, po czym rozpoczął studia teologiczne w Papieskim Seminarium Regionu Kampania, prowadzonym przez Jezuitów w Posillipo. 21 grudnia 1930 roku przyjął święcenia kapłańskie i rozpoczął pracę jako wykładowca w seminarium diecezji neapolitańskiej. Jednocześnie kontynuował studia na różnych wydziałach. Uzyskał stopnie akademickie w dziedzinie teologii, filozofii, obojga praw i nauk politycznych. Był profesorem w seminariach regionalnych w Potenzy i w Molfetcie. 6 stycznia 1972 roku Paweł VI mianował go biskupem tytularnym Forum Novum, nadając mu tytuł personalny arcybiskupa. Sakrę biskupią otrzymał 13 lutego 1972 roku w bazylice św. Piotra. Jako ekspert w dziedzinie prawa brał czynny udział w obradach Soboru Watykańskiego II. 2 lutego 1973 roku został sekretarzem Kongregacji Spraw Kanonizacyjnych. 24 sierpnia 1981 roku Jan Paweł II mianował go proprefektem Kongregacji ds. Kultu Bożego i Dyscypliny Sakramentów, a na konsystorzu 2 lutego 1983 roku wyniósł do godności kardynalskiej. Po włączeniu go do kolegium kardynalskiego został prefektem wspomnianej kongregacji, funkcję tę pełnił do 8 kwietnia 1984 roku.

</doc>
<doc id="1655203" url="https://pl.wikipedia.org/wiki?curid=1655203" title="19 Brygada Artylerii (II RP)">
19 Brygada Artylerii (II RP)

19 Brygada Artylerii (19 BA) – brygada artylerii Wojska Polskiego II RP.
1 Litewsko-Białoruska Brygada Artylerii była organiczną jednostką artylerii 1 Dywizji Litewsko-Białoruskiej. W 1920 przemianowana została na 19 Brygadę Artylerii 19 Dywizji Piechoty.
Na dzień 1 maja 1920 dysponowała 22 działami polowymi.

</doc>
<doc id="1655206" url="https://pl.wikipedia.org/wiki?curid=1655206" title="Kristian Jensen">
Kristian Jensen

Kristian Jensen (ur. 21 maja 1971 w Middelfart) – duński polityk, parlamentarzysta, minister ds. podatków od 2004 do 2010, minister spraw zagranicznych od 2015 do 2016, minister finansów od 2016 do 2019.
Życiorys.
Urodził się w rodzinie nauczycielskiej. W 1995 ukończył studia biznesowe. W 1995 został asystentem w banku Unibank Brande. W 1993 wstąpił do Młodych Liberałów ("Venstres Ungdom"), organizacji młodzieżowej liberalnej partii Venstre. W latach 1995–1998 wchodził w skład rady generalnej tego ugrupowania.
W 1998 uzyskał po raz pierwszy mandat do Folketingetu (duńskiego parlamentu), reprezentując okręg Ringkøbing. Ubiegał się skutecznie o reelekcję w kolejnych wyborach krajowych w 2001, 2005, 2007, 2011, 2015 i 2019. W latach 1998–2001 był partyjnym rzecznikiem ds. technologii informacyjnej i sportu. Od 2001 do 2004 pełnił funkcję rzecznika partii ds. polityki finansowej i wiceprzewodniczącego Komitetu ds. Podatkowych. W latach 2001–2004 wchodził w skład Rady Dyrektorów Duńskiego Banku Narodowego.
2 sierpnia 2004 Kristian Jensen objął urząd ministra ds. podatków w gabinecie premiera Andersa Fogh Rasmussena. Utrzymał to stanowisko także w rządzie Larsa Løkke Rasmussena, zajmował je do 23 lutego 2010.
28 czerwca 2015 został ministrem spraw zagranicznych w drugim gabinecie Larsa Løkke Rasmussena. 28 listopada 2016 w trzecim gabinecie tego premiera przeszedł na urząd ministra finansów. Stanowisko to zajmował do 27 czerwca 2019.
W 2021 odszedł z duńskiego parlamentu w związku z przejściem do pracy w dyplomacji. W 2022 powołany na dyrektora zarządzającego Green Power Denmark, nowo utworzonej organizacji reprezentującej duńskich producentów energii.
Odznaczenia.
W 2017 został odznaczony krzyżem komandorskim Orderu Danebroga.

</doc>
<doc id="1655207" url="https://pl.wikipedia.org/wiki?curid=1655207" title="IMAM Ro.37">
IMAM Ro.37

IMAM Ro.37 – włoski samolot rozpoznawczy używanym podczas II wojny światowej.
Powstał na zapotrzebowanie "Regia Aeronautica" na lekki samolot współpracy z armią, zdolny do działania na bezpośrednim zapleczu frontu. Miał być zdolny do startów i lądowań na przyfrontowych lotniskach polowych i zapewniać pilotowi sterowność nawet przy minimalnych prędkościach, z jakimi odbywało się rozpoznanie i korygowanie ognia artylerii.
Samolot Ro.37, skonstruowany na początku lat trzydziestych XX w. w firmie "Industrie Meccaniche a Aeronautuiche Meridionali (IMAM)" w Neapolu, okazał się na tyle udanym, że w czerwcu 1934 roku rozpoczęto jego produkcję seryjną dla lotnictwa włoskiego i na eksport. Pierwsza wersja napędzana była silnikiem rzędowym "Fiat A.30 R.A." (tym samym co w myśliwcu Fiat CR.32) i w założeniu miała pełnić funkcje myśliwsko-rozpoznawcze. Jednak jak na samolot myśliwski maszyna była zbyt wolna i za mało zwrotna. Dlatego w służbie "Regia Aeronautica" Ro.37 pełniły wyłącznie funkcje rozpoznawcze, korygowania ognia artylerii, foto zwiadu, dyspozycyjne i szkolne.
Po wyprodukowaniu 160 egzemplarzy Ro.37 z silnikiem Fiat, wytwórnia rozpoczęła w 1935 roku produkcję zmodyfikowanej wersji Ro.37 bis, wyposażonej w 7-cylindrowy silnik gwiazdowy "Piaggio P.IX R.C." Zbudowano 475 samolotów tej wersji. Obie wzięły udział w wojnie włosko-abisyńskiej i w hiszpańskiej wojnie domowej. Także lotnictwo nacjonalistów hiszpańskich otrzymało 68 maszyn Ro.37 bis. Były one używane przez "Ejército del Aire" do 1945 roku.
W chwili wypowiedzenia przez Włochy wojny Francji i Wielkiej Brytanii 10 czerwca 1940 roku, lotnictwo włoskie dysponowało 275 samolotami Ro.37 obu wersji. Były one użyte w wojnie przeciwko Grecji i w Afryce Północnej. Nieliczne towarzyszyły jeszcze wojskom włoskim na froncie wschodnim. Jednak już od 1942 roku były zastępowane w linii przez nowsze typy samolotów rozpoznawczych, głównie Caproni Ca.311 i jego wersje rozwojowe.
Oprócz lotnictwa Włoch i Hiszpanii Ro.37 były użytkowane przez siły zbrojne Węgier (14 egz.), Austrii (8 egz.), Afganistanu (16 egz.), Ekwadoru (10 egz.) i Urugwaju (6 szt.).
IMAM Ro.37 był dwumiejscowym, jednosilnikowym dwupłatem o stałym podwoziu z otwartymi kabinami, konstrukcji mieszanej. Uzbrojenie stanowiły karabiny maszynowe kal. 7,7 mm: jeden (Ro.37) lub dwa (Ro.37 bis) stałe strzelające do przodu obsługiwane przez i jeden ruchomy na obrotnicy w kabinie obserwatora. Samolot mógł też przenosić bomby lotnicze na wyrzutnikach pod kadłubem.
Wersjami rozwojowymi Ro.37 były wodnosamolot IMAM Ro.43, używany na pokładach okrętów "Regia Marina" i samolot rozpoznawczy dalekiego zasięgu Ro.45, zbudowany tylko w jednym prototypie.

</doc>
<doc id="1655210" url="https://pl.wikipedia.org/wiki?curid=1655210" title="Albert Sherbourne Le Souef">
Albert Sherbourne Le Souef

Albert Sherbourne Le Souef (ur. 30 stycznia 1877 w Melbourne, zm. 31 marca 1951 w Sydney) – australijski zoolog, syn Alberta Alexandra Cochrane’a Le Souef. W latach 1903–1916 był dyrektorem ogrodu zoologicznego w Moore Park (Sydney), a w latach 1916–1939 pierwszym dyrektorem ogrodu zoologicznego Taronga, również w Sydney.

</doc>
<doc id="1655216" url="https://pl.wikipedia.org/wiki?curid=1655216" title="Jan Thomas (sportowiec)">
Jan Thomas (sportowiec)

Jan Thomas (ur. 26 marca 1934 w Niżatycach, zm. 5 kwietnia 2009 w Nowym Targu) – polski hokeista występujący na pozycji obrońcy, przez całą karierę związany z Podhalem Nowy Targ.

</doc>
<doc id="1655219" url="https://pl.wikipedia.org/wiki?curid=1655219" title="Cerkiew św. Michała Archanioła w Wysowej-Zdroju">
Cerkiew św. Michała Archanioła w Wysowej-Zdroju

Cerkiew pod wezwaniem św. Michała Archanioła – prawosławna cerkiew parafialna w Wysowej-Zdroju. Należy do dekanatu Krynica diecezji przemysko-gorlickiej Polskiego Autokefalicznego Kościoła Prawosławnego. Położona na małopolskim Szlaku Architektury Drewnianej.
Zbudowana w 1779 jako orientowana świątynia greckokatolicka. Polichromia wnętrza o motywach architektonicznych, figuralnych i ornamentalnych została wykonana w latach 1912–1913. Wyposażenie świątyni pochodzi z XVIII i XIX w. Cennym zabytkiem jest późnobarokowy ikonostas, z dobrze zachowanym kompletem ikon.
Na podstawie ustawy z dnia 17 grudnia 2009 o uregulowaniu stanu prawnego niektórych nieruchomości pozostających we władaniu Polskiego Autokefalicznego Kościoła Prawosławnego świątynia stała się wyłączną własnością Kościoła prawosławnego, natomiast Kościół greckokatolicki otrzymał odszkodowanie od Skarbu Państwa.
Cerkiew została wpisana do rejestru zabytków 24 lutego 1986 pod nr A-408.

</doc>
<doc id="1655220" url="https://pl.wikipedia.org/wiki?curid=1655220" title="Gustaw Andrzej Mokrzycki">
Gustaw Andrzej Mokrzycki

Gustaw Andrzej Mokrzycki (ur. 1 października 1894 we Lwowie, zm. 22 stycznia 1992 w Fullerton) – inżynier, konstruktor, oficer Wojska Polskiego, propagator i teoretyk lotnictwa.
Życiorys.
W 1911 roku rozpoczął na Politechnice Lwowskiej studia, przerwane przez wybuch I wojny światowej. Otrzymał powołanie do odbycia służby wojskowej w armii austro-węgierskiej. W 1915 roku został przeniesiony do c. i k. Lotnictwa. Przeszedł przeszkolenie w szkole obserwatorów i walczył na froncie. Jego oddziałem macierzystym był Batalion Pionierów Nr 10, a w 1918 Batalion Saperów Nr 3. Na stopień podporucznika został mianowany ze starszeństwem z 1 sierpnia 1916 w korpusie oficerów rezerwy piechoty. Otrzymał Brązowy Medal Zasługi Wojskowej z mieczami na wstążce Krzyża Zasługi Wojskowej.
Od 1918 roku w Polsce, wstąpił we Lwowie do Polskiej Organizacji Wojskowej i brał udział w zajęciu lwowskiego lotniska. Przyczynił się do rozpracowania planu lotniska i czasu służby wartowników. Wstąpił do odrodzonego Wojska Polskiego i służył jako oficer techniczny III Grupy Lotniczej. 9 września 1920 został zatwierdzony z dniem 1 kwietnia 1920 w stopniu kapitana, w Korpusie Wojsk Lotniczych, w grupie oficerów byłej armii austro-węgierskiej. Następnie został oddelegowany na studia w École Supérieure d’Aéronautique w Paryżu. Studia ukończył w 1920 roku, zatrudniono go w Wydziale Technicznym Departamentu III Żeglugi Powietrznej Ministerstwa Spraw Wojskowych. Od 1 czerwca 1921 jego oddziałem macierzystym był 1 Pułk Lotniczy w Warszawie. W tym samym roku nadzorował w Centralnych Warsztatach Lotniczych kursy prowadzone dla lotniczego personelu technicznego. Był jednym z pierwszych kierowników Wydziału Naukowo-Technicznego Sekcji Żeglugi Napowietrznej. Zorganizował Szkołę Mechaników Lotniczych w Bydgoszczy i został mianowany jej pierwszym komendantem. 3 maja 1922 został zweryfikowany w stopniu kapitana ze starszeństwem z 1 czerwca 1919 i 1. lokatą w korpusie oficerów aeronautycznych. W latach 1923–1924 pozostawał w stanie nieczynnym, a w 1925 został przeniesiony do rezerwy. W 1934, jako oficer pospolitego ruszenia, posiadał przydział do 1 Pułku Lotniczego.
Po zakończeniu służby wojskowej rozpoczął pracę na Politechnice Warszawskiej. W 1926 roku został skierowany na dwuletnią praktykę w Wielkopolskiej Wytwórni Samolotów „Samolot”, gdzie zajął się organizacją produkcji Wytwórni. Po ukończeniu praktyki objął (1928) Katedrę Budowy Samolotów i Mechaniki Lotu na Wydziale Mechanicznym Politechniki Warszawskiej. Działał również w Lidze Obrony Powietrznej i Przeciwgazowej, był inicjatorem powstania i założycielem Związku Polskiego Inżynierów Lotnictwa.
W 1929 roku powierzono mu kierownictwo nad Instytutem Badań Technicznych Lotnictwa z zadaniem unowocześnienia i rozszerzenia jego działalności. W ciągu dwóch lat przeorganizował Instytut, doprowadził do rozwoju jego struktury i zatrudnienia wykwalifikowanych pracowników. Jego zasługą było stworzenie Zakładu Prób i Badań w Locie oraz instytutowego dywizjonu doświadczalnego. Z Instytutu odszedł pod koniec 1931 roku.
W latach 1930–1939 pracował jako profesor na Wydziale Mechanicznym Politechniki Warszawskiej, gdzie zajmował się pracami nad konstrukcjami bezogonowymi oraz silnikami rakietowymi. W 1932 roku w Katedrze Mechaniki Lotu i Budowy Płatowcow Politechniki Warszawskiej, we współpracy z asystentem inż. Wacławem Zarembą, zaprojektował samolot w układzie latającego skrzydła PZL.22. Budowę prototypu finansowała Liga Obrony Powietrznej i Przeciwgazowej, jednak nie doszło do jego oblatania. W 1933 roku współpracował z Komórką Uzbrojenia Wojska Polskiego nad wykorzystaniem silników rakietowych w pociskach artyleryjskich. Dwa lata później zaprojektował ulepszoną wersję samolotu „Pou-du-Ciel”. W swym projekcie zmienił położenie środka ciężkości, poprawił kształt kadłuba, przekonstruował dźwigary płata na lżejsze i mocniejsze oraz przekonstruował usterzenie pionowe. Zastosował również silnik Salmson o mocy 40 KM. Samolot według jego projektu został zbudowany przez trzech studentów Wydziału Lotniczego Politechniki Warszawskiej. Pod jego kierunkiem studenci w 1936 roku zaprojektowali i zbudowali lekki samolot MIP Smyk. W latach 1937–1938 zaprojektował samolot bezogonowy SSS, ale nie doszło do jego zbudowania.
Po kampanii wrześniowej przedostał się do Francji. Został powołany do Wojska Polskiego w stopniu kapitana i wydelegowany do francuskich zakładów remontowych w celu zapoznania się z samolotami używanymi w Armée de l’air. Po klęsce Francji przedostał się do Wielkiej Brytanii i wstąpił do RAF, otrzymał numer służbowy P-0188. W listopadzie 1940 roku znalazł się wśród członków Polskiej Grupy Ekspertów, a w pierwszej połowie 1941 roku został przydzielony do Biura Instrukcji i Tłumaczeń przy Centrum Polskich Sił Powietrznych w Blackpool. Pracował tam do końca 1941 roku. Został przeniesiony do Victory Aircraft w Kanadzie, gdzie pracował przy uruchomieniu produkcji lotniczej. Od 1943 roku zajął się organizacją Wydziału Lotniczego w École Polytéchnique w Montrealu, gdzie zajmował się zagadnieniami automatycznego sterowania samolotów. W 1944 roku przeniósł się do Stanów Zjednoczonych, gdzie w firmie Convair objął stanowisko doradcy ds. układów sterowania samolotów bombowych i transportowych. Następnie przeniósł się do Ryan Aeronautical Co., gdzie został kierownikiem działu aeronautyki. Był prekursorem zastosowania w USA przekształcenia Laplace’a do sterowania samolotów i pocisków rakietowych. W 1949 roku przyjął obywatelstwo amerykańskie, od tego momentu swe prace naukowe podpisywał jako Gustaw M. Andrew lub G.M. Andrew.
Jako obywatel amerykański zyskał nowe możliwości rozwoju kariery zawodowej. W 1951 roku został powołany na stanowisko dyrektora Działu Doświadczalnego Centrum Prób w Locie (USAF Flight Test Center) w Edwards Air Force Base. Po przeorganizowaniu Centrum (1962) zatrudnił się w Northrop Space Laboratories, gdzie pracował jako specjalista w zakresie sterowania i naprowadzania na cel pocisków rakietowych. Zapoczątkował prace nad zastosowaniem automatycznego pilota do poprawy stateczności samolotów i pocisków balistycznych. Opracował automatycznego pilota do łagodzenia podmuchów i odkształceń bocznych samolotów, rozwiązanie to uzyskało patent USA nr 3 279 725. Znalazło zastosowanie w samolotach pasażerskich, wpłynęło na podwyższenie komfortu podróży.
W 1964 roku przeszedł na emeryturę, ale nadal współpracował z firmami jako konsultant. W 1975 roku zakończył działalność zawodową, poświęcił się swym zainteresowaniom artystycznym, malował i pisał wiersze. Trzy lata później Prezydent RP na Uchodźstwie odznaczył go Krzyżem Komandorskim Orderu Polonia Restituta. Zmarł 22 października 1992 roku w Fullerton, jest pochowany na Cmentarzu Rakowickim (kwatera XXIIB, rząd 5, miejsce 3).
Do historii lotnictwa przeszedł jako aerodynamik i twórca samolotu PZL.22. Napisał około 90 prac naukowych, m.in.: "Teoria i budowa samolotów" (3 tomy), "Wstępny projekt aerodynamiczny", "Badanie stateczności samolotu w projekcie wstępnym", "The best turning of an aircraft" oraz "Charts for turn and maneuverability computations of an aircraft".

</doc>
<doc id="1655223" url="https://pl.wikipedia.org/wiki?curid=1655223" title="Gold (album September)">
Gold (album September)

Gold – to pierwsza składanka, która została wydana na europejskim rynku przez September. Zawiera ona piosenki z albumów "In Orbit" i "Dancing Shoes". „Because I Love You” został wydany jako singel promocyjny i jest jedynym z tego albumu.

</doc>
<doc id="1655229" url="https://pl.wikipedia.org/wiki?curid=1655229" title="Twierdzenie Lebesgue’a o punktach gęstości">
Twierdzenie Lebesgue’a o punktach gęstości

Twierdzenie Lebesgue’a o punktach gęstości – twierdzenie teorii funkcji rzeczywistych, mówiące, że prawie każdy punkt mierzalnego podzbioru przestrzeni euklidesowej jest jego punktem gęstości. „Prawie” oznacza tu, że punkty niebędące punktami gęstości mogą istnieć, ale tworzą zbiór o mierze zero.
W klasycznym przypadku miary Lebesgue’a dowód twierdzenia Lebesgue’a wykorzystuje twierdzenie Vitalego o pokryciu, w przypadku ogólniejszych miar Radona wykorzystuje się stosowne dla nich uogólnienie wspomnianego twierdzenia: twierdzenie Bezikowicza o pokryciu.
Oznaczenia i pojęcia wstępne.
Niech formula_1 będzie sumą niepustej rodziny przedziałów "N"-wymiarowych (z twierdzenia Vitalego wynika, że jest on zbiorem mierzalnym). Niech formula_2 będzie funkcją określoną na rodzinie wszystkich kostek "N"-wymiarowych zawartych w zbiorze formula_1 i przyjmującą wartości w zbiorze formula_4 oraz punkt formula_5 Niech dany będzie również zbiór
gdzie formula_7 jest pewnym ciągiem kostek zawartych w zbiorze formula_1 takich, że formula_9 oraz
Zbiór ten jest niepustym i domkniętym podzbiorem przestrzeni formula_11
Kres dolny i górny zbioru formula_12 oznaczamy odpowiednio
Ponadto gdy są one równe (co ma miejsce wtedy i tylko wtedy, gdy zbiór formula_12 jest jednoelementowy), to piszemy wówczas
Punkty gęstości.
Punkt formula_17 nazywamy punktem gęstości (mierzalnego) podzbioru formula_18 wtedy i tylko wtedy, gdy
gdzie formula_20 oznacza "N"-wymiarową miarę Lebesgue’a.
Twierdzenie Lebesgue’a.
Jeśli formula_21 jest zbiorem mierzalnym w sensie Lebesgue’a, to prawie każdy punkt tego zbioru jest jego punktem gęstości.

</doc>
<doc id="1655231" url="https://pl.wikipedia.org/wiki?curid=1655231" title="Mistrzostwa Europy w gimnastyce sportowej">
Mistrzostwa Europy w gimnastyce sportowej

Mistrzostwa Europy w gimnastyce sportowej – zawody gimnastyczne rozegrane po raz pierwszy w 1955 roku we Frankfurcie nad Menem. Wówczas do rywalizacji przystąpili mężczyźni. Kobiety po raz pierwszy wystartowały dwa lata później. Zawody odbywają się co dwa lata, w latach parzystych. 
Pierwsze indywidualne mistrzostwa rozegrano w Debreczynie w 2005 roku. Odbywają się również co dwa lata, w latach nieparzystych.
Mistrzostwa organizuje Europejska Federacja Gimnastyczna (UEG).
Edycje.
Dotychczas rozegrane zawody:

</doc>
<doc id="1655233" url="https://pl.wikipedia.org/wiki?curid=1655233" title="Hipolit Jundziłł">
Hipolit Jundziłł

Hipolit Jundziłł (ur. 2 października 1846 w parafii Ejszyszki, zm. 18 kwietnia 1898 w Wilnie) – polski chirurg.
Urodził się 2 października 1846 w parafii Ejszyszki jako syn Adama Jundziłła. Jego krewnymi byli Stanisław Bonifacy Jundziłł i Józef Jundziłł. Od 1858 uczył się w Instytucie Szlacheckim w Wilnie, po jego zamknięciu przez władze rosyjskie w 1863 otrzymał świadectwo z opóźnieniem, w 1865 roku. W 1865 podjął studia na Uniwersytecie w Dorpacie, najpierw na wydziale zoologicznym, a po roku na lekarskim. Dyplom lekarza otrzymał w 1872 roku. 16 lutego 1874 został nadetatowym asystentem Szpitala miejskiego Sawicz w Wilnie przy ul. Bakszta 6. Od listopada 1875 pracował w Szpitalu miejskim św. Jakóba. Jako chirurg praktykował w tym szpitalu do 1882 roku. W 1882 został naczelnym lekarzem Szpitala Sawicz, na stanowisku tym pozostał przez kolejne dwanaście lat, do swojej śmierci w 1898. Został pochowany na Cmentarzu na Rossie w Wilnie.
Należał do Korporacji Akademickiej Konwent Polonia.

</doc>
<doc id="1655234" url="https://pl.wikipedia.org/wiki?curid=1655234" title="Mistrzostwa Europy w Saneczkarstwie 2004">
Mistrzostwa Europy w Saneczkarstwie 2004

39. Mistrzostwa Europy w saneczkarstwie 2004 odbyły się w dniach 3 – 4 stycznia w niemieckim Oberhofie. W tym mieście mistrzostwa odbyły się już trzeci raz (wcześniej w 1979 oraz 1998). Rozegrane zostały cztery konkurencje: jedynki kobiet, jedynki mężczyzn, dwójki mężczyzn oraz zawody drużynowe. W tabeli medalowej najlepsze były Niemcy.

</doc>
<doc id="1655235" url="https://pl.wikipedia.org/wiki?curid=1655235" title="Pietrowka, 38-Smiena Moskwa">
Pietrowka, 38-Smiena Moskwa

Pietrowka, 38-Smiena Moskwa (ros. Футбольный клуб «Петровка, 38-Смена» Москва) – rosyjski klub piłkarski z siedzibą w Moskwie.
Historia.
Chronologia nazw:
Piłkarska drużyna FK MUWD na WWT (ros. ФК МУВД на ВВТ - ФК МУВД на воздушном и водном транспорте) została założona w styczniu 2007 w Moskwie.
Na mistrzostwach świata spośród policjantów w Pradze, organizowanych przez FIFA, zajął wysokie czwarte miejsce.
W 2007 zespół zwyciężył w Amatorskich Mistrzostwach Moskwy, grupie B i zdobył awans do Drugiej Dywizji. Przed rozpoczęciem sezonu 2008 zmienił nazwę na MWD Rossii Moskwa, a po zakończeniu sezonu 2008 zajął ponownie pierwsze miejsce i awansował do Pierwszej Dywizji. W 2009 połączył się z FK Kryłatskoje Moskwa i zmienił nazwę na MWD Rossii-Kryłatskoje Moskwa, jednak 17 lipca 2009 zrezygnował z dalszych występów w Pierwszej Dywizji.
Potem klub zmienił nazwę na Pietrowka, 38 Moskwa i kontynuował występy w rozgrywkach amatorskich. W 2011 po fuzji z Smiena Moskwa przyjął nazwę Pietrowka, 38-Smiena Moskwa. W końcu 2013 fuzja rozpadła się i klub został rozwiązany.

</doc>
<doc id="1655243" url="https://pl.wikipedia.org/wiki?curid=1655243" title="Mihai Ghimpu">
Mihai Ghimpu

Mihai Ghimpu (ur. 19 listopada 1951 w Kiszyniowie) – mołdawski polityk i prawnik, przewodniczący Partii Liberalnej od 1998 do 2018, przewodniczący Parlamentu Republiki Mołdawii od 28 sierpnia 2009 do 28 grudnia 2010, pełniący obowiązki prezydenta Mołdawii od 11 września 2009 do 28 grudnia 2010.
Życiorys.
Mihai Ghimpu urodził się w 1951. Ukończył prawo na Państwowym Uniwersytecie Mołdawskim w Kiszyniowie. Od 1978 do 1990 pracował jako prawnik w przedsiębiorstwach państwowych. W 1988 był jednym z założycieli Frontu Ludowego Mołdawii, przewodniczył komitetowi wykonawczemu tej organizacji. W latach 1990–1998 wchodził w skład Parlamentu Republiki Mołdawii. W 1998 Mihai Ghimpu został przewodniczącym Partii Reform (przemianowanej w 2005 na Partię Liberalną). Również w 1998 rozpoczął prowadzenie prywatnej praktyki adwokackiej. W 2007 został radnym rady miejskiej Kiszyniowa, a od 2007 do 2008 był jej przewodniczącym.
W wyniku wyborów z 5 kwietnia 2009 ponownie został wybrany do parlamentu, a jego partia zdobyła w sumie 15 mandatów. We wcześniejszych wyborach parlamentarnych z 29 lipca 2009, rozpisanych po tym jak parlament nie zdołał dokonać wyboru nowego prezydenta, Partia Liberalna osiągnęła ten sam rezultat, a jej lider został powtórne wybrany na deputowanego.
8 sierpnia 2009 wraz z liderami trzech pozostałych opozycyjnych partii politycznych, Vladem Filatem, Marianem Lupu oraz Serafimem Urecheanem, utworzył Sojusz na rzecz Integracji Europejskiej, koalicję, której celem było przejęcie władzy od Partii Komunistów Republiki Mołdawii.
28 sierpnia 2009 Mihai Ghimpu został wybrany na przewodniczącego Parlamentu Republiki Mołdawii. W głosowaniu poparło go 53 deputowanych z czterech partii opozycyjnych. Zobowiązał się do podejmowania wysiłków na rzecz budowy demokratycznego i praworządnego państwa w Republice Mołdawii, w którym respektowane byłyby prawa wszystkich obywateli, niezależnie od ich pochodzenia. Wyraził pewność, że Sojusz na rzecz Integracji Europejskiej zapewni jego krajowi dynamiczny rozwój oraz otworzy drogę do integracji z rodziną europejskich narodów.
11 września 2009 Vladimir Voronin przesłał do parlamentu swoją rezygnację z funkcji p.o. prezydenta Mołdawii. Zgodnie z konstytucją, stanowisko to objął z urzędu Mihai Ghimpu jako przewodniczący parlamentu. Parlament w przyjętej rezolucji potwierdził wybór lidera liberałów na stanowisko tymczasowego prezydenta i skierował ją celem zatwierdzenia do Sądu Konstytucyjnego.
17 września 2009 Sąd Konstytucyjny zatwierdził wybór przewodniczącego parlamentu na urząd p.o. prezydenta jako zgodny z prawem. Tego samego dnia Mihai Ghimpu desygnował Vlada Filata na stanowisko premiera Mołdawii.
28 grudnia 2010 na pierwszym posiedzeniu parlamentu po wyborach, w których Mihai Ghimpu uzyskał poselską reelekcję, deputowani nie dokonali wyboru nowego przewodniczącego izby, co zgodnie z prawem automatycznie skutkowało przejęciem obowiązków głowy państwa przez premiera Vlada Filata. 30 grudnia 2010 na nowego przewodniczącego parlamentu został wybrany Marian Lupu, który przejął także obowiązki prezydenta.
W wyborach w 2014 ponownie startował z kierowanej przez siebie Partii Liberalnej, uzyskując mandat poselski na kolejną kadencję. W 2016 kandydował w pierwszych bezpośrednich wyborach prezydenckich. W pierwszej turze głosowania otrzymał 1,8% głosów. W 2018 ustąpił z funkcji przewodniczącego PL, zastąpił go na tym stanowisku jego krewny Dorin Chirtoacă.
Odznaczenia.
Odznaczony Orderem Republiki.

</doc>
<doc id="1655246" url="https://pl.wikipedia.org/wiki?curid=1655246" title="Dyslalia funkcjonalna">
Dyslalia funkcjonalna

Dyslalia funkcjonalna (bełkotanie czynnościowe, dyslalia czynnościowa, dyslalia ekspresywna, dyslalia środowiskowa) – zaburzenie mowy, odmiana dyslalii wyodrębniona ze względu na przyczyny, jakie ją powodują.
Charakteryzuje się wadliwą wymową głosek przy braku uszkodzeń organicznych w budowie aparatu artykulacyjnego.

</doc>
<doc id="1655249" url="https://pl.wikipedia.org/wiki?curid=1655249" title="FK Krasnodar">
FK Krasnodar

Futbolnyj Kłub Krasnodar () – rosyjski klub piłkarski z Krasnodaru, występujący w rozgrywkach Priemier-Ligi.
Historia.
FK Krasnodar założony został 22 lutego 2008 przez rosyjskiego biznesmena Sergieja Galickiego. 
Pierwsze lata.
W lutym 2008 FK Krasnodar otrzymał status klubu profesjonalnego i zadebiutował w Drugiej Dywizji. Swój pierwszy w historii mecz drużyna z Krasnodaru rozegrała przeciwko zespołowi FK Nika Krasnyj Sulin. Spotkanie to zakończyło się remisem 0:0. Pierwszy pełny sezon ligowy klub zakończył na trzecim miejscu w tabeli. Pomimo tego, że klub nie uplasował się na miejscu dającym bezpośredni awans, otrzymał promocje do Rosyjskiej Pierwszej Dywizji na skutek wycofania się dwóch wyżej sklasyfikowanych drużyn. 
Po dwóch latach gry na zapleczu najwyżej ligi, drużyna ostatecznie awansowała do Priemjer-Ligi. Po raz kolejny, zespół "Byków", otrzymał promocje do ligi wyżej, mimo zajęcia dopiero piątego miejsca w lidze. Tym razem, wyżej sklasyfikowane drużyny Saturna Ramenskoje, Wołgi Niżny Nowogród i KAMAZ-a Nabierieżnyje Czełny odmówiły gry w Primjer-Lidze ze względu na problemy finansowe. 
Drużyna prowadzona przez Slavoljuba Muslina, pomimo nierównej formy na przestrzeni całego sezonu, zakończyła debiutancki sezon na dziewiątym miejscu. W trakcie rozgrywek miały miejsce pierwsze pierwszoligowe derby Krasnodaru, które zwyciężył FK Krasnodar, pokonując w wyjazdowym spotkaniu (0:1) zespół Kubań Krasnodar.
Kolejny sezon był dla kierownictwa drużyny rozczarowujący. W styczniu 2013 klub opuścił najlepszy strzelec ostatniego sezonu, ormianin Jura Mowsisjan, dołączając do Spartaka Moskwa. Osłabiona drużyna prezentował się znacznie słabiej niż rok wcześniej, co przyczyniło się do zwolnienia szkoleniowca drużyny Slaboljuba Muslina wraz z końcem sezonu. 
Nowe otwarcie.
W sierpniu 2013 roku nowym trenerem drużyny został Rosjanin Oleg Kononow. Decyzja ta połączona ze sprowadzeniem do zespołu zawodników o uznanej marce jak Andreas Granqvist, Ari, Artur Jędrzejczyk czy Jurij Gazinski - przyniosła znaczną poprawę w grze zespołu. Sezon 2013/2014 był przełomowym dla klubu z Krasnodaru. Zespół zakończył rozgrywki ligowe na rekordowym piątym miejscu, co umożliwiło "Bykom" grę w europejskich pucharach w kolejnym sezonie. Ponadto drużyna świetnie spisywała się w Pucharze Rosji, dochodząc do jego finału, który po serii rzutów karnych przegrała z FK Rostów. Sezon 2014/2015 klub zakończył na najniższym stopniu ligowego podium, pechowo tracąc drugie miejsce w tabeli, dopiero w ostatniej kolejce. "Byki" po raz pierwszy zakwalifikowały się do fazy grupowej Ligi Europy sezonu 2014/2015, pokonując w eliminacjach estoński Sillamäe Kalev, węgierski Diósgyőri VTK i hiszpański Real Sociedad. W fazie grupowej Rosjanie zdobyli sześć punktów, które jednak nie przełożyły się na promocję do rundy play-off.
Pasmo sukcesów.
Kolejne lata sezony potwierdziły wysokie aspiracje zespołu. Drużyna regularnie walczyła o najwyższe ligowe pozycje, śmiało radząc sobie w europejskich pucharach. 
Prowadzeni przez byłego reprezentanta kraju Igora Szalimowa, krasnodarczycy po raz pierwszy dotarli do 1/8 finału Ligi Europy (2016/2017), odpadając w dwu meczach z hiszpańską Celtą Vigo. Czołowymi piłkarzami zespołu w tym okresie był rosyjski napastnik Fiodor Smołow, dwukrotny ligowy król strzelców, ofensywny pomocnik Viktor Claesson czy Charles Kaboré.
Gra z najlepszymi.
W sezonie 2020/2021 "Byki", po raz pierwszy awansowały do Ligi Mistrzów. Cel udało się osiągnąć po wyeliminowaniu greckiego PAOK-u w rundzie play-off. Zarówno domowe, jak i wyjazdowe spotkanie zakończyło się zwycięstwami 2:1 dla FK Krasnodaru. Krasnodarczycy, w swoim debiutanckim sezonie znaleźli się w grupie E, w której spotkali się z londyńską Chelsea, hiszpańską Sevillą oraz francuskim Stade Rennais. Jedno zwycięstwo, w domowym spotkaniu z Stade Rennais i dwa remisy przełożyły się na zajęcie trzeciego miejsca w grupie, co dało promocję do wiosennych gier w Lidze Europy. W rundzie play-off "Byki" odpadły po spotkaniach z chorwackim Dinamem Zagrzeb, przegrywając spotkanie domowe (2:3) jak i wyjazdowe (0:1). 
Zawodnicy.
Skład.
"Stan na 20 sierpnia 2022"
 
Stadion.
Budowa stadionu projektu Gerkan, Marg und Partner rozpoczęła się w 2013 roku. Stadion, oficjalnie otwarty został w październiku 2016 spotkaniem reprezentacji Rosji z reprezentacją Kostaryki, zakończonym wynikiem 3:4 .
Pierwszy mecz w roli gospodarza FK Krasnodar rozegrał 20 października 2016 w meczu 3. kolejki fazy grupowej Ligi Europy przeciwko FC Schalke 04. Pojemność stadionu ostatecznie wynosi 34 291 miejsc. Wokół trybun wykonany został również gigantyczny ekran panoramiczny o powierzchni 4800 metrów kwadratowych, który zastąpił tradycyjne telebimy. Dach stadionu wykonany z lekkiej membrany, a trybuny zostały wyposażone w specjalny system ogrzewania podczerwienią, aby zapewnić widzom maksymalny komfort oglądania meczów nawet podczas chłodnych dni.
Między 2009, a 2016 klub swoje domowe spotkania rozgrywał na stadionie Kubań, dzieląc go z lokalnym rywalem, Kubaniem Krasnodar.
Klubowa akademia.
Funkcjonująca od marca 2008 roku akademia jest jedną z najnowocześniejszych w piłkarskim świecie. 
Akademia ma swoje filie w dwudziestu miastach kraju Krasnodarskiego i Adygei. Akademia składa się z 10 boisk, stadionu na 3000 miejsc, szkoły, basenu, centrum rehabilitacyjnego, stołówki, sali gimnastycznej oraz hotelu dla adeptów. 
Właściciel klubu Sergiej Galicki wielokrotnie podkreślał swoją ambicję, że jego celem jest wystawienie całej jedenastki składającej się z zawodników urodzonych w regionie i wyszkolonych w strukturach klubu. 
Efekty działania klubowej szkółki przyszły bardzo szybko. W 2018 drużyna FK Krasnodar-2 zagrała w rozgrywkach młodzieżowej Ligi Mistrzów, gdzie po wyeliminowaniu kazaskiego Kajratu Ałmaty i węgierskiego Honvédu, opadła dopiero w rundzie play-off, po starciu z hiszpańskim Realem Madryt, przegrywając spotkanie w rzutach karnych. Do wychowanków klubu należą m.in. bramkarz Matwiej Safonow, skrzydłowy Magomied-Szapi Sulejmanow, napastnik Iwan Ignatjew oraz pomocnicy Daniił Fomin i Eduard Spercjan. Identyczną ścieżkę kariery, przebył trener drużyny w latach 2018-2021, Murad Musajew, awansując na to stanowisko z funkcji trenera drużyny młodzieżowej.
W trakcie Mistrzostw Świata 2018, z bazy klubowej korzystała reprezentacja Hiszpanii.

</doc>
<doc id="1655250" url="https://pl.wikipedia.org/wiki?curid=1655250" title="Dyslalia organiczna">
Dyslalia organiczna

Dyslalia organiczna (dyslalia dentalna, dyslalia mechaniczna) – zaburzenie mowy, odmiana dyslalii wyodrębniona ze względu na przyczyny, jakie ją powodują.
Charakteryzuje się defektami anatomicznymi peryferyjnego narządu artykulacyjnego i jest uwarunkowana obwodowymi uszkodzeniami takimi jak niedosłuch, anomalia jamy ustnej i uzębienia, a także anomalia języka i podniebienia.

</doc>
<doc id="1655252" url="https://pl.wikipedia.org/wiki?curid=1655252" title="Wybory do Izby Poselskiej Republiki Czeskiej w 2010 roku">
Wybory do Izby Poselskiej Republiki Czeskiej w 2010 roku

Wybory parlamentarne w Czechach odbyły się 28-29 maja 2010. Pierwotnie miały się odbyć 9 i 10 października 2009. Początkowo miały być to wybory przedterminowe, spowodowane faktem, że
centroprawicowy rząd Mirka Topolánka otrzymał 24 marca 2009 wotum nieufności. W związku z zaistniałą sytuacją liderzy głównych ugrupowań w Czechach porozumieli się co do tworzenia technicznego rządu tymczasowego i przeprowadzenia przedterminowych wyborów. Data 9 i 10 października została jednak zakwestionowana przez Trybunał Konstytucyjny, w związku z czym 5 lutego prezydent Czech Václav Klaus ogłosił termin wyborów parlamentarnych, wyznaczając je na 28-29 maja 2010. Do tego czasu władzę w kraju sprawował gabinet Jana Fischera.

</doc>
<doc id="1655253" url="https://pl.wikipedia.org/wiki?curid=1655253" title="Mistrzostwa Europy w Saneczkarstwie 2006">
Mistrzostwa Europy w Saneczkarstwie 2006

40. Mistrzostwa Europy w saneczkarstwie 2006 odbyły się w 21 – 22 stycznia w niemieckim Winterbergu. W tym mieście mistrzostwa odbyły się już czwarty raz (wcześniej w 1982, 1992 oraz 2000). Rozegrane zostały cztery konkurencje: jedynki kobiet, jedynki mężczyzn, dwójki mężczyzn oraz zawody drużynowe. W tabeli medalowej najlepsze były Niemcy.

</doc>
<doc id="1655254" url="https://pl.wikipedia.org/wiki?curid=1655254" title="Dyslalia motoryczna">
Dyslalia motoryczna

Dyslalia motoryczna – zaburzenie mowy, odmiana dyslalii wyodrębniona ze względu na przyczyny, jakie ją powodują.
Powstaje jako wynik zaburzeń przewodnictwa odśrodkowego tj. od kory mózgowej do nerwów obwodowych i zaliczana jest do dyslalii ekspresywnej.

</doc>
<doc id="1655256" url="https://pl.wikipedia.org/wiki?curid=1655256" title="Imperium, nad którym nigdy nie zachodzi słońce">
Imperium, nad którym nigdy nie zachodzi słońce

Imperium, nad którym nigdy nie zachodzi słońce (, ) – określenie używane w odniesieniu do imperium o terytorium tak rozległym, że w dowolnym momencie jest takie miejsce na jego powierzchni, gdzie trwa dzień. W zasadzie dotyczyło ono dwóch światowych mocarstw dominujących w skali globalnej: imperium hiszpańskiego i imperium brytyjskiego.
Historia.
Hiszpania.
Słowa te zostały po raz pierwszy użyte w odniesieniu do XVI-wiecznej Hiszpanii przez Karola V Habsburga. Imperium, którym zarządzał, obejmowało obok Półwyspu Iberyjskiego, południowej części Półwyspu Apenińskiego, Austrii i Niderlandów liczne kolonie hiszpańskie w Ameryce.
Określenie to używane było również względem państwa należącego do syna Karola – Filipa II Hiszpańskiego. W 1556 odziedziczył on wszystkie posiadłości swojego ojca (z wyjątkiem Świętego Cesarstwa Rzymskiego), a w 1581, po bezpotomnej śmierci króla Portugalii, Henryka I, Filip został jej królem, co zapoczątkowało trwającą do 1640 unię personalną między oboma krajami (tzw. unię iberyjską). Wcześniej, w 1565, Hiszpanie rozpoczęli kolonizację Filipin, więc imperium Filipa Hiszpańskiego rozciągało się na wszystkie kontynenty poza Australią i Antarktydą (ówcześnie nieznane).
Wielka Brytania.
W XIX wieku określenie ponownie odżyło, tym razem jako określenie imperium brytyjskiego (zwłaszcza w czasie epoki wiktoriańskiej), które u szczytu swojej potęgi osiągnęło rozmiar ponad 33 mln km², co stanowi około 1/4 całkowitej powierzchni lądów, będąc największym imperium w historii świata.
Stany Zjednoczone.
Podobnych słów używano również w odniesieniu do strefy wpływów Stanów Zjednoczonych, m.in. w artykule z 1897, w którym napisano, że „słońce nigdy nie zachodzi nad Wujem Samem” ("The sun never sets on Uncle Sam").

</doc>
<doc id="1655258" url="https://pl.wikipedia.org/wiki?curid=1655258" title="Kongregacjonaliści">
Kongregacjonaliści



</doc>
<doc id="1655259" url="https://pl.wikipedia.org/wiki?curid=1655259" title="Dyslalia sensoryczna">
Dyslalia sensoryczna

Dyslalia sensoryczna (dyslalia audiogenna) – zaburzenie mowy, odmiana dyslalii wyodrębniona ze względu na przyczyny, jakie ją powodują.
Powstaje w wyniku zaburzeń przewodnictwa wstępującego tj. od obwodu do kory mózgowej i zaliczana jest do dyslalii impresywnej.

</doc>
<doc id="1655261" url="https://pl.wikipedia.org/wiki?curid=1655261" title="Dyslalia pochodzenia ośrodkowego">
Dyslalia pochodzenia ośrodkowego

Dyslalia pochodzenia ośrodkowego (bełkotanie czynnościowe, dyslalia czynnościowa, dyslalia ekspresywna, dyslalia środowiskowa) – zaburzenie mowy, odmiana dyslalii wyodrębniona ze względu na przyczyny, jakie ją powodują.
Wynika z nieprawidłowego funkcjonowania ośrodkowego układu nerwowego.

</doc>
<doc id="1655263" url="https://pl.wikipedia.org/wiki?curid=1655263" title="Przedmieście Głogowskie">
Przedmieście Głogowskie

Przedmieście Głogowskie (niem. "Glogauer Haag, Glogauer Vorstadt") – dzielnica Legnicy położona w północnej części miasta, teren przyłączony do miasta w 1873 roku.
Głównymi ulicami są: ulica Brama Głogowska, Leszczyńska, Bydgoska, Poznańska – prowadząca do obwodnicy miasta, Głogowska i Słubicka.
Na północy, zachodzie i południu dzielnicy przebiegają linie kolejowe, po zachodniej i południowej stronie płynie rzeka Czarna Woda, nad którą są przerzucone 3 mosty drogowe, 1 kładka piesza.
Komunikacja miejska porusza się ulicami Poznańską, Głogowską i Słubicką, Bramą Głogowską oraz Bydgoską, gdzie łącznie znajduje się 9 przystanków. Przy ulicy Poznańskiej, obok chłodni znajduje się pętla autobusowa.
Po zachodniej stronie ulokowały się firmy oraz hurtownie, na północy za linią kolejową znajduje się chłodnia, Centrum Chemiczne oraz przedsiębiorstwa.
Starsza część dzielnicy (ulice: Głogowska, Prusa, Kochanowskiego, Kraszewskiego, Łokietka, Skłodowskiej-Curie, Rybacka, Okólna, Garncarska i Brama Głogowska) zabudowana jest kamienicami 4- i 5-kondygnacyjnymi, zaś nowsza jej część to wille oraz bloki 5-kondygnacyjne z wielkiej płyty. Obręb pomiędzy ulicami Bydgoską, Poznańską a torami kolejowymi jest zabudowany budynkami przejętymi po dawnych koszarach.
Znajduje się tu Park Gdański o powierzchni 1,3 ha, który powstał w 1892 roku, oraz miejskie kąpielisko "Kormoran" o powierzchni 15 ha. W 2008 roku kąpielisko zostało gruntownie odnowione i przystosowane do obiektu rekreacyjnego.
Dzielnica graniczy z:
Ważniejsze obiekty publiczne:

</doc>
<doc id="1655265" url="https://pl.wikipedia.org/wiki?curid=1655265" title="Poniżej krytyki">
Poniżej krytyki

Poniżej krytyki – drugi album zespołu Papa Dance nagrany pod koniec 1986 roku. Znajduje się na nim dziesięć utworów, oraz, po raz pierwszy w Polsce – program (quiz o zespole) przeznaczony dla komputerów ZX Spectrum. W kwietniu 2008 roku album został wydany na CD.

</doc>
<doc id="1655266" url="https://pl.wikipedia.org/wiki?curid=1655266" title="Izabella Olejnik">
Izabella Olejnik

Izabella Olejnik (ur. 29 listopada 1951 w Łodzi) – polska aktorka filmowa i teatralna, mezzosopran. Znana z Kabareciku Olgi Lipińskiej, z którym współpracowała od 1979, jako Bellisima.
W 1976 zdała egzamin eksternistyczny dla aktorów dramatu.

</doc>
<doc id="1655268" url="https://pl.wikipedia.org/wiki?curid=1655268" title="Dyslalia pochodzenia obwodowego">
Dyslalia pochodzenia obwodowego

Dyslalia pochodzenia obwodowego – zaburzenie mowy, odmiana dyslalii wyodrębniona ze względu na przyczyny, jakie ją powodują.
Powstaje w wyniku nieprawidłowej budowy receptora słuchowego lub obwodowego narządu artykulacyjnego.

</doc>
<doc id="1655269" url="https://pl.wikipedia.org/wiki?curid=1655269" title="Henry Latimer">
Henry Latimer

Henry Latimer (ur. 24 kwietnia 1752 w Newport, zm. 19 grudnia 1819 w Filadelfii) – amerykański polityk.
Z wykształcenia lekarz, służył jako chirurg podczas wojny o niepodległość. Delegat do Izby Reprezentantów w latach 1794-1795 i Senatu w latach 1795-1801 z ramienia Federalistów.

</doc>
<doc id="1655271" url="https://pl.wikipedia.org/wiki?curid=1655271" title="Henry Latimer (senator)">
Henry Latimer (senator)



</doc>
<doc id="1655275" url="https://pl.wikipedia.org/wiki?curid=1655275" title="Paolo Costa">
Paolo Costa

Paolo Costa (ur. 23 lipca 1943 w Wenecji) – włoski polityk i ekonomista, profesor, minister, eurodeputowany.
Życiorys.
Ukończył w 1968 studia wyższe z zakresu ekonomii na Uniwersytecie Ca'Foscari w Wenecji, po których rozpoczął działalność naukową. Był m.in. w profesorem wizytującym na Uniwersytecie w Reading i wykładowcą na New York University. W 1982 został profesorem zwyczajnym Uniwersytetu Ca'Foscari, pełnił funkcję prorektora, a w latach 1992-1996 rektora tej uczelni.
20 listopada 1996 zastąpił Antonio Di Pietro na stanowisku ministra robót publicznych w rządzie Romano Prodiego. Urząd ten sprawował do 21 października 1998. W 1999 (z listy Demokratów) i w 2004 (z listy Drzewa Oliwnego i rekomendacji partii Margherita) uzyskiwał mandat posła do Parlamentu Europejskiego. W 2009 nie ubiegał się o reelekcję.
W okresie 2000–2005 był jednocześnie burmistrzem Wenecji. W 2007 dołączył do powstałej z połączenia kilku centrolewicowych ugrupowań Partii Demokratycznej. Objął stanowisko prezesa zarządu Portu Wenecja.

</doc>
<doc id="1655278" url="https://pl.wikipedia.org/wiki?curid=1655278" title="Jezioro Dobrowieckie Małe">
Jezioro Dobrowieckie Małe

Jezioro Dobrowieckie Małe – jezioro w województwie zachodniopomorskim, w powiecie białogardzkim, w gminie Tychowo.
 Nad jeziorem znajduje się kąpielisko niestrzeżone. Miejsce do biwakowania, miejsce postoju.
W 1950 roku wprowadzono urzędowo nazwę "Jezioro Dobróweckie Małe", zastępując poprzednią niemiecką nazwę jeziora – "Kleiner See". W 2006 roku Komisja Nazw Miejscowości i Obiektów Fizjograficznych w wykazie hydronimów przedstawiła nazwę "Jezioro Dobrowieckie Małe".

</doc>
<doc id="1655280" url="https://pl.wikipedia.org/wiki?curid=1655280" title="José Lebrún Moratinos">
José Lebrún Moratinos

José Alí Lebrún Moratinos (ur. 19 marca 1919 w Puerto Cabello, zm. 21 lutego 2001 w Caracas) – wenezuelski duchowny katolicki, kardynał, arcybiskup metropolita Caracas.
Życiorys.
Studiował filozofię w Rzymie i teologię w Bogocie. Święcenia kapłańskie otrzymał w rodzinnej diecezji Valencia 19 grudnia 1943 roku, po czym przez kilkanaście lat pracował jako duszpasterz parafialny. 2 sierpnia 1956 został mianowany biskupem pomocniczym diecezji Maracaibo, zaś w kilkanaście miesięcy później jej administratorem apostolskim. W latach 1958–1962 był biskupem nowo utworzonej diecezji Maracay, następnie ordynariuszem Walencji, a 16 września 1972 roku Paweł VI mianował go arcybiskupem tytularnym Voncaria i koadiutorem z prawem następstwa arcybiskupa Caracas, kard. José Humberto Quintero, oraz administratorem apostolskim "sede plena" tejże metropolii. Rządy pasterskie przejął w niej 24 maja 1980 roku. Szczególną troską otaczał ubogich, był to bowiem okres gwałtownego wzrostu liczby ludności Caracas i związanych z tym napięć społecznych. 2 lutego 1983 roku Jan Paweł II mianował go kardynałem, przydzielając mu kościół tytularny św. Pankracego. 27 maja 1995 roku papież przyjął dymisję złożoną z urzędu ze względu na wiek.

</doc>
<doc id="1655281" url="https://pl.wikipedia.org/wiki?curid=1655281" title="Vlad Filat">
Vlad Filat

Vladimir (Vlad) Filat (ur. 6 maja 1969 w Lăpuşnie w rejonie Hîncești) – mołdawski polityk, przewodniczący Partii Liberalno-Demokratycznej (PLDM), premier Mołdawii od 25 września 2009 do 25 kwietnia 2013, pełniący obowiązki prezydenta od 28 do 30 grudnia 2010.
Życiorys.
Działalność do 2009.
Vlad Filat w 1986 ukończył szkołę średnią w mieście Lăpuşna. Od 1987 do 1989 odbywał obowiązkową służbę wojskową w armii radzieckiej. W latach 1989–1990 kształcił się w technikum w Kiszyniowie. W latach 1990–1994 studiował prawo na Uniwersytecie Aleksandra Jana Cuzy w Jassach w Rumunii.
Od 1994 do 1998 był dyrektorem generalnym spółki RoMold Trading SRL. W 1997 należał do założycieli Demokratycznej Partii Mołdawii (PDM), w szeregach której pozostał do 2005. Od 1998 do 1999 pełnił funkcję dyrektora Departamentu Prywatyzacji i Zarządzania Własnością Państwową w Ministerstwie Gospodarki i Reform. Od 12 marca do 12 listopada 1999 zajmował stanowisko ministra stanu w gabinecie premiera Iona Sturzy.
W 2000 został wiceprezesem Partii Demokratycznej Mołdawii. W wyborach parlamentarnych w marcu 2005 uzyskał mandat deputowanego do Parlamentu Republiki Mołdawii z ramienia PDM. Do 2009 zajmował w nim stanowisko wiceprzewodniczącego Komisji Bezpieczeństwa, Porządku Publicznego i Obrony.
W czerwcu 2007 wziął udział w wyborach lokalnych na stanowisko burmistrza Kiszyniowa, w których zdobył 8,3% głosów poparcia. W 2007 opuścił PDM i wstąpił do nowo utworzonej Partii Liberalno-Demokratycznej. 8 grudnia 2007 Vlad Filat został wybrany na przewodniczącego PLDM w czasie jej kongresu założycielskiego.
W wyniku wyborów z kwietnia 2009 dostał się ponownie do parlamentu, a jego partia zdobyła 15 mandatów. W powtórnych wyborach parlamentarnych z lipca tegoż roku PLDM zdobyła 18 miejsc w parlamencie, a Vlad Filat po raz trzeci objął mandat deputowanego.
8 sierpnia 2009 wraz z liderami trzech pozostałych opozycyjnych partii politycznych, Marianem Lupu, Mihaiem Ghimpu oraz Serafimem Urecheanem, utworzył Sojusz na rzecz Integracji Europejskiej, koalicję, której celem było przejęcie władzy od Partii Komunistów Republiki Mołdawii.
Premier.
28 sierpnia 2009 sojusz ogłosił Vlada Filata swoim kandydatem na stanowisko premiera. 17 września 2009 p.o. prezydenta Mihai Ghimpu desygnował go na ten urząd. Tego samego dnia parlament przyjął ustawę o reorganizacji struktury rządu, która pozostawiała liczbę ministerstw na poziomie 16, lecz zmieniała ich nazwę i zakres kompetencji.
25 września 2009 parlament, większością 53 głosów, powołał Vlada Filata na stanowisko premiera. Zatwierdził również program nowego rządu, zatytułowany „Integracja Europejska: Wolność, Demokracja, Dobrobyt”, w którym zostało nakreślonych 5 priorytetów gabinetu: integracja europejska, zjednoczenie całego kraju (przyłączenie Naddniestrza), ustanowienia rządów prawa, przezwyciężenie kryzysu gospodarczego i zagwarantowanie rozwoju gospodarki oraz decentralizacja władzy na rzecz samorządu lokalnego. W swoim exposé premier zadeklarował poprawę stosunków z sąsiednimi państwami, w tym zniesienie nałożonych po kwietniowych zamieszkach wiz dla obywateli Rumunii, a także podpisanie umowy o małym ruchu granicznym z tym krajem. Zapowiedział również przyspieszenie negocjacji członkowskich z UE i zachowanie neutralności między Rosją a NATO.
W nowym gabinecie Partii Liberalno-Demokratycznej przypadło 5 tek ministerialnych, Demokratycznej Partii Mołdawii i Partii Liberalnej po 4, a Sojuszowi Nasza Mołdawia – 3.
Po wyborach parlamentarnych w listopadzie 2010 premier Vlad Filat, wybrany ponownie na posła, pełnił obowiązki prezydenta od 28 do 30 grudnia 2010, gdyż parlament na pierwszym swoim posiedzeniu nie dokonał wyboru przewodniczącego izby. 30 grudnia 2010 przewodniczącym parlamentu został wybrany Marian Lupu, który przejął obowiązki głowy państwa.
5 marca 2013 parlament Mołdawii przegłosował wotum nieufności wobec rządu Vlada Filata. Prezydent przyjął dymisję 8 marca 2013. Swoje obowiązki Vlad Filat pełnił do 25 kwietnia 2013, kiedy to sąd konstytucyjny orzekł, że na pełniącego obowiązki premiera należy mianować inną osobę niż ustępujący. W konsekwencji prezydent Nicolae Timofti mianował na tę funkcję ministra spraw zagranicznych Iuriego Leancę.
Działalność od 2013.
W wyborach w 2014 Vlad Filat ponownie startował z kierowanej przez siebie Partii Liberalno-Demokratycznej, uzyskując mandat poselski na kolejną kadencję. W październiku 2015 został pozbawiony immunitetu poselskiego, a następnie zatrzymany pod zarzutem defraudacji. W czerwcu 2016 został skazany za nadużycia władzy i korupcję na karę dziewięciu lat pozbawienia wolności.
W 2016 na czele PLDM zastąpił go Viorel Cibotaru. Vlad Filat powrócił na funkcję przewodniczącego partii w 2020.
Odznaczenia i wyróżnienia.
Odznaczony Orderem Republiki i rumuńskim Orderem Wiernej Służby. Otrzymał tytuł „Człowieka Roku” 2010 Forum Ekonomicznego.
Życie prywatne.
Vlad Filat jest żonaty, ma syna i córkę.

</doc>
<doc id="1655282" url="https://pl.wikipedia.org/wiki?curid=1655282" title="Pocałunek Mongolskiego Księcia">
Pocałunek Mongolskiego Księcia



</doc>
<doc id="1655283" url="https://pl.wikipedia.org/wiki?curid=1655283" title="Yoshikazu Norota">
Yoshikazu Norota

 – japoński skoczek narciarski.
W swojej karierze wystąpił w niemal 30 konkursach Pucharu Świata. W zawodach tej rangi zadebiutował 1 grudnia 1991 w Thunder Bay, gdzie zajął 58. pozycję. Pierwsze punkty zdobył 22 stycznia 1994 w Sapporo (gdzie był 26.), a w całej karierze zdobywał je w sumie dziesięciokrotnie. W pojedynczym konkursie najwyżej uplasował się na 5. miejscu (11 stycznia 1998 w Ramsau), a w czołowej dziesiątce plasował się jeszcze raz – 6 marca 1999 w Lahti, gdzie był 10. Łącznie w swojej karierze zdobył 127 punktów, czterokrotnie będąc klasyfikowanym w klasyfikacji generalnej Pucharu Świata – w sezonie 1993/1994 był 75. (12 punktów), w sezonie 1995/1996 69. (19 pkt.), w sezonie 1997/1998 45. (60 pkt.), a w sezonie 1998/1999 55. (36 pkt.).
Wziął również udział w ponad 60 zawodach Pucharu Kontynentalnego, raz zajmując miejsce na podium – 15 stycznia 1996 w Sapporo zwyciężył w zawodach tej rangi.
W oficjalnych zawodach międzynarodowych organizowanych przez FIS występował do 2002.

</doc>
<doc id="1655285" url="https://pl.wikipedia.org/wiki?curid=1655285" title="Jezioro Dobrowieckie Wielkie">
Jezioro Dobrowieckie Wielkie

Jezioro Dobrowieckie Wielkie – jezioro o powierzchni 14,4 ha w województwie zachodniopomorskim, w powiecie białogardzkim, w gminie Tychowo. 
 Nad jeziorem znajduje się kąpielisko niestrzeżone. Miejsce do biwakowania, miejsce postoju. 
W 1950 roku wprowadzono urzędowo nazwę "Jezioro Dobróweckie Wielkie", zastępując poprzednią niemiecką nazwę jeziora – "Grosser See". W 2006 roku Komisja Nazw Miejscowości i Obiektów Fizjograficznych w wykazie hydronimów przedstawiła nazwę "Jezioro Dobrowieckie Wielkie".

</doc>
<doc id="1655289" url="https://pl.wikipedia.org/wiki?curid=1655289" title="Zmartwychwstanie (obraz El Greca)">
Zmartwychwstanie (obraz El Greca)

Zmartwychwstanie Chrystusa – obraz hiszpańskiego malarza pochodzenia greckiego Dominikosa Theotokopulosa, znanego jako El Greco. Jest to jedno z późnych i dojrzałych dzieł artysty, który wypracował już swój pełen dramaturgii styl. Jego praca odznacza się ekspresją, deformacjami postaci i przestrzeni oraz nietypową, rozedrganą kolorystyką.
Historia obrazu.
Dzieło, wraz z siedmioma innymi obrazami, powstało na mocy testamentu patronki kolegium Marii de Cordoba y Aragon, zmarłej w 1593 roku. Patronka była damą do towarzystwa królowej Anny, ostatniej żony króla Hiszpanii Filipa II. Wykonawcy jej testamentu zlecili El Greco wykonanie obrazów ołtarzowych znanych później jako Retabulum doñi Marii de Aragón. Maria, jako fundatorka seminarium duchownego w Madrycie, zadbała o wyposażenie seminaryjnego kościoła. W czasie wojen napoleońskich budynek uległ zniszczeniu, a "Zmartwychwstanie" eksponowane jest obecnie w madryckim muzeum Prado.
Opis obrazu.
Obraz ma kształt ustawionego pionowo, wydłużonego prostokąta. W górnej części płótna przedstawiona jest blada i rozświetlona postać Chrystusa unoszącego się ku Niebu. Zbawiciel trzyma w lewej ręce biały sztandar, symbol zwycięstwa, zza jego pleców powiewa czerwona materia, która symbolizuje męczeństwo. Postać Chrystusa otacza owalna mandorla, tło pozbawione jest szczegółów, a obraz świadomie pozbawiony perspektywy robi wrażenie zatłoczonego. Uwagę widza przykuwają stopy Chrystusa, które znajdują się w geometrycznym środku kompozycji, ułożone są one tak, jakby nadal były przybite do Krzyża.
Poniżej postaci Chrystusa kłębi się grupa przerażonych żołnierzy pilnujących grobu. Ich pełne ekspresji, powyginane ciała i rozrzucone elementy uzbrojenia kontrastują ze spokojem postaci Zbawiciela. Całość kompozycji uzupełnia nienaturalne oświetlenie, nie posiadające jednoznacznego źródła, a refleksy światła zdają się żarzyć na ciałach i przedmiotach.
Kompozycja obrazu nawiązuje do innych płócien stanowiących pierwotne wyposażenie kościoła, do którego był przeznaczony (obok wisiało "Ukrzyżowanie"). Pod względem formalnym dzieło można zaliczyć do manieryzmu rzymskiego, świadczą o tym takie cechy jak brak tła, pierwszoplanowość postaci i zwarte, zagęszczone ich rozmieszczenie. Krytycy dopatrują się też wpływu malarstwa bizantyjskiego, np. charakterystyczny, romboidalny nimb wokół głowy Chrystusa.
"Zmartwychwstanie" El Greca oddaje żarliwość hiszpańskiej religijności przełomu XVI i XVII wieku, autor przedstawił swój stosunek do dwóch tajemnic wiary, zmartwychwstania i wniebowstąpienia. Obraz uchodzi za jedno z najwybitniejszych przedstawień tematu Zmartwychwstania epoki renesansu i wymieniany jest na równi z freskiem Piera della Francesca.

</doc>
<doc id="1655300" url="https://pl.wikipedia.org/wiki?curid=1655300" title="Barak Yitzhaki">
Barak Yitzhaki



</doc>
<doc id="1655302" url="https://pl.wikipedia.org/wiki?curid=1655302" title="Trzęsienie ziemi we Włoszech, 2009">
Trzęsienie ziemi we Włoszech, 2009



</doc>
<doc id="1655305" url="https://pl.wikipedia.org/wiki?curid=1655305" title="Dreissena polymorpha">
Dreissena polymorpha



</doc>
<doc id="1655307" url="https://pl.wikipedia.org/wiki?curid=1655307" title="Jewgienij Nabokow">
Jewgienij Nabokow

Jewgienij Wiktorowicz Nabokow (ros. Евгений Викторович Набоков; ur. 25 lipca 1975 w Ust-Kamienogorsku, Kazachska SRR) – rosyjski hokeista pochodzenia kazachskiego, reprezentant Kazachstanu i Rosji, olimpijczyk.
Kariera klubowa.
Nabokow swoją karierę hokejową rozpoczął w swoim rodzinnym mieście w klubie Torpedo. W swoim pierwszym sezonie zagrał w jednym meczu. W tym klubie Jewgienij grał do 1994 roku. W tym czasie dwukrotnie został mistrzem Kazachstanu. Po udanych mistrzostwach świata, które odbyły się na Słowacji zawodnik przeniósł się do Dinamo Moskwa. Po trzech latach został wybrany przez San Jose Sharks w drafcie jako 219 zawodnik. Jednak na pierwszy start w najlepszej lidze świata do sezonu 1999/2000, kiedy to 1 stycznia 2000 roku zagrał przeciwko Nashville Predators. 4 lutego 2001 roku po raz pierwszy zagrał w meczu gwiazd (został wygrany do drużyny świata). W tym samym sezonie zdobył Calder Memorial Trophy dla najlepszego debiutanta w sezonie zasadniczym. Do historii przeszedł jego gol w meczu przeciwko Vancouver Canucks odbywający się 10 marca 2002 roku. Był to pierwszy gol bramkarza nieurodzonego w Ameryce Północnej w meczu NHL, a dziewiąty w ogóle. W czasie lokautu w sezonie 2004/2005 grał w rosyjskim zespole Mietałłurg Magnitogorsk w którym awansował do ćwierćfinału mistrzostw Rosji. Po roku przerwy powrócił do San Jose Sharks. W klubie tym występował do 2010. Od lipca 2010 do 13 grudnia 2010 występował w rosyjskim klubie SKA Sankt Petersburg. 20 stycznia 2011 podpisał pierwotnie 1-roczny kontrakt z Detroit Red Wings, jednakże następnie pozyskał go klub New York Islanders. W lipcu 2013 przedłużył kontrakt o rok. Od lipca 2014 zawodnik Tampa Bay Lightning. 9 lutego 2015 został ponownie zawodnikiem San Jose Sharks, w którym rozegrał 10 z 14 sezonów NHL, a dwa dni później ogłosił zakończenie kariery zawodniczej.
Kariera reprezentacyjna.
Nabokow występował w dwóch reprezentacjach. Dla Kazachstanu zagrał między innymi podczas mistrzostw świata grupy C na Słowacji, gdzie zagrał w trzech meczach, a Kazachowie zajęli czwarte miejsce. Od tego czasu reprezentował tylko barwy Rosji dla której zdobył złoty medal w 2008 roku na mistrzostwach świata elity w Kanadzie złoty medal, zostając przy okazji wybrany do drużyny gwiazd turnieju oraz najlepszym bramkarzem turnieju. Uczestniczył również w Igrzyskach Olimpijskich w Turynie, gdzie Rosja zajęła piąte miejsce.
Statystyki międzynarodowe
"GP = mecze, W = zwycięstwa, L = Porażki, T = Remisy, MIN = minuty spędzone na lodowisku, GA = Stracone bramki, SO = Karne, GAA = Średnia liczba straconych bramek na mecz"

</doc>
<doc id="1655313" url="https://pl.wikipedia.org/wiki?curid=1655313" title="Dziś są moje urodziny - The Best of">
Dziś są moje urodziny - The Best of



</doc>
<doc id="1655315" url="https://pl.wikipedia.org/wiki?curid=1655315" title="Pomnik Żołnierzy Radzieckich w Mikolinie">
Pomnik Żołnierzy Radzieckich w Mikolinie

Pomnik Żołnierzy Radzieckich w Mikolinie – pomnik w miejscowości Mikolin, poświęcony pamięci żołnierzy Pierwszego Ukraińskiego Frontu Armii Czerwonej, poległych w dniach 23–30 stycznia 1945 roku, podczas forsowania Odry na odcinku od Lipek do Żelaznej pod Opolem.
Napisy.
Na pomniku umieszczono następujące napisy w języku rosyjskim:
(Wieczna sława bohaterom poległym w walkach o wolność i niepodległość naszego kraju).
Historia walk podczas forsowania Odry.
W końcowym etapie operacji wiślańsko-odrzańskiej czołowe oddziały 1 Frontu Ukraińskiego, zbliżyły się do linii Odry, na odcinku od Lipek do Żelaznej pod Opolem, gdzie niemal z marszu zaczęły przeprawiać się przez Odrę na jej lewy brzeg. Jedyna przeprawa mostowa na tym odcinku, w Mikolinie, została wysadzona przez Niemców w dniu 22 stycznia. W centrum pasa natarcia walczyły oddziały 5. Gwardyjskiej Armii. Początkowo czerwonoarmiści mieli trochę szczęścia, ponieważ pierwszy rzut zdołał pokonać zamarzniętą rzekę po lodzie. Jednak niebawem niemiecka artyleria skruszyła tę naturalną przeprawę. Historycy zgodni są co do tego, że w województwie opolskim najtrudniejsze walki toczyły się o przyczółki pod Lipkami, Skorogoszczą (Mikolinem i Golczowicami) i Żelazną. Niemcy na lewym brzegu Odry mieli przygotowane umocnienia polowe, zapory inżynierskie oraz silne punkty oporu w niektórych miejscowościach. Nad ranem 23 stycznia 1945 roku udało się czerwonoarmistom uchwycić przyczółek w Golczowicach. Terenu tego broniły: estoński kolaborancki 45 Ochotniczy Pułk Grenadierów SS, batalion niszczycieli czołgów, batalion saperów oraz kompania Volkssturmu, która to jednostka według niektórych źródeł była najliczniejszą z wymienionych.
Dowódca dwóch pułków radzieckich biorących udział w tych walkach – generał-major został tu śmiertelnie ranny odłamkiem pocisku artyleryjskiego. Był to jedyny radziecki generał poległy w województwie opolskim.
Po opanowaniu przyczółków na lewym brzegu Odry zaczęła wzrastać liczebność wojsk radzieckich. 27 stycznia 1945 atakując przy wsparciu czołgów od strony Golczowic zdobyli sąsiedni Mikolin. Te same oddziały wsparte dodatkowymi czołgami próbowały przedostać się 30 stycznia do Skorogoszczy. Jednak Niemcy, dobrze tu umocnieni, zdołali to uderzenie odeprzeć, Rosjanom nie powiodło się także dodatkowe natarcie od strony Naroka. 31 stycznia do walk w okolicach Skorogoszczy napłynęły nowe oddziały radzieckie, które miały nacierać w kierunku na Łosiów. Czerwonoarmiści napotkali tu duże trudności podczas kolejnego forsowania, tym razem Nysy Kłodzkiej. Jednak po 45-minutowym ostrzale artyleryjskim sforsowali Nysę Kłodzką od strony jej ujścia pod Skorogoszczą. W dniu 4 lutego, 55 Korpus Strzelców przy mocnym wsparciu ogniowym 18 Brygady Rakietowej zdobył Skorogoszcz oraz sąsiednią Chróścinę, Borkowice i Lewin Brzeski. 6 lutego czerwonoarmiści opanowali twierdzę Brzeg, będącą ważnym ogniwem w hitlerowskim systemie obronnym nad Odrą. W walkach o Brzeg życie swoje oddało około 400 czerwonoarmistów.
Mity związane z forsowaniem Odry pod Mikolinem.
Wokół pomnika i faktów które upamiętnia przez lata narosło wiele opowieści, przede wszystkim co do liczby żołnierzy poległych podczas forsowania Odry. Błędnie uważano, że zginęło w tym miejscu aż 40 000 żołnierzy, a mit ten znalazł się w wielu publikacjach i przewodnikach po regionie.
Radziecki demograf w swojej książce "'Wojny a zaludnienie Europy" (ros. Войны и народонаселение Европы) podaje przelicznik zabitych i rannych, wynoszący podczas działań frontowych minimum 1:3. To znaczy, że gdyby w okolicach Mikolina faktycznie poległo 40 000 żołnierzy, to przynajmniej trzy razy tyle musiałoby zostać rannych. Straty Armii Czerwonej wyniosłyby wówczas 160 000 ludzi. Dla porównania rzeczywiście największa bitwa na ziemiach polskich – 6 miesięcy walk na Wale Pomorskim – kosztowała życie 32 000 żołnierzy.
W okolicach Skorogoszczy poległo 325 żołnierzy radzieckich, których pochowano na cmentarzu w Skorogoszczy, skąd 12 i 13 sierpnia 1953 r. prochy ich ekshumowano i przeniesiono do Kluczborka na radziecki cmentarz wojenny. Oprócz tych poległych żołnierzy wielu zapewne utonęło podczas forsowania Odry i Nysy Kłodzkiej pod Skorogoszczą, tak więc straty były znacznie większe. Według historyków wojskowości była to liczba 600–700 poległych czerwonoarmistów. Porównując z Opolem, gdzie zginęło 300 radzieckich żołnierzy, z Brzegiem – 400, i innymi miejscami województwa, to walki w okolicach Skorogoszczy – Mikolina i tak pochłonęły najwięcej ofiar ludzkich, na pewno jednak nie można tych ofiar liczyć w dziesiątkach tysięcy.
Ponadto dowódca frontu – marszałek Iwan Koniew nawet nie wspomina o Mikolinie w swoich pamiętnikach. Milczą o nim również źródła niemieckie, a niemiecka propaganda u schyłku wojny na pewno nie przeoczyła by takiego sukcesu. O tej bitwie nie wspomina również generał major Hans von Ahlfen, autor relacji z walk o Popielów, Skorogoszcz i Mikolin, publikowanych w niemieckich wydawnictwach oraz powojennej prasie.
Historia pomnika.
Pomnik wybudowała w okresie sierpień–październik 1945 roku, stacjonująca w Skorogoszczy jednostka wojsk inżynieryjnych Armii Czerwonej (patrz dział: napisy). Już jesienią 1945 roku pomnik wita pierwszych składających hołd. Od tej pory staje się miejscem, gdzie władze miejscowe i wojewódzkie oraz młodzież i dzieci z okolicznych szkół przyjeżdżały składać kwiaty z okazji różnych rocznic, a żołnierze jednostek Północnej Grupy Wojsk Armii Radzieckiej z pobliskiego Brzegu składali przysięgi.
Pomnik dzisiaj.
22 czerwca 2017 roku pomnik został odsłonięty po remoncie, dokonanym przez Stowarzyszenie Kursk. Obecni byli rosyjscy kombatanci oraz konsul Federacji Rosyjskiej, a także dwie telewizje. W niektórych polskich środowiskach renowacja wzbudziła kontrowersje, zaś według IPN nadaje się on do usunięcia w niedalekiej przyszłości jako „symbol systemu totalitarnego”.

</doc>
<doc id="1655318" url="https://pl.wikipedia.org/wiki?curid=1655318" title="Sobór św. Teodozjusza w Cleveland">
Sobór św. Teodozjusza w Cleveland

Sobór św. Teodozjusza – sobór prawosławny w Cleveland. Świątynia parafialna w dekanacie Cleveland diecezji Środkowego Zachodu Kościoła Prawosławnego w Ameryce. Znajduje się na liście National Register of Historic Places.
Historia.
Sobór został wzniesiony w 1911. Na początku XXI wieku przeszedł gruntowny remont i został ponownie poświęcony. Nabożeństwa w soborze odbywają się w języku angielskim.
Świątynia pojawiła się w dramacie Michaela Cimino "Łowca jeleni" z 1978 roku w scenie ślubu.
Architektura.
Sobór jest wzniesiony na planie nieregularnego wieloboku. Wejście do cerkwi prowadzi przez pojedyncze drzwi z portalem. Na fasadzie obiektu znajdują się cztery rozmieszczone symetrycznie półkoliste okna oraz rozeta. Takie kształty mają również okna na bocznych ścianach budynku. Cerkiew posiada 11 cebulastych kopuł różnej wielkości, malowanych na zielono (całość wzniesiona jest z jasnobrązowej cegły). Wszystkie są zwieńczone krzyżami prawosławnymi, które pojawiają się także jako motyw zdobniczy nad rozetami.

</doc>
<doc id="1655320" url="https://pl.wikipedia.org/wiki?curid=1655320" title="ICI">
ICI



</doc>
<doc id="1655321" url="https://pl.wikipedia.org/wiki?curid=1655321" title="Mistrzostwa Europy w Saneczkarstwie 2008">
Mistrzostwa Europy w Saneczkarstwie 2008

41. Mistrzostwa Europy w saneczkarstwie 2008 odbyły się w dniach 12 – 13 stycznia we włoskiej Cesanie Torinese. Rozegrane zostały cztery konkurencje: jedynki kobiet, jedynki mężczyzn, dwójki mężczyzn oraz zawody drużynowe. W zawodach wzięło udział 80 zawodników z 15 państw. W tabeli medalowej najlepsze były Włochy.

</doc>
<doc id="1655322" url="https://pl.wikipedia.org/wiki?curid=1655322" title="Wybory parlamentarne w Mołdawii w 2009 roku (kwiecień)">
Wybory parlamentarne w Mołdawii w 2009 roku (kwiecień)

Wybory parlamentarne w Mołdawii odbyły się 5 kwietnia 2009 roku. Zwyciężyła w nich Partia Komunistów Republiki Mołdawii uzyskując wynik 49,48% głosów, co dało jej 60 mandatów. Do parlamentu dostały się łącznie cztery ugrupowania. Frekwencja wyniosła 59,49%. Ogłoszenie wyników wyborów doprowadziło do zamieszek w kraju.

</doc>
<doc id="1655329" url="https://pl.wikipedia.org/wiki?curid=1655329" title="FK Czyta">
FK Czyta

FK Czyta (, "Futbołnyj Klub „Czyta”") – rosyjski klub piłkarski z siedzibą w mieście Czyta w Kraju Zabajkalskim.
Historia.
Nazwy:
Klub został założony w 1974 w mieście Czyta jako "Lokomotiw Czyta".
W 1974 debiutował w Drugiej Lidze Mistrzostw ZSRR. Na początku 1978 za niskie wyniki sportowe klub nie dopuszczony do rozgrywek.
Dopiero w 1984 nastąpiło odrodzenie klubu. Od 1984 do 1989 zespół występował w Drugiej Lidze.
W 1990 i 1991 występował w Drugiej Niższej Lidze.
W Mistrzostwach Rosji od 1992 występował w Pierwszej Dywizji.
W latach 2006—2008 klub występował w Drugiej Dywizji. W 2009 ponownie grał Pierwszej Dywizji, ale nie utrzymał się.

</doc>
<doc id="1655330" url="https://pl.wikipedia.org/wiki?curid=1655330" title="Księżniczka Nilu">
Księżniczka Nilu

Księżniczka Nilu (fr. "La Princesse du Nil", 1998–1999) – francuski serial animowany powstały przy konsultacji z egiptologami z paryskiego Muzeum Luwr.
Światowa premiera serialu miała miejsce 11 września 1999 roku na francuskim kanale France 2. W Polsce premiera serialu odbyła się 9 listopada 1999 roku na antenie Canal+. Po raz ostatni serial pojawił się 14 grudnia 1999 roku. Serial emitowany był również na nieistniejącym kanale MiniMax.
Opis fabuły.
Serial przedstawia najmłodszym telewidzom tajemnice starożytnego Egiptu za czasów panowania Ramzesa II. Neteb, tytułowa Księżniczka Nilu, jest młodszą siostrą królowej Nefertari, która pragnie uwolnić swój kraj od złych mocy i wrogów Egiptu. Wraz ze swoim przyjacielem, młodym żołnierzem o imieniu Merempah przeżywa wiele przygód. stawiając czoła przestępcom oraz pomagając potrzebującym.

</doc>
<doc id="1655333" url="https://pl.wikipedia.org/wiki?curid=1655333" title="Walter Henning">
Walter Henning

Walter Henning (ur. 24 stycznia 1989) – amerykański lekkoatleta, który specjalizuje się w rzucie młotem.
Ósmy zawodnik mistrzostw świata kadetów z Marrakeszu (2005). W 2006 zajął ósmą lokatę na mistrzostwach świata juniorów w Pekinie. Złoty medalista mistrzostw panamerykańskich juniorów (2007). 12 lipca 2008 w Bydgoszczy wywalczył tytuł mistrza świata juniorów – uzyskał wówczas wynik 76,92 młotem o wadze 6 kg (juniorski rekord Ameryki Północnej). W 2010 został srebrnym medalistą młodzieżowych mistrzostw NACAC. Złoty medalista mistrzostw NCAA (także w rzucie ciężarkiem). 
Rekord życiowy: 72,98 (10 kwietnia 2010, Coral Gables) – rezultat ten osiągnął młotem seniorskim o wadze 7,26 kg.

</doc>
<doc id="1655337" url="https://pl.wikipedia.org/wiki?curid=1655337" title="Edward Becker">
Edward Becker

Edward Becker (ur. 10 października 1867 w Mokronosie koło Krotoszyna, zm. 1930), polski duchowny katolicki, wydawca źródeł historycznych.
Był synem Józefa, nauczyciela, oraz Filipiny z domu Leopolt. W 1888 zdał egzamin dojrzałości w gimnazjum w Krotoszynie i rozpoczął studia teologiczne. Seminarium w Poznaniu było w tym czasie zamknięte (ze względu na politykę władz pruskich doby Kulturkampfu), w związku z czym początkowo wyjechał do Münster; po roku studiów mógł naukę kontynuować w Poznaniu, a ostatecznie studia zakończył w seminarium gnieźnieńskim. Święcenia kapłańskie otrzymał 12 marca 1892.
Pierwszą placówką duszpasterską Beckera stał się kościół sukursalny pod wezwaniem św. Antoniego Padewskiego w Poznaniu; jednocześnie powierzono księdzu nauczanie religii w Gimnazjum Fryderyka Wilhelma. W latach 1894-1896 był prebendarzem w Krotoszynie. W 1896 związał się z pruskim duszpasterstwem wojskowym i pełnił posługę proboszcza garnizonowego w Grudziądzu, Magdeburgu i Głogowie. Po zakończeniu służby w armii był od 1905 prepozytem w Śremie.
W 1912 został proboszczem w Bydgoszczy. Realizował tam swoją pasję zbierania źródeł historycznych. Był w tej dziedzinie amatorem i nie posługiwał się metodami naukowymi, niemniej jednak jedyna jego znana praca – "Documenta Ecclesias civitatis Bidgostiensis concernentia" (Berlin 1918), zbiór dokumentów i wzmianek o kościołach bydgoskich i o samym mieście z lat 1233-1904 – miała dużą wartość, a to ze względu na zachowanie wielu materiałów publikowanych i archiwalnych, zniszczonych niebawem w czasie II wojny światowej.
W 1921 Becker zrezygnował z probostwa w Bydgoszczy. Wyjechał do Niemiec i tam zmarł.

</doc>
<doc id="1655339" url="https://pl.wikipedia.org/wiki?curid=1655339" title="Bitwa o Wilno (1939)">
Bitwa o Wilno (1939)



</doc>
<doc id="1655341" url="https://pl.wikipedia.org/wiki?curid=1655341" title="Bitwa pod Wilnem">
Bitwa pod Wilnem



</doc>
<doc id="1655342" url="https://pl.wikipedia.org/wiki?curid=1655342" title="Amt Stargarder Land">
Amt Stargarder Land

Związek Gmin Stargarder Land (niem. "Amt Stargarder Land") – niemiecki związek gmin leżący w landzie Meklemburgia-Pomorze Przednie, w powiecie Mecklenburgische Seenplatte. Siedziba związku znajduje się w mieście Burg Stargard. 
W skład związku wchodzi sześć gmin:
Zmiany administracyjne.
25 maja 2014 gminę Cammin przyłączono do miasta Burg Stargard.

</doc>
<doc id="1655343" url="https://pl.wikipedia.org/wiki?curid=1655343" title="Praesens">
Praesens

Praesens (łac. czas teraźniejszy) – istniejące w latach 1926–1930 ugrupowanie architektów i plastyków, głoszących program zerwania z tradycyjnymi formami w architekturze i sztukach plastycznych. W dziedzinie budownictwa propagowano uprzemysłowienie i standaryzację budownictwa w celu zapewnienia tanich, wygodnych mieszkań dla przeciętnie zarabiających. Program ten wykazywał wiele podobieństw z weimarskim Bauhausem, holenderskim De Stijl i moskiewskim Wchutiemasem. 
Idee grupy Praesens zostały zrealizowane w latach trzydziestych w osiedlu mieszkaniowym Warszawskiej Spółdzielni Mieszkaniowej na warszawskim Rakowcu. Członkowie grupy zrealizowali też wiele innych obiektów, które dziś stanowią klasykę modernizmu polskiego. 
Członkowie grupy.
Inicjatorzy powstania grupy Praesens wywodzili się głównie spośród absolwentów Wydziału Architektury Politechniki Warszawskiej. Do nich przyłączyli się też młodzi artyści-plastycy. 
Przewodnictwo grupy objął Szymon Syrkus, sekretarzem została Helena Syrkusowa. 
W roku 1928 Praesens stał się polskim przedstawicielstwem Congrés Internationaux d`Architecture Moderne (CIAM).
Członkami grupy byli m.in. (w kolejności alfabetycznej):
Po zakończeniu działalności grupy Praesens niektórzy jej członkowie stworzyli w roku 1931 ugrupowanie „a.r.” („Artyści Rewolucyjni” lub „Awangarda Rzeczywista”). 
W jego skład weszli:

</doc>
<doc id="1655344" url="https://pl.wikipedia.org/wiki?curid=1655344" title="Bitwa o Wilno (1919)">
Bitwa o Wilno (1919)



</doc>
<doc id="1655346" url="https://pl.wikipedia.org/wiki?curid=1655346" title="Bitwa o Wilno (1944)">
Bitwa o Wilno (1944)



</doc>
<doc id="1655349" url="https://pl.wikipedia.org/wiki?curid=1655349" title="WinDbg">
WinDbg

WinDbg – debugger dla Microsoft Windows, rozpowszechniany bezpłatnie przez Microsoft. Może być używany do debugowania aplikacji w trybie user (ang. "user mode"), driverów i systemu operacyjnego w trybie kernel (ang. "kernel mode"). 
WinDbg może być zastosowany do debugowania zrzutów pamięci (ang. "memory dump") wykonywanych przez system Windows w przypadku upadku systemu (ang. "system crash") lub aplikacji (ang. "user-mode crash dump"). Tego rodzaju debugowanie jest nazywane debugowanie post mortem (ang. "Post-mortem debugging").

</doc>
<doc id="1655354" url="https://pl.wikipedia.org/wiki?curid=1655354" title="Cry For You">
Cry For You



</doc>
<doc id="1655357" url="https://pl.wikipedia.org/wiki?curid=1655357" title="Mikko Kankaanpää">
Mikko Kankaanpää

Mikko Kankaanpää (ur. 17 kwietnia 1987 w Kauhava) – fiński lekkoatleta, który specjalizuje się w rzucie oszczepem.
Szósty zawodnik mistrzostw Europy juniorów (Kowno 2005). Uczestnik mistrzostw świata juniorów, które w 2006 odbyły się w Pekinie. Z wynikiem 71,01 zajął tam 9. miejsce w finale. Zwycięzca zimowego pucharu Europy w kategorii U23 w 2009. Rekord życiowy: 83,33 (29 maja 2010, Florø).

</doc>
<doc id="1655361" url="https://pl.wikipedia.org/wiki?curid=1655361" title="Miko Kankaanpaa">
Miko Kankaanpaa



</doc>
<doc id="1655363" url="https://pl.wikipedia.org/wiki?curid=1655363" title="Looking For Love">
Looking For Love



</doc>
<doc id="1655366" url="https://pl.wikipedia.org/wiki?curid=1655366" title="Flowers On The Grave">
Flowers On The Grave



</doc>
<doc id="1655373" url="https://pl.wikipedia.org/wiki?curid=1655373" title="Janina Orynżyna">
Janina Orynżyna

Janina z Jankowskich Orynżyna (ur. 24 czerwca 1893 w Wilnie, zm. 3 lutego 1986 w Kutnie) – polska znawczyni i propagatorka rzemiosła i sztuki ludowej, autorka licznych książek poświęconych tej problematyce. . W 1975 r. została laureatką Nagrody im. Oskara Kolberga w kategorii „Działalność naukowa, dokumentacyjna, animacja i upowszechnianie kultury ludowej”.
Młodość.
Młodość spędziła w Wilnie, gdzie uczyła się malarstwa. W latach 20. przeniosła się z Wilna do Warszawy. W zgodzie ze swoimi talentami, postanowiła spożytkować je, pisząc do lokalnego pisma artystycznego "Południe". Jednym z jej pierwszych zainteresowań było rękodzieło, jeszcze w tym czasie XIX wieku nazywane "przemysłem ludowym". Z jej pamiętników wiemy, że to z jej inicjatywy w Ministerstwie Przemysłu i Handlu, pierwszy referat ludowego przemysłu zdobniczego.
Działalność w Cepelii.
Po wojnie została kierowniczką Wydziału Sztuki Ludowej w Centralnym Instytucie Kultury powołanym przez Ministerstwo Kultury i Sztuki. Była związana z Cepelią (Centrala Przemysłu Ludowego i Artystycznego), w której od 1949 roku organizowała od podstaw Wydział Sztuki Ludowej. Przy jej pomocy w 1958 powołano Wydział Artystycznej Twórczości Ludowej, który miał się zająć porządkowaniem sztuki ludowej. Jej zasługą jest opracowanie koncepcji regionalnych izb twórczych.
Twórczość.
W 1937 roku wydała książkę „Przemysł Ludowy w Polsce”. Sama opisywała, że była to pierwsza próba syntetycznego przedstawienia tradycyjnych rękodzieł ludowych w wielostronnym ujęciu etnograficznym, gospodarczym i artystycznym. W latach okupacji pisała książkę „Swojszczyzna w odbudowie”, określiła ją jako marzenia o regionalnej zabudowie wsi, o renesansie stroju ludowego i obrzędu, zwłaszcza w wielkich widowiskach ulicznych, o rozwoju sztuki ludowej.

</doc>
<doc id="1655374" url="https://pl.wikipedia.org/wiki?curid=1655374" title="Dömitz">
Dömitz

Dömitz – miasto w Niemczech, w kraju związkowym Meklemburgia-Pomorze Przednie, w powiecie Ludwigslust-Parchim, siedziba Związku Gmin Dömitz-Malliß. Najbardziej na południe położona gmina kraju związkowego.
Toponimia.
Nazwa pochodzenia słowiańskiego, pierwotna połabska forma "Domalici"/"Domanici" została urobiona od imienia "Domal"/"Doman". W języku polskim rekonstruowana jako "Domienice".
Współpraca.
Miejscowość partnerska:

</doc>
<doc id="1655383" url="https://pl.wikipedia.org/wiki?curid=1655383" title="Tino Häber">
Tino Häber

Tino Häber (ur. 6 października 1982 w Gerze) – niemiecki lekkoatleta, który specjalizuje się w rzucie oszczepem.
W 2009 zwyciężył w zawodach zimowego pucharu Europy na Teneryfie. Brał udział w igrzyskach olimpijskich w Londynie w 2012 – w finale zajął 8. miejsce, rzucając na odległość 81,21.
Mistrz Niemiec z 2008.
Rekord życiowy: 83,46 (22 lipca 2009, Cuxhaven).

</doc>
<doc id="1655385" url="https://pl.wikipedia.org/wiki?curid=1655385" title="Tino Haber">
Tino Haber



</doc>
<doc id="1655386" url="https://pl.wikipedia.org/wiki?curid=1655386" title="Włoscy posłowie do Parlamentu Europejskiego 1999–2004">
Włoscy posłowie do Parlamentu Europejskiego 1999–2004

Włoscy posłowie V kadencji do Parlamentu Europejskiego zostali wybrani w wyborach przeprowadzonych 13 czerwca 2009.
Lista według przynależności do grup (stan na koniec kadencji).
Grupa Europejskiej Partii Ludowej (Chrześcijańscy Demokraci) i Europejskich Demokratów.
Wybrani z listy Forza Italia
Wybrani z listy Włoskiej Partii Ludowej
Wybrani z listy Centrum Chrześcijańsko-Demokratycznego
Wybrani z listy Zjednoczonych Chrześcijańskich Demokratów
Wybrany z listy Partii Emerytów
Wybrany z listy UDEUR
Wybrany z listy Odnowienia Włoskiego
Wybrani z listy Południowotyrolskiej Partii Ludowej
Grupa Socjalistyczna w Parlamencie Europejskim.
Wybrani z listy Demokratów Lewicy
Wybrany z listy Włoskich Demokratycznych Socjalistów
Grupa Europejskich Liberałów, Demokratów i Reformatorów.
Wybrani z listy Demokratów
Wybrany z listy Włoskich Demokratycznych Socjalistów
Wybrana z listy Włoskiej Partii Republikańskiej
Wybrany z listy Ligi Północnej
Grupa Unii na rzecz Europy Narodów.
Wybrani z listy Sojuszu Narodowego
Wybrany z listy MS-FT
Grupa Zjednoczonej Lewicy Europejskiej – Nordyckiej Zielonej Lewicy.
Wybrani z listy Odrodzenia Komunistycznego
Wybrani z listy Włoskich Komunistów
Grupa Zielonych – Wolny Sojusz Europejski.
Wybrani z listy Federacji Zielonych
Niezrzeszeni.
Wybrani z Listy Emmy Bonino
Wybrani z listy Ligi Północnej
Wybrany z listy Demokratów

</doc>
<doc id="1655387" url="https://pl.wikipedia.org/wiki?curid=1655387" title="Poniżej Krytyki">
Poniżej Krytyki



</doc>
<doc id="1655389" url="https://pl.wikipedia.org/wiki?curid=1655389" title="Mastino I della Scala">
Mastino I della Scala

Leonardino della Scala, znany jako "Mastino I" (ur. ? - zm. 26 października 1277 w Weronie) – kondotier włoski, członek werońskiego rodu della Scala. Był synem Jacopino della Scala. Został mianowany podestą Cerei i Werony w 1259. W 1260 został ustanowiony Kapitanem Ludu Werony (wł. "Capitano del Popolo"), a w latach 1261-1269 piastował urząd kapitana Domu Kupców (wł. "Casa dei Mercanti"), organu władzy zarządzającego komuną Werony.
Droga do władzy.
Gdy do Werony dotarła wieść o śmierci Ezzelino III da Romano, który, mając za sobą poparcie cesarza Fryderyka, sprawował absolutną władzę w mieście, w wielkim pośpiechu wybrano na podestę Mastino della Scala. Pochodził on z rodziny kupieckiej, która trudniła się handlem wełną. Był człowiekiem o skromnym zachowaniu, często pokazywał się wśród ludu i uważał się za "człowieka z ludu, wybranego przez lud dla ludu". Jednak pod władzą Ezzelino wcale nie prowadził skromnego życia, czerpał bowiem korzyści z posiadłości klasztoru Santa Maria in Organo, a także był podestą Cerei. Ponadto jego rodzina zgromadziła pokaźny majątek handlując wełną. Po objęciu władzy nie nazwał się Panem Werony, ale "obrońcą". Aby pokazać życzliwość wobec ludu, polecił nadać sobie rangę Kapitana Ludu a nie Komuny.
Polityka.
W polityce zdecydowanie opowiadał się za Gibelinami. Preferował jednak pokój, dlatego pozwolił na powrót do Werony wygnanych wcześniej przeciwników politycznych, między innymi rodziny hrabiów San Bonifacio. Zawarł pokój z sąsiednią Mantuą stojącą po stronie Gwelfów oraz z rodem d'Este. Kapitanat Mastino charakteryzował się przede wszystkim dążeniem do pokoju. Wkrótce oddał urząd podesty Wenecjaninowi Andrei Zeno. Przez ten fakt uzyskał od coraz potężniejszej Wenecji możliwość żeglugi i handlu na wodach Adygi. Mastino ciągle jednak miał zamiar zdobycie pełni władzy i przekształcenie Werony w signorię. Wielką pomocą był mu jego brat Alberto I della Scala, również bardzo zdolny w polityce. Mastino wiedział, że musi mieć za sobą przede wszystkim klasę kupiecką, z której pochodził, a która była podstawą bogactwa komuny, mogła dostarczać rekruta i miała większość w radach miejskich. Przejście od komuny miejskiej do signorii dokona się jednak dopiero za czasów jego brata - Alberto.
Mimo wyjątkowo pokojowego nastawienia Mastino zdołał zdobyć w 1265 Trydent oraz w 1266 Vicenzę. Zdobyczy tych Werona nie utrzymała jednak długo.
Konradyn i ekskomunika papieska.
W 1266 ostatni z dynastii Hohenstaufów, Konradyn, syn Konrada IV i Elżbiety Bawarskiej ogłosił swoje rychłe przybycie do Italii w celu zaprowadzenia pokoju między skłóconymi komunami włoskimi. Przybył jednak dopiero w 1267 po ułagodzeniu feudałów niemieckich, którzy nie darzyli go szczególnym szacunkiem. W tym czasie Mastino zdołał wypędzić z Trydentu biskupa tego miasta, przeciwnego księciu, obejmując na krótko władzę na tym terenie. 21 października 1267 Konradyn przybył do Werony witany uroczyście przez Mastina. Na część księcia przyozdobiono miasto i wydano wystawny bankiet. Do Werony przybyli ambasadorowie wielu miast weneckich, lombardzkich, a nawet toskańskich i sycylijskich, aby złożyć hołd księciu. Tymczasem w Rzymie, 18 listopada 1267 papież Klemens IV nałożył ekskomunikę na Konradyna i na wszystkich gibelinów włoskich, którzy go popierali. W tej grupie znalazł się też Mastino.
Konradyn został wkrótce zaproszony do Pawii i udał się tam w 1268 w towarzystwie Mastina i jego żołnierzy. W Pawii książę ogłosił Mastina podestą tego miasta. Tymczasem w Weronie pod nieobecność Mastina podniósł się bunt, którego przywódcami byli hrabiowie San Bonifacio (Sambonifacio) na czele z hrabią Ludovico. Buntownicy zdołali usunąć garnizony Mastina z Legnano, Villafranca di Verona, Illasi i z wielu innych miejscowości. Rozpoczęła się ostra walka między dwiema siłami. W jednej z bitew zginął Bocca della Scala, brat Mastina. Wkrótce jednak Kapitan Ludu opanował sytuację, przejął władzę nad utraconymi miejscowościami i ukarał buntowników. Kolejnym krokiem w kierunku umacniania władzy było osadzenie w 1274 przez Mastina jego brata Alberto jako podestę Mantui. To zagwarantowało trwały pokój i przyjazne relacje między dwoma, rywalizującymi dotychczas miastami. W okresie pokoju Mastino troszczył się o rozbudowę i upiększanie swych pałaców i zamków oraz o rozwój ekonomii i handlu. Na swój dwór zapraszał artystów i uczonych z wielu sąsiednich miast.
W 1268 po przegranej wojnie z Karolem I został ścięty Konradyn. Wkrótce jednak do Werony przybyła delegacja nowego władcy niemieckiego - Rudolfa. Również on domagał się uznania jego władzy przez miasta włoskie, w tym przez Weronę. Rada miejska złożyła na ręce ambasadora przysięgę wierności. Nad miastem ciążyła jednak ciągle ekskomunika papieska.
Aresztowanie katarów.
W Sirmione nad Jeziorem Garda, niedaleko Werony usadowiła się liczna wspólnota katarów i członków wspólnoty zwanej "Patareni" (lub Patarini), uznawanych przez Kościół za heretyków. Rządził nimi biskup Lorenzo, który przejął całkowitą kontrolę nad miastem - materialną i duchową. Trybunał inkwizycyjny wysyłał tam inkwizytorów, aby ocenili sytuację, ale gdy się okazało, że katarzy przejęli całkowitą kontrolę nad miastem, biskup Werony Timido przedsięwziął przeciwko nim kampanię militarną. Z kolei Alberto, brat Mastina, po krótkim oblężeniu zajął Sirmione. Heretycy zostali aresztowani i zamknięci w więzieniach w Weronie. Byli jednak traktowani bez zbytniej brutalności. Kilka lat później, za czasów władzy Alberto, 166 katarów zostało spalonych na stosie w werońskiej Arenie. Było to wydarzenie, które przyczyniło się do pojednania z papieżem Mikołajem IV, który zdjął ekskomunikę z Werony i jej władcy.
Ostatnie lata.
W 1274 Werona przysięgła wierność Alfonsowi X, ale zgodnie z wolą papieża Grzegorza X uznała za swego zwierzchnika Rudolfa I sprzymierzonego z Państwem Kościelnym, który wcześniej oddał papieżowi Rawennę i Spoleto oraz zrezygnował z pretensji do tronu Sycylii. Mastino był więc zmuszony zawrzeć pokój z papieżem.
26 października 1277 Mastino della Scala został skrytobójczo zamordowany w pobliżu swego pałacu. Razem z nim został zamordowany jego zaufany współpracownik Antonio Nogarola. Większość źródeł podaje, że zamachowcami byli: Isnardo Scaramella z Monzambano oraz przedstawiciele rodziny Pigozzo i rodziny Spallino sympatyzujący z Gwelfami i pragnący obalić władzę Scaligerich. Gdy Alberto della Scala, brat Mastina,się dowiedział o zamachu, możliwie najszybciej przybył z Mantui, gdzie był podestą, i dokonał zemsty na zamachowcach: szlachciców kazał ściąć, a przedstawicieli niższych stanów utopić w rzece Arno.

</doc>
<doc id="1655393" url="https://pl.wikipedia.org/wiki?curid=1655393" title="Antoni Albin Kwiatkowski">
Antoni Albin Kwiatkowski

Antoni Albin Kwiatkowski (ur. 1 marca 1880 w Toruniu-Podgórzu, zm. w listopadzie 1939 w Dolinie Śmierci, polski lekarz weterynarii, dyrektor Rzeźni Miejskiej w Bydgoszczy, działacz społeczny.
Życiorys.
Był synem Bolesława i Józefy z Wincińskich. Odbył studia w Berlinie, uzyskując dyplom lekarza weterynarii w 1907 (według Millaka w 1906). Przez kilkanaście lat prowadził wolną praktykę weterynaryjną w Koronowie. W 1919 uczestniczył w powstaniu wielkopolskim.
1 kwietnia 1921 objął funkcję dyrektora Rzeźni i Targowisk Miejskich w Bydgoszczy. Pod kierownictwem Kwiatkowskiego przez cały okres międzywojenny był to zakład rozwijający się, będący w stanie oprzeć się kryzysowi gospodarczemu; szczególną wagę przykładano w zakładzie do jakości i higieny produkcji. Renoma ta sprawiła, że rzeźni bydgoskiej powierzono organizację ogólnopolskich kursów higieny mięsa z udziałem weterynarzy.
Kwiatkowski, major rezerwy Wojska Polskiego, działał w bydgoskim zarządzie Ligi Obrony Powietrznej i Przeciwgazowej i od marca 1939 był jego wiceprezesem. Po wybuchu II wojny światowej 5 września 1939 stracił stanowisko dyrektora rzeźni, a pod koniec tego miesiąca został wraz z dwoma synami (Adamem i Tadeuszem) aresztowany przez gestapo. Prawdopodobnie wszyscy trzej zostali rozstrzelani w Dolinie Śmierci w listopadzie 1939.

</doc>
<doc id="1655397" url="https://pl.wikipedia.org/wiki?curid=1655397" title="Cima dei Preti">
Cima dei Preti

Cima dei Preti to szczyt w Alpach Karnickich we Włoszech. Leży na granicy dwóch prowincji: Pordenone i Belluno. To najwyższy szczyt południowych Alp Karnickich. Znajduje się na terytorium Parku Narodowego Dolomitów Friulańskich.

</doc>
<doc id="1655398" url="https://pl.wikipedia.org/wiki?curid=1655398" title="Jeziorsko (gmina)">
Jeziorsko (gmina)

Jeziorsko – dawna gmina wiejska istniejąca w latach 1937–1954 w woj. łódzkim i poznańskim. Siedzibą władz gminy było Jeziorsko.
Gmina Jeziorsko powstała 1 października 1937 roku w powiecie tureckim w woj. łódzkim z obszaru zniesionych gmin Grzybki (w całości) i Ostrów Wartski (częściowo). Gminę utworzono w związku z reformą gminną przeprowadzoną na terenie powiatu tureckiego w 1937 roku, polegającą na zniesieniu 16 gmin wiejskich, a w ich miejsce utworzeniu 7 nowych. 1 kwietnia 1938 roku gminę wraz z całym powiatem tureckim przeniesiono do woj. poznańskiego.
Po wojnie gmina zachowała przynależność administracyjną. Według stanu z dnia 1 lipca 1952 roku gmina składała się z 25 gromad: Cielce, Czerniaków, Grzybki, Jeziorsko, Klonów, Klonówek, Maszew, Mikołajewice, Miłkowice, Ostrów Wartski, Proboszczowice, Socha, Socha kol., Strachanów, Tądów Górny, Tomisławice, Wilczków, Witów, Wola Miłkowska, Wola Zadąbrowska, Zadąbrowie-Rudunek, Zadąbrowie-Wiatraczysko, Zakrzew, Zaspy i Zielęcin Mały.
Jednostka została zniesiona 29 września 1954 roku wraz z reformą wprowadzającą gromady w miejsce gmin. Po reaktywowaniu gmin z dniem 1 stycznia 1973 roku gminy Jeziorsko nie przywrócono, a jej dawny obszar wszedł głównie w skład nowej gminy Warta w powiecie sieradzkim w woj. łódzkim.

</doc>
<doc id="1655400" url="https://pl.wikipedia.org/wiki?curid=1655400" title="Kościół św. Józefa Oblubieńca Najświętszej Maryi Panny w Warnicach">
Kościół św. Józefa Oblubieńca Najświętszej Maryi Panny w Warnicach

Kościół pw. św. Józefa Oblubieńca NMP w Warnicach – kościół parafialny parafii św. Józefa Oblubieńca NMP w Warnicach.
Opis.
Kościół orientowany, murowany z ciosów granitowych (otynkowany poza jedną ścianą), z ceglaną absydą od wschodu, kruchtą od południa oraz dwuczłonową wieżą zakończoną 8-bocznym członem przykrytym ostrosłupowym hełmem. Halowy nakryty stropem belkowym.
Wyposażenie stanowi ołtarz polichromowany z 1604 w formie tryptyku, z elementami późnogotyckimi (rzeźby 12 apostołów z XV w. w bocznych skrzydłach) i barokowymi (sceny Ukrzyżowania z pocz. XVIII w. w części środkowej); kopia obrazu "Grosz Czynszowy" Tycjana w górnej części. Na odwrocie skrzydeł tryptyku cztery obrazy z XVI w. Ponadto w kościele empora organowa, a nad kruchtą – empora kolatorska. Dwa świeczniki wiszące z 1858.
Na wieży dzwon wykonany w Szczecinie w 1781 r. przez J.H. Scheelsa.
Historia.
Zbudowany w 1 poł. XIV w. jako świątynia bezwieżowa, halowa wzniesiona z ciosów granitowych. Po raz pierwszy wzmiankowany w 1335, margrabia brandenburski Ludwik V Starszy nadał wówczas kolegiacie w Myśliborzu ze względu na jej ubóstwo („egestas et inopia”) patronat nad kościołami w Lipianach, Strzelcach Krajeńskich, Dobiegniewie i Warnicach. Na uposażenie kościoła były przeznaczone 4 łany gruntów. Przebudowany w 1858, kiedy to dostawiono ceglaną apsydę, kruchtę, zachodnią ścianę szczytową, a przy niej wieżę na planie czworoboku.
Poświęcenie kościoła 19.03.1946 przez ks. Stanisława Klimma.

</doc>
<doc id="1655401" url="https://pl.wikipedia.org/wiki?curid=1655401" title="Maciej Wojewódzki">
Maciej Wojewódzki

Maciej Wojewódzki (ur. 25 stycznia 1993 w Warszawie) – polski motorowodniak, zawodnik klubu „WKS Zegrze”.
Życiorys.
W mistrzostwach Polski zadebiutował w 2005 roku w klasie JT-250 podczas eliminacji w Warszawie. W debiutanckim sezonie zajął 13 miejsce w klasyfikacji mistrzostw kraju. Czterokrotnie był wicemistrzem Polski, z czego dwa razy w klasie JT-250 (2008, 2009), a dwukrotnie w klasie OSY-400 (2012, 2013). Zajął m.in. 4 miejsce na mistrzostwach świata JT-250 (2008), 7 miejsce w mistrzostwach Europy JT-250 (2008), 5 miejsce w mistrzostwach Europy JT-250 (2009), 11 miejsce w mistrzostwach świata JT-250 (2009), 11 miejsce w mistrzostwach Europy OSY-400 (2010), 10 miejsce w mistrzostwach Europy OSY-400 (2013) oraz 12 miejsce w mistrzostwach świata OSY-400 (2014).

</doc>
<doc id="1655403" url="https://pl.wikipedia.org/wiki?curid=1655403" title="Karsten Dilla">
Karsten Dilla

Karsten Dilla (ur. 17 lipca 1989) – niemiecki lekkoatleta, który specjalizuje się w skoku o tyczce.
Czwarty zawodnik mistrzostw Europy juniorów w Hengelo (2007). Brązowy medalista mistrzostw świata juniorów, które w 2008 odbyły się w Bydgoszczy - uzyskał wynik 5,30. Odpadł w eliminacjach młodzieżowego czempionatu Europy w 2009. Wicemistrz Europy do lat 23 z 2011. W tym samym roku nie przeszedł eliminacji podczas seniorskich mistrzostw świata. Rekord życiowy: w hali 5,73 (2012); na stadionie 5,72 (2011, 2012 i 2013).

</doc>
<doc id="1655405" url="https://pl.wikipedia.org/wiki?curid=1655405" title="Pskow-747 Psków">
Pskow-747 Psków

Pskow-747 Psków (ros. Футбольный клуб «Псков-747» Псков, "Futbolnyj Kłub "Pskow-747" Pskow") – rosyjski klub piłkarski z siedzibą w Pskowie.
Historia.
Chronologia nazw:
Piłkarska drużyna FK Psków została założona na początku 1998 w Pskowie. W tym że roku klub debiutował w mistrzostwach amatorskich. Po dwóch sezonach w rozgrywkach amatorskich w 2000 awansował do Drugiej Dywizji, grupy Zachodniej. Od 2001 nazywał się Pskow-2000. W sezonie 2005 zajął przedostatnie 17 miejsce i został pozbawiony statusu klubu profesjonalnego.
W 2006 powstał klub Pskow-747, który kontynuował piłkarskie tradycje miasta, występując najpierw w Amatorska Lidze, a w 2007 zdobywając awans do Drugiej Dywizji, grupy Zachodniej.

</doc>
<doc id="1655406" url="https://pl.wikipedia.org/wiki?curid=1655406" title="Parafia św. Józefa Oblubieńca Najświętszej Maryi Panny w Warnicach">
Parafia św. Józefa Oblubieńca Najświętszej Maryi Panny w Warnicach

Parafia pw. św. Józefa Oblubieńca Najświętszej Maryi Panny w Warnicach – parafia rzymskokatolicka, należąca do dekanatu Mieszkowice, archidiecezji szczecińsko-kamieńskiej, metropolii szczecińsko-kamieńskiej.
Historia parafii.
Parafia erygowana 6 grudnia 1963 r. W 1979 r. w Białęgach oddano do użytku dawną kaplicę cmentarną. W 1998 r. gruntowny remont XIX-wiecznego prospektu organowego w kościele filialnym w Piasecznie. W kolejnych latach budowa nowej zakrystii, położenie posadzki, wyposażenie kościoła w Piasecznie w nowe ławki wykonane przez salezjanów w Szczecinie, założenie nowych halogenów oświetleniowych, malowanie wnętrza i konserwacja blachy na dachu kościoła. W kościele parafialnym w Warnicach wykonano remont dachu, malowanie wnętrza i elewacji, zainstalowano nagłośnienie.
Miejsca święte.
Kościół parafialny.
Zbudowany został w 1 poł. XIV w. jako świątynia bezwieżowa, halowa wzniesiona z ciosów granitowych. Przebudowany w 1858 r., kiedy to dostawiono ceglaną apsydę, kruchtę, zachodnią ścianę szczytową, a przy niej wieżę na planie czworoboku u podstawy, zakończoną 8-bocznym członem przykrytym ostrosłupowym hełmem.
Wyposażenie stanowi ołtarz polichromowany z 1604 r. w formie tryptyku, sceny Ukrzyżowania z pocz. XVIII w. w części środkowej, kopia obrazu "Grosz Czynszowy" Tycjana, na odwrocie skrzydeł cztery obrazy z XVI w. Ponadto w kościele znajduje się empora organowa, a nad kruchtą empora kolatorska, dwa świeczniki wiszące z 1858 r., a na wieży dzwon wykonany w Szczecinie w 1781 r. przez J. H. Scheelsa. Poświęcenie kościoła jako świątyni rzymskokatolickiej nastąpiło 19 marca 1946 r.

</doc>
<doc id="1655407" url="https://pl.wikipedia.org/wiki?curid=1655407" title="Pskow-2000 Psków">
Pskow-2000 Psków



</doc>
<doc id="1655408" url="https://pl.wikipedia.org/wiki?curid=1655408" title="Maciek Wojewódzki">
Maciek Wojewódzki



</doc>
<doc id="1655409" url="https://pl.wikipedia.org/wiki?curid=1655409" title="FK Psków">
FK Psków



</doc>
<doc id="1655411" url="https://pl.wikipedia.org/wiki?curid=1655411" title="Maszinostroitiel Psków">
Maszinostroitiel Psków



</doc>
<doc id="1655412" url="https://pl.wikipedia.org/wiki?curid=1655412" title="Elektron Psków">
Elektron Psków



</doc>
<doc id="1655414" url="https://pl.wikipedia.org/wiki?curid=1655414" title="Serie A (2008/2009) – wyniki spotkań">
Serie A (2008/2009) – wyniki spotkań



</doc>
<doc id="1655415" url="https://pl.wikipedia.org/wiki?curid=1655415" title="Hohe Warte (Alpy Karnickie)">
Hohe Warte (Alpy Karnickie)

Hohe Warte (wł. Coglians) – najwyższy szczyt w Alpach Karnickich. Leży na granicy między Włochami (prowincja Udine) i Austrią (Karyntia).

</doc>
<doc id="1655416" url="https://pl.wikipedia.org/wiki?curid=1655416" title="Johanne Philippine Nathusius">
Johanne Philippine Nathusius

Johanne Philippine Nathusius (ur. 18 listopada 1828 r. w Althaldensleben, zm. 28 maja 1885 r. tamże) była założycielką "Fundacji Elżbiety" ("Elisabethstift"), późniejszych Zakładów Neinstedt.
Ojcem Johanny był Johann Gottlob Nathusius (1760–1835), znany przemysłowiec i właściciel dużych posiadłości ziemskich Magdeburga i okolic. Jej matką była Luise Nathusius z domu Engelhard (1787–1875), córka poetki Philippine Gatterer. Johanne była ósmym i najmłodszym dzieckiem żyjącej w Althaldensleben i Hundisburg rodziny. W wieku dwunastu lat zachorowała na szkarlatynę i na tyfus plamisty, którego skutki odczuwała do końca życia. Do 1860 r. mieszkała głównie w Althaldensleben, potem w Neinstedt. W maju 1876 r. zmarła żona jej brata Heinricha von Nathusius, wówczas Johanne przeprowadziła się z powrotem do Althaldensleben, aby opiekować się jego najmłodszymi dziećmi. Sama nie wyszła za mąż, zmarła w 1885 r. mając 56 lat. Pochowana została na cmentarzu rodzinnym rodziny von Nathusius. Mowę pogrzebową wygłosił jej bratanek Martin von Nathusius, profesor teologii z Greifswald.
Praca w opiece społecznej.
Althaldensleben
Już w wieku 14 lat, jeszcze w Althaldensleben, Johanne Nathusius zaczęła troszczyć się o potrzebujących. Opiekowała się dziewczętami ze szkoły szycia i dziewiarstwa. Zaangażowała się też w założony przez jej brata Philippa von Nathusius (1815–1872) Dom Pomocy dla Dziewcząt, przeznaczony na schronienie dla osieroconych i zaniedbanych dziewcząt. Coraz bardziej interesował ją także los osób niepełnosprawnych umysłowo. Jej brat Phillip zwrócił uwagę jednemu z proboszczów Wilhelmowi Löhe (1808–1872), prekursorowi Ruchu Diakonalnego w Niemczech, na potrzebę utworzenia placówki w Bawarii.
W 1858 r., dla prowincji Sachsen, Johanne zarządziła spis dzieci ułomnych w wieku od 6 do 12 lat. Wynik spisu został przedstawiony pruskiemu parlamentowi tej prowincji przez dwóch braci Johanny. Spis zawierał również wniosek opisujący możliwość poprawy przyszłego losu tych dzieci. Johanne Nathusius jako jedna z pierwszych zwróciła uwagę na zaniedbanie socjalne osób niepełnosprawnych w Prusach. Dla tych osób nie istniały wówczas żadne izby przyjęć w placówkach. Żyli przeważnie w swoich rodzinach, które pozostawały bezradne wobec ich problemów. Nadzieja Johanny na to, że państwo obejmie opieką niepełnosprawnych i stworzy odpowiednie Ośrodki Opiekuńczo – Wychowawcze nie spełniła się jednak. Parlament krajowy uznał się za niewładny w tej sprawie. Wówczas Johanne, w myśl własnych słów: “skoro parlament zawiódł, jest to więc nasze zadanie“, sama postanowiła objąć opieką osoby niepełnosprawne mieszkające w ówczesnej Saksonii.
Neinstedt
Już 15 października 1850 r. brat Johanny – Philipp von Nathusius, założył w nabytym przez niego majątku w Neinstedt przytułek dla chłopców oraz "Dom Braci" ("Brüderhaus"), który przyjmował wychowanków potrzebujących pomocy. Johanne także postanowiła zbudować przytułek dla niepełnosprawnych w Neinstedt. Po wielu próbach zdecydowała się w końcu nabyć z własnych środków dom rolniczy na dużym – odpowiadającym jej wymaganiom – obszarze gruntu w miejscowości Neinstadt. Po przebudowie i wyposażeniu dnia 3 stycznia 1861 r. nowy dom dla niepełnosprawnych chłopców został otwarty.Założycielka nie chciała aby jej placówka nazywana była Instytucją dla Upośledzonych. Wówczas zmarł bardzo ceniony przez Johannę król Fryderyk Wilhelm IV (1795–1861), jego żona – wdowa Elżbieta (1801–1873), która bardzo angażowała się w działalność na cele dobroczynne, została poproszona przez Johannę, aby zechciała nadać przytułkowi swoje imię. Wdowa dała po roku swoją zgodę i została patronką i protektorką Fundacji Elżbiety Elisabethstifte. W pierwszym roku mieszkało tam 15 dzieci. Ten pierwszy dość mały budynek był punktem wyjścia dla pracy z niepełnosprawnymi w Instytucji w Neinstadt, która została założona jako prywatne dzieło charytatywne, a jest dziś jedną z największych instytucji dla niepełnosprawnych diakonatu ewangelickiego w Niemczech. Ten pierwotny budynek "Fundacji Elżbiety" ("Elisabethstift") był w następnych dziesięcioleciach wielokrotnie przebudowywany i powiększany tak, że obecnie w niczym nie przypomina budynku założycielskiego (który pokazuje zdjęcie obok). Podczas gdy bracia Joanny – August von Nathusius (1818–1884), posiadacz dóbr w Meyendorf i Philipp von Nathusius wówczas dziekan Lindenhof, pełnili oficjalny urząd jako przedstawiciele "Fundacji Elżbiety", Johanna swoją osobowością kształtowała życie w fundacji. Organizowała także przebieg dnia i prowadziła księgi rachunkowe. Po śmierci brata Philippa w 1873 r. sama została mianowana na członka przedstawicielskiego. Aż do jej śmierci w 1885 r. w rzeczywistości ona kierowała całą fundacją.
Rozbudowa Fundacji Elizabeth (Elisabethstift)
W 1863 r. Johanne Nathusius zdołała przekonać przyjaciółkę królowej wdowy – Adolphine von Bonin, aby jej ojciec Herrmann von Bonin w 1844 r. wzniósł zamek Detzel (w Haldensleben) i przekazał go w prezencie fundacji. W tym budynku został urządzony kolejny zakład – Dom Opieki Zamku Detzel dla upośledzonych umysłowo dziewczynek i przyłączony do Fundacji Elisabeth. W 1865 r. został założony Azyl Boskiej Pomocy i również połączony z Fundacją Elżbietą. W roku 1877 Johanne nabyła dawną fabrykę cukru i przebudowała na przytułek dla potrzebujących – Zakład dla Upośledzonych – Pomoc Krzyża (Kreuzhilfe) w Thale. W 1884 r. została w końcu otwarta instytucja dla epileptyków – przytułek Gnadenthal (również w Thale). W 1883 r. przy Pomocy Krzyża w Thale została oddana do użytku kaplica, do której wyposażenia czynnie przyczyniła się Johanna. W chwili śmierci Johanny Nathusius w 1885 r. mieściło się w przytułku ponad 400 podopiecznych. W 1906 r. już 20 lat po śmierci założycielki, w Neinstedt oddano do użytku nowo wybudowany zakład Johannenhof, w którym umieszczano niepełnosprawnych i upośledzonych umysłowo. Do śmierci Johanny jej własnością były założone przez nią budynki. Potem przeszły one w ręce "Fundacji Elizabeth".
Idea i dziedzictwo
Dużo większe znaczenie od wkład Johanny w pomoc niepełnosprawnym,miało dziś jeszcze naśladowane, kompleksowe udzielanie wsparcia i pomocy niepełnosprawnym w przeciwieństwie do dawniej istniejącej „struktury niepełnosprawnych“. Johanny nie satysfakcjonowało wyłącznie opiekowanie się ludźmi upośledzonymi, znajdującymi się w jej ośrodku. Potrzebujący opieki powinni zawsze być traktowani jak ludzie, którym należy umożliwić odpowiednie życie. Nieustannie wymaga to, indywidualnego, rozsądnego i odpowiedniego zajmowania się niepełnosprawnością, na którą się napotyka. Jej starania uważane są za przełomowe w dziedzinie praw niepełnosprawnych, zapoczątkowały one pedagogikę, która się później wyodrębniła w specjalistycznych warsztatach i szkołach pomocy dla niepełnosprawnych umysłowo. Ukształtowana przez zaangażowanie religijne brata Philippa i jego małżonki Marie Nathusius (1817–1857), przyjęła tych, którzy byli chorzy i upośledzeni i stali na skrajnych obrzeżach społeczeństwa, jako prawdziwie ukochane przez Boga istoty i nadała sens ich życiu poprzez wspólnotę, elementarne, wykształcenie, i zajmowanie się nimi oraz próbę wspierania.
Prace artystyczne.
Johanne Nathusius posiadała talent malarski. Różnorakie podróże od połowy 1846 r. po Niemczech, Szwajcarii i Włoszech miały na celu poszerzać jej artystyczne wykształcenie. W następnych latach stworzyła 28 namalowanych w oleju dzieł – o treści symbolicznej, etymologicznej, kwiatowej i roślinnej. Dla objaśnienia stworzyła książkę, w której dzieła te zostały opublikowane w 1868 r. przez lipskie wydawnictwo. Stworzyła też podstawy nauczania dla mieszkańców fundacji, a także obrazy dużego formatu do kaplicy Pomocy Krzyża w Thale i w Stołówce Fundacji Elżbiety w Neinstedt. W 1859 r. uczestniczyła także w malowaniu (farba olejna na tablicach drewnianych), kościoła symultanicznego w Althaldensleben, założonego przez jej ojca.

</doc>
<doc id="1655417" url="https://pl.wikipedia.org/wiki?curid=1655417" title="Robert Wiene">
Robert Wiene

Robert Wiene (ur. 27 kwietnia 1873 we Wrocławiu; zm. 17 lipca 1938 w Paryżu) – niemiecki reżyser filmów niemych.
Robert Wiene urodził się we Wrocławiu. Był synem aktora teatralnego Carla Wiene.
Studiował prawo na Uniwersytecie w Berlinie, a od 1908 zaczął grać niewielkie role w teatrze. W 1912 napisał scenariusz do "Die Waffen der Jugend". Jako reżyser zadebiutował w 1914 kręcąc film "Arme Eva" (Droga Ewa).
Najsłynniejsze dzieło Roberta Wiene to "Gabinet doktora Caligari" (1920), który zapoczątkował nurt ekspresjonizmu w kinie niemieckim.
Wiene zmarł w Paryżu, dziesięć dni przed ukończeniem produkcji "Ultimatum" (1938). Pracę nad filmem skończył przyjaciel reżysera, Robert Siodmak.
Filmografia.
Ważniejsze filmy:

</doc>
<doc id="1655418" url="https://pl.wikipedia.org/wiki?curid=1655418" title="Coglians">
Coglians



</doc>
<doc id="1655419" url="https://pl.wikipedia.org/wiki?curid=1655419" title="Samuel White">
Samuel White

Samuel White (ur. w grudniu 1770 k. Dover, zm. 4 listopada 1809 w Wilmington) – amerykański polityk. Z wykształcenia prawnik. Wybrany z ramienia Federalistów na Senatora USA w 1801 w miejsce ustępującego Henry’ego Latimera. Ponownie wybrany w 1803 i 1809.

</doc>
<doc id="1655420" url="https://pl.wikipedia.org/wiki?curid=1655420" title="Bagno Ciemino">
Bagno Ciemino

Rezerwat przyrody „Bagno Ciemino” – leśny rezerwat przyrody w województwie zachodniopomorskim, w powiecie szczecineckim, we wschodniej części gminy Borne Sulinowo.
Położenie.
Znajduje się 1 km na północny wschód od Łączna i 3,5 km na zachód od Jelenina. Do północnej granicy rezerwatu, na odcinku 4 km przylega linia kolejowa Złocieniec-Szczecinek, natomiast wschodnią i południową granicą jest jezioro Ciemino (linia brzegowa o długości 4,5 km).
Rezerwat leży w granicach Obszaru Chronionego Krajobrazu Pojezierze Drawskie oraz obszaru siedliskowego sieci Natura 2000 „Bagno i Jezioro Ciemino” PLH320036.
Informacje ogólne.
Rezerwat został utworzony na mocy zarządzenia Ministra Ochrony Środowiska, Zasobów Naturalnych i Leśnictwa z dnia 25 lipca 1997, na powierzchni 466,51 ha. Rozporządzeniem Nr 12/2004 Wojewody Zachodniopomorskiego z dnia 5 maja 2004 zmniejszono go do 400,29 ha. Obecnie podawana wielkość rezerwatu to 400,43 ha.
Powstał w celu zachowania ze względów naukowych i dydaktycznych cennych ekosystemów leśnych i torfowiskowych, charakterystycznych dla Pojezierza Drawskiego.
Celem ochrony jest zachowanie zbiorowisk roślinnych leśnych i torfowiskowych zmiennowilgotnych łąk trzęśliwcowych ("Molinion"), niżowych i górskich świeżych łąk użytkowanych ekstensywnie ("Arrhenatherion elatioris"), torfowisk przejściowych i trzęsawisk ("Scheuchzerio-Caricetea"), buczyn kwaśnych ("Luzulo-Fagenion"), borów i lasów bagiennych ("Vaccinio uliginosi-Pinetum, Betula pubescens-Deschampsia caespitosa, Betula pubescens-Rubus idaeus"), łęgów olszowych ("Alnion glutinoso-incanae"), łęgowe lasy dębowo-wiązowo-jesionowych ("Ficario-Ulmetum minoris"). Chronione są rzadkie, wartościowe gatunki roślin naczyniowych i mszaków, jak: kukułka krwista ("Dactylorhiza incarnata"), kukułka szerokolistna ("Dactylorhiza majalis"), kruszczyk szerokolistny ("Epipactis helleborine"), podkolan biały ("Platanthera bifolia"), rosiczka okrągłolistna ("Drosera rotundifolia"), widłak jałowcowaty ("Lycopodium annotinum"), bagno zwyczajne ("Ledum palustre"), nasięźrzał pospolity ("Ophioglossum vulgatum"), nerecznica grzebieniasta ("Dryopteris cristata"), widłoząb Bergera ("Dicranum bergerei") oraz torfowców.
Rezerwat znajduje się na terenie Nadleśnictwa Czarnobór. Nadzór nad rezerwatem sprawuje Regionalny Dyrektor Ochrony Środowiska w Szczecinie. Na mocy planu ochrony ustanowionego w 2008 roku, obszar rezerwatu objęty jest ochroną czynną.
Turystyka.
Na południowej granicy rezerwatu (brzeg jeziora Ciemino) schrony Wału Pomorskiego. Po zachodniej stronie rezerwatu prowadzi znakowany czarny Szlak Rowerowy Nizica (okrężny, zaczyna się i kończy w Szczecinku), a południowym brzegiem jeziora Ciemino zielony Szlak Wzniesień Moreny Czołowej (Czaplinek→ Szczecinek).

</doc>
<doc id="1655422" url="https://pl.wikipedia.org/wiki?curid=1655422" title="Orzeszków (gmina)">
Orzeszków (gmina)

Orzeszków (od 1973 Uniejów) – dawna gmina wiejska istniejąca w latach 1937–1954 w województwie łódzkim i poznańskim. Przed wojną siedzibą władz gminy był Orzeszków, a po wojnie Kościelnica.
Gmina Orzeszków powstała 1 października 1937 roku w powiecie tureckim w województwie łódzkim z obszaru zniesionych gmin Skotniki (w całości), Kościelnica (częściowo) i Biernacice (częściowo). Gminę utworzono w związku z reformą gminną przeprowadzoną na terenie powiatu tureckiego w 1937 roku, polegającą na zniesieniu 16 gmin wiejskich, a w ich miejsce utworzeniu 7 nowych. 1 kwietnia 1938 roku gminę wraz z całym powiatem tureckim przeniesiono do województwa poznańskiego. 1 kwietnia 1939 roku do gminy Orzeszków przyłączono z powiatu kolskiego część obszaru zniesionej gminy Koźmin (gromadę Lekaszyn).
Po wojnie gmina zachowała przynależność administracyjną. Według stanu z dnia 1 lipca 1952 roku gmina składała się z 24 gromad: Brzeziny, Brzozówka, Czekaj, Czepów Dolny, Człopy, Domanin, Felicjanów, Góry, Kościelnica, Kuczki, Lekaszyn, Orzeszków, Orzeszków-Kolonia, Ostrosko, Rożniatów, Rożniatów-Kolonia, Skotniki, Spicimierz, Stanisławów, Wielenin, Wielenin-Kolonia, Wieścice, Wilamów i Zieleń.
Jednostka została zniesiona 29 września 1954 roku wraz z reformą wprowadzającą gromady w miejsce gmin. Po reaktywowaniu gmin z dniem 1 stycznia 1973 roku gminy Orzeszków nie przywrócono, utworzono natomiast jej terytorialny odpowiednik, gminę Uniejów.

</doc>
<doc id="1655426" url="https://pl.wikipedia.org/wiki?curid=1655426" title="Kolmannskuppe">
Kolmannskuppe



</doc>
<doc id="1655427" url="https://pl.wikipedia.org/wiki?curid=1655427" title="Marquise Goodwin">
Marquise Goodwin

Marquise Goodwin (ur. 19 listopada 1990) – amerykański lekkoatleta specjalizujący się w skoku w dal.
W 2008 zdobył złoty medal i tytuł mistrza świata juniorów w skoku w dal. Startując w tej samej konkurencji, zdobył srebro podczas uniwersjady w Shenzhen (2011). Zajął 10. miejsce w finale igrzysk olimpijskich w Londynie (2012). W 2015 sięgnął po srebro igrzysk panamerykańskich w Toronto. Złoty medalista mistrzostw USA. Okazjonalnie startuje także w biegu na 100 metrów oraz w biegach sztafetowych.

</doc>
<doc id="1655430" url="https://pl.wikipedia.org/wiki?curid=1655430" title="Dynastia Haszymidów">
Dynastia Haszymidów



</doc>
<doc id="1655435" url="https://pl.wikipedia.org/wiki?curid=1655435" title="Dioon jadalny">
Dioon jadalny

Dioon jadalny ("Dioon edule") – gatunek z rodziny zamiowatych. Roślina pochodzi z Ameryki Środkowej, obecnie występuje w wielu rejonach strefy tropikalnej. Nasiona, bogate w skrobie służą do otrzymywania mączki, która po obróbce nadaje się do spożycia.
Znane są dwa podgatunki:

</doc>
<doc id="1655437" url="https://pl.wikipedia.org/wiki?curid=1655437" title="Biernacice (gmina)">
Biernacice (gmina)

Biernacice – dawna gmina wiejska istniejąca do 1937 roku w woj. łódzkim (II Rzeczpospolita). Siedzibą władz gminy były Biernacice.
W okresie międzywojennym gmina Biernacice należała do powiatu tureckiego w woj. łódzkim. Gminę zniesiono 1 października 1937 roku w związku z reformą gminną przeprowadzoną na terenie powiatu tureckiego w 1937 roku, polegającą na zniesieniu 16 gmin wiejskich, a w ich miejsce utworzeniu 7 nowych. Obszar zniesionej gminy Biernacice wszedł w skład nowych gmin Orzeszków i Świnice. Część obszaru przyłączono także do gminy Niewiesz.

</doc>
<doc id="1655444" url="https://pl.wikipedia.org/wiki?curid=1655444" title="Grzybki (gmina)">
Grzybki (gmina)

Grzybki – dawna gmina wiejska istniejąca do 1937 roku w woj. łódzkim (II Rzeczpospolita). Nazwa gminy pochodzi od wsi Grzybki, lecz siedzibą władz gminy były Proboszczewice (obecnie dzielnica Warty).
W okresie międzywojennym gmina Grzybki należała do powiatu tureckiego w woj. łódzkim. Gminę zniesiono 1 października 1937 roku w związku z reformą gminną przeprowadzoną na terenie powiatu tureckiego w 1937 roku, polegającą na zniesieniu 16 gmin wiejskich, a w ich miejsce utworzeniu 7 nowych. Obszar zniesionej gminy Grzybki wszedł w skład nowej gminy Jeziorsko.

</doc>
<doc id="1655445" url="https://pl.wikipedia.org/wiki?curid=1655445" title="Monte Chiadenis">
Monte Chiadenis

Monte Chiadenis – szczyt w Alpach Karnickich, w północnych Włoszech, między gminami Sappada i Forni Avoltri. W czasie I wojny światowej (w latach 1915-1917) miały tu miejsce zacięte walki między wojskami włoskimi a austriackimi.

</doc>
<doc id="1655446" url="https://pl.wikipedia.org/wiki?curid=1655446" title="Kościelnica (gmina)">
Kościelnica (gmina)

Kościelnica (alt. "Kostelnica") – dawna gmina wiejska istniejąca do 1937 roku w woj. łódzkim (II Rzeczpospolita). Siedzibą władz gminy była Kościelnica (obecnie dzielnica Uniejowa).
W okresie międzywojennym gmina Kościelnica należała do powiatu tureckiego w woj. łódzkim. Gminę zniesiono 1 października 1937 roku w związku z reformą gminną przeprowadzoną na terenie powiatu tureckiego w 1937 roku, polegającą na zniesieniu 16 gmin wiejskich, a w ich miejsce utworzeniu 7 nowych. Obszar zniesionej gminy Kościelnica wszedł w skład nowej gminy Orzeszków; część obszaru przyłączono także do gminy Niewiesz.

</doc>
<doc id="1655448" url="https://pl.wikipedia.org/wiki?curid=1655448" title="Ołeh Tiahnybok">
Ołeh Tiahnybok

Ołeh Jarosławowycz Tiahnybok, ukr. Олег Ярославович Тягнибок (ur. 7 listopada 1968 we Lwowie) – ukraiński polityk, działacz nacjonalistyczny, lider Ogólnoukraińskiego Zjednoczenia „Swoboda”, poseł do Rady Najwyższej III, IV i VII kadencji, kandydat w wyborach prezydenckich.
Życiorys.
W 1993 ukończył studia medyczne w Lwowskim Państwowym Instytucie Medycznym, a w 1999 studia prawnicze na Uniwersytecie Lwowskim. W pierwszej połowie lat 90. pracował jako lekarz, później koncentrował się na działalności politycznej. Był etatowym działaczem nacjonalistycznego ugrupowania działającego pod nazwą Socjal-Narodowa Partia Ukrainy (SNPU). W latach 1994–1998 zasiadał w Lwowskiej Radzie Obwodowej.
W wyborach w 1998 uzyskał mandat posła do Rady Najwyższe III kadencji w jednym z okręgów jednomandatowych, od 2001 wchodził w skład frakcji Ukraińskiej Partii Ludowej. W 2002 z powodzeniem ubiegał się o reelekcję jako kandydat zorganizowanego przez Wiktora Juszczenkę Bloku Nasza Ukraina. W 2004 został usunięty z klubu parlamentarnego tej koalicji. Doszło do tego, gdy podczas publicznego przemówienia gloryfikował UPA, określając ją jako organizację walczącą jego zdaniem z „żydostwem i innym plugastwem”.
W tym samym roku stanął na czele Ogólnoukraińskiego Zjednoczenia „Swoboda”, powstałego z przekształcenia SNPU. W 2006 znalazł się poza ukraińskim parlamentem. Powrócił w tymże roku w skład Lwowskiej Rady Obwodowej, mandat utrzymując także w 2010. Kandydował w wyborach prezydenckich w 2010, przegrał w pierwszej turze głosowania, zajmując 8. miejsce z wynikiem 1,43% głosów. Również w 2010 jego nacjonalistyczna partia Ogólnoukraińskie Zjednoczenie „Swoboda” wygrała wybory regionalne w obwodach w zachodniej części Ukrainy. W swoim powyborczym wystąpieniu polityk ogłosił, że będzie starał się o rozszerzenie granic państwa ukraińskiego, uznając aktualne za „niesprawiedliwe”.
W 2012 został członkiem honorowym klubu hokejowego Winnyćki Hajdamaky z siedzibą w Winnicy. W tym samym roku amerykańskie Centrum Szymona Wiesenthala ulokowało Swobodę wraz z imiennie wymienionym jej liderem na 5. miejscu rankingu organizacji lub osób używających retoryki antysemickiej.
W wyborach w 2012 Swoboda przekroczyła próg wyborczy, dzięki czemu Ołeh Tiahnybok powrócił w skład Rady Najwyższej. Na przełomie 2013/2014 był jednym z liderów opozycji w trakcie wydarzeń Euromajdanu, po których jego ugrupowanie dołączyło do rządu Arsenija Jaceniuka. Polityk w 2014 ponownie wziął udział w wyborach prezydenckich. Otrzymał wówczas poparcie 1,16% głosujących, zajmując 10. miejsce. W tym samym roku Swoboda nie przekroczyła wyborczego progu do ukraińskiego parlamentu.
Ołeh Tiahnybok jest żonaty, ma dwie córki i syna. Brat Andrija Tiahnyboka, również polityka.

</doc>
<doc id="1655449" url="https://pl.wikipedia.org/wiki?curid=1655449" title="Wybory do Parlamentu Europejskiego we Włoszech w 1999 roku">
Wybory do Parlamentu Europejskiego we Włoszech w 1999 roku

Wybory do Parlamentu Europejskiego V kadencji we Włoszech zostały przeprowadzone 13 czerwca 1999.

</doc>
<doc id="1655450" url="https://pl.wikipedia.org/wiki?curid=1655450" title="Tor de Nevers Magny-Cours">
Tor de Nevers Magny-Cours



</doc>
<doc id="1655451" url="https://pl.wikipedia.org/wiki?curid=1655451" title="Lubola (gmina)">
Lubola (gmina)

Lubola – dawna gmina wiejska istniejąca do 1937 roku w woj. łódzkim (II Rzeczpospolita). Siedzibą władz gminy była Lubola.
W okresie międzywojennym gmina Lubola należała do powiatu tureckiego w woj. łódzkim. Gminę zniesiono 1 października 1937 roku w związku z reformą gminną przeprowadzoną na terenie powiatu tureckiego w 1937 roku, polegającą na zniesieniu 16 gmin wiejskich, a w ich miejsce utworzeniu 7 nowych. Obszar zniesionej gminy Lubola wszedł w skład nowej gminy Pęczniew.

</doc>
<doc id="1655452" url="https://pl.wikipedia.org/wiki?curid=1655452" title="Tor de Catalunya">
Tor de Catalunya



</doc>
<doc id="1655456" url="https://pl.wikipedia.org/wiki?curid=1655456" title="Niemysłów (gmina)">
Niemysłów (gmina)

Niemysłów – dawna gmina wiejska istniejąca do 1937 roku w woj. łódzkim (II Rzeczpospolita). Nazwa gminy pochodzi od wsi Niemysłów, lecz siedzibą władz gminy był Pęczniew.
W okresie międzywojennym gmina Niemysłów należała do powiatu tureckiego w woj. łódzkim. Gminę zniesiono 1 października 1937 roku w związku z reformą gminną przeprowadzoną na terenie powiatu tureckiego w 1937 roku, polegającą na zniesieniu 16 gmin wiejskich, a w ich miejsce utworzeniu 7 nowych. Obszar zniesionej gminy Niemysłów wszedł w skład nowej gminy Pęczniew.

</doc>
<doc id="1655458" url="https://pl.wikipedia.org/wiki?curid=1655458" title="Halinka Mlynkova">
Halinka Mlynkova



</doc>
<doc id="1655461" url="https://pl.wikipedia.org/wiki?curid=1655461" title="Ostrów Wartski (gmina)">
Ostrów Wartski (gmina)

Ostrów Wartski – dawna gmina wiejska istniejąca do 1937 roku w woj. łódzkim (II Rzeczpospolita). Nazwa gminy pochodzi od wsi Ostrów Wartski (obecna pisownia "Ostrów Warcki"), lecz siedzibą władz gminy było Jeziorsko.
W okresie międzywojennym gmina Ostrów Wartski należała do powiatu tureckiego w woj. łódzkim. Gminę zniesiono 1 października 1937 roku w związku z reformą gminną przeprowadzoną na terenie powiatu tureckiego w 1937 roku, polegającą na zniesieniu 16 gmin wiejskich, a w ich miejsce utworzeniu 7 nowych. Obszar zniesionej gminy Ostrów Wartski wszedł w skład nowych gmin Jeziorsko i Dobra.
Zobacz też: gmina Ostrów

</doc>
<doc id="1655462" url="https://pl.wikipedia.org/wiki?curid=1655462" title="Gmina Ostrów Warcki">
Gmina Ostrów Warcki



</doc>
<doc id="1655464" url="https://pl.wikipedia.org/wiki?curid=1655464" title="Pęcherzew (gmina)">
Pęcherzew (gmina)

Pęcherzew – dawna gmina wiejska istniejąca do 1937 roku w woj. łódzkim (II Rzeczpospolita). Nazwa gminy pochodzi od wsi Pęcherzew, lecz siedzibą władz gminy były Żuki.
W okresie międzywojennym gmina Pęcherzew należała do powiatu tureckiego w woj. łódzkim. Gminę zniesiono 1 października 1937 roku w związku z reformą gminną przeprowadzoną na terenie powiatu tureckiego w 1937 roku, polegającą na zniesieniu 16 gmin wiejskich, a w ich miejsce utworzeniu 7 nowych. Obszar zniesionej gminy Pęcherzew wszedł w skład nowych gmin Dziadowice i Przykona. Część obszaru przyłączono także do gminy Kowale Pańskie.

</doc>
<doc id="1655467" url="https://pl.wikipedia.org/wiki?curid=1655467" title="Bartolomeo (kardynał)">
Bartolomeo (kardynał)

Bartolomeo (zm. 15 marca 1231) – włoski kardynał.
Życiorys.
Pochodził z Lombardii, jednak dość wcześnie przeniósł się do Francji, gdzie studiował prawo kanoniczne. Uzyskał tytuł "magistra" i został kanonikiem w Chalons-sur-Marne. W 1226 został wybrany przez część kapituły na biskupa tej diecezji, jednak pozostała część obrała kanonika Roberta de Thourotte z Reims. Obie strony odwołały się do Stolicy Apostolskiej. Papież Grzegorz IX rozwiązał spór mianując nowego kandydata Filipa de Nemours, a Bartolomeo wezwał do Rzymu i na konsystorzu 18 września 1227 mianował kardynałem prezbiterem S. Pudenziana. Rok później papież zadeklarował, że jego wybór na biskupa Chalons-sur-Marne był kanoniczny, jednak nie przywrócił go na to stanowisko i zatrzymał w Kurii. Podpisywał bulle papieskie między 23 września 1227 a 5 lipca 1230. W lipcu 1230 jest poświadczony jako audytor w sporze między opactwem Tre Fontane a kapitułą katedralną w Orbetello.

</doc>
<doc id="1655468" url="https://pl.wikipedia.org/wiki?curid=1655468" title="Piekary (gmina w województwie łódzkim)">
Piekary (gmina w województwie łódzkim)

Piekary – dawna gmina wiejska istniejąca do 1937 roku w woj. łódzkim (II Rzeczpospolita). Siedzibą władz gminy były Piekary.
W okresie międzywojennym gmina Piekary należała do powiatu tureckiego w woj. łódzkim. Gminę zniesiono 1 października 1937 roku w związku z reformą gminną przeprowadzoną na terenie powiatu tureckiego w 1937 roku, polegającą na zniesieniu 16 gmin wiejskich, a w ich miejsce utworzeniu 7 nowych. Obszar zniesionej gminy Piekary wszedł w skład nowej gminy Dobra.

</doc>
<doc id="1655469" url="https://pl.wikipedia.org/wiki?curid=1655469" title="Fortepian Hammonda">
Fortepian Hammonda

Fortepian Hammonda – elektryczny instrument muzyczny będący rodzajem elektrycznego fortepianu skonstruowany przez amerykańskiego zegarmistrza Laurensa Hammonda (znanego z organów Hammonda) produkowany przez przedsiębiorstwo „Hammond Organ Company” w połowie lat 60. XX wieku (obecnie instrument nie jest już produkowany).

</doc>
<doc id="1655470" url="https://pl.wikipedia.org/wiki?curid=1655470" title="Hochstuhl">
Hochstuhl

Hochstuhl () – najwyższy szczyt w paśmie Karawanki w Alpach. Leży na granicy między Austrią i Słowenią.

</doc>
<doc id="1655471" url="https://pl.wikipedia.org/wiki?curid=1655471" title="Stol">
Stol



</doc>
<doc id="1655472" url="https://pl.wikipedia.org/wiki?curid=1655472" title="Piętno (gmina)">
Piętno (gmina)

Piętno – dawna gmina wiejska istniejąca do 1937 roku w woj. łódzkim (II Rzeczpospolita). Nazwa gminy pochodzi od wsi Piętno, lecz siedzibą władz gminy był Słodków.
W okresie międzywojennym gmina Piętno należała do powiatu tureckiego w woj. łódzkim. Gminę zniesiono 1 października 1937 roku w związku z reformą gminną przeprowadzoną na terenie powiatu tureckiego w 1937 roku, polegającą na zniesieniu 16 gmin wiejskich, a w ich miejsce utworzeniu 7 nowych. Obszar zniesionej gminy Piętno wszedł w skład nowej gminy Dziadowice.

</doc>
<doc id="1655477" url="https://pl.wikipedia.org/wiki?curid=1655477" title="Skarżyn (gmina)">
Skarżyn (gmina)

Skarżyn – dawna gmina wiejska istniejąca do 1937 roku w woj. łódzkim (II Rzeczpospolita). Siedzibą władz gminy był Skarżyn.
W okresie międzywojennym gmina Skarżyn należała do powiatu tureckiego w woj. łódzkim. Gminę zniesiono 1 października 1937 roku w związku z reformą gminną przeprowadzoną na terenie powiatu tureckiego w 1937 roku, polegającą na zniesieniu 16 gmin wiejskich, a w ich miejsce utworzeniu 7 nowych. Obszar zniesionej gminy Skarżyn przyłączono do gmin Kowale Pańskie i Goszczanów.

</doc>
<doc id="1655483" url="https://pl.wikipedia.org/wiki?curid=1655483" title="Skotniki (gmina w powiecie tureckim)">
Skotniki (gmina w powiecie tureckim)

Skotniki – dawna gmina wiejska istniejąca do 1937 roku w województwie łódzkim (II Rzeczpospolita). Nazwa gminy pochodzi od wsi Skotniki, lecz siedzibą władz gminy był Czepów Dolny.
W okresie międzywojennym gmina Skotniki należała do powiatu tureckiego w województwie łódzkim. Gminę zniesiono 1 października 1937 roku w związku z reformą gminną przeprowadzoną na terenie powiatu tureckiego w 1937 roku, polegającą na zniesieniu 16 gmin wiejskich, a w ich miejsce utworzeniu 7 nowych. Obszar zniesionej gminy Skotniki wszedł w skład nowej gminy Orzeszków.

</doc>
<doc id="1655486" url="https://pl.wikipedia.org/wiki?curid=1655486" title="Tokary (gmina)">
Tokary (gmina)

Tokary – dawna gmina wiejska istniejąca do 1937 roku w woj. łódzkim (II Rzeczpospolita). Siedzibą władz gminy były Tokary.
W okresie międzywojennym gmina Tokary należała do powiatu tureckiego w woj. łódzkim. Gminę zniesiono 1 października 1937 roku w związku z reformą gminną przeprowadzoną na terenie powiatu tureckiego w 1937 roku, polegającą na zniesieniu 16 gmin wiejskich, a w ich miejsce utworzeniu 7 nowych. Obszar zniesionej gminy Tokary przyłączono do gmin Kowale Pańskie i Goszczanów.

</doc>
<doc id="1655489" url="https://pl.wikipedia.org/wiki?curid=1655489" title="Muhammad I (Nasrydzi)">
Muhammad I (Nasrydzi)

Muhammad I, właśc. Muhammad ibn Jusuf ibn Nasr (ur. ?, zm. 1273) – od 1237 emir emiratu Grenady, później od 1246 uznał się za wasala Kastylii. Założył dynastii Nasrydów i ustanowił swą siedzibą Alhambrę. Pod koniec panowania próbował uniezależnić swoją władzę od Kastylii, na przykład popierając w 1264 rewoltę Mudeharów.
Kolejnym emirem został jego syn Muhammad II. 

</doc>
<doc id="1655491" url="https://pl.wikipedia.org/wiki?curid=1655491" title="Wichertów (gmina)">
Wichertów (gmina)

Wichertów – dawna gmina wiejska istniejąca do 1937 roku w woj. łódzkim (II Rzeczpospolita). Nazwa gminy pochodzi od wsi Wichertów, lecz siedzibą władz gminy były Psary.
W okresie międzywojennym gmina Wichertów należała do powiatu tureckiego w woj. łódzkim. Gminę zniesiono 1 października 1937 roku w związku z reformą gminną przeprowadzoną na terenie powiatu tureckiego w 1937 roku, polegającą na zniesieniu 16 gmin wiejskich, a w ich miejsce utworzeniu 7 nowych. Obszar zniesionej gminy Wichertów wszedł w skład nowej gminy Przykona.

</doc>
<doc id="1655492" url="https://pl.wikipedia.org/wiki?curid=1655492" title="Bartolomé Colombo">
Bartolomé Colombo

Bartolomé Colombo - piłkarz argentyński, obrońca.
Jako gracz klubu Argentinos Juniors Buenos Aires wziął udział w turnieju Copa América 1937, gdzie Argentyna zdobyła tytuł mistrza Ameryki Południowej. Colombo zagrał w końcówkach dwóch meczów - z Peru i Urugwajem. Za każdym razem zastępował na boisku Celestino Martíneza.
Jako piłkarz klubu San Lorenzo de Almagro wziął udział w turnieju Copa América 1941, gdzie Argentyna kolejny raz zdobyła tytuł mistrza Ameryki Południowej. Colombo zagrał w dwóch meczach - z Ekwadorem i Urugwajem.
Wciąż jako gracz klubu San Lorenzo wziął udział w turnieju Copa América 1945, gdzie Argentyna znów zdobyła tytuł mistrza Ameryki Południowej. Colombo zagrał we wszystkich sześciu meczach - z Boliwią, Ekwadorem, Kolumbią, Chile, Brazylią i Urugwajem.
W 1946 roku Colombo razem z klubem San Lorenzo zdobył jedyny w swej karierze tytuł mistrza Argentyny.
Colombo w barwach San Lorezno rozegrał 238 meczów. Występował także w połączonym zespole klubów Argentinos Juniors i Atlanta Buenos Aires oraz w drużynie Gimnasia y Esgrima La Plata. W 1949 roku grał w drugoligowym zespole Almagro Buenos Aires.
Colombo rozegrał w reprezentacji Argentyny 17 meczów, w których nie zdobył żadnej bramki.

</doc>
<doc id="1655493" url="https://pl.wikipedia.org/wiki?curid=1655493" title="Osiedle Orła Białego (Poznań)">
Osiedle Orła Białego (Poznań)

Osiedle Orła Białego (dawniej "ZMP") – osiedle mieszkaniowe, a zarazem jednostka obszarowa Systemu Informacji Miejskiej (SIM), wchodząca w skład większej jednostki obszarowej Żegrze na terenie osiedla administracyjnego Żegrze, w Poznaniu. Zabudowę osiedla stanowią budynki wielorodzinne, pięć jedenastokondygnacyjnych tzw. "falowców", dziesięć wysokościowców szesnastopiętrowych (osiemnastokondygnacyjnych) tzw. "szesnastek" oraz jeden budynek pięciokondygnacyjny. Znajduje się tutaj kościół rzymskokatolicki parafii pw. św. Mateusza, Szkoła podstawowa nr 64 im. Marii Konopnickiej oraz przedszkola: "Śmiałka Umiałka", "Kwiaty Polskie", a także "Akademia Pana Kleksa". Ponadto na osiedlu mieści się przychodnia lekarska oraz dom kultury "Na Pięterku".
Budowę osiedla rozpoczęto na początku lat 80. XX wieku, a zakończono w 1993 roku. Co roku odbywa się impreza plenerowa "Dni Orła Białego". W sąsiedztwie osiedla znajduje się Fort II Twierdzy Poznań.
Komunikacja.
Osiedle Orła Białego posiada połączenie komunikacyjne z innymi osiedlami i dzielnicami miasta poprzez linie tramwajowe MPK: 1, 5, 17 i 201 (nocna) oraz linie autobusowe dzienne: 152, 154, 174, 184, 192, 511, 512 i nocne: 238 i 245.

</doc>
<doc id="1655496" url="https://pl.wikipedia.org/wiki?curid=1655496" title="Wola Świniecka (gmina)">
Wola Świniecka (gmina)

Wola Świniecka (lub "Wola Świnecka") – dawna gmina wiejska istniejąca do 1937 roku w woj. łódzkim (II Rzeczpospolita). Nazwa gminy pochodzi od wsi Wola Świniecka, lecz siedzibą władz gminy były Piaski.
W okresie międzywojennym gmina Wola Świniecka należała do powiatu tureckiego w woj. łódzkim. Gminę zniesiono 1 października 1937 roku w związku z reformą gminną przeprowadzoną na terenie powiatu tureckiego w 1937 roku, polegającą na zniesieniu 16 gmin wiejskich, a w ich miejsce utworzeniu 7 nowych. Obszar zniesionej gminy Wola Świniecka wszedł w skład nowej gminy Świnice.
Zobacz też: gmina Wola

</doc>
<doc id="1655498" url="https://pl.wikipedia.org/wiki?curid=1655498" title="Mittagskogel">
Mittagskogel

Mittagskogel () – szczyt w paśmie Karawanki w Alpach, na granicy między Słowenią a Austrią. 
Mittagskogel to trzeci pod względem wysokości szczyt w paśmie Karavanki po Hochstuhl i Vrtačy. Jego strome północne ściany, przypominające lekko piramidę z zaokrąglonym wierzchołkiem to symbol Karyntii.

</doc>
<doc id="1655499" url="https://pl.wikipedia.org/wiki?curid=1655499" title="Gmina Wola Świnecka">
Gmina Wola Świnecka



</doc>
<doc id="1655500" url="https://pl.wikipedia.org/wiki?curid=1655500" title="Kepa (szczyt)">
Kepa (szczyt)



</doc>
<doc id="1655504" url="https://pl.wikipedia.org/wiki?curid=1655504" title="Zelgoszcz (gmina)">
Zelgoszcz (gmina)

Zelgoszcz – dawna gmina wiejska istniejąca do 1937 roku w woj. łódzkim (II Rzeczpospolita). Nazwa gminy pochodzi od wsi Zelgoszcz, lecz siedzibą władz gminy były Świnice (obecnie "Świnice Warckie").
W okresie międzywojennym gmina Zelgoszcz należała do powiatu tureckiego w woj. łódzkim. Gminę zniesiono 1 października 1937 roku w związku z reformą gminną przeprowadzoną na terenie powiatu tureckiego w 1937 roku, polegającą na zniesieniu 16 gmin wiejskich, a w ich miejsce utworzeniu 7 nowych. Obszar zniesionej gminy Zelgoszcz wszedł w skład nowej gminy Świnice. Część obszaru przyłączono także do gminy Niewiesz. 
Zobacz też: gmina Wola

</doc>
<doc id="1655505" url="https://pl.wikipedia.org/wiki?curid=1655505" title="Bartolome Colombo">
Bartolome Colombo



</doc>
<doc id="1655506" url="https://pl.wikipedia.org/wiki?curid=1655506" title="Petzen">
Petzen

Petzen () – szczyt w paśmie Karawanki, w Alpach, na granicy między Słowenią a Austrią. Najwyższy wierzchołek znajduje się po stronie słoweńskiej, jednak większość masywu góry leży po stronie austriackiej.

</doc>
<doc id="1655507" url="https://pl.wikipedia.org/wiki?curid=1655507" title="Peca">
Peca



</doc>
<doc id="1655509" url="https://pl.wikipedia.org/wiki?curid=1655509" title="Hemikorporektomia">
Hemikorporektomia

Hemikorporektomia (inaczej amputacja przezlędźwiowa, halfektomia, ang. hemicorporectomy, halfectomy; dosł. "przecięcie ciała wpół") – procedura chirurgiczna, polegająca na amputacji dolnej połowy ciała. Wskutek poprzecznego rozcięcia ciała na wysokości lędźwiowego odcinka kręgosłupa usuwane są kończyny dolne, narządy płciowe wewnętrzne i zewnętrzne, kości miednicy, narządy miednicy mniejszej (moczowody, odbytnica, odbyt). Zabieg jest bardzo okaleczający, wykonywany przy bardzo ciężkich i potencjalnie terminalnych schorzeniach w obrębie miednicy, z takich wskazań jak zaawansowane nowotwory złośliwe, rozległe urazy, odleżyny, zapalenie kości. Liczba opisanych w literaturze przypadków wynosi około kilkudziesięciu. Pierwszą udaną hemikorporektomię przeprowadzili J. Bradley Aust i Karel B. Absolon w 1961 roku.

</doc>
<doc id="1655511" url="https://pl.wikipedia.org/wiki?curid=1655511" title="Lophotibis cristata">
Lophotibis cristata



</doc>
<doc id="1655513" url="https://pl.wikipedia.org/wiki?curid=1655513" title="Halfektomia">
Halfektomia



</doc>
<doc id="1655514" url="https://pl.wikipedia.org/wiki?curid=1655514" title="Opresja społeczna">
Opresja społeczna

Opresja społeczna ( – ucisk) – wykluczanie, marginalizowanie, a nawet unicestwianie danych grup społecznych głównie w celu podkreślenia wyższości opresora, uprzywilejowania go i utrzymania go u władzy.
Opresja społeczna nie potrzebuje formalnie ustanowionego wsparcia instytucjonalnego do uzyskania pożądanego efektu – może odbywać się w sposób nieformalny, na gruncie indywidualnym. Stanowi ona metodę wzmocnienia grupowej tożsamości opresora poprzez zdefiniowanie go jako lepszego, bardziej wartościowego i stojącego na wyższym poziomie od wykluczonej grupy (zob. Inny). 
We współczesnej polszczyźnie słowo „opresja” oznacza trudne, ciężkie położenie, tarapaty, jednak jego dawnym znaczeniem jest właśnie ucisk społeczny.
Opresja jako przedmiot badań naukowych.
Zjawisko opresji poddawane jest analizie przez późno-nowoczesny dyskurs nauk społecznych.
Psychologowie związani z tym kierunkiem badawczym zajmują się opisywaniem mechanizmów psychicznych, które determinują postawy antyspołeczne i zachowania agresywne względem danych grup społecznych. Psychologia stereotypów i uprzedzeń pokazuje w jaki sposób jednostki uczą się stereotypów, utrwalają je i powtarzają, a także w jaki sposób usprawiedliwiają stosowaną przemoc, m.in. za pomocą zjawiska dehumanizacji. Zjawisko stereotypu połączone jest zwykle ze zjawiskiem antyspołecznych uprzedzeń, polegającym na podtrzymywaniu i reprodukcji fałszywych mniemań związanych z określonymi osobami czy grupami oraz na podstawie nienawiści, niechęci względem nich. 
Socjologowie odmienności koncentrują się na opisywaniu opresji społecznej, bazując nie na indywidualnych predyspozycjach jednostek, lecz na zakodowanych kulturowo mechanizmach wykluczenia. Mogą one ulec instytucjonalizacji – stać się elementem prawa, będąc reprodukowanym przez instytucje państwowe (zob. apartheid). 
Opresja zinternalizowana.
W socjologii i psychologii, opresja zinternalizowana to zjawisko, w którym dana grupa poddana opresji używa przeciwko sobie metod opresora. Przedstawiciele wykluczanej grupy utrzymują opresywne przekonania względem swojej grupy i zaczynają wierzyć w związane z nią negatywne stereotypy.
Przykładowo, zinternalizowany rasizm pojawia się wtedy, gdy przedstawicie danej grupy rasowej uznają, że są mniej zdolni, inteligentni itp. względem innej grupy, pomimo przeczących temu wyników badań naukowych.
Każda marginalizowana grupa może ujawniać opresję zinternalizowaną.

</doc>
<doc id="1655515" url="https://pl.wikipedia.org/wiki?curid=1655515" title="Tiekstilszczik Iwanowo">
Tiekstilszczik Iwanowo

Obłastnoj Futbolnyj Kłub „Tiekstilszczik” Iwanowo (ros. Областной футбольный клуб «Текстильщик» Иваново, "Obłastnoj Futbolnyj Kłub "Tiekstilszczik" Iwanowo") - rosyjski klub piłkarski z siedzibą w Iwanowie.
Historia.
Chronologia nazw:
Piłkarska drużyna Spartak została założona w 1937 w mieście Iwanowo.
W 1939 zespół pod nazwą Osnowa Iwanowo debiutował w Grupie B Mistrzostw ZSRR.
W 1945 jako Dinamo Iwanowo ponownie startował w Drugiej Grupie, w której występował do 1962, kiedy to po reorganizacji systemu lig ZSRR okazał się w Klasie B.
W 1957 klub zmienił nazwę na Tiekstilszczik Iwanowo.
Od 1965 klub ponownie występował w Drugiej Grupie do 1974, kiedy zajął ostatnie 20 miejsce i spadł do Drugiej Ligi.
W Drugiej Lidze występował do 1989, z wyjątkiem sezonu 1983, kiedy to na rok "wskoczył" do Pierwszej Ligi.
W 1990 i 1991 występował w Drugiej Niższej Lidze.
W Mistrzostwach Rosji klub startował w Pierwszej Lidze, w której występował dwa sezony, a od 1994 do 1998 występował w Drugiej Lidze.
Z powodów finansowych drużyna zrezygnowała z dalszych występów na poziomie profesjonalnym i jako FK Iwanowo występowała w rozgrywkach amatorskich.
Dopiero w 2003 klub ponownie startował w Drugiej Dywizji, grupie Zachodniej. Na początku 2004 odbyła się fuzja z innym klubem obwodu iwanowskiego Spartak-Telekom Szuja. W 2006 nawet zdobył awans do Pierwszej Dywizji, ale po roku w niej spadł z powrotem.

</doc>
<doc id="1655516" url="https://pl.wikipedia.org/wiki?curid=1655516" title="Spartak Iwanowo">
Spartak Iwanowo



</doc>
<doc id="1655517" url="https://pl.wikipedia.org/wiki?curid=1655517" title="Osnowa Iwanowo">
Osnowa Iwanowo



</doc>
<doc id="1655518" url="https://pl.wikipedia.org/wiki?curid=1655518" title="Dinamo Iwanowo">
Dinamo Iwanowo



</doc>
<doc id="1655519" url="https://pl.wikipedia.org/wiki?curid=1655519" title="Josef Warkany">
Josef Warkany



</doc>
<doc id="1655520" url="https://pl.wikipedia.org/wiki?curid=1655520" title="Krasnoje Znamia Iwanowo">
Krasnoje Znamia Iwanowo



</doc>
<doc id="1655521" url="https://pl.wikipedia.org/wiki?curid=1655521" title="FK Iwanowo">
FK Iwanowo



</doc>
<doc id="1655522" url="https://pl.wikipedia.org/wiki?curid=1655522" title="Tekstilszczik-Telekom Iwanowo">
Tekstilszczik-Telekom Iwanowo



</doc>
<doc id="1655523" url="https://pl.wikipedia.org/wiki?curid=1655523" title="Expo 2010">
Expo 2010

Expo 2010 – wystawa światowa w Szanghaju, w Chińskiej Republice Ludowej; odbywała się od 1 maja do 31 października 2010.
Wystawa odbywała się pod hasłem "Lepsze miasto – lepsze życie". Planowana frekwencja miała wynosić około 70 milionów zwiedzających, w tym ok. 5 milionów spoza Chin. Przygotowanie wystawy kosztowało 58 mld dolarów.
Otwarcia dokonali przewodniczący ChRL Hu Jintao i prezydent Francji Nicolas Sarkozy oraz szef Komisji Europejskiej Jose Manuel Barroso.
Wybór gospodarza.
Szanghaj uzyskał największą liczbę głosów w każdej z 4 rund głosowania na 132. posiedzeniu Biura Wystaw Międzynarodowych w Pałacu Księcia Monako w Monte Carlo.
Sekcja polska.
Przygotowaniem i organizacją polskiego udziału w EXPO 2010 zajmowały się Polska Agencja Rozwoju Przedsiębiorczości oraz Polska Agencja Informacji i Inwestycji Zagranicznych, która była także odpowiedzialna za prowadzenie Pawilonu Polski. Pawilon zaprojektował zespół architektów w składzie: Marcin Mostafa, Natalia Paszkowska i Wojciech Kakowski. Konstrukcję oraz instalacje zaprojektowała firma Buro Happold. W dekoracji zewnętrznej wykorzystano ażurowe wzory nawiązujące do tradycji ludowych wycinanek. Oficjalnego otwarcia dokonali wiceminister gospodarki Rafał Baniak, prezes Polskiej Agencji Rozwoju Przedsiębiorczości Bożena Lublińska-Kasprzak, komisarz Sekcji Polskiej EXPO i równocześnie prezes Polskiej Agencji Informacji i Inwestycji Zagranicznych Sławomir Majman.

</doc>
<doc id="1655525" url="https://pl.wikipedia.org/wiki?curid=1655525" title="Ignacy Stanisław Czyżewski">
Ignacy Stanisław Czyżewski

Ignacy Stanisław Czyżewski (ur. 12 maja 1753 w Kaliszu, zm. 11 grudnia 1823) – duchowny rzymskokatolicki, jezuita, biskup diecezjalny sejneński w latach 1820–1823.
Życiorys.
Urodził się 12 maja 1753 w Kaliszu. Święcenia prezbiteratu otrzymał 26 sierpnia 1767 w Krakowie w zakonie jezuitów. Po kasacie zakonu należał do duchowieństwa diecezji kujawsko-pomorskiej, a następnie warszawskiej. Działał w Komisji Edukacji Narodowej. Zajmował stanowisko regensa kancelarii biskupa Józefa Ignacego Rybińskiego. Pracował jako proboszcz w Rokitnie i Wolborzu. Pełnił funkcję sędziego prosynodalnego. W 1787 został kanonikiem włocławskim, a w 1807 kanonikiem warszawskim. W latach 1807–1809 zarządzał diecezją kujawsko-pomorską. W 1812 jako scholastyk kapituły warszawskiej przystąpił do Konfederacji Generalnej Królestwa Polskiego.
19 maja 1820 został prekonizowany biskupem diecezjalnym diecezji sejneńskiej. Święcenia biskupie otrzymał 6 sierpnia 1820 w kościele Wizytek w Warszawie. Konsekrował go Adam Michał Prażmowski, biskup diecezjalny płocki, w asyście Feliksa Łukasza Lewińskiego, biskupa diecezjalnego podlaskiego, i Józefa Marcelego Dzięcielskiego, biskupa pomocniczego kujawsko-kaliskiego. Ingres odbył 10 sierpnia 1823. Urządził siedzibę biskupią w Sejnach, ustanowił pierwszą kapitułę katedralną i wyposażył kościół katedralny, mimo to nie rezydował w diecezji. W 1820 został senatorem duchownym Królestwa Polskiego (kongresowego).
Zmarł 11 grudnia 1823. Został pochowany w podziemiach archikatedry św. Jana Chrzciciela w Warszawie.

</doc>
<doc id="1655526" url="https://pl.wikipedia.org/wiki?curid=1655526" title="Kościół Świętej Rodziny w Tarnowie">
Kościół Świętej Rodziny w Tarnowie

Kościół Świętej Rodziny – rzymskokatolicki kościół parafialny oraz konwentualny księży misjonarzy, zbudowany w latach 1904–1906, znajdujący się w Tarnowie przy ul. Krakowskiej 41.
Kościół został zbudowany na gruncie ofiarowanym przez rodzinę Sanguszków dla księży ze Zgromadzenia Misjonarzy św. Wincentego à Paulo, sprowadzonych do Tarnowa w 1903 roku przez biskupa Leona Wałęgę. Do czasu wybudowania nowej świątyni mieszkali oni przy kościele NMP „na Burku”. Autorem projektu był prof. arch. Jan Sas-Zubrzycki. W pracach budowlanych brał udział architekt Augustyn Tarkowski. Kościół pw. Świętej Rodziny został konsekrowany jako parafialny 4 października 1908 roku przez biskupa Wałęgę. Do 1939 roku służył również jako kościół garnizonu tarnowskiego.
Jest to neogotycka, trójnawowa bazylika z transeptem i zamkniętym trójbocznie prezbiterium, zbudowana z cegły z użyciem kamienia. Południowa fasada jest ujęta w dwie wysokie, czworoboczne wieże, na wysokości korpusu przechodzące w ośmioboczne, nakryte ostrosłupowymi hełmami. W dolnej części fasady znajdują się trzy portale nakryte schodkowymi szczytami. Neogotyckie wyposażenie wnętrza, w większości wykonane w latach 1907–1910, pochodzi z Tyrolu. Witraże w transepcie zaprojektował w 1907 roku Stefan Witold Matejko, bratanek i uczeń Jana Matejki.

</doc>
<doc id="1655527" url="https://pl.wikipedia.org/wiki?curid=1655527" title="Tolerancja krzyżowa">
Tolerancja krzyżowa

Dwie substancje wykazują względem siebie tolerancję krzyżową jeśli rosnąca z czasem tolerancja jednej z nich powoduje także wzrost tolerancji drugiej substancji. Np. osoba uzależniona od morfiny po przejściu na heroinę nie będzie mogła skutecznie się odurzać standardowymi dawkami heroiny, wystarczającymi dla osób nieuzależnionych. Cechą tolerancji krzyżowej jest to, że objawy zespołu abstynencyjnego można zlikwidować używając najmniej szkodliwej z tych substancji.

</doc>
<doc id="1655529" url="https://pl.wikipedia.org/wiki?curid=1655529" title="Katarzyna Stenbock">
Katarzyna Stenbock

Katarzyna Stenbock
szw. "Katarina Stenbock, Gustavsdotter" (ur. 22 lipca 1535 na zamku Torpa w pobliżu Borås, zm. 13 grudnia 1621 w Strömsholm) – trzecia żona króla Gustawa Wazy i królowa Szwecji w latach 1552–1560. Jej rodzicami byli Gustaw Olofson Stenbock i Brita Eriksdotter Leijonhufvud, siostra Małgorzaty Leijonhufvud, drugiej żony króla Gustawa Wazy.
Małżeństwo.
Śmierć drugiej żony Gustawa Wazy, była dla króla wielkim ciosem zwłaszcza że osierociła ośmioro dzieci, z których najstarszy Jan miał niespełna 14 lat, a najmłodszy Karol nie ukończył jeszcze pierwszego roku. Król więc niezwłocznie rozpoczął poszukiwania kolejnej żony. Wybór padł na szesnastoletnią wówczas Katarzynę, siostrzenicę Małgorzaty. Katarzyna, która była już zaręczona z równym sobie wiekiem kawalerem z dobrego domu, nie była zachwycona planami starszego od niej o czterdzieści lat króla, jednakże odmowa nie wchodziła w rachubę.
Decyzja króla spotkała się z krytyką zarówno wśród szlachty, jak i władz kościelnych. Ówczesny arcybiskup Laurentius Petri, zaprotestował przeciwko temu związkowi, twierdząc, że poślubienie siostrzenicy zmarłej żony stoi w sprzeczności z prawem Bożym zapisanym w Starym Testamencie i odmówił królowi udzielenia ślubu. Gustaw stwierdził jednak, że zakazy zapisane w Księgach Mojżeszowych dotyczą jedynie żydów i postanowił, że ceremonia ślubna odbędzie się w Vadstenie.
Ślub odbył się 22 sierpnia 1552, niemalże w rocznicę śmierci królowej Małgorzaty, w kościele klasztornym w Vadstenie.
Ten ośmioletni związek, mimo iż bezdzietny, opisywany był jako szczęśliwy.
Królowa-wdowa.
Po śmierci króla (1560) Katarzyna jako królowa wdowa nie miała dużych szans na ponowne zamążpójście. Pomimo iż owdowiała, mając zaledwie 25 lat, nigdy już za mąż nie wyszła. Zawsze miała dobry kontakt z pasierbami i często łagodziła spory pomiędzy nimi.
Zamieszkała na zamku Strömsholm, który otrzymała za zgodą Riksdagu na wniosek Jana III w 1582. Zmarła tamże 13 grudnia 1621 przeżywszy Gustawa o 61 lat. Została pochowana 1 kwietnia 1622 w uppsalskiej katedrze.

</doc>
<doc id="1655530" url="https://pl.wikipedia.org/wiki?curid=1655530" title="Prawo Gutenberga-Richtera">
Prawo Gutenberga-Richtera

Prawo Gutenberga-Richtera – prawo stosowane w sejsmologii, obrazujące zależność pomiędzy daną magnitudą a liczbą trzęsień ziemi o co najmniej tej magnitudzie, na dowolnym ustalonym terenie i w dowolnym przedziale czasowym.
Wzór.
Prawo wyraża się wzorem
bądź
gdzie:
Wzór po raz pierwszy sformułowali Charles Francis Richter i Beno Gutenberg w roku 1949. Zależność jest zaskakująco uniwersalna i nie zmienia się znacząco w czasie ani w zależności od badanego terenu.
Opis.
Stała formula_6 jest typowo równa 1, co przykładowo oznacza iż na każde trzęsienie ziemi o magnitudzie 4 przypada 10 trzęsień o magnitudzie 3 oraz 100 o magnitudzie 2. Istotny wyjątek to seryjne trzęsienia ziemi, kiedy formula_6 może osiągnąć wartość nawet 2,5, wskazując na większą liczbę małych wstrząsów w stosunku do dużych. Poza tym wyjątkiem wartość formula_6 znacząco odbiegająca od 1 może sugerować niepoprawność badanego zbioru danych, na przykład jego niekompletność lub błędy w obliczaniu magnitudy.
Stała formula_5 oznacza ogólną częstotliwość występowania wstrząsów sejsmicznych na danym terenie.

</doc>
<doc id="1655532" url="https://pl.wikipedia.org/wiki?curid=1655532" title="Paweł Anders">
Paweł Anders

Paweł Anders (ur. 1948) – regionalista, krajoznawca, autor publikacji o Wielkopolsce i przewodników turystycznych. Od 1991 jest sekretarzem redakcji Kroniki Wielkopolski, kwartalnika poświęconego historii regionu. 
W 1997 r. za dorobek badawczo-naukowy na temat powstania wielkopolskiego wyróżniony statuetką "Dobosz Powstania Wielkopolskiego", przyznawaną przez Zarząd Główny Towarzystwa Pamięci Powstania Wielkopolskiego 1918/1919.
15 września 2017 r. XIX Walny Zjazd Polskiego Towarzystwa Turystyczno-Krajoznawczego nadał mu godność Członka Honorowego PTTK.
Publikacje.
Jest autorem m.in. następujących publikacji:

</doc>
<doc id="1655533" url="https://pl.wikipedia.org/wiki?curid=1655533" title="Zagrożenie stereotypem">
Zagrożenie stereotypem

Zagrożenie stereotypem – zjawisko psychologiczne polegające na obniżeniu sprawności w różnego rodzaju zadaniach u osób objętych negatywnym stereotypem, szczególnie w sytuacjach w których są tego stereotypu aktywnie świadome. Efekt ten został wielokrotnie wykazany eksperymentalnie w rozmaitych kontekstach, np. wśród kobiet i mężczyzn, mniejszości etnicznych, klas socjoekonomicznych i w różnych grupach wiekowych. Może być wywoływany przez nieświadome prymowanie stereotypu. Można mu przeciwdziałać przez uświadamianie występowania tego zjawiska, oraz autoafirmacje. Wskazuje się także na możliwość korzystnego działania tego efektu w przypadku pozytywnych stereotypów.
Na zjawisko zagrożenia stereotypem zwróciła pierwszy raz uwagę publikacja Steele i Aronsona z 1995 r. Autorzy ci przeprowadzili eksperyment, w którym Afroamerykanom i białym Amerykanom dano do rozwiązania testy językowe używane przy rekrutacji na studia. W zależności od grupy eksperymentalnej, uczestnikom badania mówiono, że ich wynik będzie świadczyć o ich zdolnościach, lub przedstawiano test łagodnie, jako laboratoryjne, niediagnostyczne zadanie. Eksperyment wykazał, że w zależności od eksperymentalnego wywołania efektu zagrożenia, sprawność uczestników badania z różnych grup różniła się znacząco w zgodzie ze stereotypem (różna od wyników testów SAT) lub była na poziomie zgodnym z ich oryginalnymi wynikami testów SAT (wciąż różna dla białych i osób czarnoskórych).
Wyniki badań.
Mechanizm.
Wstępne wyniki sugerują, że efekt zagrożenia stereotypem może zachodzić w praktyce między innymi poprzez wywoływanie reakcji stresowej oraz obniżenie sprawności pamięci roboczej. Nie wyjaśniono jednak w pełni mechanizmu zjawiska.
Mniejszości etniczne.
Poza Afroamerykanami, zagrożenie stereotypem zaobserwowano eksperymentalnie np. u Latynosek, w przypadku których płeć i pochodzenie wiązały się z osobnym wkładem efektu. Metaanaliza 19 badań (11 z USA, 8 z Europy) potwierdziła występowanie tego zjawiska w grupach imigrantów oraz wskazała na istotny wpływ czynników moderujących, takich jak kontekst kulturowy i wiek uczestników badania. Nie stwierdzono przesłanek statystycznych dla podejrzeń, że badania były dotknięte tendencyjnością publikacji.
Pozytywny efekt zagrożenia stereotypem wywołano na przykład wśród Amerykanek pochodzenia azjatyckiego, przy czym zwracanie ich uwagi na płeć powodowało obniżenie ich wyników, a kierowanie uwagi na pochodzenie skutkowało podwyższeniem wyników w teście matematycznym w porównaniu do grupy kontrolnej.
Płeć.
Eksperymenty sugerują, że zagrożenie stereotypem może występować w wielu różnych kontekstach. Zależnie od tego efektu, kobiety radzą sobie tak samo dobrze, lub gorzej niż mężczyźni, na przykład w zadaniach przestrzennych, matematycznych, czy w symulacji jazdy samochodem. Kobiety nieświadome, z kim grają w szachy, wygrywają częściej, niż poinformowane że grają przeciwko mężczyźnie.
W eksperymencie badającym wpływ zagrożenia stereotypem na zdolności negocjacyjne, wywołano ten efekt zarówno u mężczyzn, jak i u kobiet, w zależności od tego jakie cechy opisano pozytywnie w instrukcji badawczej. Podobnie, mężczyźni gorzej radzili sobie z rozpoznawaniem sygnałów niewerbalnych, jeśli usłyszeli że zadanie sprawdza wrażliwość i dobrze rozwiązują je kobiety, niż gdy usłyszeli że zadanie testuje zdolności przetwarzania informacji.
Metaanaliza badań z 2008 r. wykazała, że dostępne wyniki eksperymentalne potwierdzają istnienie zjawiska zagrożenia stereotypem wśród kobiet i mniejszości. Metaanaliza z 2013 r. obejmująca tylko eksperymenty dotyczące stereotypów płciowych u nastolatek wykryła obecność tendencyjności publikacyjnej w tym obszarze, po korekcie której wielkość efektu przestała się istotnie statystycznie różnić od zera. Autorzy sugerują przeprowadzenie lepiej zaprojektowanych replikacji badań tego zjawiska.
Inne grupy.
Metaanaliza badań wskazuje, że efekt zagrożenia stereotypem występuje także u osób starszych w testach funkcji poznawczych i wydolności fizycznej. Zjawisko to wykryto eksperymentalnie także wśród osób o niskim statusie socjoekonomicznym, oraz niskiej samoocenie intelektualnej. W niewielkim badaniu wywołano ten efekt również wśród okazjonalnych użytkowników narkotyku Ecstasy, którzy pod wpływem informacji o szkodliwości tej substacji rozwiązywali test poznawczy gorzej, a bez takiej informacji rozwiązywali test lepiej od grup kontrolnych.
Przeciwdziałanie.
Efekt zagrożenia stereotypem może być częściowo lub w całości niwelowany przy pomocy takich interwencji, jak uświadamianie istnienia tego zjawiska, zachęcanie uczestników badania do postrzegania siebie w sposób wielowymiarowy i pozytywny, do indywiduacji i autoafirmacji.

</doc>
<doc id="1655534" url="https://pl.wikipedia.org/wiki?curid=1655534" title="Speed dating">
Speed dating

Speed dating (ang. „szybkie randki”) – metoda zawierania kontaktów międzyludzkich o charakterze miłosnym, polegająca na sesjach krótkich rozmów (limitowanych czasowo przez organizatora) i selekcji przez uczestników osób, z którymi chcieliby skontaktować się poza sesją.
Metodę wymyślił rabin Yaacov Deyo z Los Angeles w 1998 roku. Pierwszy "speed dating" miał miejsce w Pete’s Café w Beverly Hills w 1998 roku. Niebawem po tym wydarzeniu urosła popularność tego typu spotkań w Stanach Zjednoczonych, zwłaszcza po ukazaniu się w 2000 roku całego zarysu pomysłu w serialu telewizyjnym "Sex and the City", jako coś bardzo eleganckiego. Zwolennicy mówią o "speed dating", iż oszczędza ona czas, a dodatkowo role decydującą odgrywa pierwsze wrażenie.
Organizacja.
Speed dating to proces randkowy, w którym zachęca się ludzi, by mogli poznać dużo nowych osób w kilka minut. Co 3–8 minut mężczyźni i kobiety wymieniają się między sobą, żeby poznać się na „krótkich randkach”. Po 3–8 minutach organizator daje znak dzwonkiem, sygnalizując uczestnikom, by iść dalej na następną randkę. Na koniec wszystkich spotkań, uczestnicy oddają listę osób, z którymi chcieliby nawiązać dalszy kontakt. Jeśli okaże się, że dani uczestnicy wpisali siebie nawzajem na listę (zostało to odwzajemnione), następuje wymiana kontaktów.
Odmiany speed datingu.
Na początku lat 90. formuła speed datingu została w Stanach Zjednoczonych zaadaptowana przez świat biznesu. Obecnie – również w Polsce – służy również do przeprowadzania rozmów rekrutacyjnych oraz stwarzania przestrzeni dla spotkania firm zainteresowanych np. inwestycją w potencjalnie intratne projekty oraz osobami, które są w stanie taki pomysł zaprezentować i wykonać.
Ciekawostka.
Według statystyki z festiwalu naukowego pod tytułem „Speed dating w Edinburgh”, naukowcy wnioskowali, że większości kobiet wystarczy 30 sekund spotkania z mężczyzną, by stwierdzić, czy jest on kandydatem na chłopaka czy też męża.
Podświadome preferencje
Książka Malcolma Gladwella Blink: The Power of Thinking Without Thinking (pol. "Błysk: Potęga przeczucia") w której autor porusza kwestię decyzji podejmowanych w ułamkach sekund. Książka ta przedstawia pracę naukową dwóch profesorów z Columbia University, którzy prowadząc badania dotyczące szybkich randek, przeprowadzili ankietę wśród uczestników szybkich randek, w wyniku czego Drs. Sheena Iyengar i z Raymond Fisman udowodnili, że to, co ludzie chcieli uzyskać w idealnym partnerze nie pasowało do ich podświadomych preferencji.
Preferencja wieku i wzrostu osób
Badania na Uniwersytecie w Essex i IZA w Bonnie w 2006 roku o skutkach preferencji przeciwko możliwości wyboru partnera wykazały, że możliwość była bardziej ważna niż preferencje i że wiek kobiety jest najważniejszym czynnikiem decydującym dla mężczyzn. Mimo że wiek mężczyzny jest mniej ważny, nadal jest bardzo istotnym czynnikiem określania zapotrzebowania przez kobiety.
To samo badanie wykazało, że wzrost mężczyzny ma znaczący wpływ na jego atrakcyjność.
Praktyka.
Rebe Deyo, związany z ultraortodoksyjną organizacją "Aish HaTorah (Ogień Tory)", wymyślił ją właśnie po to, aby chronić swoich wiernych przed zgubnymi pokusami, które stwarza nowoczesna metropolia. Sama idea jest bardzo zbożna. Zamiast szukać osób po knajpach, imprezach i klubach, weź udział w bezpiecznej imprezie, podczas której będziesz mieć wiele randek naraz.
Speed dating ma dużo zalet. Każdy uczestnik na pewno spotka kogoś nowego. Uczestnicy są grupowani według zakresu wieku, całemu procesowi towarzyszy oszczędność czasu i dodatkowo całość jest w 100% interaktywna. Kobiety mogą przyjść same i nie czuć się dziwnie, alternatywnie mogą przyjść z innymi kobietami i traktować to jako wyjście na miasto.
Speed dating jest limitowany czasowo, żeby zapewniać użytkownikom wygodę w razie wystąpienia tzw. nudnej rozmowy oraz zapobiega monopolizacji uczestników. Uczestnicy speed dating są przypadkowo dopasowani i mają okazję poznać różnych ludzi, z którymi nie mieliby okazji porozmawiać w klubie nocnym czy też pubie. Po spotkaniu speed dating, kontakty do siebie dostają tylko te osoby, które się wzajemnie wybrały w formularzu. W rezultacie strach przed odrzuceniem zostaje zminimalizowany.
Imprezy typu „speed date” przebiegają wedle następującego scenariusza:
Na początku zabawy każdy uczestnik otrzymuje kartę z numerami i imionami uczestników płci przeciwnej. Kobiety zajmują swoje miejsca, a mężczyźni dosiadają się. Po 5–8 minutach (w zależności od liczby uczestników) organizator daje sygnał panom, aby przesiedli się i zmienili partnerki, które zostają na swoich miejscach. Zabawa trwa do momentu, aż wszystkie pary będą miały okazję ze sobą porozmawiać.
Jeżeli któraś z osób zrobi na drugiej pozytywne wrażenie, to po zakończeniu rozmowy zaznacza się to na swojej karcie z listą osób. Po zakończeniu spotkania organizatorzy zbierają wszystkie karty uczestników, sprawdzają je i jeśli dwie osoby wzajemnie się sobie spodobały – następnego dnia otrzymują one maila bądź SMS-a z imieniem i numerem telefonu drugiej osoby. Na swojej karcie można zaznaczyć dowolną liczbę osób. Podczas zabawy zwykle następuje krótka przerwa, w czasie której można pójść do toalety lub baru.
Telewizja.
Speed dating został pokazany w wielu serialach telewizyjnych oraz filmach na świecie.

</doc>
<doc id="1655535" url="https://pl.wikipedia.org/wiki?curid=1655535" title="Katarina Stenbock">
Katarina Stenbock



</doc>
<doc id="1655536" url="https://pl.wikipedia.org/wiki?curid=1655536" title="Kansei">
Kansei

Kansei – japońska metoda tworzenia wartości produktu, po raz pierwszy zastosowana przez Mazda Motor Corporation. Polega ona na statystycznym badaniu zależności odczuć klienta od mierzalnych cech produktu. 
Podstawą podejścia jest "kansei" – japońskie słowo oznaczające w przybliżeniu ulotną emocję, nieuświadomione odczucie lub wspomnienie. Kansei pojawia się na przykład, gdy jako dorośli ludzie spotykamy się z zapachem, który towarzyszył nam w dzieciństwie (co prawdopodobnie przywoła uczucie zadowolenia, bezpieczeństwa itp.). Istota projektowania poprzez kansei polega na sprawdzeniu, jakie właściwości (np. wymiary, kształty) zwiększają prawdopodobieństwo wywołania określonego uczucia.
W Polsce badaniem tej metody projektowania zajmuje się przede wszystkim Polsko-Japońska Akademia Technik Komputerowych. Uczelnia ta jest organizatorem corocznych seminariów naukowych "Interfejs użytkownika - Kansei w praktyce", które odbywają się od roku 2006.

</doc>
<doc id="1655537" url="https://pl.wikipedia.org/wiki?curid=1655537" title="Abbottowie prawdziwi">
Abbottowie prawdziwi

Abbottowie prawdziwi (oryg. "Inventing the Abbotts") – melodramat produkcji amerykańskiej z 1997 roku. Film oparto na kanwie noweli Sue Miller.

</doc>
<doc id="1655546" url="https://pl.wikipedia.org/wiki?curid=1655546" title="Janusz Strobel">
Janusz Strobel

Janusz Stanisław Strobel (ur. 13 listopada 1947 w Gdańsku) – polski gitarzysta i kompozytor. 
Życiorys.
Ojciec był chórmistrzem, matka pianistką. Edukację muzyczną rozpoczął od gry na skrzypcach i fortepianie, jednakże fascynacja gitarą, ukończenie Liceum Plastycznego w Gdyni-Orłowie i decyzja pozostania rzeźbiarzem (pod okiem gdańskiej rzeźbiarki Elżbiety Szczodrowskiej) dzieliła zainteresowania między sztuką plastyczną a muzyką. Karierę muzyczną rozpoczął w gdańskich klubach jazzowych. W 1969 Janusz Strobel przeniósł się do Warszawy i za namową Henryka Albera stworzyli wspólnie Duet Gitar Klasycznych Alber-Strobel (w 2006 roku wznowiono ich płytę na CD). W pierwszym roku pracy Duet został laureatem prestiżowego festiwalu "Jazz nad Odrą" we Wrocławiu. W latach 80. przez kilka lat Janusz Strobel koncertował solo poza granicami kraju. Po powrocie założył zespół Just Quartet. Dwuletnią działalność grupy uwieńczyła płyta nagrana dla Polish Jazz. Wkrótce stworzył z muzykami jazzowymi, kontrabasistą Mariuszem Bogdanowiczem i perkusistą Piotrem Biskupskim, nowy zespół – Janusz Strobel Trio. 
Na scenie często, w recitalu „Trzeba marzyć” towarzyszy mu wokalistka młodego pokolenia – Anna Stankiewicz.
Działalność kompozytorska Janusza Strobla poza muzyką dla potrzeb filmu, teatru czy piosenkami do tekstów Magdy Czapińskiej, Jonasza Kofty, Jana Wołka, Wojciecha Młynarskiego, obejmuje głównie tworzenie muzyki na gitarę klasyczną solo i z towarzyszeniem orkiestry symfonicznej. 
Janusz Strobel gra na gitarze, zbudowanej specjalnie dla niego przez znakomitego polskiego lutnika – Bogusława Teryksa.
Jest członkiem stowarzyszenia działającego przy klubie Muzyczna Owczarnia w Jaworkach oraz częstym gościem klubu.

</doc>
<doc id="1655548" url="https://pl.wikipedia.org/wiki?curid=1655548" title="Buffalo Soldiers (film)">
Buffalo Soldiers (film)

Buffalo Soldiers – brytyjsko-niemiecka tragikomedia filmowa z 2001 roku, stanowiąca zgryźliwą satyrę na Siły Zbrojne Stanów Zjednoczonych. Film oparto na kanwie noweli Roberta O’Connor. W roli głównej wystąpił Joaquin Phoenix.
Tytuł nawiązuje do członków 10th Cavalry Regiment, jednostki United States Army.
Zarys fabuły.
Amerykańska baza wojskowa w Stuttgarcie, w Niemczech Zachodnich, Październik rok 1989. Błogostan żołnierzy-imprezowiczów, niestroniących od wszelkich używek, ma zostać zakończony wraz z przybyciem do bazy sierżanta Lee, który w jednostce ma zaprowadzić radykalne porządki. Zaopatrzeniowiec Ray Elwood, któremu lenistwo jest w zupełności na rękę, w akcie zemsty uwodzi córkę sierżanta, piękną Robyn.

</doc>
<doc id="1655552" url="https://pl.wikipedia.org/wiki?curid=1655552" title="Trzęsienie ziemi w Umbrii i Marche">
Trzęsienie ziemi w Umbrii i Marche

Trzęsienie ziemi we Włoszech – seria trzęsień, które miały miejsce między 26 września 1997 a 5 kwietnia 1998 w Umbrii i Marche we Włoszech. Ich maksymalna siła wyniosła 5,8 stopnia Richtera (9-10 stopnia w skali Mercallego).
Pierwsze symptomy.
Seria drgań notowana była już w sierpniu 1997 w pobliżu Nocera Umbra i Colfiorito. Ich siła wynosiła 3-4 w skali Mercallego na początku września. Odpowiednie służby państwowe nie uznały zjawiska za zagrażające bezpieczeństwu miejscowej ludności.
Ciąg wstrząsów sejsmicznych.
Pierwszy poważny wstrząs zanotowany został 26 września 1997 o godz. 1:12, osiągając 7-8 stopień w skali Mercallego. Zaraz po nim nastąpiły mniejsze drgania. O godz. 11:42 potężny wstrząs osiągnął stopień 9. Kilka dni później, 3 października miał miejsce kolejny poważny wstrząs o godz 10:55, osiągnął stopień 7. Drgania były odnotowywalne także w dużej odległości od epicentrum. Głębokość ogniska trzęsienia ziemi szacowano na ok. 10 km.
Skutki kataklizmu.
Najbardziej ucierpiały Foligno, Nocera Umbra, Preci, Sellano, Asyż w Umbrii oraz Serravalle di Chienti i Camerino w Marche. Wstrząsy nocne poważnie uszkodziły zabudowę małych miast Apeninów. Wstrząsy poranne spowodowały zawalenie się niektórych budowli uszkodzonych podczas wcześniejszych drgań. M.in. zawaliło się sklepienie Bazyliki św. Franciszka w Asyżu ze słynnymi freskami Giotta. Pod upadającymi elementami średniowiecznych konstrukcji zginęły wówczas cztery osoby: dwóch braci franciszkanów (br. Zdzisław Borowiec i o. Angelo Api) i technicy weryfikujący stan zniszczeń. Przypadkowo tragedia została zarejestrowana przez operatorów telewizyjnych, wzbudzając oczywiste emocje. Ekipy telewizyjne zarejestrowały również zawalenie się wieżycy Palazzo Comunale w Foligno w dniu 14 października. Zabytek uległ uszkodzeniu w czasie wcześniejszych wstrząsów.
W sumie w wyniku trzęsienia ziemi w Umbrii i Marche zginęło 11 osób. Ewakuowano 22 604 osoby. Ucierpiało 76 miejscowości. Zniszczonych zostało wiele zabytkowych budynków. By odrestaurować sklepienie asyskiej bazyliki wydano 30 000 000 000 starych lirów włoskich.

</doc>
<doc id="1655560" url="https://pl.wikipedia.org/wiki?curid=1655560" title="Matusowiec">
Matusowiec



</doc>
<doc id="1655561" url="https://pl.wikipedia.org/wiki?curid=1655561" title="Cimone Modena">
Cimone Modena



</doc>
<doc id="1655565" url="https://pl.wikipedia.org/wiki?curid=1655565" title="Akamprosat">
Akamprosat



</doc>
<doc id="1655569" url="https://pl.wikipedia.org/wiki?curid=1655569" title="Atosiban">
Atosiban



</doc>
<doc id="1655574" url="https://pl.wikipedia.org/wiki?curid=1655574" title="Eculizumab">
Eculizumab



</doc>
<doc id="1655576" url="https://pl.wikipedia.org/wiki?curid=1655576" title="Dioon edule">
Dioon edule



</doc>
<doc id="1655577" url="https://pl.wikipedia.org/wiki?curid=1655577" title="Andrzej J. Jaroszewicz">
Andrzej J. Jaroszewicz

Andrzej Jarosław Jaroszewicz (ur. 12 maja 1938 w Białej Podlaskiej) – operator i reżyser filmowy. 
Życiorys.
Pobierał nauki rysunku w Studium Nauczycielskim w latach 1956–1959. Od 1959 do 1963 pracował jako asystent reżysera przy kilku krajowych produkcjach. Pierwszy raz na studia zdawał w 1955, przyjęty został w 1963 (od razu na drugi rok). W 1966 ukończył studia na Wydziale Operatorskim PWSTiF w Łodzi. W 2002, wspólnie z Andrzejem Żuławskim, został odznaczony Złotą Żabą na 10. Międzynarodowym Festiwalu Sztuki Autorów Zdjęć Filmowych Camerimage w Łodzi. W 2016 odznaczony został Brązowym Medalem „Zasłużony Kulturze Gloria Artis”
Zajmuje stanowisko przewodniczącego Stowarzyszenia Twórców Obrazu Filmu Fabularnego. Jest ojcem operatora filmowego Mikołaja Jaroszewicza.
Dorobek.
Jest autorem zdjęć do wielu filmów, m.in.:

</doc>
<doc id="1655579" url="https://pl.wikipedia.org/wiki?curid=1655579" title="Nobody Wants to Be Lonely">
Nobody Wants to Be Lonely

Nobody Wants to Be Lonely – ballada popowa stworzona na drugi anglojęzyczny album studyjny portorykańskiego piosenkarza Ricky’ego Martina pt. "Sound Loaded" (2000). Powstały przy gościnnym udziale piosenkarki Christiny Aguilery oraz wyprodukowany przez Waltera Afanasieffa, utwór wydany został jako drugi singel promujący krążek dnia 9 stycznia 2001 roku. W 2002 kompozycja została nominowana do nagrody Grammy w kategorii "najlepsza współpraca wokalna – muzyka pop", lecz przegrała w walce o statuetkę, którą przyznano utworowi „Lady Marmalade” w wykonaniu Aguilery, Lil’ Kim, Mýi i Pink.
Singel zyskał zasadniczo mieszane recenzje od krytyków muzycznych oraz zdobył popularność na listach przebojów, plasując się wysoko w ogólnoświatowych zestawieniach (w tym na szczycie list w Polsce, Nowej Zelandii i Brazylii).
Informacje o utworze.
Początkowo utwór miał zostać nagrany w duecie z Britney Spears, wokalistka odmówiła jednak współpracy z powodu zbliżającej się trasy koncertowej. W związku z odmową, plany zostały zmienione – propozycję nagrania wspólnego singla złożono Christinie Aguilerze, która to ostatecznie ją zaakceptowała. Autorami utworu są Desmond Child, Gary Burr i Victoria Shaw, gotową kompozycję wyprodukował Walter Afanasieff, zdobywca nagrody Grammy. Child kolaborował z Martinem już w 1999, przy realizacji utworów „Livin’ la Vida Loca” i „The Cup of Life”; na album "Sound Loaded" wyprodukował także singlowy hit „She Bangs”. Ricky Martin chwalił sobie współpracę z Christiną Aguilerą. W jednym z udzielonych wywiadów wyznał: „Praca z nią była niczym marzenie. Pięknym przeżyciem było usłyszeć, jak nagrywa wokale. Jej głos, siła, interpretacja – (ona – przyp.) jest po prostu genialna”. Piosenka „Nobody Wants to Be Lonely” znalazła się na składance z największymi przebojami Aguilery pt. "Keeps Gettin' Better – A Decade of Hits" (2008), a także na sześciu kompilacjach Martina: "La Historia" (2001; w wersji hiszpańskojęzycznej), "The Best of Ricky Martin" (2001), "Ricky Martin 17" (2008), ' (2011), "Playlist: The Very Best of Ricky Martin" (2012) oraz ' (2013).
Obecność w kulturze masowej.
Wiosną 2016 roku nagranie znalazło się na playliście sporządzonej przez kandydującą na stanowisko prezydenckie byłą Sekretarz stanu Stanów Zjednoczonych Hillary Clinton. Za pośrednictwem serwisu Spotify Clinton skompilowała playlistę trzydziestu utworów muzycznych; wykonawcami każdej z piosenek zostali artyści mocno zaangażowani w działalność społeczną. 6 czerwca 2016 odbył się koncert zorganizowany przez komitet Hillary Victory Fund. Wzięli w nim udział wspierani przez Hilton piosenkarze.
Wydanie singla.
„Nobody Wants to Be Lonely” to singel, który udowodnił, że czołowe wydawnictwa singlowe (wydawnictwa mainstreamowych artystów) potrafią sprzedać się dobrze nawet bez znacznej promocji medialnej i przy wąskiej dystrybucji. Choć wydany w Stanach Zjednoczonych tylko w formacie airplay, utwór odniósł sukces komercyjny, osiągając pozycję 13. listy "Billboard" Hot 100 oraz będąc zestawionym w kilku innych notowaniach "Billboardu". Został czwartym z kolei singlem Ricky’ego Martina oraz szóstym Christiny Aguilery, który dotarł do Top 20 prestiżowego "Billboard" Hot 100. Inne wysokie pozycje zanotowane przez singel to miejsca: drugie na listach przebojów singlowych Hiszpanii, Szwajcarii i Włoszech, trzecie w Holandii, RPA i Szwecji, czwarte w Finlandii, Kanadzie i Wielkiej Brytanii czy ósme w Australii. Największą popularność piosenka zyskała w Polsce, Brazylii, na Filipinach, w Indonezji i Nowej Zelandii, gdzie singel osiągnął pozycje szczytowe list przebojów. Przez dziewięć tygodni z rzędu singel bronił pierwszego miejsca w notowaniu World Chart Show, badającym popularność utworów w ogólnoświatowych radiofoniach. W marcu 2001 roku był utworem najczęściej odtwarzanym przez BBC Radio 1.
W Polsce „Nobody Wants to Be Lonely” uplasował się w trzech osobnych notowaniach. Na liście przebojów airplayu, wydanej przez Związek Producentów Audio-Video, dotarł do miejsca pierwszego. Zdobył też szczyt w zestawieniu hitów radiowych, które skompilował magazyn "Music &amp; Media". Tę pozycję zajmował przez cztery kolejne tygodnie. W notowaniu "30 ton – lista, lista przebojów" (stanowiącym nieoficjalną polską listę singlowych przebojów do roku 2006) objął miejsce czwarte.
Australijska organizacja Australian Recording Industry Association (ARIA) przyznała singlowi certyfikat platynowej płyty, europejski oddział International Federation of the Phonographic Industry (IFPI) – certyfikaty złota w Szwajcarii i Szwecji. Wyprzedano ponad trzy miliony osiemset pięćdziesiąt tysięcy egzemplarzy singla na całym świecie.
Opinie.
Utwór wymieniany jest w rankingach najlepszych piosenek miłosnych. Muzyczna stacja telewizyjna VH1 przypisała „Nobody Wants to Be Lonely” miejsce 97. w swoim zestawieniu, na podobnej liście utwór umieściła witryna Lifestyle Lounge. W sierpniu 2014 roku Jason Lipshutz, redaktor magazynu "Billboard", uznał singel za jeden z piętnastu największych hitów Christiny Aguilery w Stanach Zjednoczonych, pomimo iż „Nobody Wants to Be Lonely” jest w istocie singlem Ricky’ego Martina, z Aguilerą na featuringu.
Recenzje.
„Nobody Wants to Be Lonely” uzyskał tak pozytywne, jak i mieszane recenzje krytyków muzycznych. David Browne, współpracujący z magazynem "Entertainment Weekly", wycenił utwór na „C+” (w odwołaniu do skali szkolnej, A–E). „Po przyłączeniu partnerki w postaci Christiny Aguilery, naszpikowany latynoskimi perkusjami kawałek Ricky’ego Martina 'Nobody Wants to Be Lonely’ (...) z posępnej, romantycznej propozycji przekształca się w mocny, odśpiewany pełną skalą głosu duet. Tak czy inaczej, to niewiele więcej niż tylko efektywna harówka dostarczona z rąk współautora/producenta Desmonda Childa. W skali wielkiego Childa, wielkość piosenki plasuje się w połowie drogi pomiędzy nieszczęsnym 'How Can We Be Lovers’ a nieśmiertelnym ‘Livin’ la Vida Loca'” – zrecenzował kolaborację pomiędzy Martinem i Aguilerą Browne. Jose F. Promis (AllMusic) wymienił „Nobody Wants to Be Lonely” wśród trzech najlepszych utworów z albumu Martina "Sound Loaded". Omawiając niniejszy krążek, recenzent serwisu Onet.pl określił piosenkę jako „podniosłą, romantyczną balladę z zadumą w tle, która oparta została na 'upopowionym' soulu”; dziennikarz dodał, że wykonanie piosenki jest przekonujące. Pamflecista witryny ukmix.org wyznał, że był zaskoczony singlem, oraz docenił interpretacje wokalne piosenki przez Martina i Aguilerę. Filip Wiącek z serwisu internetowego AllAboutMusic.pl uznał, że „Nobody Wants to Be Lonely” „wypadł ładnie”, lecz jest „nijaki, zbyt banalny”. Zdaniem Loli, publicystki współtworzącej dział „Muzyka” w ramach witryny Wirtualna Polska, nagranie Martina i Aguilery to propozycja dla osób „chcących się poprzytulać”, „spełniająca swą pościelową funkcję”.
Na antenie Radio Energy Berlin uznano, że „Nobody Wants to Be Lonely” to „pewniak”, który musi stać się przebojem; opinii tej wtórowali też dziennikarze ze stacji NDR 2. BR3 Germany stwierdziło, że utwór jest wybitny.
Teledysk.
Wideoklip do utworu wyreżyserował w grudniu 2000 Wayne Isham, współpracujący już wcześniej z Rickym Martinem przy realizacji klipów do przebojów „She Bangs” i „Livin’ la Vida Loca”. Na ogół teledysku składają się sceny, w których wykonawcy śpiewają w pałacu; ponadto, w niektórych scenach, Martin wykonuje swoje partie w labiryncie, pod żywopłotem. „Nobody Wants to Be Lonely” to pierwszy wideoklip, w którym Christina Aguilera zaprezentowała swój piercing. Choreografię do klipu stworzyła Tina Landon. Premiera wideo nastąpiła w lutym 2001.
W roku 2002 teledysk wyróżniono nagrodą ALMA, a osiem lat później, w 2010, uwzględniony został on w telewizyjnym zestawieniu „100 klipów, które wstrząsnęło VIVĄ!”.
Promocja i wykonania koncertowe.
Martin i Aguilera wykonali utwór podczas kilku wspólnych występów, między innymi w trakcie jednego z odcinków programu telewizji BBC "Top of the Pops", podczas talk-show NBC "The Tonight Show with Jay Leno" czy na gali rozdania nagród World Music Awards w 2001. Indywidualnie główny wykonawca odśpiewał piosenkę na ceremonii American Music Awards 2001.
W latach 2013–2014 piosenka stanowiła stały punkt trasy koncertowej o nazwie Ricky Martin Live. Wykonywana była przy współudziale australijskich artystów, Luke’a Kennedy’ego oraz Ms Murphy.
W kwietniu 2017 roku ruszyła seria koncertów dawanych przez Martina w Las Vegas (tak zwanych "residency concert shows"). W ramach tych występów wokalista wykonywał przed zgromadzoną publicznością balladę „Nobody Wants to Be Lonely”. W trakcie wykonań na scenie w tle towarzyszył mu ekran przedstawiający Christinę Aguilerę, śpiewającą swoje partie. Aguilera nagrała wokalne wideo specjalnie na rzecz koncertów Martina.

</doc>
<doc id="1655583" url="https://pl.wikipedia.org/wiki?curid=1655583" title="Terry Riley">
Terry Riley

Terry Riley (ur. 24 czerwca 1935) – amerykański kompozytor, przedstawiciel minimalizmu.
Życie.
Riley urodził się w Colfax w Kalifornii, uczył się w Shasta College na Uniwersytecie Stanowym w San Francisco i w konserwatorium w San Francisco, następnie zdobył tytuł magistra sztuki w dziedzinie kompozycji na Uniwersytecie Kalifornijskim w Berkeley, na który uczęszczał wraz z Seymourem Shifrinem i Robertem Ericksonem. Był związany z eksperymentalną instytucją San Francisco Tape Music Center, w ramach której współpracował z Mortonem Subotnickiem, Steve'em Reichem, Pauline Oliveros i Ramonem Senderem. Największy wpływ na twórczość Rileyego miał jednak Pandit Pran Nath (1918–1996), wykładowca klasycznego śpiewu indyjskiego, który uczył również La Monte Younga i Marian Zazeelę. Riley w czasie ich znajomości wielokrotnie podróżował do Indii, gdzie uczył się i akompaniował mu na tabli, tamburze i w śpiewie. W latach 60. XX wieku często podróżował po Europie, gdzie utrzymywał się z gry na pianinie w barach i zbierał muzyczne inspiracje. W 1971 roku został wykładowcą na Mills College, gdzie nauczał indyjskiej muzyki klasycznej. W 2007 roku Uniwersytet Chapmana w Orange w Kalifornii przyznał Rileyowi doktorat honoris causa.
Wykładając na Mills College Riley poznał Davida Harringtona, co zaowocowało długoletnią współpracą z założonym przez niego Kronos Quartet. Riley między innymi skomponował dla zespołu 13 kwartetów smyczkowych. W 1991 roku skomponował swój pierwszy utwór orkiestralny "Jade Palace". Współpracował również z Michaelem McClure’em, wydał z nim kilka płyt i skomponował muzykę do nowej odsłony jego sztuki "The Beard". Obecnie Riley naucza, śpiewa ragi i występuje jako pianista.
Styl i technika.
Riley początkowo inspirował się muzyką Stockhausena, ale po poznaniu La Monte Younga zmienił styl. Od 1965 do 1966 roku grał w jego Theater of Eternal Music. Pierwszym dziełem Rileyego w tym stylu był String Quartet (1960); wkrótce potem skomponował trio smyczkowe, w którym po raz pierwszy zastosował charakterystyczne dla minimalizmu powtarzające się krótkie frazy.
Muzyka Rileyego jest aleatoryczna i minimalistyczna (utwór "In C" uważa się za początek minimalizmu) i repetytywna, często oparta na powolnym zwiększaniu różnicy w tempie gry dwóch instrumentów, co stopniowo dysharmonizuje utwór. Ze względu na trudność wykonania tak wolnego przesunięcia tempa, często podczas występów na żywo do wykonywanej przez jednego bądź obu muzyków frazy włącza się co pewien czas dodatkową nutę. Chyba najbardziej znanym utworem Rileyego jest "In C" (1964). Zagrał go po raz pierwszy m.in. ze Steve'em Reichem, Jonem Gibsonem, Pauline Oliveros i Mortonem Subotnickiem.
Komponuje utwory w skali naturalnej i mikrotonowej.

</doc>
<doc id="1655584" url="https://pl.wikipedia.org/wiki?curid=1655584" title="Suwŏl">
Suwŏl

Suwŏl (ur. 1855, zm. 1928) – koreański mistrz sŏn, uczeń i spadkobierca mistrza Kyŏnghŏ Sŏngu.
Życiorys.
Suwŏl pochodził z niezwykle biednej rodziny (o statusie wręcz półniewolniczym). Nie umiał pisać, czytać, nie mógł się nawet ożenić, co było niezwykłe w tym społeczeństwie, w którym chłopcy byli żenieni jako nastolatkowie, bez względu na ich status majątkowy.
W wieku 29 lat Suwŏl wstąpił do klasztoru Ch'ongjang. Główny mnich nie był zachwycony mając w klasztorze dorosłego niepiśmiennego wieśniaka. Co więcej, Suwŏl w ogóle nie angażował się ani w naukę sutr, ani w praktykę sŏn. Zajmował się głównie zbieraniem drewna opałowego dla klasztoru. Otrzymał od głównego kapłana sutrę, którą miał powtarzać nieustannie podczas zbierania drewna. Suwŏl miał czyste serce i chociaż sutry w ogóle nie rozumiał, całkowicie poświęcił się jej recytowaniu w każdym świadomym momencie swojego życia, niezależnie od tego, czym był zajęty. Pewnego dnia osiągnął wielkie samadhi, chociaż wcale do tego nie zmierzał.
Kilka lat później Suwŏl zastąpił Taeho na stanowisku głównego mnicha. Jednak później przeniósł się do klasztoru Sangwon na górze Odae, gdzie studiował sŏn u mistrza Hanama, spadkobiercy Kyŏnghŏ. 
W 1907 r. Suwŏl udał się do klasztoru Pohyon na górze Myohyang, gdzie przebywał przez 3 lata. Tam spotkał mistrza Kyŏnghŏ, który dał mu przekaz Dharmy. Wkrótce Suwŏl stał się znany wśród koreańskich buddystów.
W 1912 r. mistrz Kyŏnghŏ umierając, przekazał Suwŏlowi i Mangongowi swoje ostatnie życzenie i testament. Po kremacji nauczyciela Suwŏl udał się do Mandżurii, gdzie prowadził małe gospodarstwo. Ponieważ w 1911 r. Japończycy rozpoczęli okupację Korei, wielu wieśniaków uciekło do Mandżurii i Suwŏl prawdopodobnie prowadził wszelkie usługi religijne i pomagał w praktyce. Jednak Suwŏl nigdy nie przyjął żadnego ucznia i nie przekazał nikomu Dharmy. 
Suwŏl zmarł w lipcu 1928 r.
Przypominał trochę Hyewŏla. Obaj byli typowymi buddyjskimi mnichami, którzy utrzymywali w ciężkich czasach dynastii Yi żywą tradycję, dzięki oddaniu, poświęceniu a nawet świętości. Suwŏl milczał przez cały czas i nigdy nie przemówił, dopóki go o coś nie zapytano. Nigdy nie siedział w medytacji, a jednak praktykował sŏn nieustannie. Zawsze chwytał się najbardziej niewdzięcznych prac: zbierania drewna, uprawiania ziemi itd. i nigdy nie robił z tego powodu żadnych wymówek. Jeśli w klasztorze nie było już nic do roboty, szedł do następnego i wykonywał znów najgorsze prace. Był prawdziwym człowiekiem sŏnu, żyjącym życiem bez pozostawiania najmniejszego śladu.
Linia przekazu Dharmy zen.
Pierwsza liczba oznacza liczbę pokoleń mistrzów od 1 Patriarchy indyjskiego Mahakaśjapy.
Druga liczba oznacza liczbę pokoleń od 28/1 Bodhidharmy, 28 Patriarchy Indii i 1 Patriarchy Chin.
Trzecia liczba oznacza początek nowej linii przekazu w danym kraju.

</doc>
<doc id="1655659" url="https://pl.wikipedia.org/wiki?curid=1655659" title="Pelargonia wonna">
Pelargonia wonna



</doc>
<doc id="1655663" url="https://pl.wikipedia.org/wiki?curid=1655663" title="Puchar Polski w piłce nożnej (1954/1955)">
Puchar Polski w piłce nożnej (1954/1955)

Puchar Polski w piłce nożnej mężczyzn w sezonie 1954/1955 – 5. edycja rozgrywek, mających na celu wyłonienie zdobywcy Pucharu Polski. Zwycięzcą rozgrywek została Legia Warszawa, dla którego był to pierwszy Puchar Polski w historii klubu. 
Mecz finałowy odbył się 29 września 1955 na Stadionie Wojska Polskiego w Warszawie.
1/16 finału.
Do rywalizacji dołączyły kluby z I i II ligi.
Finał.
Spotkanie finałowe odbyło się 29 września 1955 na Stadionie Wojska Polskiego w Warszawie. Frekwencja na stadionie wyniosła 12 000 widzów. Mecz sędziował Franciszek Fronczyk z Tarnowa. Mecz zakończył się zwycięstwem Legii Warszawa 5:0. Bramki dla Legii zdobyli Henryk Kempny w 2. i 8. i 52. minucie, Ernest Pohl w 32. minucie oraz Marceli Strzykalski w 75. minucie. 

</doc>
<doc id="1655664" url="https://pl.wikipedia.org/wiki?curid=1655664" title="Mistrzostwa Świata w Tenisie Stołowym 2009">
Mistrzostwa Świata w Tenisie Stołowym 2009

50. Mistrzostwa świata w tenisie stołowym 2009 odbyły się w dniach 28 kwietnia – 5 maja 2009 w Jokohamie (Japonia).

</doc>
<doc id="1655665" url="https://pl.wikipedia.org/wiki?curid=1655665" title="Protosiren">
Protosiren

Protosiren − wymarły wczesny przedstawiciel ssaków z rzędu brzegowców. Zalicza się go do rodziny Protosirenidae, z której najprawdopodobniej we wczesnym lub środkowym eocenie wyewoluowały diugoniowate.
Występowanie.
Sam żył właśnie w środkowym eocenie (piętra lutet i barton). Skamieniałości odnajdywano w różnych miejscach świata, jak USA (Karolina Północna), Egipt, Francja, Węgry, Indie czy Pakistan.
Pożywienie i tryb życia.
"Protosiren" prawdopodobnie żywił się trawą morską i roślinami rosnącymi w świeżej wodzie. Podobnie czynią dzisiejsze manaty. W przeciwieństwie do nich posiadał tylne kończyny zredukowane, ale w miarę dobrze rozwinięte. Zwierzę było jednak zmuszone wieść wodny tryb życia, gdyż słabo wykształcone stawy krzyżowo-biodrowe nie uniosłyby na dłuższą metę ciężaru ciała tego ssaka na lądzie.

</doc>
<doc id="1655666" url="https://pl.wikipedia.org/wiki?curid=1655666" title="Nadleśnictwo Krasiczyn">
Nadleśnictwo Krasiczyn

Nadleśnictwo Krasiczyn – jednostka organizacyjna Lasów Państwowych podległa RDLP w Krośnie, z siedzibą w Przemyślu.
Nadleśnictwo Krasiczyn zarządza w imieniu Skarbu Państwa lasami państwowymi na powierzchni 16098,08 ha, położonymi na obszarze Pogórza Przemyskiego i Dynowskiego.
Lasy Nadleśnictwa Krasiczyn podzielone są na dwa obręby Krasiczyn i Hołubla.

</doc>
<doc id="1655669" url="https://pl.wikipedia.org/wiki?curid=1655669" title="Nadleśnictwo Myślenice">
Nadleśnictwo Myślenice

Nadleśnictwo Myślenice – jednostka organizacyjna Lasów Państwowych podległa RDLP w Krakowie z siedzibą w Myślenicach.
Lasy Nadleśnictwa Myślenice położone są na terenie województwa małopolskiego, w powiatach krakowskim i myślenickim. Ogólna powierzchnia lasów własności Skarbu Państwa zarządzanych przez Nadleśnictwo Myślenice wynosi 11 477 ha, w tym powierzchnia leśna 11 393 ha.
Tereny Nadleśnictwa Myślenice położone są w dwóch krainach:

</doc>
<doc id="1655671" url="https://pl.wikipedia.org/wiki?curid=1655671" title="Halitherium">
Halitherium

Halitherium – rodzaj wczesnego brzegowca z późnego eocenu i oligocenu. Skamieniałości są częste w europejskich łupkach. W obrębie płetw posiadał nie wystawające kości palców. Zachowały się także pozostałości kończyn tylnych, z zewnątrz niewidoczne. Kość udowa łączyła się ze zredukowną miednicą. Żebra z kolei wydłużyły się, prawdopodobnie miało to związek ze zwiększeniem pojemności płuc, co z kolei pozwalało zwierzęciu na lepszą regulację swej wyporności.

</doc>
<doc id="1655673" url="https://pl.wikipedia.org/wiki?curid=1655673" title="Artur Daniel">
Artur Daniel

Artur Daniel (ur. 28 kwietnia 1982) – polski tenisista stołowy, indywidualny i drużynowy mistrz Polski. Zawodnik klubu KS AZS AWFiS Gdańsk.
Zadebiutował w mistrzostwach świata w Jokohamie w 2009 roku. Wygrywając trzy pojedynki w kwalifikacjach awansował do turnieju głównego w grze pojedynczej, gdzie trafił na czołowego tenisistę stołowego świata, Chińczyka Wang Liqina, przegrywając z nim 0-4.

</doc>
<doc id="1655677" url="https://pl.wikipedia.org/wiki?curid=1655677" title="Puchar Polski w piłce nożnej (1955/1956)">
Puchar Polski w piłce nożnej (1955/1956)

Puchar Polski w piłce nożnej mężczyzn w sezonie 1955/1956 – 6. edycja rozgrywek, mających na celu wyłonienie zdobywcy Pucharu Polski. Zwycięzcą rozgrywek została Legia Warszawa, dla której był to drugi Puchar Polski w historii klubu. 
Mecz finałowy odbył się 23 czerwca 1956 na Stadionie Dziesięciolecia w Warszawie.
1/16 finału.
Do rywalizacji dołączyły zespoły z I ligi i górna część tabeli II ligi.
Finał.
Spotkanie finałowe odbyło się 23 czerwca 1956 na Stadionie Dziesięciolecia w Warszawie. Frekwencja na stadionie wyniosła 20 000 widzów. Mecz sędziował Julian Mytnik z Krakowa. Mecz zakończył się zwycięstwem Legii Warszawa 3:0. Bramki dla Legii zdobyli Edmund Kowal w 56. minucie, Lucjan Brychczy w 59. minucie oraz Marceli Strzykalski w 70. minucie z rzutu karnego. 

</doc>
<doc id="1655678" url="https://pl.wikipedia.org/wiki?curid=1655678" title="Eubranchipus grubii">
Eubranchipus grubii



</doc>
<doc id="1655679" url="https://pl.wikipedia.org/wiki?curid=1655679" title="Ewolucja brzegowców">
Ewolucja brzegowców

Ewolucja brzegowców – ewolucja współcześnie żyjącego rzędu ssaków obejmującego diugoniowate, manatowate i ich wymarłych krewnych. Są to jedyne przetrwałe do dziś roślinożerne ssaki morskie, a także jedyne roślinożerne ssaki, które wybrały całkowicie wodny tryb życia. Ich zapis kopalny sięga ponad 50 milionów lat, rozpoczynając się we wczesnym eocenie. W kolejnych epokach, oligocenie i miocenie, osiągnęły niewielką różnorodność gatunkową, która zmniejszyła się jeszcze bardziej na skutek ochłodzenia klimatu, zmian oceanograficznych, a w końcu i działalności człowieka. Obecnie wyróżnia się dwa rodzaje obejmujące cztery gatunki: "Trichechus" liczący trzy gatunki zamieszkujące atlantyckie wybrzeża oraz wybrzeża i rzeki Ameryki Południowej, ostatni gatunek zaś, diugoń przybrzeżny z monotypowego rodzaju "Dugong", żyje w Oceanach Spokojnym i Indyjskim.
Pochodzenie.
Brzegowce, wspólnie z trąbowcami, wymarłymi desmostylami i prawdopodobnie także z embritopodami, tworzą grupę Tethytheria. Sądzi się, że przedstawiciele tego kladu wyewoluowali z prymitywnych kopytnych żyjących na wybrzeżach Oceanu Tetydy.
Tethytheria z kolei razem z góralkami tworzą grupę Paenungulata. Jest to jeden z najmniej kontrowersyjnych kladów ssaków, potwierdzony morfologią i badaniami molekularnymi. Ostatni wspólny przodek wszystkich brzegowców jest odleglejszy niż w przypadku waleni czy płetwonogich, sądzi się jednak, że przystosowały się one do wodnego trybu życia w podobnym czasie.
Zapis kopalny.
W zapisie kopalnym brzegowce po raz pierwszy pojawiły się we wczesnym eocenie. Do końca tej epoki zdążyły się już znacznie zróżnicować. Zamieszkiwały rzeki, estuaria, wody morskie w okolicy brzegu. Były w stanie się szybko rozprzestrzenić. Najbardziej prymitywny nazwany przedstawiciel grupy, "Prorastomus", odnaleziony został na Jamajce; odkryta w Tunezji część skalista kości skroniowej żyjącego we wczesnym eocenie nienazwanego przedstawiciela brzegowców ma jeszcze bardziej prymitywną budowę od odpowiadających jej części kości skroniowych przedstawicieli rodziny Prorastomidae z Jamajki.
Najwcześniejsze zwierzęta tej grupy, zaliczane do rodzin Prorastomidae i Protosirenidae, żyły w eocenie i osiągały przeważnie rozmiary świni. Prowadziły w większości lądowy tryb życia – na co wskazuje budowa stawu biodrowo-krzyżowego – jednak wykazywały już pewne przystosowania do życia w wodzie, takie jak cofnięcie nozdrzy. W środkowym eocenie ich miejsce zajęły Dugongidae, czyli diugoniowate. Brzegowce te osiągnęły opływowy kształt ciała, w pełni przystosowany do życia w wodzie, ich kończyny przednie przekształciły się w płetwy, tylne natomiast uległy uwstecznieniu i zniknęły. Silny ogon wykształcił poziomo ułożoną płetwę, która poruszając się w górę i w dół dostarczała im siły napędowej podczas pływania, podobnie jak w przypadku waleni i inaczej niż u większości ryb. Największe zróżnicowanie diugoniowate osiągnęły w oligocenie.
Jako ostatnia pojawiła się rodzina manatowatych, wywodząca się prawdopodobnie z wczesnych diugoniowatych. Wyodrębniła się ona na przełomie późnego eocenu i wczesnego oligocenu. Prawdopodobnie do końca miocenu zasięg występowania przedstawicieli manatowatych ograniczony był do nadmorskich rzek i estuariów w Ameryce Południowej i dopiero później rozszerzył się także na Afrykę. Obecny zapis kopalny dokumentuje wszystkie etapy redukcji szkieletu miednicy i kończyn tylnych, stanowiąc przykład olbrzymich zmian morfologicznych.
Od kiedy się pojawiły, brzegowce żywiły się roślinnością, prawdopodobnie trawą morską i okrytonasiennymi. Zwierzęta te, dzięki dużym płucom, potrafią nurkować na niewielkie głębokości. Ich ciężki szkielet pomaga im pozostać zanurzonymi. Kości są zgrubiałe i osteosklerotyczne, zwłaszcza żebra często odnajdywane po skamienieniu.
Podobnie jak ssaki mezozoiczne, ale inaczej niż w przypadku ich kenozoicznych krewniaków, brzegowce miały nie cztery, lecz pięć przedtrzonowców, co daje wzór zębowy 3.1.5.3. Kwestia, czy jest to przetrwała cecha prymitywna, nadal podlega dyskusji. Zęby nie różnią się zbytnio wśród brzegowców, prawie zawsze posiadają niską koronę z dwoma dużymi, zaokrąglonymi guzkami. Nie licząc najwcześniejszych przedstawicieli, Sirenia utraciły siekacze i kły poza dwoma górnymi siekaczami przypominającymi ciosy. Choć to właśnie uzębienie często wykorzystywane jest do rozróżniania poszczególnych gatunków, w przypadku opisywanego rzędu bardziej charakterystyczne są czaszka i żuchwa, zwłaszcza zaś kość czołowa.

</doc>
<doc id="1655692" url="https://pl.wikipedia.org/wiki?curid=1655692" title="Seven Steps to Heaven">
Seven Steps to Heaven

Seven Steps to Heaven – album Milesa Davisa wydany w roku 1963.

</doc>
<doc id="1655693" url="https://pl.wikipedia.org/wiki?curid=1655693" title="Komitet Narodowy we Lwowie">
Komitet Narodowy we Lwowie

Komitet Narodowy – polski komitet obywatelski, utworzony 20 lub 21 marca 1848, w czasie Wiosny Ludów, we Lwowie.
Komitet opowiadał się za demokratyzacją życia publicznego i zniesieniem pańszczyzny, w związku z czym wszedł w konflikt z Stowarzyszeniem Właścicieli Większych Posiadłości Wiejskich. Jego wrogiem była również, ze względu na jego demokratyczne przekonania, Rada Przyboczna utworzona przez gubernatora Franza Stadiona.
Sytuacja polityczna wiosną 1848.
W dniach 13-15 marca w Wiedniu odbyły się demonstracje mieszkańców, które wymusiły na cesarzu Austrii Ferdynandzie I dymisję kanclerza Klemensa Metternicha - dotychczasowego faktycznego zarządcy państwa w duchu autokratycznym i współtwórcy Świętego Przymierza. Metternich w przebraniu kobiecym zbiegł za granicę. 15 marca wybuchło w Peszcie powstanie węgierskie. 17 marca cesarz Ferdynand I zgodził się na powołanie rządu węgierskiego z Lajosem Batthyányem na czele i Lajosem Kossuthem jako ministrem finansów. Batthyány, zwolennik rokowań z Wiedniem, utworzył gabinet koalicyjny z udziałem umiarkowanego polityka, Istvana Szechenyiego. Obradujący w Preszburgu sejm węgierski uchwalił zniesienie cenzury, likwidację pańszczyzny, równouprawnienie obywateli, wreszcie 11 kwietnia 1848 roku uchwalił konstytucję Węgier, jako odrębnego w ramach Cesarstwa kraju koronnego - Korony Św. Stefana z Ferdynandem I jako królem Węgier.
16 marca cesarz Ferdynand I złożył przyrzeczenie wprowadzenia rządów konstytucyjnych i wyraził zgodę na utworzenie Gwardii Narodowej pod dowództwem Ernesta Hoyosa. Zniesiono również cenzurę i zagwarantowano wolność druku. Cesarz zapewnił również zwołanie zgromadzenia narodowego w celu uchwalenia konstytucji i powołał liberalny gabinet ministrów.
Wiadomości o wydarzeniach w Wiedniu dotarły do Galicji 17 marca. W miastach Galicji: Krakowie, Przemyślu, Rzeszowie, Sanoku, Jaśle, odbyły się wielkie demonstracje mieszkańców.
We Lwowie w dniu 18 marca miejscowi demokraci odbyli serię spotkań, i dzięki niezdecydowaniu szlachty, zdecydowali zredagować i wysłać "adres" do cesarza. Wśród inicjatorów byli Jan Dobrzański, Józef Dzierzkowski i Tadeusz Wasilewski. Dołączyli do nich Robert Hefern, Florian Ziemiałkowski, Franciszek Jan Smolka. 
"Adres" został napisany i przetłumaczony w nocy z 18 na 19 marca. Następnie wyłożono go w redakcji Dziennika Mód Paryskich w celu zebrania podpisów. W "adresie" zawarto żądania zniesienia ograniczeń co do języka polskiego, wprowadzenia polskiej administracji, amnestii dla więźniów politycznych, reorganizacji sejmu stanowego, organizacji polskiej Gwardii Narodowej, wprowadzenia demokratycznej ustawy samorządowej, rozbudowy sieci szkół ludowych z polskim językiem nauczania, niezawisłego sądownictwa, zniesienia pańszczyzny.
"Adres" podpisywali tłumnie studenci, mieszczanie, a nawet początkowo szlachta i arystokracja. Do akcji przyłączyli się również Żydzi i Ukraińcy. "Adres" ten został przekazany przez specjalną deputację gubernatorowi Franzowi Stadionowi. On sam, obawiając się rozruchów, obiecał przesłać "adres" do Wiednia, oraz polecił zwolnić więźniów politycznych i wyraził zgodę na utworzenie Gwardii Narodowej.
Po uwolnieniu więźniów kopie "adresu" zostały przesłane do miast okręgowych, gdzie również mieszkańcy tłumnie go podpisywali.
Utworzenie Komitetu Narodowego.
We Lwowie działacze demokratyczni podejmowali próby zalegalizowania swojej działalności pod nazwą Komitetu Narodowego, utworzonego, jak podają różne źródła, 20 lub 21 marca. Komitetem kierowali Jan Dobrzański, Józef Dzierzkowski i Leszek Dunin Borkowski. 
Istnienie Komitetu Narodowego niepokoiło poważnie gubernatora Stadiona, ponieważ obawiał się on z jednej strony niespokojnej ludności miasta, a z drugiej ograniczenia lub przejęcia swojej władzy przez Komitet. Nie mógł również w pełni liczyć na załogę wojskową Lwowa, szczególnie na 4 pułk piechoty "Hoch- und Deutschmeister" oraz pułki węgierskie.
Dlatego też wybrał rozwiązanie pośrednie stwierdzając, że nie może uznać i zalegalizować Komitetu Narodowego, jednak toleruje go jako organizatora Gwardii Narodowej, jako pośrednika pomiędzy społeczeństwem a administracją i władzą.
Obawiając się wybuchu rewolucji, i próbując rozładować nastroje społeczne, Stadion przekazał powstającemu oddziałowi Legii Studenckiej 25 sztuk broni palnej, a po złożeniu przez Gwardię Narodową przysięgi na wierność cesarzowi, dodał 800 starych francuskich karabinów, z których część była niesprawna. Uspokoiło to nastroje ulicy, dzięki czemu Stadion poczuł się pewniej, i nocy z 20 na 21 marca zdelegalizował Komitet, i zakazał organizowania we Lwowie wieców i demonstracji. Komitet Narodowy nie podporządkował się jednak tej decyzji, radząc nad organizacją Gwardii Narodowej i wydając odezwę do mieszkańców prowincji. Dlatego też, po załatwieniu sprawy broni dla formującej się Legii Akademickiej, gubernator Stadion osobiście przybył do ratusza, i nakazał Komitetowi rozwiązać się. Zarówno prowadzący obrady Dzierzkowski, jak i wszyscy uczestnicy byli tak zaskoczeni, że bez protestu podporządkowali się rozkazowi i opuścili salę.
Wieczorem 21 marca członkowie Komitetu odbyli spotkania w mieszkaniach Kazimierza Stadnickiego oraz Jana Chwaliboga. Na tym drugim uchwalono wysłanie do Wiednia deputacji, która przekaże "adres" bezpośrednio cesarzowi, z pominięciem gubernatora Stadiona.
Ponieważ członkowie Komitetu nadal spotykali się w domach prywatnych, policja aresztowała w dniu 22 marca kilku bardziej znanych działaczy demokratycznych, między innymi Dzierzkowskiego, Dymickiego i Ziemiałkowskiego. Wkrótce jednak wypuszczono ich w związku z protestami społecznymi.
Delegacja adresowa do Wiednia.
Utworzenie deputacji.
Ideę doręczenia "adresu" osobiście cesarzowi rozpropagowały liczne odezwy i ulotki. Komitet apelował w nich również o porządek, spokój i zachowanie jedności, dzięki czemu możliwe będzie uzyskanie od cesarza większych praw. Komitet również stwarzał ulotkami w społeczeństwie przekonanie, że jest jedynym przedstawicielem ludności ziem polskich. 
Na zebraniu Komitetu w dniu 25 marca w Zakładzie Narodowym im. Ossolińskich postanowiono, że następnego dnia (26 marca) deputacja wyruszy do Wiednia. Jednak część deputacji wyruszyła dopiero 28 marca. 
W skład deputacji wchodzili: Maciej Alszer, Władysław Biesiadecki, Teodor Borowski, Leszek Dunin-Borkowski, Michał Czacki, Jan Chwalibóg, Józef Dzierzkowski, Jan Dobrzański, Ludwik Dolański, Marian Dylewski, Jan Dymnicki, Marceli Gromadzyński, Dawid Horowitz, Karol, Hubicki, Marcin Jabłoński, ks. Piotr Korotkiewicz, ks. Onufry Krynicki, Tomasz Kulczycki, Abraham Kohn, x. Jerzy Henryk Lubomirski, Samuel Leligdowicz, Karol Malisz, Abraham Mises, Jan Nowakowski, Jan Riedel, Wincenty Smagłowski, Aleksander Sękowski, Aleksander Siemieński, Leon Słabkowski, Kazimierz Szelicki, Kyryło Wienkowśkyj (j.pol. Cyryl Wieńkowski), Walery Waygart, Wiktor Zbyszewski, Florian Ziemiałkowski.
Droga deputacji wiodła traktem środkowogalicyjskim do Krakowa, a następnie koleją do Wiednia.
Droga do Krakowa.
W drodze do Krakowa delegacja zatrzymywała się w wielu miejscach, głosząc idee demokratyczne i rozdając ulotki i odezwy - w Gródku Jagiellońskim, w Przemyślu (gdzie odwiedzono rzymskokatolickiego biskupa Franciszka Wierzchleyskiego i zaproponowano mu udział w delegacji), Jarosławiu, Rzeszowie, Tarnowie (gdzie okazało się, że miasto wysłało do Wiednia własną delegację z księciem Władysławem Sanguszką na czele), Bochni. Pierwsza część delegacji dotarła do Krakowa 28 marca. Wieczorem dołączyli do niej biskup Wierzchlejski oraz ksiądz kanonik kapituły przemyskiej Stanisław Czajkowski, jak również ksiądz kanonik kapituły tarnowskiej Michał Król.
Działalność w Krakowie.
Przyjazd delegacji lwowskiej zbiegł się w czasie z utworzeniem Komitetu Narodowego w Krakowie z wyznaczeniem krakowskiej delegacji adresowej, która zamierzała prosić cesarza o nadanie Galicji takich samych praw, jakie otrzymało Wielkie Księstwo Poznańskie.
Nie wiadomo, jak bardzo "adresy" "lwowski" i "krakowski" różniły się od siebie (przypuszczalnie znacznie), dlatego krakowianie nie zgodzili się współpracować z reprezentantami Galicji Wschodniej. Porozumienie osiągnięto po oświadczeniu delegacji lwowskiej, która zobowiązała się do napisania nowego, kompromisowego "adresu".
29 marca dołączyli do delegacji Stanisław Pieniążek, Stanisław Jabłonowski i Sylweriusz Skulimowski z Krakowa, oraz delegacja tarnowska: Władysław Sanguszko, Leon Dzwonkowski, Leon Szwejkowski, Józef Hussakowski, Pinkus Palester, Stanisław Mielak, Wojciech Boniur, Z. Rosner. W tym dniu rozpoczęła się również debata nad nowym adresem, który został ukończony 31 marca.
31 marca nastąpiło ostateczne połączenie delegacji lwowskiej, tarnowskiej i krakowskiej. Dołączyli do delegacji: Stanisław Baranowski, Ludwik Bierkowski, Stanisław Jabłonowski, rabin Dow Ber Meisels, Antoni Rozwadowski, Gaweł Śliwiński, Grzegorz Zbroja.
Redagowanie nowego adresu.
W tym dniu również zlecono Leszkowi Dunin-Borkowskiemu nadzór nad redagowaniem nowego "adresu". Był on redagowany początkowo w Krakowie, później w czasie podróży, a ukończony w Wiedniu. Zawarto w nim żądanie:
Demokraci próbowali również zamieścić w "adresie" wezwanie do zniesienia pańszczyzny, jednak wskutek dużego oporu szlachty zrezygnowano z umieszczenia tego punktu.
Działalność w Wiedniu.
Po przyjeździe do Wiednia do delegacji dołączył Euzebiusz Czerkawski (reprezentant Uniwersytetu Lwowskiego), Franciszek Hoszard, Józef Świątkiewicz, Adolf Rudzyński (reprezentanci wiedeńskiego środowiska studenckiego) oraz Kazimierz Szeliski. 
W dniu 6 kwietnia adres został odczytany cesarzowi Ferdynandowi I przez Jerzego Lubomirskiego na audiencji prywatnej, natomiast reszta delegacji oczekiwała w sali tronowej. Cesarz po wysłuchaniu stwierdził, że odda do rozpatrzenia swoim ministrom, i postara się nie zawieść oczekiwań ukochanych Galicjan. Oznaczało to generalne niepowodzenie delegacji galicyjskiej. Po audiencji delegacja uczestniczyła w audiencjach u arcyksięcia Jana, ministra Franza Kolowratha oraz ministra spraw wewnętrznych Franza Pillersdorfa.
Wskutek niepowodzeń dyplomatycznych delegacja galicyjska postanowiła działać na dwa fronty. 14 kwietnia podzieliła się na dwa wydziały: Wydział Wiedeński i Wydział Krajowy. Delegaci Wydziału Krajowego udali się z powrotem do Galicji, zaś delegaci Wydziału Wiedeńskiego pozostali na miejscu, prowadząc dalszą działalność dyplomatyczną - prowadzili oni rozmowy z innymi delegacjami narodów Austrii, jak również z dyplomatami Anglii, Belgii i Francji. 
25 kwietnia ogłoszono w Wiedniu nową konstytucję, która absolutnie nie spełniała polskich oczekiwań. Cofała ona przyznane prawa, wprowadzała nawet z powrotem Stany Galicyjskie. Tak więc delegacja galicyjska nie załatwiła żadnych koncesji na rzecz Galicji, nie udało się nawet uzyskać legalizacji Komitetu Narodowego. Pozostało jej więc powrócić do Galicji. Członkowie delegacji podjęli działania polityczne m.in. w ramach Centralnej Rady Narodowej.

</doc>
<doc id="1655698" url="https://pl.wikipedia.org/wiki?curid=1655698" title="Złożoność cyklomatyczna">
Złożoność cyklomatyczna

Złożoność cyklomatyczna – metryka oprogramowania opracowana przez Thomasa J. McCabe'a w 1976, używana do pomiaru stopnia skomplikowania programu. Podstawą do wyliczeń jest liczba dróg w schemacie blokowym danego programu, co oznacza wprost liczbę punktów decyzyjnych w tym programie. 
Przytaczane są poniższe wartości złożoności cyklomatycznej:

</doc>
<doc id="1655699" url="https://pl.wikipedia.org/wiki?curid=1655699" title="Miles Smiles">
Miles Smiles

Miles Smiles – album Milesa Davisa wydany w roku 1967.

</doc>
<doc id="1655700" url="https://pl.wikipedia.org/wiki?curid=1655700" title="Walka na chwyty">
Walka na chwyty



</doc>
<doc id="1655705" url="https://pl.wikipedia.org/wiki?curid=1655705" title="Andover (Connecticut)">
Andover (Connecticut)

Andover – miejscowość w USA, w stanie Connecticut, w hrabstwie Tolland.

</doc>
<doc id="1655706" url="https://pl.wikipedia.org/wiki?curid=1655706" title="Puchar Polski w piłce nożnej (1980/1981)">
Puchar Polski w piłce nożnej (1980/1981)

Puchar Polski w piłce nożnej mężczyzn w sezonie 1980/1981 – 27. edycja rozgrywek, mających na celu wyłonienie zdobywcy Pucharu Polski, który uzyska tym samym prawo gry w Pucharze Zdobywców Pucharów w sezonie 1981/82. Zwycięzcą rozgrywek została Legia Warszawa, dla której był to siódmy Puchar Polski w historii klubu. 
Mecz finałowy odbył się 24 czerwca 1981 na Stadionie Miejskim w Kaliszu.
1/16 finału.
Do rywalizacji dołączyły zespoły z I ligi.

</doc>
<doc id="1655707" url="https://pl.wikipedia.org/wiki?curid=1655707" title="Spójność oprogramowania">
Spójność oprogramowania

Spójność oprogramowania – metryka kodu wskazująca stopień podobieństwa funkcji poszczególnych elementów modułu. Kod charakteryzujący się wysoką spójnością jest łatwy do utrzymywania (rozwoju), testowania, powtórnego użycia, a nawet do zrozumienia. Jako przeciwstawna jest zestawiana z zależnością oprogramowania. Obie te metryki zaproponował Larry Constantine na podstawie dobrych praktyk programowania.

</doc>
<doc id="1655708" url="https://pl.wikipedia.org/wiki?curid=1655708" title="Haiti na Letnich Igrzyskach Olimpijskich 1932">
Haiti na Letnich Igrzyskach Olimpijskich 1932

Reprezentacja Haiti na Letnich Igrzyskach Olimpijskich 1932 w Los Angeles składała się z dwóch sportowców, obu mężczyzn.
Był to czwarty start Haiti jako niepodległego państwa na letnich igrzyskach olimpijskich.

</doc>
<doc id="1655709" url="https://pl.wikipedia.org/wiki?curid=1655709" title="Andover (Floryda)">
Andover (Floryda)

Andover - miasto w Stanach Zjednoczonych, w stanie Floryda, w hrabstwie Miami-Dade. W roku 2000 miasto to zamieszkiwało 8 489 osób.

</doc>
<doc id="1655710" url="https://pl.wikipedia.org/wiki?curid=1655710" title="Chwyt">
Chwyt

 

</doc>
<doc id="1655711" url="https://pl.wikipedia.org/wiki?curid=1655711" title="Zależność oprogramowania">
Zależność oprogramowania

Zależność oprogramowania – metryka kodu wskazująca stopień powiązania danego modułu z innymi. Jako przeciwstawna jest zestawiana ze spójnością oprogramowania. Niska zależność zwykle oznacza wysoką spójność i vice versa. Obie te metryki zaproponował Larry Constantine na podstawie dobrych praktyk programowania.

</doc>
<doc id="1655716" url="https://pl.wikipedia.org/wiki?curid=1655716" title="E.S.P.">
E.S.P.

E.S.P. – album Milesa Davisa wydany w roku 1965.

</doc>
<doc id="1655717" url="https://pl.wikipedia.org/wiki?curid=1655717" title="Andover (Illinois)">
Andover (Illinois)

Andover – wieś w USA, w stanie Illinois, w hrabstwie Henry.
Liczba mieszkańców w 2000 r. wynosiła 594, a powierzchnia 3 km².

</doc>
<doc id="1655718" url="https://pl.wikipedia.org/wiki?curid=1655718" title="Strefa wzniosu kapilarnego">
Strefa wzniosu kapilarnego

Strefa kapilarna zwana też strefą wzniosu kapilarnego jest strefą występującą nad zwierciadłem wód podziemnych w której występują wody kapilarne. To właśnie poprzez tę strefę woda z wód podziemnych przesącza się do wód gruntowych. Podczas tego procesu zachodzą tak zwane zjawiska kapilarne. Ze względu na ciśnienie pory u podstawy strefy kapilarnej są wypełnione wodą. W glebie z szeroką warstwą porów strefa nienasycona może być kilkakrotnie większa od strefy nasyconej.

</doc>
<doc id="1655719" url="https://pl.wikipedia.org/wiki?curid=1655719" title="Struktura tensorowa">
Struktura tensorowa

Struktura tensorowa – struktura wielowymiarowa zarządzania strategicznego. Łączy kryteria funkcjonalne, obiektowe i regionalne. Czasem zamiast kryterium regionalnego wprowadza się do wymiaru obiektowego komórki sztabowe, które pomagają kierownikom w wykonywaniu ich funkcji. Ważnym problemem w przypadku tej struktury jest rozdział uprawnień i odpowiedzialności pomiędzy kierowników z wyodrębnionych wymiarów. Struktura ta pozwala przezwyciężyć problemy koordynacji, które występują w strukturach jednowymiarowych, umożliwia także połączenie korzyści wynikających z poszczególnych rodzajów działalności.
Zalety i wady.
Najważniejsze zalety i wady tej struktury są identyczne z charakteryzującymi strukturę macierzową, jednak funkcjonowanie struktury tensorowej związane jest z wyższymi kosztami. Sieć komunikacyjna tej struktury jest znacznie bardziej rozbudowana. Jest to jednak struktura elastyczna, innowacyjna, stwarzająca warunki do kompleksowego i fachowego rozwiązywania złożonych problemów.

</doc>
<doc id="1655720" url="https://pl.wikipedia.org/wiki?curid=1655720" title="Zagrożony gatunek">
Zagrożony gatunek



</doc>
<doc id="1655721" url="https://pl.wikipedia.org/wiki?curid=1655721" title="Strefa kapilarna">
Strefa kapilarna



</doc>
<doc id="1655725" url="https://pl.wikipedia.org/wiki?curid=1655725" title="Puchar Polski w piłce nożnej (1956/1957)">
Puchar Polski w piłce nożnej (1956/1957)

Puchar Polski w piłce nożnej mężczyzn w sezonie 1956/1957 – 7. edycja rozgrywek, mających na celu wyłonienie zdobywcy Pucharu Polski. Zwycięzcą rozgrywek został ŁKS Łódź, dla którego był to pierwszy Puchar Polski w historii klubu. 
Mecz finałowy odbył się 20 lipca 1957 na Stadionie ŁKS-u w Łodzi.
1/16 finału.
Do rywalizacji dołączyły zespoły z I ligi i górna część tabeli II ligi.
Finał.
Spotkanie finałowe odbyło się 20 lipca 1957 na Stadionie ŁKS-u w Łodzi. Frekwencja na stadionie wyniosła 20 000 widzów. Mecz sędziował Edward Ignaszewski z Krakowa. Mecz zakończył się zwycięstwem ŁKS-u 2:1. Bramki dla ŁKS-u zdobyli Stanisław Baran w 21. minucie oraz Kazimierz Kowalec w 66. minucie. Bramkę dla Górnika strzelił Ernest Pohl w 70. minucie. 

</doc>
<doc id="1655730" url="https://pl.wikipedia.org/wiki?curid=1655730" title="Bud Shank">
Bud Shank

Bud Shank, właśc. Clifford Everett Shank Jr. (ur. 27 maja 1926 w Dayton w stanie Ohio, zm. 2 kwietnia 2009 w Tucson w stanie Arizona) – amerykański muzyk, saksofonista, flecista.
Życiorys.
Bud urodził się w Dayton w Ohio, zaczął grać na klarnecie, ale przed studiami w University of North Carolina grał już na saksofonie. W 1946 roku pracował z Charliem Barnetem.
W pierwszych latach swojej kariery Shank grywał jednak na flecie, ale w 1980 przeszedł do saksofonu i stał się saksofonistą altowym. W 2005 założył Big Bud trzon zespołu w Los Angeles, aby uczcić 40 rocznicę Stan Kenton’s Neophonic Orchestra. Zwany był „urodzonym jazzmanem”.
Bud Shank zmarł 2 kwietnia 2009 na zatorowość płucną w swoim domu w Tucson, dzień po powrocie z San Diego, gdzie nagrywał swój nowy album.

</doc>
<doc id="1655731" url="https://pl.wikipedia.org/wiki?curid=1655731" title="WSUS">
WSUS



</doc>
<doc id="1655733" url="https://pl.wikipedia.org/wiki?curid=1655733" title="Andover (Maine)">
Andover (Maine)

Andover – miasto w Stanach Zjednoczonych, w stanie Maine, w hrabstwie Oxford. W 2000 r. miasto to zamieszkiwały 864 osoby.

</doc>
<doc id="1655738" url="https://pl.wikipedia.org/wiki?curid=1655738" title="Andover (Massachusetts)">
Andover (Massachusetts)

Andover – miejscowość w USA, w stanie Massachusetts, w hrabstwie Essex.

</doc>
<doc id="1655739" url="https://pl.wikipedia.org/wiki?curid=1655739" title="SSSCA">
SSSCA



</doc>
<doc id="1655740" url="https://pl.wikipedia.org/wiki?curid=1655740" title="CBDTPA">
CBDTPA



</doc>
<doc id="1655741" url="https://pl.wikipedia.org/wiki?curid=1655741" title="Single numer jeden w roku 2009 (USA)">
Single numer jeden w roku 2009 (USA)

Notowanie "Billboard" Hot 100 przedstawia najlepiej sprzedające się single w Stanach Zjednoczonych. Publikowane jest ono przez magazyn "Billboard", a dane kompletowane są przez Nielsen SoundScan w oparciu o cotygodniowe wyniki sprzedaży cyfrowej oraz fizycznej singli, a także częstotliwość emitowania piosenek na antenach stacji radiowych. Najlepiej sprzedającym się singlem jest ,I Gotta Feeling" grupy hip-hopowej The Black Eyed Peas - ponad 14 nieprzerwanych tygodni na szczycie listy. Drugim jest ,Boom Boom Pow", który spędził na szczycie 12 tygodni. Wychodzi na to, że The Black Eyed Peas są najlepiej sprzedającymi artystami 2009 roku w USA. Ponad 26 nieprzerwanych tygodni czyli pół roku.

</doc>
<doc id="1655743" url="https://pl.wikipedia.org/wiki?curid=1655743" title="Tony Williams">
Tony Williams

Tony Williams (właściwie Anthony Tillmon Williams, ur. 12 grudnia 1945 w Chicago, zm. 23 lutego 1997 w Bostonie) – amerykański perkusista jazzowy.
W wieku 17 lat Williams zdobył popularność u boku Milesa Davisa, dołączając do jego kwintetu, z którym grał do 1969. W 1964 nagrał także swój pierwszy, całkowicie własny, album "Life Time".
W 1969 stworzył własne trio, "The Tony Williams Lifetime", do którego należeli gitarzysta John McLaughlin i organista Larry Young. Później do zespołu dołączył basista Jack Bruce. Był to jeden z pierwszych zespołów grających fusion. W 1975, Tony Williams założył zespół "The New Tony Williams Lifetime", wraz z basistą Tonym Newtonem, pianistą Alanem Pasqua i brytyjskim gitarzystą Allanem Holdsworthem. Z tym zespołem nagrał dwa albumy, "Believe It" i "Million Dollar Legs".

</doc>
<doc id="1655744" url="https://pl.wikipedia.org/wiki?curid=1655744" title="Leda (rzeka)">
Leda (rzeka)

Leda – rzeka w północno-zachodnich Niemczech, w Dolnej Saksonii.
Prawy dopływ Ems, do której uchodzi w pobliżu miasta Leer. Całkowita długość Ledy wynosi 75 km, z czego 29 km dolnych jest żeglowne, a 1,9 km również dla jednostek morskich.

</doc>
<doc id="1655753" url="https://pl.wikipedia.org/wiki?curid=1655753" title="Aleksander Rafałowski">
Aleksander Rafałowski

Aleksander Rafałowski (ur. 5 czerwca 1894 w Warszawie, zm. 22 stycznia 1981 tamże) – polski artysta malarz i scenograf.
Życiorys.
Studiował w latach 1913–1914 w krakowskiej Akademii Sztuk Pięknych u Jacka Malczewskiego, w latach 1915−1922 w warszawskiej Szkole Sztuk Pięknych u Edwarda Trojanowskiego oraz w latach 1922−1923 w Berlinie u Aleksandra Archipenki. Potem przebywał w Paryżu. Członek grupy Blok (1923−1926) i grupy Praesens (1926−1929). 
Okres II wojny światowej wojny spędził w ZSRR. 31 grudnia 1944 został posłem do Krajowej Rady Narodowej, reprezentując Polską Partię Robotniczą. W latach 1946–1965 profesor warszawskiej Akademii Sztuk Pięknych.
Odznaczony m.in. Krzyżem Oficerskim Orderu Odrodzenia Polski (1955) i Medalem 10-lecia Polski Ludowej (1955).
22 lipca 1964 roku z okazji 20-lecia Polski Ludowej otrzymał nagrodę państwową II stopnia.
Pochowany na cmentarzu Powązki Wojskowe w Warszawie (kwatera A39-2-9).

</doc>
<doc id="1655755" url="https://pl.wikipedia.org/wiki?curid=1655755" title="Katalin Szőke">
Katalin Szőke

Katalin Szőke (ur. 17 sierpnia 1935 w Budapeszcie, zm. 27 października 2017 w Los Angeles) – węgierska pływaczka. Dwukrotna złota medalistka olimpijska z Helsinek.
Specjalizowała się w stylu dowolnym. W Helsinkach zwyciężyła na dystansie 100 metrów oraz w sztafecie kraulowej. Brała udział w IO 56, w tym samym roku osiadła w Stanach Zjednoczonych. Wielokrotnie biła rekordy świata, była mistrzynią Europy. W 1985 została przyjęta do International Swimming Hall of Fame.
Jej ojciec Márton Homonnai był reprezentacyjnym waterpolistą. Była żoną Kálmána Markovitsa.

</doc>
<doc id="1655757" url="https://pl.wikipedia.org/wiki?curid=1655757" title="Katalin Szoke">
Katalin Szoke



</doc>
<doc id="1655762" url="https://pl.wikipedia.org/wiki?curid=1655762" title="Siewier Murmańsk">
Siewier Murmańsk

Siewier Murmańsk (ros. Футбольный клуб «Север» Мурманск, "Futbolnyj Kłub "Siewier" Murmansk") – rosyjski klub piłkarski z siedzibą w Murmańsku.
Historia.
Chronologia nazw:
Piłkarska drużyna Trałfłotowiec została założona 1 marca 1961 w mieście Murmańsk.
W 1961 zespół debiutował w Klasie B, grupie 1 Mistrzostw ZSRR, w której występował dwa sezony. Następnie spadł do Drugiej Ligi, w której występował do 1994, z wyjątkiem 1970, kiedy to zmagał się w niższej lidze.
Po sezonie 1984 drużyna była zdjęta z rozgrywek piłkarskich w Drugiej Lidze za "niskie sportowe wyniki".
W 2002 drużyna pod nazwą Tiekos-Dinamo Murmańsk uczestniczyła w rozgrywkach Rosyjskiej Amatorskiej Ligi.
Dopiero w 2006 nastąpiło odrodzenie klubu. Po dwóch sezonach w Amatorskiej Lidze, w 2007 klub zdobył awans i od 2008 występuje w Drugiej Dywizji, grupie Zachodniej.

</doc>
<doc id="1655763" url="https://pl.wikipedia.org/wiki?curid=1655763" title="Vincenz Alexovits">
Vincenz Alexovits

Vincenz Alexovits (Wincenty Aleksowicz, ur. 9 listopada 1812 w Wysowej, zm. 15 listopada 1875 w Wiedniu) – austriacki lekarz polskiego pochodzenia.
Życiorys.
Urodził się w Wysowej, studiował medycynę na Uniwersytecie Wiedeńskim. Tytuł doktora medycyny otrzymał 19 marca 1838 na podstawie pracy "De vita beata". Następnie praktykował jako lekarz ubogich w Wiedniu. Był inicjatorem budowy "Sankt-Josef-Kinderspital" w Wiedniu przy Kolschitzkygasse 9–11. Szpital miał 20 łóżek i powstał dzięki środkom Stowarzyszenia, do którego należeli m.in. Jan Nepomucen Lindner i Stefan Romer; otwarty został 19 marca 1842. Alexovits zrezygnował z kierowania szpitalem w 1846. Poza praktyką, miał też fabrykę zapałek i przez pewien czas był dyrektorem szkoły dentystycznej.
Jego syn Ernst Alexovits (1841-1891) był lekarzem dentystą. Dyplom lekarski otrzymał w 1870 roku na Uniwersytecie Wiedeńskim, 27 lutego 1871 roku dodatkowo otrzymał tytuł „doctor of dental surgery” w Dental College w Filadelfii. W 1872 ożenił się z Giselą Sterio. W 1879 został nadwornym dentystą na dworze cesarza Brazylii. Zmarł 15 grudnia 1890 w Wiedniu.

</doc>
<doc id="1655765" url="https://pl.wikipedia.org/wiki?curid=1655765" title="Konstruktywizm (stosunki międzynarodowe)">
Konstruktywizm (stosunki międzynarodowe)

Konstruktywizm w stosunkach międzynarodowych - jedna z głównych orientacji teoretycznych w stosunkach międzynarodowych. Konstruktywizm ukształtował się w latach osiemdziesiątych XX wieku w odpowiedzi na założenia teoretyczne neorealizmu i neoliberalizmu. Zwolennicy tego poglądu, opierając się na konstruktywizmie społecznym, krytykowali pozytywistyczne podejście do stosunków międzynarodowych. 
Konstruktywiści krytykują realistów za reifikowanie takich pojęć jak państwo, interes czy potęga. Dla realistów elementy te są obiektywnie dane i niezależne od ludzkiej świadomości, natomiast konstruktywiści wskazują na ich społeczne podłoże. Interesy państw wynikają z ich tożsamości, a te są historycznie i kulturowo zmienne.
Najbardziej znanymi konstruktywistami w stosunkach międzynarodowych są Alexander Wendt, Friedrich Kratochwil czy Nicholas Onuf. 

</doc>
<doc id="1655780" url="https://pl.wikipedia.org/wiki?curid=1655780" title="Spartak-Arktikbank Archangielsk">
Spartak-Arktikbank Archangielsk

Spartak-Arktikbank Archangielsk (ros. Футбольный клуб «Спартак-Арктикбанк» Архангельск, "Futbolnyj Kłub "Spartak-Arktikbank" Archangielsk") - rosyjski klub piłkarski z siedzibą w Archangielsku.
Historia.
Chronologia nazw:
Piłkarski klub Spartak-Arktikbank został założony w 1993 w mieście Archangielsk.
W tym że roku klub debiutował w Drugiej Lidze, grupie 5, gdzie zajął przedostatnie 15 miejsce i został pozbawiony statusu klubu profesjonalnego.
Następnie uczestniczyła w rozgrywkach lokalnych.

</doc>
<doc id="1655789" url="https://pl.wikipedia.org/wiki?curid=1655789" title="Isaac">
Isaac

Isaac – imię męskie. W języku polskim zapisuje się je "Izaak".
Sławne osoby o tym imieniu:
Postaci fikcyjne:
Stowarzyszenia:

</doc>
<doc id="1655795" url="https://pl.wikipedia.org/wiki?curid=1655795" title="Kappacyzm">
Kappacyzm

Kappacyzm - zaburzenie mowy, odmiana dyslalii wyodrębniona ze względu na objawy.
Charakteryzuje się nieprawidłową wymową głosek tylnojęzykowych zwartych (k i ki).
Wyróżnia się:

</doc>
<doc id="1655810" url="https://pl.wikipedia.org/wiki?curid=1655810" title="Gammacyzm">
Gammacyzm

Gammacyzm (łac. "gammacismus") – zaburzenie mowy, odmiana dyslalii wyodrębniona ze względu na objawy.
Charakteryzuje się nieprawidłową wymową głosek tylnojęzykowych zwartych (g, gi, h i hi).
Wyróżnia się:

</doc>
<doc id="1655813" url="https://pl.wikipedia.org/wiki?curid=1655813" title="Bandog">
Bandog

Bandog – polski zespół hardcore punk, działający w latach 90.
Nazwa zespołu wywodzi się od rasy psów, które posiadają członkowie zespołu. Członkowie zespołu są wielkimi fanami hokeja na lodzie, a szczególnie klubu Cracovia, czemu dali wyraz w piosence "Jest sobota", która jednakże nie ukazała się na żadnym oficjalnym wydawnictwie.
Historia.
W połowie lat 80. trzech krakowskich muzyków (Wörkie, Dzida, Maciek) postanowiło założyć grupę muzyczną o nazwie Ozon Blast. Kilka lat później powstał krótkotrwały projekt o nazwie Neuroza. Zespół, wzbogacony o wokalistkę, Nataszę, zagrał m.in. na koncercie Tama Tamie, w lipcu 1991. Już jako Bandog zespół w 1996 roku i związał się kontraktem płytowym z firmą Koch.
W 1996 roku został nagrany pierwszy album pod tytułem "Bandog". Skład został rozszerzony, dołączyli 'Harti' i 'Kazek Wynalazek' na gitarach, Klaudiusz i 'Boss-Tom' na instrumentach dętych. Była to pierwsza polska płyta, na której połączono ostre hardcore'owe granie z instrumentami dętymi. Płyta bardzo dobrze przyjęta przez dziennikarzy i publiczność, co zaowocowało trasą po Europie (Włochy, Francja, Szwajcaria, Niemcy, Belgia, Holandia).
W 1997 roku powstała druga płyta zespołu pod tytułem "Gangska" z gościnnym udziałem między innymi rapera Bolca w utworze "Tak zostanie" i 'Sivego' i 'Ziuty' z Tuff Enuff w "Old school respect". Skład zmienił się zasadniczo. Maćka na bębnach zastąpił Robert 'Mały' Kasprzyk, Kazka zmienił Artur 'Novaczek' Nowak. Płyta zawierała trochę ostrego grania, trochę ska, trochę przebojowych melodii, ciekawe wstawki z instrumentami dętymi. Na płycie znalazły się także covery "House of Fun" grupy Madness i "Start Today" grupy Gorilla Biscuits.
Po wydaniu płyty zespół koncertował z gwiazdami polskiej sceny niezależnej, między innymi Albert Rosenfield, Tuff Enuff, Illusion, Skankan, Acid Drinkers, Flapjack, Dynamind. Zespół w 1998 roku zagrał na Przystanku Woodstock w Żarach, a także kilkakrotnie na Finale Wielkiej Orkiestry Świątecznej Pomocy w Krakowie. Zespół brał udział w akcji Muzyka Przeciwko Rasizmowi.
W związku z chorobą wokalisty zespół praktycznie przestał istnieć.
Po rozwiązaniu zapolu, Dzida i Novaczek, w 2003 założyli Chupacabras. W 2018 roku, po 20 latach absencji na scenie, nastąpiła reaktywacja zespołu, która zaowocowała ukazaniem się albumu "Way To Disorder".
Skład.
Gościnnie:

</doc>
<doc id="1655847" url="https://pl.wikipedia.org/wiki?curid=1655847" title="Polska prezydencja w Radzie Unii Europejskiej w 2011 roku">
Polska prezydencja w Radzie Unii Europejskiej w 2011 roku

Polska prezydencja w Radzie Unii Europejskiej – okres, w którym Polska przewodniczyła posiedzeniom Rady Unii Europejskiej.
1 lipca 2011 roku Polska stanęła na czele Rady Unii Europejskiej (UE).
Jest to pierwsza polska prezydencja. Przez sześć miesięcy Polska przewodniczyła pracom Rady UE jako pierwsze państwo tria: Rzeczpospolita Polska – Królestwo Danii – Republika Cypryjska.
Sprawowanie prezydencji w Unii Europejskiej jest naturalną konsekwencją przystąpienia Polski do UE w 2004 roku i szczególnego rodzaju zobowiązaniem wynikającym ze statusu państwa członkowskiego. Obowiązek ten został wprowadzony przez Traktat ustanawiający Wspólnotę Europejską z 1957 roku. Polska prezydencja przypadła na II połowę 2011 roku co jest zgodnie z porządkiem ustalonym jednomyślną decyzją Rady Unii Europejskiej. Kolejność prezydencji została określona w Decyzji Rady z dnia 1 stycznia 2007 roku w sprawie porządku sprawowania prezydencji w Radzie (2007/5/WE, Euratom). Porządek sprawowania prezydencji w Radzie został ustalony do połowy 2020 roku.
Logo.
Logiem prezydencji jest sześć kolorowych, skierowanych w górę strzałek oraz polska flaga. Całości towarzyszy napis „PL2011.eu”. Logo nawiązuje symboliką do Solidarności.
Pełnomocnik rządu ds. polskiej prezydencji w UE.
W celu koordynacji zadań związanych z przygotowaniami do sprawowania prezydencji 15 lipca 2008 Rada Ministrów powołała "Pełnomocnika Rządu do spraw Przygotowania Organów Administracji Rządowej i Sprawowania przez Rzeczpospolitą Polską Przewodnictwa w Radzie Unii Europejskiej". Funkcję tę pełni Mikołaj Dowgielewicz, sekretarz Komitetu Integracji Europejskiej, sekretarz stanu w Urzędzie Komitetu Integracji Europejskiej i wiceprzewodniczący Komitetu Europejskiego Rady Ministrów.
Priorytety prezydencji.
Wśród deklaratywnych celów i priorytetów polskiej prezydencji należą:
Wydarzenia prezydencji.
Podczas 6 miesięcznej prezydencji odbyły się liczne spotkania, wydarzenia i imprezy towarzyszące. Wśród zaplanowanych były:
Wewnętrznym wydarzeniem polskim były jesienne wybory parlamentarne oraz planowany szczyt Trójkąta Weimarskiego i Rosji.

</doc>
<doc id="1655857" url="https://pl.wikipedia.org/wiki?curid=1655857" title="Ludian">
Ludian

Ludian (chiń. 鲁甸县; pinyin: "Lǔdiàn Xiàn") – powiat w południowych Chinach, w prowincji Junnan, w prefekturze miejskiej Zhaotong. W 2000 roku liczył ok. 350 tys. mieszkańców.
3 sierpnia 2014 powiat został dotknięty trzęsieniem ziemi o magnitudzie 6,1, którego łączna liczba ofiar śmiertelnych wyniosła ponad 610 osób, liczba rannych ponad 3100, a pozbawionych dachu nad głową – ponad 200 tys.

</doc>
<doc id="1655874" url="https://pl.wikipedia.org/wiki?curid=1655874" title="Brzeźno (gmina)">
Brzeźno (gmina)

Brzeźno (od 1973 "Krzymów") – dawna gmina wiejska istniejąca do 1954 roku w woj. łódzkim i poznańskim. Nazwa gminy pochodzi od wsi Brzeźno, lecz siedzibą władz gminy był Krzymów.
W okresie międzywojennym gmina Brzeźno należała do powiatu konińskiego w woj. łódzkim. 1 kwietnia 1938 roku gminę wraz z całym powiatem konińskim przeniesiono do woj. poznańskiego. 1 kwietnia 1939 roku do gminy Brzeźno przyłączono część obszaru zniesionej gminy Piorunów.
Po wojnie gmina zachowała przynależność administracyjną. Według stanu z dnia 1 lipca 1952 roku gmina składała się z 24 gromad: Adamów, Borowo, Brzezińskie Holendry, Brzeźno, Drążno-Holendry, Drożeń, Genowefa, Głodno, Hiszpania, Ignacew, Izabelin, Kałek, Krzymów, Nowo-Paprockie Holendry, Nowy Krzymów, Paprotnia, Piersk, Potażniki, Rożek Krzymowski, Smolnik, Staro-Paprockie Holendry, Szczepidło, Teresina i Zalesie.
Jednostka została zniesiona 29 września 1954 roku wraz z reformą wprowadzającą gromady w miejsce gmin. Po reaktywowaniu gmin z dniem 1 stycznia 1973 roku gminy Brzeźno nie przywrócono, utworzono natomiast jej terytorialny odpowiednik, gminę Krzymów w tymże powiecie i województwie

</doc>
<doc id="1655878" url="https://pl.wikipedia.org/wiki?curid=1655878" title="Gregor Kiczales">
Gregor Kiczales

Gregor Kiczales – profesor informatyki na Uniwersytecie Kolumbii Brytyjskiej w Kanadzie.
Jego najbardziej znaną koncepcją jest paradygmat programowania zorientowanego aspektowo. Jest on również w Xerox PARC kierownikiem zespołu tworzącego projekt AspectJ, który jest aspektowym rozszerzenie dla języka Java. Miał również wkład w stworzenie Common Lisp Object System (CLOS) – rozszerzenia języka Common Lisp umożliwiającego programowanie obiektowe w tym języku. Wspólnie z Jimem Des Rivièresem oraz Danielem G. Bobrowem jest autorem książki pt. "The Art of the Metaobject Protocol", w której przedstawiona jest implementacja systemu CLOS przy użyciu samego systemu CLOS (stąd przedrostek "meta" w tytule pracy).
W roku 2002 razem z Charlesem Simonyi, gdy ten odszedł z Microsoftu, został współzałożycielem Intentional Software. Aktualnie nie ma z tą firmą jednak większego związku.

</doc>
<doc id="1655879" url="https://pl.wikipedia.org/wiki?curid=1655879" title="Kolonie Szwecji">
Kolonie Szwecji

Kolonie Szwecji – historyczne kolonie należące do Królestwa Szwecji.
Szwedzki kolonializm.
Królestwo Szwedzkie w związku ze wzrostem potęgi militarnej opracowało plany ekspansji terytorialnej dotyczące Nowego Świata i Afryki. Były one realizowane przy współpracy z Królestwem Niderlandów oraz Niemcami.
Nowy Świat.
Kolonie szwedzkie w Nowym Świecie:

</doc>
<doc id="1655884" url="https://pl.wikipedia.org/wiki?curid=1655884" title="Single numer jeden w roku 2008 (USA)">
Single numer jeden w roku 2008 (USA)

Notowanie Billboard Hot 100 przedstawia najlepiej sprzedające się single w Stanach Zjednoczonych. Publikowane jest ono przez magazyn „Billboard”, a dane kompletowane są przez Nielsen SoundScan w oparciu o cotygodniowe wyniki sprzedaży cyfrowej oraz fizycznej singli, a także częstotliwość emitowania piosenek na antenach stacji radiowych. W 2008 roku 14 singli uplasowało się na szczycie notowania w 52 wydaniach magazynu.
Piosenka „Low” rapera Flo Ridy była pierwszym singlem numer jeden 2008 roku, a także najdłużej utrzymującą się na szczycie piosenką tegoż roku, spędzając na miejscu 1. dziesięć nieprzerwanych tygodni. Tym samym singel był pierwszym od czasu „Irreplaceable” (10 tygodni na pierwszej pozycji) Beyoncé Knowles, który utrzymał się na szczycie tak długo. „Low” był najpopularniejszym utworem 2008 roku i został umieszczony na czele listy Top Hot 100 Hits of 2008, podsumowującej cały rok w muzyce. Inne piosenki, które utrzymywały się na pierwszym miejscu przez długi okres, to „I Kissed a Girl” (7 tygodni) Katy Perry oraz „Whatever U Like” (7 tygodni) T.I.
W 2008 roku siedmiu artystów po raz pierwszy w karierze uplasowało się na szczycie Billboard Hot 100: Flo Rida, Leona Lewis, Lil Wayne, Coldplay, Perry, a także Young Jeezy i Static Major. Piosenki T.I., „Whatever You Like” (7 nieprzerwanych tygodni) i „Live Your Life” (6 tygodni), spędziły w sumie najwięcej tygodni na szczycie, 13. Rihanna i T.I. byli artystami, którzy nagrali najwięcej piosenek, które zajęły pozycję 1.: Rihanna trzy, T.I. dwie. Poza tym Rihanna stała się jedyną piosenkarką w 2008 roku, której utwory spędziły w sumie 9 tygodni na szczycie.
Rekord w 2008 roku pobiła piosenka „Womanizer” Britney Spears, która z pozycji 96. w ciągu jednego tygodnia awansowała na szczyt notowania. Był to drugi singel numer jeden w historii artystki. Rekord ten przełamała w 2009 roku Kelly Clarkson z utworem „My Life Would Suck Without You”. Popowa piosenkarka Mariah Carey nagrała swój osiemnasty singel numer jeden w Stanach Zjednoczonych, „Touch My Body”, pokonując tym samym Elvisa Presleya, i awansując na drugie miejsce wśród artystów z największą liczbą singli numer jeden w erze rocka, która rozpoczęła się w 1955 roku. Leona Lewis stała się trzecią Brytyjką w historii ery rocka, która uplasowała się na szczycie Billboard Hot 100 ze swoim debiutanckim singlem „Bleeding Love”. „I Kissed a Girl” Katy Perry był tysięcznym singlem numer jeden w erze rocka. Utwór ten został również określony mianem piosenki lata 2008.

</doc>
<doc id="1655893" url="https://pl.wikipedia.org/wiki?curid=1655893" title="Gwardia Narodowa (Galicja)">
Gwardia Narodowa (Galicja)

Gwardia Narodowa – obywatelska ochotnicza formacja wojskowa, utworzona w marcu 1848 w Królestwie Galicji i Lodomerii.
Pod koniec kwietnia 1848 w Krakowie doszło do starć Gwardii Narodowej z armią austriacką. W tym samym czasie zablokowano stacjonujące w podlwowskich miasteczkach oddziały Gwardii Narodowej (4000 piechoty, pułk kawalerii, sześć dział).
W samym Lwowie Gwardia liczyła 2000 żołnierzy pod dowództwem generała Józefa Bonawentury Załuskiego. Po jego dymisji naczelnikiem został Roman Wybranowski (pułkownik, awansowany przez cesarza do stopnia generała majora). Dowódcą 10 kompanii GN we Lwowie był Tytus Peszyński.
Została rozwiązana w listopadzie tego samego roku, po ostrzale artyleryjskim Lwowa (2 listopada).

</doc>
<doc id="1655897" url="https://pl.wikipedia.org/wiki?curid=1655897" title="Szwedzkie Złote Wybrzeże">
Szwedzkie Złote Wybrzeże

Szwedzkie Złote Wybrzeże – była kolonia Królestwa Szwecji. Istniała od 1650 do 1663 roku na terenie części Złotego Wybrzeża (obecnie Ghana). Została przejęta częściowo przez Danię (Duńskie Złote Wybrzeże) oraz Królestwo Niderlandów (Holenderskie Złote Wybrzeże).
Tereny.
Kolonia obejmowała następujące forty:

</doc>
<doc id="1655899" url="https://pl.wikipedia.org/wiki?curid=1655899" title="Piorunów (gmina)">
Piorunów (gmina)

Piorunów – dawna gmina wiejska istniejąca do 1939 roku w woj. łódzkim i poznańskim. Nazwa gminy pochodzi od wsi Piorunów, lecz siedzibą władz gminy była Wyszyna.
W okresie międzywojennym gmina Piorunów należała do powiatu konińskiego w woj. łódzkim. 1 kwietnia 1938 roku gminę wraz z całym powiatem konińskim przeniesiono do woj. poznańskiego.
Gminę zniesiono 1 kwietnia 1939 roku, a jej obszar przyłączono do gmin Brzeźno (gromady Adamów, Genowefa Piorunowska, Hiszpania, Ignacew, Izabelin, Kałek, Smólnik i Teresina) i Władysławów (gromady Beznazwa, Chylin, Głogowa, Jabłonna, Kamionka, Kuny, Leonia, Przyborów, Stawki, Stefania, Tarnowski Młyn i Wyszyna). Obszary włączone do gminy Władysławów zostały wraz z całą gminą równocześnie przyłączone do powiatu tureckiego.

</doc>
<doc id="1655906" url="https://pl.wikipedia.org/wiki?curid=1655906" title="Wysokie (gmina w województwie poznańskim)">
Wysokie (gmina w województwie poznańskim)

Wysokie – dawna gmina wiejska istniejąca do 1954 roku w woj. łódzkim i poznańskim. Siedzibą władz gminy było Wysokie.
W okresie międzywojennym gmina Wysokie należała do powiatu konińskiego w woj. łódzkim. 1 kwietnia 1938 roku gminę wraz z całym powiatem konińskim przeniesiono do woj. poznańskiego.
Po wojnie gmina zachowała przynależność administracyjną. Według stanu z dnia 1 lipca 1952 roku gmina składała się z 11 gromad: Barce, Borki, Brzózki, Drążek, Konstantynów, Ksawerów, Milin, Pąchów, Podgór, Wielany i Wysokie.
Jednostka została zniesiona 29 września 1954 roku wraz z reformą wprowadzającą gromady w miejsce gmin. Po reaktywowaniu gmin z dniem 1 stycznia 1973 roku gminy Wysokie nie przywrócono, a jej dawny obszar wszedł w skład gminy Kramsk.

</doc>
<doc id="1655910" url="https://pl.wikipedia.org/wiki?curid=1655910" title="Dąbroszyn (gmina)">
Dąbroszyn (gmina)

Dąbroszyn (od 1973 "Rychwał") – dawna gmina wiejska istniejąca do 1954 roku w woj. łódzkim i poznańskim. Nazwa gminy pochodzi od wsi Dąbroszyn, lecz siedzibą władz gminy był Rychwał, który od 1921 roku stanowił odrębną gminę miejską.
Za Królestwa Polskiego gmina Dąbroszyn należała do powiatu konińskiego w guberni kaliskiej. 31 maja 1870 do gminy przyłączono pozbawiony praw miejskich Rychwał. Po przejściu pod zwierzchnictwo polskie, Rychwał był jednostką o nieuregulowanym statusie – gmina posiadała samorząd miejski nadany przez okupanta, lecz nie została zaliczona do miast w 1919 (była określana jako "miejscowość"). Formalnie gminą miejską Rychwał stał się 31 lipca 1921 roku.
W okresie międzywojennym gmina Dąbroszyn należała do powiatu konińskiego w woj. łódzkim. 1 kwietnia 1938 roku gminę wraz z całym powiatem konińskim przeniesiono do woj. poznańskiego.
Po wojnie gmina zachowała przynależność administracyjną. 1 lipca 1952 roku gmina składała się z 23 gromad: Aleksandrówek, Biała Panieńska, Czyżew, Dąbroszyn, Franki, Gliny, Grabowa, Grochowy, Jaroszewice Grodzieckie, Jaroszewice Rychwalskie, Kuchary Borowe, Kuchary Kościelne, Modlibogowice, Rozalin, Rybie, Siąszyce, Siąszyce III, Święcia, Wardężyn, Wielołęka, Wola Rychwalska, Złotkowy i Zosinki.
Jednostka została zniesiona 29 września 1954 roku wraz z reformą wprowadzającą gromady w miejsce gmin. Po reaktywowaniu gmin 1 stycznia 1973 roku gminy Dąbroszyn nie przywrócono, utworzono natomiast jej terytorialny odpowiednik, gminę Rychwał w tymże powiecie i województwie.

</doc>
<doc id="1655913" url="https://pl.wikipedia.org/wiki?curid=1655913" title="Karielija-Diskawieri Pietrozawodsk">
Karielija-Diskawieri Pietrozawodsk

Karielija-Diskawieri Pietrozawodsk (ros. Футбольный клуб «Карелия-Дискавери» Петрозаводск, "Futbolnyj Kłub "Karielija-Diskawieri" Pietrozawodsk", kar. Karjala-Diskaveri potkupallojoukkoveh) – rosyjski klub piłkarski z siedzibą w Pietrozawodsku.
Historia.
Chronologia nazw:
Piłkarska drużyna "Pierwaja Pietrozawodskaja"' została założona w 1914 w mieście Pietrozawodsk.
W 1924 zmieniła nazwę na Spartak Pietrozawodsk. W 1951 roku drużyna z nazwą Krasnaja Zwiezda debiutowała w Klasie B Mistrzostw ZSRR, w której występował do 1962.
W latach 1963-1972 pod nazwą Onieżec Pietrozawodsk i Spartak Pietrozawodsk występował w Drugiej Lidze, z wyjątkiem 1970, kiedy to zmagał się w niższej lidze.
W 1990 i 1991 występował w Drugiej Niższej Lidze.
W Mistrzostwach Rosji klub z nową nazwą Karielija Pietrozawodsk startował w Drugiej Lidze. W 1994 zespół zrezygnował z rozgrywek piłkarskich.
Następnie w 1996 jako Karielija-Erzi występował w Trzeciej Lidze.
Dopiero w 2006 nastąpiło odrodzenie klubu. Klub przywrócił nazwę Karielija Pietrozawodsk i występował w Amatorskiej Lidze. W 2009 przyjął obecną nazwę Karielija-Diskawieri Pietrozawodsk.

</doc>
<doc id="1655915" url="https://pl.wikipedia.org/wiki?curid=1655915" title="Thymelaea passerina">
Thymelaea passerina



</doc>
<doc id="1655916" url="https://pl.wikipedia.org/wiki?curid=1655916" title="Sławoszewek (gmina)">
Sławoszewek (gmina)

Sławoszewek (od 1973 "Ślesin") – dawna gmina wiejska istniejąca do 1954 roku w woj. łódzkim i poznańskim. Nazwa gminy pochodzi od wsi Sławoszewek, lecz siedzibą władz gminy był Ślesin, który od 1921 roku stanowił odrębną gminę miejską.
Za Królestwa Polskiego gmina Sławoszewek należała do powiatu konińskiego w guberni kaliskiej. 31 maja 1870 do gminy przyłączono pozbawiony praw miejskich Ślesin. Po przejściu pod zwierzchnictwo polskie, Ślesin był jednostką o nieuregulowanym statusie – gmina posiadała samorząd miejski nadany przez okupanta, lecz nie została zaliczona do miast w 1919 (była określana jako "miejscowość"). Formalnie gminą miejską Ślesin stał się 31 lipca 1921 roku.
W okresie międzywojennym gmina Sławoszewek należała do powiatu konińskiego w woj. łódzkim. 1 kwietnia 1938 roku gminę wraz z całym powiatem konińskim przeniesiono do woj. poznańskiego.
Po wojnie gmina zachowała przynależność administracyjną. Według stanu z dnia 1 lipca 1952 roku gmina składała się z 16 gromad: Biskupie, Cegielnia, Dąbrowa, Goranin, Makarowo Sławenckie, Marianowo, Mikorzyn, Ostrowąż, Roztoka, Różnowa, Sławęncin, Sławoszewek, Sławoszewo, Szyszyn, Szyszyńskie Holendry i Żółwieniec.
Jednostka została zniesiona 29 września 1954 roku wraz z reformą wprowadzającą gromady w miejsce gmin. Po reaktywowaniu gmin 1 stycznia 1973 roku gminy Sławoszewek nie przywrócono, utworzono natomiast gminę Ślesin w tymże powiecie i województwie.

</doc>
<doc id="1655918" url="https://pl.wikipedia.org/wiki?curid=1655918" title="Piotrkowice (gmina)">
Piotrkowice (gmina)

Piotrkowice – dawna gmina wiejska istniejąca do 1954 roku w woj. łódzkim i poznańskim. Siedzibą władz gminy były Piotrkowice.
Na początku okresu międzywojennego gmina Piotrkowice należała do powiatu kolskiego w woj. łódzkim. 3 marca 1922 roku gminę przeniesiono do powiatu konińskiego w tymże województwie, oprócz wsi Dąbrowa, która pozostała w powiecie kolskim i została przyłączona do gminy Sompolno. 1 kwietnia 1938 roku gminę wraz z całym powiatem konińskim przeniesiono do woj. poznańskiego.
Po wojnie gmina zachowała przynależność administracyjną. Według stanu z dnia 1 lipca 1952 roku gmina składała się z 12 gromad: Głębockie, Igancewo, Julia, Kolebki, Leśnictwo, Niedźwiady, Półwiosek Lubstowski, Półwiosek Nowy, Półwiosek Stary, Smulniki, Wąsoskie Holendry i Wygoda.
Jednostka została zniesiona 29 września 1954 roku wraz z reformą wprowadzającą gromady w miejsce gmin. Po reaktywowaniu gmin z dniem 1 stycznia 1973 roku gminy Piotrkowice nie przywrócono, a jej dawny obszar wszedł głównie w skład nowej gminy Ślesin w tymże powiecie i województwie.

</doc>
<doc id="1655920" url="https://pl.wikipedia.org/wiki?curid=1655920" title="Mistrzostwa Europy w Zapasach 1973">
Mistrzostwa Europy w Zapasach 1973

28. Mistrzostwa Europy w zapasach odbywały się w 1973 roku w Helsinkach w Finlandii w stylu klasycznym, a w stylu wolnym w Lozannie w Szwajcarii.

</doc>
<doc id="1655923" url="https://pl.wikipedia.org/wiki?curid=1655923" title="Skulska Wieś (gmina)">
Skulska Wieś (gmina)

Skulska Wieś (od 1973 "Skulsk") – dawna gmina wiejska istniejąca do 1954 roku w woj. łódzkim i poznańskim. Nazwa gminy pochodzi od wsi Skulska Wieś, lecz siedzibą władz gminy był Skulsk.
Za Królestwa Polskiego gmina Skulska Wieś należała do powiatu słupeckiego w guberni kaliskiej. 31 maja 1870 do gminy przyłączono pozbawiony praw miejskich Skulsk.
W okresie międzywojennym gmina Skulska Wieś należała do (utworzonego w 1919 roku) powiatu słupeckiego w woj. łódzkim. Była to najdalej na północ wysunięta gmina woj. łódzkiego. W związku ze zlikwidowaniem powiatu słupeckiego z dniem 1 kwietnia 1932 roku gmina weszła w skład powiatu konińskiego w tymże województwie. 1 kwietnia 1938 roku gminę wraz z całym powiatem konińskim przeniesiono do woj. poznańskiego.
Po wojnie gmina zachowała przynależność administracyjną. 1 lipca 1952 roku gmina składała się z 19 gromad: Buszkowo, Celinowo, Czartowo, Gawrony, Kijowiec, Kijowskie Nowiny, Kobylanki, Lisewo, Łuszczewo, Mielnica Duża, Mielnica Mała, Mniszki, Piaski, Pilich, Popielewo, Przyłubie, Rakowo, Skulsk i Skulska Wieś.
Jednostka została zniesiona 29 września 1954 roku wraz z reformą wprowadzającą gromady w miejsce gmin. Po reaktywowaniu gmin 1 stycznia 1973 roku gminy Skulska Wieś nie przywrócono, utworzono natomiast jej terytorialny odpowiednik, gminę Skulsk w tymże powiecie i województwie.

</doc>
<doc id="1655924" url="https://pl.wikipedia.org/wiki?curid=1655924" title="Spichrze w Bydgoszczy">
Spichrze w Bydgoszczy

Spichrze w Bydgoszczy – zabytkowe budynki magazynowe w Bydgoszczy w strefie staromiejskiej nad Brdą.
Położenie.
Spichrze w Bydgoszczy znajdują się w większości na nabrzeżach rzeki Brdy i Młynówki. Kilka z nich zachowało się ponadto w głębi miasta lokacyjnego.
Przeznaczenie.
Spichrze wykorzystywano niegdyś do magazynowania produktów rolnych oraz spożywczych, transportowanych drogą wodną do Gdańska, oraz Kanałem Bydgoskim do Berlina.
Historia.
Obecność Spichlerzy zbożowych w Bydgoszczy związana jest z istotną rolą miasta w handlu spławnym (wiślanym) z Gdańskiem.
Żegluga rzeczna była w staropolskiej Bydgoszczy jedną z najważniejszych dziedzin gospodarki i jedną z przyczyn rozwoju miasta w wiekach XV-XVII.
Spław drewna na Brdzie wzmiankowano już w XIV wieku, od początku XV wieku istnieją zapisy o spławie zboża z Bydgoszczy do Gdańska, a w wieku XVI miasto należało do największych ośrodków handlu spławnego w Rzeczypospolitej. Ocenia się, że w II połowie XVI wieku, co dziesiąty mieszkaniec miasta był gospodarczo związany ze spławem wiślanym, a bogaci kupcy zbożowi piastowali najważniejsze stanowiska w samorządzie miejskim.
Istniały dwa bractwa trudniące się handlem spławnym (bardzo rzadkie w miastach koronnych): szyprów, założone w 1487 r. oraz sterników i pomagrów (1591 r., ok. 80 członków).
W 1579 r. w rejestrze komory wiślanej w Białej Górze zanotowano 225 statków z Bydgoszczy, na ogólną liczbę statków 1391. Wynika z tego, że w tym roku co szósty statek zdążający do Gdańska miał swój port macierzysty w Bydgoszczy. W XVI-XVII wieku przy porcie miejskim istniała stocznia rzeczna, w której naprawiano szkuty oraz spichlerze o trudnej do ustalenia liczbie.
Kronikarze bernardynów bydgoskich, a za nim również burmistrz Wojciech Łochowski na początku XVII wieku pisali:
Spichlerze użytkowane na obu nabrzeżach Brdy były własnością mieszczan, ale nie wszystkie, gdyż niektóre z nich należały do szlachty, gdańszczan, czy też biskupstwa gnieźnieńskiego.
Po rozbiorach Polski rola handlowa Bydgoszczy nie zmalała. Co prawda handel wiślany uległ ograniczeniu, ale w zamian powstała nowa droga wodna Wisła-Odra przez Kanał Bydgoski, Noteć i Wartę. W Bydgoszczy powstał Węzeł Wodny, wykorzystywany przez następne 200 lat dla transportu towarowego.
W związku z tym w latach 1772-1800 powstało w Bydgoszczy szereg nowych spichlerzy, które w części zachowały się do dzisiaj.
Budynki stojące z reguły na nabrzeżach Brdy oraz na Wyspie Młyńskiej, początkowo służyły do magazynowania produktów spożywczych i rolnych, przeładowywanych ze statków i barek.
Po 1851 r. coraz większe znaczenie posiadał transport kolejowy, wobec czego spichrze nad Brdą w większym stopniu wykorzystywano do magazynowania wyrobów kamionkowych, szkła, porcelany, wyrobów bednarskich i spożywczych.
Zmniejszenie liczby budynków magazynowych w Bydgoszczy przyniosły czasy okupacji hitlerowskiej w latach 1939-1945. W 1940 r. rozebrano spichlerz stojący naprzeciw wyspy św. Barbary, zaś w styczniu 1945 r. w wyniku ostrzału spaleniu uległ cały kompleks spichlerzy królewskich w zakolu Brdy.
Ocalałe z pożogi wojennej obiekty spełniały rolę gospodarczą do lat 60. XX wieku. W 1960 r. w wyniku pożaru utracono dwa spichlerze w kompleksie nad Brdą, a pozostałe trzy przeznaczono na cele muzealne i administracyjne. W 1975 r. Muzeum Okręgowemu przekazano natomiast dwa obiekty na Wyspie Młyńskiej.
Dzisiaj szachulcowe spichlerze stanowią symbol Bydgoszczy nawiązujący do tradycji handlowej miasta, związanej z żeglugą śródlądową.
Charakterystyka.
Większość spichlerzy bydgoskich zbudowano w konstrukcji szachulcowej.
Spichlerz holenderski.
Jest położony nad Brdą, przy ul. Grodzkiej. Zbudowany został przed 1793 r. W 1964 r. został zaadaptowany na siedzibę Wojewódzkiego Konserwatora Zabytków oraz Przedsiębiorstwo Imprez Artystycznych Estrada. Po remoncie przeprowadzonym w latach 1993-2002 władze miejskie przeznaczyły go dla potrzeb Muzeum Okręgowego im. Leona Wyczółkowskiego w Bydgoszczy. Od 11 kwietnia 2002 r. mieści się w nim Muzeum Bydgoszczy, w którym znajduje się stała ekspozycja Pamiątek Bydgoskich, a także punkt Informacji Turystycznej.
Jest to budowla parterowa, z trójkondygnacyjnym poddaszem i dachem o krążynowej konstrukcji. W połaci dachowej znajdują się lukarny.
Spichlerze zbożowe nad Brdą.
Są położone przy ul. Grodzkiej 9 i 11. Zostały zbudowane w latach 1793-1800 r. przez kupca Samuela Gotloba Engelmanna i przez ponad 150 lat służyły celom magazynowym. Po wielkim pożarze w lutym 1960 r., który strawił dwa budynki przylegające do Rybiego Rynku noszące numery 13 i 15, władze miejskie ocalałe obiekty przeznaczyły dla potrzeb Muzeum Okręgowego im. Leona Wyczółkowskiego w Bydgoszczy. W latach 1962-1964 zostały zaadaptowane na cele wystawiennicze. W latach 1998-2006 przeprowadzono generalny remont budynków, a w r. 2018 remont elewacji.
Są to budowle o konstrukcji szachulcowej, charakteryzującej się drewnianym szkieletem z ceglanymi wypełnieniami pól. Czterokondygnacyjny spichlerz przy Grodzkiej 9 został przebudowany, w 3 ćwierci XIX wieku, natomiast spichlerz przy Grodzkiej 11 jest trzykondygnacyjny. Oba budynki są nakryte dachami dwuspadowymi z wystawkami.
Biały Spichlerz.
Jest zlokalizowany we wschodniej części Wyspy Młyńskiej (tzw. Wyspie Menniczej), na nabrzeżu Brdy, w sąsiedztwie jazu farnego. Jest najstarszą zachowaną budowlą na obszarze Wyspy. Został zbudowany w latach 90. XVIII w. i aż do 1974 r. pełnił funkcję magazynu zbożowego.
Od lat 80. XX w. mieści się w nim dział historii Muzeum Okręgowego im. Leona Wyczółkowskiego w Bydgoszczy. Eksponuje się tu głównie historię miasta i tradycje rzemiosła bydgoskiego i kujawskiego. W latach 2006-2008 budynek został gruntownie odnowiony w ramach programu "Renowacja obiektów dziedzictwa kulturowego na Wyspie Młyńskiej" oraz przeznaczony do eksponowania zbiorów archeologicznych.
Jest to budynek piętrowy, z użytkowym poddaszem, wzniesiony na rzucie wydłużonego prostokąta, nakryty dachem dwuspadowym z facjatkami. Został wykonany w konstrukcji szachulcowej. Spośród innych obiektów wyróżnia go gotycka piwnica zachowana z XV wieku, o krzyżowym sklepieniu, wspartym na masywnych ceglanych filarach. Zachował się pierwotny jednoprzestrzenny układ wnętrz, z drewnianymi słupami (obecnie przekształcony na parterze).
Czerwony Spichlerz.
Stoi naprzeciw mostu Młyńskiego i jest największym z zachowanych spichlerzy bydgoskich. Jest to dawny, tzw. Młyn Camphausena z 1861 r., zbudowany według projektu architekta Wolffa.
Za budynkiem rozpoczyna się Międzywodzie, dzielące Wyspę Młyńską.
Do Czerwonego Spichrza przylegał niegdyś budynek mieszczący koła wodne napędzające młyn, a w 1917 r. wybudowano dodatkowo elektrownię wodną. Do budynku przylega Dom Młynarza, obecnie odrestaurowany.
W 1979 roku przeszedł w użytkowanie, a w 1997 roku stał się własnością Muzeum Okręgowego im. Leona Wyczółkowskiego w Bydgoszczy. W latach 2006-2008 został gruntownie odnowiony w ramach programu "Renowacja obiektów dziedzictwa kulturowego na Wyspie Młyńskiej". Od 2009 r. mieści się w nim Galeria Sztuki Nowoczesnej.
Czerwony Spichlerz stanowi masywną, czterokondygnacyjną, ceglaną budowlę z podpiwniczeniem. Na osi elewacji frontowej znajduje się dwupiętrowy ryzalit, kondygnacje są rozdzielone ceglanymi gzymsami, a okna zamknięte półkoliście, z archiwoltami.
Układ wnętrz poszczególnych kondygnacji wyznaczony jest trzema rzędami drewnianych słupów. W piwnicach znajdują się ceglane sklepienia odcinkowe. W wyniku remontu i przebudowy w 2008 r., obiekt wzbogacił się o przeszkloną klatkę schodową przylegającą do budynku od strony północnej.
Spichlerz przy ul. Stary Port.
Jest zlokalizowany przy ul. Stary Port 13, na nabrzeżu rzeki Brdy. Zbudowany został w latach 1830-1840. W latach 90. XX w. został zaadaptowany na restaurację „Stary Port”. Obecnie jest użytkowany przez instytucje komercyjne.
Budynek został wzniesiony na planie wydłużonego prostokąta, w konstrukcji szachulcowej, z nietynkowanymi wypełnieniami ceglanymi.
Jest dwupiętrowy, z dwukondygnacyjnym poddaszem, nakryty dachem dwuspadowym z wystawkami. Na osi ściany szczytowej wschodniej, na wszystkich kondygnacjach zachowane są dwuskrzydłowe wrota. Wnętrze parteru jest ukształtowane przez dwa rzędy słupów.
Spichlerz „Karczma Młyńska”.
Usytuowany jest na Wyspie Młyńskiej, na nabrzeżu Młynówki. Został zbudowany około 1835 roku w konstrukcji szachulcowej, z wypełnieniami ceglanymi, nietynkowanymi.
Budynek został wzniesiony na rzucie wydłużonego prostokąta. Jest piętrowy, z użytkowym poddaszem. W połaci dachu znajdują się tynkowane wystawki.
W spichlerzu w latach 90. XX wieku zostały przeprowadzone gruntowne prace remontowe. Obecnie mieści się tu restauracja „Karczma Młyńska”.
Spichlerz przy Nowym Rynku.
Powstał w trzeciej ćwierci XIX wieku. Początkowo był użytkowany jako kaszarnia, od 1925 r. mieściła się w nim sieczkarnia i śrutownia, a po 1945 roku magazyn. W 1981 został przekazany dla potrzeb prawosławnej parafii św. Mikołaja w Bydgoszczy
Spichrze istniejące.
Spichrze w Bydgoszczy
Zwyczajowo spichrzami nazywa się trzy obiekty położone przy ul.Grodzkiej, które malowniczo wkomponowane w krajobraz miasta, stanowią dzisiaj jeden z jego symboli.
Spichlerze utracone.
W XV-XVIII wieku w Bydgoszczy znajdowało się kilkadziesiąt spichlerzy, prawdopodobnie o konstrukcji szachulcowej.
Do czasów dzisiejszych nie zachował się żaden z nich.
Na ich fundamentach po 1772 r., kiedy Bydgoszcz przeszła pod władze Królestwa Prus, zbudowano obiekty z muru pruskiego. Niektóre ze zbudowanych wówczas budynków przetrwały do dzisiaj, ale większość wyburzono jeszcze w XIX wieku oraz w czasach nowożytnych.
Do ważniejszych obiektów, które uległy zniszczeniu należą:
Szklane spichrze.
W latach 1995-1996 na nabrzeżu Brdy, w pobliżu tzw. pałacyku Lloyda, wzniesiono zespół budynków należących do mBanku w Bydgoszczy. Zwane są „nowymi spichrzami” lub „szklanymi spichrzami” i zaliczają się do najbardziej udanych realizacji architektonicznych w Polsce po 1990 r. Forma budynków nawiązuje do zabytkowych spichlerzy znajdujących się tuż obok. W 2011 r. w budynkach znajdował się oddział MultiBanku oraz biura Atos Origin IT Services sp. z o.o.

</doc>
<doc id="1655925" url="https://pl.wikipedia.org/wiki?curid=1655925" title="Iwan Asen III">
Iwan Asen III

Iwan Asen III (bułg. Иван Асен III, "Iwan Asen III", ur. 1259/1260, zm. 1302) – car bułgarski w latach 1279–1280.
Życie.
Prawa do tronu.
Iwan Asen III, właściwie Iwan Mico był synem Mico Asena i Marii Asenowny córki cara Iwana Asena II. W 1256 roku po śmierci ostatniego męskiego potomka z dynastii Asenowiczów Mico Asen ogłosił się w Tyrnowie carem Bułgarii. Związki z dynastią panującą okazały się jednak niewystarczające dla niego w walce o utrzymanie władzy. W 1257 roku, kiedy bojarzy tyrnowscy poparli Konstantyna Ticha, Mico musiał ustąpić z Tyrnowa. Na pewien czas opanował jeszcze południową Bułgarię, która nie uznała władzy nowego cara, ostatecznie jednak, pokonany, schronił się na dworze bizantyńskim. Uciekając do Bizancjum przekazał w ręce cesarza Michała VIII portowe miasta bułgarskie: Messembrię i Anchialos, a cesarz przyznał mu ziemię w Troadzie. Iwan Mico wzrastał w Bizancjum.
Walka o władzę.
Okazję do wzięcia udziału w walce o tron carski stworzył Iwanowi Mico kolejny kryzys, który ogarnął Bułgarię po śmierci Konstantyna Asena Ticha. Konstantyn Tich zginął w bitwie z chłopskimi rebeliantami pod wodzą Iwajły w 1277 roku, pozostawiając jako swego następcę sześcioletniego syna Michała. Po klęsce armii carskiej powstańcy Iwajły zaczęli zdobywać warowne miasta. Wdowa po Konstantynie Tichu, Maria doprowadziła wprawdzie do koronacji małego Michała, jednak pozbawieni kierownictwa bojarowie nie byli w stanie stawić oporu rebelii. Iwajłę poparł początkowo również cesarz bizantyński Michał VIII, biorąc go za przedstawiciela opozycji bojarskiej i widząc w jego działaniach możliwość dalszej destabilizacji sytuacji w Bułgarii. Ofiarował mu nawet rękę swej córki Ireny. Pod wpływem wiadomości od uchodzących przed powstaniem bojarów, wycofał jednak swoje poparcie dla ruchu, który mógł się okazać groźny również dla Bizancjum. Jeszcze w tym samym 1277 roku wydał Irenę za Iwana Mico i na czele armii dowodzonej przez Michała Glawasa wysłał go do Bułgarii. Wkraczając do Bułgarii Iwan Mico przyjął imiona, swego znakomitego dziada, Iwana Asena.
Wobec pojawienia się kolejnego kandydata do korony, bojara, a w dodatku Asenowicza, carowa Maria otwarła przed Iwajłą, oblegającym Tyrnowo, bramy miasta. W wyniku zawartego porozumienia Iwajło poślubił carową wdowę i objął tron carski. Nowy car i współwładca Bułgarii rozbił nadciągających od północy, za sprawą intryg Michała VIII, Tatarów pod wodzą Kasimbeja, po czym zwrócił się ku nadciągającym od południa kilkoma drogami nowej armii bizantyńskiej dowodzonej znowu przez Michała Glawasa Tarchaniotę. Przez kilka miesięcy z powodzeniem toczył walki z Grekami. W 1279 roku Michałowi VIII udało się doprowadzić do kolejnej dywersji tatarskiej. Od północy wtargnął kolejny zagon tatarski. Iwajło z główną armią wyruszył mu na spotkanie. Iwan Asen III na czele wojsk bizantyńskich podszedł pod Tyrnowo. Ponieważ wśród bojarów bułgarskich rozeszła się pogłoska, że Iwajło poległ na północy w walkach z Tatarami, wydali miasto Grekom. Michała II Ticha i jego matkę odesłano do Konstantynopola, a Iwan Mico jako Iwan Asen III objął tron Bułgarów.
Po opanowaniu Tyrnowa armia bizantyńska zajęła Łowecz i Czerwen. W tym czasie została też przyłączona do Bizancjum północna Macedonia. Iwajło po pokonaniu Tatarów zamknął się w Drystrze, w której bronił się przez 3 zimowe miesiące na przełomie 1279 i 1280 roku przed wojskami Michała Glawasa.
Objęcie władzy przez Iwana Asena III i zamknięcie Iwajły w twierdzy na północy nie uspokoiło sytuacji wewnętrznej. W rozdzieranym walkami wewnętrznymi kraju coraz większe poparcie bojarów zaczął zdobywać, cieszący się wielkim uznaniem wojska Jerzy Terter. Chcąc go przeciągnąć na swą stronę Iwan Asen III, za namową Michała VIII, wydał za niego swoją siostrę Kermarię. Nie przyniosło to jednak spodziewanych rezultatów. W dodatku wiosną 1280 roku przeszedł do ofensywy Iwajło, wyzwalając znaczną część kraju Zagroził nawet Iwanowi Asenowi III w Tyrnowie. Latem 1280 roku rozgromił pod twierdzą Dewina na przełęczy Kotlenskiej 10 tys. armię bizantyńską pod dowództwem Murina. Wkrótce potem na zboczach Starej Płaniny rozbił kolejną armię dowodzoną przez Aprina. Po tych klęskach Iwan Asen III zbiegł do Bizancjum rezygnując z władzy carskiej.
Dalsze losy.
Michał VIII nie przyjął zięcia oburzony jego tchórzostwem. Iwan Asen III schronił się więc na dworze swej szwagierki, żony wodza Złotej Ordy Nogaja. Niedługo potem w obozie Nogaja pojawił się również opuszczony przez swe wojsko Iwajło z prośbą o pomoc u niedawnego wroga. Nogaj przyjął obydwu pretendentów do tronu carskiego życzliwie. W czasie uczty kazał jednak zamordować pozbawionego znaczenia Iwajłę. Iwan Asen III, ostrzeżony przez szwagierkę Eufrozynę, powrócił do Konstantynopola. Otrzymał po powrocie od teścia stanowisko na dworze cesarskim, a w 1284 roku tytuł despoty. Jego potomkowie odegrali znaczącą rolę w dziejach późnego Bizancjum.
Związki rodzinne.
Z żoną Ireną Iwan Asen III miał ośmioro dzieci:
Ród Asenów albo Asanów odegrał znaczącą rolę w dziejach późnego cesarstwa bizantyńskiego. Jedna z potomkiń Iwana Asena III, Irena Asanina (wnuczka Andronika Asena) poślubiła przyszłego cesarza Jana VI Kantakuzena. Jej córka Helena została żona Jana V Paleologa i matką cesarzy.

</doc>
<doc id="1655928" url="https://pl.wikipedia.org/wiki?curid=1655928" title="Banknoty dolarów amerykańskich o wysokich nominałach">
Banknoty dolarów amerykańskich o wysokich nominałach

Obecnie w legalnym obiegu znajdują się banknoty dolarów Stanów Zjednoczonych o nominałach od 1 dolara do 100 dolarów (1$, 2$, 5$, 10$, 20$, 50$ i 100$), które są dodrukowywane podczas nowych emisji.
Jednakże wcześniej były emitowane także banknoty o pięciu większych nominałach. Były one emitowane na większą skalę przez rząd USA od roku 1861 (nominały: 500$, 1000$, 5000$ i 10 000$). Banknot o nominale 100 000$ (z oznaczeniem o zabezpieczeniu jego wartości certyfikatem w złocie – ang. "gold certificate"), pojawił się w roku 1865. Istnieje wiele wersji tych banknotów różniących się szatą graficzną i typem zabezpieczenia. Nie emitowano natomiast nigdy banknotu o nominale 200$.
Ostatnia emisja niewielkiej liczby wysokich nominałów miała miejsce w roku 1929 i towarzyszyła nominałom od 1$ do 100$. Na awersie banknotów powyżej 100$ umieszczono portrety następujących osób:
Na awersie umieszczono również abstrakcyjny wzór z ozdobnym napisem i liczbami określającymi nominał banknotów. Wszystkie zostały wydrukowane w kolorze zielonym, z wyjątkiem banknotu o wartości 100 000 dolarów. Banknot ten jest dość specyficzny – nie był on nigdy w obiegu publicznym i wydrukowano tylko jedną serię w roku 1934 i tylko w formie "złotych certyfikatów" (ang. "gold certificate"). Certyfikaty takie (o nominałach 10$, 20$, 50$, 100$, 500$, 1000$, 5000$, 10 000$ i 100 000$) były emitowane po odejściu USA od zabezpieczenia waluty zgodnej z parytetem złota, a złoto było obligatoryjnie skupowane na polecenie wydane dnia 9 marca 1933 roku ("United States Executive Order 6102") przez prezydenta USA Franklina Roosevelta. W związku z tym, banknoty te były używane tylko do wewnętrznych transakcji przez służby rządowe. Rewers tych banknotów był drukowany w kolorze pomarańczowym (co było charakterystyczne także dla innych emisji banknotów dolarowych ze "złotym certyfikatem"). Emisja banknotów tej serii została przerwana w roku 1940. Pozostałe banknoty były drukowane w kolorze czarnym i zielonym, tak jak to przedstawia przykład banknotu 10 000$ (na grafice po prawej).
Choć technicznie rzecz biorąc są one nadal prawnym środkiem płatniczym w Stanach Zjednoczonych, to ostatnia ich emisja odbyła się w roku 1945, a 14 lipca 1969 roku System Rezerwy Federalnej Stanów Zjednoczonych oficjalnie zdecydował o zaprzestaniu ich dalszej produkcji. Banknoty o nominałach 5000$ i 10 000$ praktycznie zniknęły już przed tą datą: szacuje się, że znanych jest tylko ok. 200 sztuk banknotów 5 000$ i ok. 300 sztuk banknotów 10 000$ wszystkich serii emitowanych od roku 1861. Spośród banknotów 10 000$, 100 sztuk było przez wiele lat własnością Benny’ego Biniona, właściciela kasyna "Binion's Horseshoe" w Las Vegas (stan Nevada), gdzie były prezentowane w akrylowym zabezpieczeniu jako atrakcja tego kasyna. Po pewnym czasie zostały z niego wyjęte i sprzedane prywatnym kolekcjonerom.
Obieg banknotów o wysokich nominałach został wstrzymany w roku 1969 na polecenie prezydenta Richarda Nixona, w związku z walką z przestępczością zorganizowaną.
W większości przypadków głównym zastosowaniem tych banknotów były duże operacje finansowe dokonywane przez banki i rząd federalny USA. Do tych celów szczególnie wykorzystywano banknoty zabezpieczone w złocie, pochodzące z emisji z lat 1865 do 1934. Banknot o nominale 100 000$ (zabezpieczony w złocie) był używany tylko do celów transakcji dokonywanych pomiędzy Bankami Rezerwy Federalnej i banknoty te nigdy nie były w obiegu publicznym, dlatego też nie mogą one być w legalnym posiadaniu kolekcjonerów i numizmatyków.
Wprowadzenie pieniądza elektronicznego spowodowało, że takie transakcje stały się przestarzałe, stosunkowo kłopotliwe i mało bezpieczne.
Biorąc pod uwagę silne obawy związane z możliwością ich fałszowania oraz wykorzystywania tych środków pieniężnych do nielegalnych działań, takich jak np. nielegalny handel narkotykami, jest mało prawdopodobne, aby rząd USA planował ponowną emisję banknotów o dużych nominałach w najbliższej przyszłości. Według strony internetowej amerykańskiego Departamentu Skarbu: 
Fałszywe banknoty USA o wysokich nominałach.
Można się spotkać z wieloma "emisjami" banknotów dolarów Stanów Zjednoczonych o wysokich nominałach drukowanymi przez osoby prywatne, firmy i organizacje w celach reklamowych, do prowadzenia kampanii wyborczych i dla żartu, a także do wykorzystywania w grach typu "monopoly". Szczególnie popularne są te z nominałem 1 000 000$ i 1 000 000 000$.
Banki emisyjne Rezerwy Federalnej deklarują, że nie traktują produkcji tych "pieniędzy" jako fałszerstwa, ponieważ nie istnieją i nigdy nie istniały ich prawdziwe wersje. Należy jednak zwrócić uwagę, że próba zapłaty takimi "pieniędzmi" w sklepie lub zdeponowania ich w banku może być traktowana jako oszustwo i podlega karze.

</doc>
<doc id="1655936" url="https://pl.wikipedia.org/wiki?curid=1655936" title="Mistrzostwa Europy w Zapasach 1974">
Mistrzostwa Europy w Zapasach 1974

29. Mistrzostwa Europy w zapasach odbywały się w 1974 roku w Madrycie w Hiszpanii.

</doc>
<doc id="1655937" url="https://pl.wikipedia.org/wiki?curid=1655937" title="Wilczogóra (gmina)">
Wilczogóra (gmina)

Wilczogóra (za II RP "Wilcza Góra"; od 1973 "Wilczyn") – dawna gmina wiejska istniejąca do 1954 roku w woj. łódzkim i poznańskim. Siedzibą władz gminy była Wilczogóra (początkowo jako "Wilcza Góra").
Za Królestwa Polskiego gmina Wilcza-Góra należała do powiatu słupeckiego w guberni kaliskiej. do gminy przyłączono pozbawiony praw miejskich Wilczyn.
W okresie międzywojennym gmina Wilcza Góra należała do (utworzonego w 1919 roku) powiatu słupeckiego w woj. łódzkim. W związku ze zlikwidowaniem powiatu słupeckiego 1 kwietnia 1932 roku gmina weszła w skład powiatu konińskiego w tymże województwie. 1 kwietnia 1938 roku gminę wraz z całym powiatem konińskim przeniesiono do woj. poznańskiego.
Po wojnie gmina zachowała przynależność administracyjną. 1 lipca 1952 roku gmina składała się z 17 gromad: Biela, Cegielnia, Dębówiec, Gogolina, Góry, Kaliska, Kopydłowo, Kownaty, Marszewo, Ościsłowo, Świętne, Wielkopole, Wilczogóra, Wilczyn, Wiśniewa, Wturek i Zygmuntowo.
Jednostka została zniesiona 29 września 1954 roku wraz z reformą wprowadzającą gromady w miejsce gmin. Po reaktywowaniu gmin 1 stycznia 1973 roku gminy Wilczogóra nie przywrócono, utworzono natomiast jej terytorialny odpowiednik, gminę Wilczyn w tym samym powiecie i województwie

</doc>
<doc id="1655938" url="https://pl.wikipedia.org/wiki?curid=1655938" title="Gmina Wilcza Góra">
Gmina Wilcza Góra



</doc>
<doc id="1655940" url="https://pl.wikipedia.org/wiki?curid=1655940" title="Skifista">
Skifista

Skifista – osoba uprawiająca wioślarstwo w kategorii jedynek – łodzi jednoosobowych (dwuwiosłowych).
Do polskich skiffistów z największymi osiągnięciami sportowymi należą m.in.: Teodor Kocerka, Kajetan Broniewski, Roger Verey, Natan Węgrzycki-Szymczyk, Zdzisław Bromek.

</doc>
<doc id="1655944" url="https://pl.wikipedia.org/wiki?curid=1655944" title="Spartak Kostroma">
Spartak Kostroma

Spartak Kostroma (ros. Футбольный клуб «Спартак» Кострома, "Futbolnyj Kłub "Spartak" Kostroma") - rosyjski klub piłkarski z siedzibą w Kostromie.
Historia.
Chronologia nazw:
Piłkarska drużyna Spartak została założona w listopadzie 1959 w mieście Kostroma.
W 1960 zespół debiutował w Klasie B, grupie 1 Mistrzostw ZSRR, w której występował trzy sezony. Następnie spadł do Drugiej Ligi, w której występował do 1989, z wyjątkiem 1970, kiedy to zmagał się w niższej lidze oraz 1981 i 1982, kiedy uczestniczył w rozgrywkach Pierwszej Ligi.
W 1990 i 1991 występował w Drugiej Niższej Lidze.
W Mistrzostwach Rosji klub startował w Drugiej Lidze, w której występował dwa sezony, a od 1994 występował w Trzeciej Lidze.
Od 1998 klub ponownie występuje w Drugiej Dywizji, grupie Zachodniej.

</doc>
<doc id="1655946" url="https://pl.wikipedia.org/wiki?curid=1655946" title="Kenny Jackett">
Kenny Jackett

Kenny Jackett (ur. 5 stycznia 1962 w Watford), piłkarz walijski, menedżer zespołu Portsmouth.
Kariera zawodnicza.
Kenny rozpoczął swoją piłkarską karierę na końcu lat siedemdziesiątych jako gracz Watford F.C. W latach osiemdziesiątych pomógł drużynie w awansie z Division One, wystąpił w finale Pucharu Anglii 84.
Kariera zawodnicza Jacketta skończyła się przedwcześnie w 1990 roku, gdy doznał poważnej kontuzji, która uniemożliwiła mu kontynuowanie gry.
Kariera menedżerska.
Walijczyk został na Vicarage Road, gdzie pełnił kilka funkcji jako trener zanim powierzono mu prowadzenie pierwszego zespołu. Nastąpiło to w roku 1996. Watford zostało relegowane do Division Two i Jackett miał przywrócić klub do D1. W sezonie 1996/97 Watford zakończyło rozgrywki na 13. miejscu. Był to najgorszy wynik od lat siedemdziesiątych XX wieku. Wtedy zatrudniono na jego miejsce Grahama Taylora, któremu asystował. KJ był świadkiem jak Taylor w ciągu dwóch sezonów awansował do Premiership, choć pewnie sam też miał na ten sukces jakiś wpływ, w końcu był asystentem. Przygoda z Premierleague nie trwała jednak długo, bo tylko sezon 1999/2000. Kiedy Taylor opuścił Szerszenie w lecie 2001 roku, Jackett został zwolniony przez nowego szkoleniowca Gianlucę Vialliego. Decyzja Włocha nie była chwalona przez większość kibiców klubu z Vicarage Road.
Kenny dołączył potem do Queens Park Rangers i pomagał Ianowi Hollowayowi jako asystent. Pomógł na tyle, że QPR awansowało do Division One.
Po 3 latach na Loftus Road, w kwietniu 2004 Walijczyk postanowił zastąpić Briana Flynna, menedżera Swansea City. 13 miesięcy później Swansea świętowało promocję do Division One (L1) zajmując trzecie miejsce w końcowej klasyfikacji. Klub zdobył także FAW Premier Cup. Świetny start w sezonie 2005/2006 League One sprawił, że zaczęło się mówić o drugim z rzędu awansie, ale Swansea trochę zabrakło do bezpośredniego pierwszej dwójki i wylądowało na 6 lokacie kwalifikując się do fazy play-off. W finale ulegli po karnych Barnsley. Na osłodę, drugi raz z rzędu udało się wygrać FAW Premier Cup. Sezon później City nadal oscylowało wokół szóstego oczka w tabeli. Uległo w międzyczasie Sheffield United 3:0 na Brammall Lane w rozgrywkach Pucharu Anglii.
Jednak 15 lutego 2007 za obustronną zgodą, po 3 świetnych sezonach doszło do rozwiązania kontraktu. Na pytanie zarządu, czy Jackett chce kontynuować swoją pracę na Liberty Stadium ten odpowiedział:"Już nie mam 100-procentowego poparcia w klubie" i zdecydował opuścić zespół.
W marcu tego samego roku rozpoczął pracę menedżera zespołu rezerw w Manchesterze City.
Kenny dołączył do Millwall w listopadzie 2007 zastępując Williego Donachiego na stanowisku menedżera i wziął sprawy w swoje ręce wykonując kawał dobrej roboty. Wpoił lwom wiarę w zwycięstwo, które w ostatnich latach trochę podupadło i przemeblował skład. Walijczyk może być szkoleniowcem, który sprawi, że "The Lions" wrócą do the Championship.
Linki zewnętrzne.
Statystyki w bazie playerhistory.com

</doc>
<doc id="1655947" url="https://pl.wikipedia.org/wiki?curid=1655947" title="Jan Golus">
Jan Golus

Jan Golus (ur. 14 października 1895 w Kałuszynie, zm. 10 lutego 1964 w Warszawie) – polski malarz i scenograf.
Życiorys.
Syn Jakuba. Ukończył Szkołę Sztuk Pięknych w Warszawie oraz wydział reżyserii Państwowego Instytutu Sztuki Teatralnej. W latach 1945–1949 był kierownikiem Wydziału Scenografii Wyższej Szkoły Sztuk Plastycznych w Warszawie. W latach 1950–1964 kierował Studium Scenografii na Akademii Sztuk Pięknych w Warszawie.
Był autorem projektów scenografii dla wielu teatrów warszawskich, zajmował się też malarstwem sztalugowym. Istotne miejsce w jego dorobku malarskim zajmują pejzaże z Francji, Podhala, Mazowsza (głównie z Warszawy i Broku), Pomorza, Dolnego Śląska i Kresów Wschodnich. W 1931 roku przebywał na plenerze w Krzemieńcu. Z tej wyprawy zachowały się m.in. dwa widoki jarmarku na Rynku w Krzemieńcu, przechowywane w zbiorach Muzeum Narodowego w Warszawie. Po II wojnie światowej wyjeżdżał na plenery do dolnośląskiego Bolkowa.
Jan Golus był członkiem ugrupowań artystycznych „Blok” (1923–1926) i „Praesens” (1926–1930).
W 1967 odbyła się w salach Centralnego Biura Wystaw Artystycznych „Zachęta” w Warszawie wystawa obrazów Jana Golusa. W jej katalogu niektóre spośród międzywojennych widoków Krzemieńca (m.in. pozycje katalogowe 47 i 49) błędnie opisano jako powojenne pejzaże dolnośląskie.

</doc>
<doc id="1655948" url="https://pl.wikipedia.org/wiki?curid=1655948" title="Sherborne (Dorset)">
Sherborne (Dorset)

Sherborne - miasteczko ("market town") w hrabstwie Dorset. Znajduje się tu zabytkowe Opactwo Sherborne, gdzie pochowani są królowie Wesseksu Ethelbert i Ethelbald. 
Nazwa Sherborne pochodzi od staroang. scir burne, co oznacza czysty potok. 
W Sherborne w roku 2001 mieszkało 9 350 obywateli.

</doc>
<doc id="1655953" url="https://pl.wikipedia.org/wiki?curid=1655953" title="Éva Novák">
Éva Novák

Éva Novák-Gerard (ur. 8 stycznia 1930 w Budapeszcie, zm. 30 czerwca 2005 w Brukseli) – węgierska pływaczka. Wielokrotna medalistka olimpijska. Siostra Ilony
Pierwszym medal – brązowy – wywalczyła na IO 48. W Helsinkach zwyciężyła w sztafecie kraulowej oraz dwukrotnie zajęła drugie miejsce w wyścigach indywidualnych. Brała udział w IO 56 w barwach Belgii, gdzie zamieszkała z poznanym na igrzyskach w Helsinkach mężem. Wielokrotnie biła rekordy świata, była mistrzynią Węgier i Belgii. W 1973 została przyjęta do International Swimming Hall of Fame.

</doc>
<doc id="1655954" url="https://pl.wikipedia.org/wiki?curid=1655954" title="Eva Novak">
Eva Novak



</doc>
<doc id="1655959" url="https://pl.wikipedia.org/wiki?curid=1655959" title="Oleśnica (gmina w województwie poznańskim)">
Oleśnica (gmina w województwie poznańskim)

Oleśnica (początkowo "Emilienheim") – dawna gmina wiejska istniejąca do 1954 roku w woj. łódzkim i poznańskim. Siedzibą władz gminy była Oleśnica.
Gmina powstała na przełomie XIX i XX wieku z głównej części obszaru zniesionej gminy Emilienheim w powiecie słupeckim. W okresie międzywojennym gmina Oleśnica należała do powiatu słupeckiego w woj. łódzkim. W związku z likwidacją powiatu słupeckiego z dniem 1 kwietnia 1932 roku gmina weszła w skład powiatu konińskiego w tymże województwie. 1 kwietnia 1938 roku gminę wraz z całym powiatem konińskim przeniesiono do woj. poznańskiego.
Po wojnie gmina zachowała przynależność administracyjną. Według stanu z dnia 1 lipca 1952 roku gmina składała się z 13 gromad: Anielewo, Augustynów, Drzewce, Grądzeń, Kopojno, Olchowo, Oleśnica, Oleśnica kol., Skokum, Świątniki, Tarszewo, Wrąbczyn i Wrąbczyn Górski.
Jednostka została zniesiona 29 września 1954 roku wraz z reformą wprowadzającą gromady w miejsce gmin. Po reaktywowaniu gmin z dniem 1 stycznia 1973 roku gminy Oleśnica nie przywrócono, a jej dawny obszar wszedł głównie w skład nowej gminy Zagórów w powiecie słupeckim w tymże województwie.

</doc>
<doc id="1655962" url="https://pl.wikipedia.org/wiki?curid=1655962" title="Ilona Novák">
Ilona Novák

Ilona Novák (ur. 16 maja 1925 w Budapeszcie, zm. 14 marca 2019 tamże) – węgierska pływaczka. Złota medalistka olimpijska z Helsinek. Siostra Évy.
W Helsinkach zwyciężyła w sztafecie kraulowej. Brała udział w IO 48, była mistrzynią Węgier na różnych dystansach. W 1973 została – wspólnie z młodszą siostrą – przyjęta do International Swimming Hall of Fame.

</doc>
<doc id="1655965" url="https://pl.wikipedia.org/wiki?curid=1655965" title="Ilona Novak">
Ilona Novak



</doc>
<doc id="1655968" url="https://pl.wikipedia.org/wiki?curid=1655968" title="Feni (wódka)">
Feni (wódka)

Feni (ang. "Fenny") – mocny napój alkoholowy, tradycyjnie produkowany w indyjskim stanie Goa.
Nazwa „feni” pochodzi z miejscowego języka konkani, w którym znaczy dosłownie „piana” (od zachowania podczas fermentacji)
Wyróżnia się dwa rodzaje feni:
Produkcja.
Sok poddaje się fermentacji, a następnie potrójnej destylacji w mosiężnych lub glinianych kadziach. Po pierwszej destylacji otrzymuje się stosunkowo słaby napój alkoholowy, tzw. urrak (arrak), dopiero trzecia destylacja pozwala na uzyskanie mocnego (30–35%) feni, lecz zachowującego delikatny aromat surowca.
Ostatnio (marzec 2009) starania rządu stanowego Goa o uzyskanie dla feni statusu tzw. GI (Geografical Indication) zakończyły się powodzeniem.

</doc>
<doc id="1655969" url="https://pl.wikipedia.org/wiki?curid=1655969" title="Andrzej Wapowski">
Andrzej Wapowski

Andrzej Wapowski herbu Nieczuja (ur. około 1530, zm. 23 lutego 1574) – kasztelan przemyski w latach 1570–1574, podkomorzy sanocki w latach 1566-1569, stolnik sanocki w latach 1557-1566, dworzanin królewski w 1552 roku.
Syn Piotra Wapowskiego i Beaty Tęczyńskiej.
Dziedzic dóbr Wapowce na Pogórzu Przemyskim, w dolinie Sanu. Poślubił Katarzynę Maciejowską, córkę Stanisława Maciejowskiego, starosty zawichojskiego. Miał syna Jana Stanisława (zm. 1632), który w 1580 ożenił się z Katarzyną Kostczanką, herbu Dąbrowa. W 1573 potwierdził elekcję Henryka III Walezego na króla Polski.
Poseł na sejm warszawski 1563/1564 roku z ziemi sanockiej.
Był uczestnikiem zjazdu w Knyszynie 31 sierpnia 1572 roku. W 1574, w czasie uroczystości koronacyjnych Henryka Walezego na Wawelu, doszło do walki pomiędzy Samuelem Zborowskim i Karwatem, sługą Jana Tęczyńskiego, kasztelana wojnickiego. Pragnąc ratować powagę chwili, próbę rozdzielenia walczących podjął Andrzej Wapowski. Zdenerwowany interwencją Samuel Zborowski uderzył Wapowskiego czekanem w głowę, wskutek czego tenże zmarł. Morderca Wapowskiego został przez króla skazany na banicję.

</doc>
<doc id="1655970" url="https://pl.wikipedia.org/wiki?curid=1655970" title="Ildikó Lendvai">
Ildikó Lendvai

Ildikó Lendvai (wym. []; ur. 20 lipca 1946 w Debreczynie) – węgierska polityk, działaczka komunistyczna, w latach 2009–2010 przewodnicząca Węgierskiej Partii Socjalistycznej (MSZP), posłanka do Zgromadzenia Narodowego.
Życiorys.
W 1969 ukończyła studia nauczycielskie w zakresie historii, a w 1974 filozofię na Uniwersytecie im. Loránda Eötvösa w Budapeszcie. Do 1974 pracowała jako nauczyciel w szkole średniej i nauczyciel akademicki, od 1981 do 1984 była aspirantem w Węgierskiej Akademii Nauk. W latach 1974–1981 zatrudniona jako etatowa działaczka w departamencie kultury komitetu centralnego komunistycznej młodzieżówki KISZ. Do pracy partyjnej powróciła w 1984 jako cenzor w departamencie kultury Węgierskiej Socjalistycznej Partii Robotniczej, gdzie jej współpracownikiem był decydujący o polityce kulturalnej w państwie György Aczél. W latach 1989–1995 była dyrektorem w wydawnictwie Gondolat Könyvkiadó.
Po przemianach politycznych wstąpiła do postkomunistycznej Węgierskiej Partii Socjalistycznej. W 1994 została przewodniczącą jej oddziału w Budapeszcie. W tym samym roku po raz pierwszy wybrana w skład Zgromadzenia Narodowego. Z powodzeniem ubiegała się o reelekcję w 1998, 2002, 2006 i 2010, zasiadając w węgierskim parlamencie do 2014.
W latach 2000–2009 pełniła funkcję wiceprzewodniczącej MSZP. W 2002 objęła stanowisko przewodniczącej klubu parlamentarnego partii. 5 kwietnia 2009 Ildikó Lendvai została wybrana na nową przewodniczącą MSZP, zastępując na stanowisku premiera Ferenca Gyurcsánya. Ustąpiła z tej funkcji po porażce socjalistów w wyborach w 2010. 10 lipca 2010 nowym przewodniczącym ugrupowania został Attila Mesterházy.
Przypisy.
 

</doc>
<doc id="1655976" url="https://pl.wikipedia.org/wiki?curid=1655976" title="Single numer jeden w roku 2007 (USA)">
Single numer jeden w roku 2007 (USA)

Notowanie "Billboard" Hot 100 przedstawia najlepiej sprzedające się single w Stanach Zjednoczonych. Publikowane jest ono przez magazyn "Billboard", a dane kompletowane są przez Nielsen SoundScan w oparciu o cotygodniowe wyniki sprzedaży cyfrowej oraz fizycznej singli, a także częstotliwość emitowania piosenek na antenach stacji radiowych. W 2007 roku 18 singli uplasowało się na szczycie notowania w 52 wydaniach magazynu.
W 2007 roku ośmiu artystów po raz pierwszy w karierze uplasowało się na szczycie "Billboard" Hot 100: Maroon 5, Avril Lavigne, Mims, Plain White T’s, Sean Kingston, Soulja Boy Tell ’Em, T-Pain i Yung Joc. Producent Timbaland nagrał swój pierwszy singel numer jeden, "Give It to Me"; wcześniej pojawił się gościnnie w piosence "Promiscuous" Nelly Furtado, która również zajęła miejsce 1. na "Billboard" Hot 100. Dwa single T-Paina, Justina Timberlake'a i Fergie uplasowały się na pozycji 1. notowania. 
Trzy single spędziły najwięcej czasu na miejscu 1. listy: "Irreplaceable" Beyoncé Knowles, "Umbrella" Rihanny oraz "Crank That (Soulja Boy)" Soulja Boy Tell ’Em. Wszystkie z nich były na szczycie siedem tygodni, jednak tylko dwa pierwsze nieprzerwanie. W dodatku utwór Beyoncé zajmował pozycję 1. również przez trzy ostatnie tygodnie 2006 roku, spędzając w sumie dziesięć tygodni na szczycie. Tym samym piosenka ta w 2006 roku została pozostającym najdłużej na miejscu 1. singlem. Wynik 10 tygodni "Irreplaceable" wyrównany został w 2008 roku przez "Low" Flo Ridy. Inny utwór, który utrzymywał się na pierwszym miejscu przez długi okres, to "No One" (5 tygodni) Alicii Keys.
"Irreplaceable" Beyoncé była najpopularniejszą piosenką 2007 roku i została umieszczona na czele listy Top Hot 100 Hits of 2007, podsumowującej cały rok w muzyce. Największy skok roku na "Billboard" Hot 100 zanotował zespół Maroon 5 z singlem "Makes Me Wonder", który w ciągu tygodnia awansował z 64. na 1. miejsce. "Umbrella" Rihanny, która była na szczycie notowania przez siedem z trzynastu wakacyjnych tygodni wybrana została piosenką lata 2007.

</doc>
<doc id="1655978" url="https://pl.wikipedia.org/wiki?curid=1655978" title="Barsbüttel">
Barsbüttel

Barsbüttel (dolnoniem. "Barsbüddel") – gmina w Niemczech w kraju związkowym Szlezwik-Holsztyn w powiecie Stormarn. Liczy ok. 12 375 mieszkańców (31 grudnia 2008).
Dzielnice.
Barsbüttel, Stellau, Stemwarde i Willingshausen.
Zabytki.
Jednym z bardziej znanych zabytków jest "Villa Lunugala" z 1907, wybudowana przez Wilhelma Antona "Tonio" Riedemanna.
Gospodarka.
Gmina jest ośrodkiem usługowym i produkcyjnym (meble, art. budowlane).

</doc>
<doc id="1655980" url="https://pl.wikipedia.org/wiki?curid=1655980" title="Verwallgruppe">
Verwallgruppe

Verwallgruppe (także "Verwall", "Ferwallgruppe") – pasmo górskie w Alpach Centralnych, części Alp Wschodnich. Leży w Austrii. Pasmo rozciąga się równoleżnikowo na obszarze dwóch krajów związkowych: Tyrolu i Vorarlbergu.
Pasmo sąsiaduje z: Lechquellengebirge i Alpami Lechtalskimi na północy, Samnaungruppe na wschodzie, Silvrettą na południu, Rätikonem na zachodzie.
Najwyższe szczyty to:

</doc>
<doc id="1655981" url="https://pl.wikipedia.org/wiki?curid=1655981" title="Zajączek (zwyczaj)">
Zajączek (zwyczaj)



</doc>
<doc id="1655988" url="https://pl.wikipedia.org/wiki?curid=1655988" title="Hilo (tradycja)">
Hilo (tradycja)

Hilo – powtarzające się słowo z marynarskiego folkloru. Spotkać można je przede wszystkim w szantach i w piosenkach żeglarskich. Polska tradycja marynarska (żeglarska) przypisała mu znaczenie miejsca, gdzie udaje się marynarz po śmierci. Występuje najczęściej w wyrażeniach „odpłynąć do Hilo” lub „ostatni rejs do Hilo”. W tradycji anglosaskiej "Hilo" występuje na ogół bez tak czytelnego znaczenia.
Możliwe inne znaczenia.
jako port w Peru.
Na to znaczenie naprowadzać może oryginalna wersja szanty "Tom's Gone to Hilo". "Hilo" do którego odpłynął Tom nie może być jakimś "marynarskim niebem", skoro wszystko wskazuje na to, że tytułowy marynarz wciąż żyje."O I love Tom and he loves me,"
"away down Hilo,"
"He thinks of me when out to sea."
"away..."
W trzeciej zwrotce wymienione są za to "hiszpańskie dziewczęta" i port Callao - jeden z najważniejszch w Peru. To sugeruje, że Hilo to w istocie Ilo - port zdobyty w 1681 roku przez bukaniera Bartholomewa Sharpa. Jako pierwszy port w południowym Peru i wobec blokady portów w Chile była to baza wypadowa dla statków udających się w podróż dokoła Hornu.
jako wykrzyknik.
W niektórych wersjach szanty "Ranzo" (znanej też jako "The Wild Goose Shanty") powtarza się refren "And sing hilo, me Ranzo, way". Dziennikarz William L. Alden sugerował, jakoby był to nonsensowny wykrzyknik wywodzący się z pieśni czarnoskórych niewolników i robotników. O pochodzeniu "Wild Goose Shanty" od pieśni murzyńskich pisał także William J. Mahar. 
Alden wspomniał także o poglądzie jakoby była to zbitka "high"-"low", sam jednak go odrzucił. Należy jednak nadmienić, że w popularnej niegdyś grze karcianej "" występowała wypowiadana przez wygrywającego gracza fraza "high - low - Jack - the game", która mogła przeniknąć do marynarskiego folkloru.
Ponadto, w 1857 roku działacz społeczny John Dixon Long zanotował pieśń czarnych niewolników, w której przedmiotowe słowo także użyte jest jako refren.
"William Rino sold Henry Silvers,"
"Hilo! Hilo!"
"Sold him to de Gorgy trader,"
"Hilo! Hilo!"
"His wife she cried, and children bawled,"
"Hilo! Hilo!"
"Sold him to de Gorgy trader,"
"Hilo! Hilo!"

</doc>
<doc id="1655990" url="https://pl.wikipedia.org/wiki?curid=1655990" title="Puchar Polski w piłce nożnej (1961/1962)">
Puchar Polski w piłce nożnej (1961/1962)

Puchar Polski w piłce nożnej mężczyzn w sezonie 1961/1962 – 8. edycja rozgrywek, mających na celu wyłonienie zdobywcy Pucharu Polski, który uzyska tym samym prawo gry w Pucharze Zdobywców Pucharów w sezonie 1962/63. Zwycięzcą rozgrywek zostało Zagłębie Sosnowiec, dla którego był to pierwszy Puchar Polski w historii klubu. 
Mecz finałowy odbył się 22 lipca 1962 na Stadionie Śląskim w Chorzowie. 
I i II runda.
Mecze rozegrano 26 listopada 1961.
1/16 finału.
Do rywalizacji dołączyły zespoły z I ligi.
Finał.
Spotkanie finałowe odbyło się 22 lipca 1962 na Stadionie Śląskim w Chorzowie. Frekwencja na stadionie wyniosła 25 000 widzów. Mecz sędziował Antoni Gorączniak z Poznania. Mecz zakończył się zwycięstwem Zagłębia Sosnowiec 2:1. Bramki dla Zagłębie zdobyli Zbigniew Myga w 15. minucie i Ginter Piecyk w 55. minucie. Bramkę dla Górnika strzelił Ernest Pohl w 75. minucie. 

</doc>
<doc id="1655996" url="https://pl.wikipedia.org/wiki?curid=1655996" title="Karol Górski">
Karol Górski

Karol Górski (ur. 30 kwietnia 1903 w Odessie, zm. 11 grudnia 1988 w Toruniu) – polski profesor historii, działacz katolicki.
Życiorys.
Syn Kazimierza i Anastazji z bar. Stahl. Dzieciństwo spędził w Odessie. W 1919 roku rodzina Górskich przeprowadziła się do Warszawy, tam Karol kontynuował naukę w prywatnym gimnazjum Kazimierza Kulwiecia. Od młodzieńczych lat związany z organizacjami katolickimi, m.in. ze Stowarzyszeniem Katolickiej Młodzieży Akademickiej „Odrodzenie” i Akcją Katolicką.
W 1920 jako ochotnik wziął udział w wojnie polsko-bolszewickiej.
Po zdaniu matury w 1921 roku podjął studia historyczne na Uniwersytecie Jagiellońskim. Zainteresowania badawcze rozwijał pod kierunkiem prof. Romana Grodeckiego i prof. Władysława Semkowicza. Studia zakończył w 1925 roku, rozprawa dyplomowa "Ród Odrowążów w wiekach średnich" obroniona 9 marca 1927 roku stała się podstawą do uzyskania stopnia doktora.
W latach 1927–1928 odbył służbę wojskową w Grudziądzu.
W 1932 habilitował się na Uniwersytecie Poznańskim. W kolejnych latach odgrywał istotną rolę w życiu edukacyjnym i uniwersyteckim Poznania, nauczając historii oraz poświęcając się badaniom historii Zakonu Krzyżackiego, wpisanej w losy ziemi pomorskiej. W 1933 roku została zatwierdzona rozprawa habilitacyjna Górskiego "Pomorze w dobie wojny 13-letniej". Podróż do Włoch i Szwajcarii, którą odbył w 1938 roku, także przyczyniła się do rozbudzenia zainteresowania kulturą wieków średnich.
Podczas kampanii wrześniowej 1939 roku jako oficer kawalerii uczestniczył w walkach i został odznaczony srebrnym Krzyżem Virtuti Militari. Przebywając w obozie jenieckim w Brunszwiku, a potem w Woldenbergu, prowadził wykłady z historii Polski.
Rok akademicki 1945/1946 rozpoczyna długoletni związek Górskiego z toruńskim środowiskiem uniwersyteckim. Jesienią 1956 r. założył Klub Inteligencji Katolickiej w Toruniu. Mianowany profesorem 3 listopada 1957 roku, zostaje kierownikiem Katedry Historii Powszechnej Starożytnej i Średniowiecznej Uniwersytetu Mikołaja Kopernika. W latach 1959–1963 pełnił funkcję dyrektora Instytutu Historii.
Oprócz prowadzonych przez całą karierę naukową badań dotyczących Pomorza Wschodniego po 1466 r., strefy bałtyckiej oraz historii państwa i zakonu krzyżackiego. Górski zajmował się także między innymi – często były to działania prekursorskie – historią życia duchowego ("Zarys dziejów katolicyzmu polskiego") i edytorstwem źródeł historycznych. W archiwach watykańskich prowadził badania kopernikańskie. Poprzez udział w spotkaniach polskich i niemieckich historyków przyczynił się do wprowadzenia tematyki krzyżackiej do dyskursu międzynarodowego.
Karol Górski należał do tych nielicznych historyków polskich, których można zaliczyć do grona uczonych europejskich.
Wyróżnienia.
W 1979 otrzymał doktorat honoris causa Uniwersytetu Mikołaja Kopernika, 5 lat później takie samo wyróżnienie nadał mu Uniwersytet Wrocławski.
W 1980 otrzymał Nagrodę im. Księdza Idziego Radziszewskiego Towarzystwa Naukowego KUL za rok (1979), za całokształt dorobku naukowego w duchu humanizmu chrześcijańskiego.
Badania naukowe profesora zostały docenione także przez zagraniczne środowiska uniwersyteckie. Karol Górski w 1970 roku został członkiem Akademii Mediewistycznej Uniwersytetu Harvarda, w 1979 roku Królewskiej Duńskiej Akademii Nauk. W czasie swojej kariery naukowej wielokrotnie wykładał na zagranicznych uczelniach, m.in. w Bonn, Kopenhadze, Londynie, Oxfordzie, Cambridge, Grenoble, Bolonii i Ferrarze.
Dzieła.
Na prośbę Stanisława Kota napisał hasło "Krzyżacy" do Encyklopedii staropolskiej Brücknera wydanej w latach 1937-1939.

</doc>
<doc id="1655998" url="https://pl.wikipedia.org/wiki?curid=1655998" title="Wino palmowe">
Wino palmowe

Wino palmowe, napój alkoholowy produkowany z soku kwiatów wielu gatunków palm, znany pod różnymi nazwami w wielu krajach o klimacie tropikalnym.
Produkcja.
W niektórych regionach Indii wino palmowe jest odparowywane, dając w rezultacie brązowy cukier palmowy.
W niektórych częściach świata wino palmowe destyluje się, dając znacznie mocniejszy trunek, zwany arakiem. W Goa w Indiach z soku palmy kokosowej otrzymuje się po trzykrotnej destylacji wódkę zwaną feni.
Nazwy.
Zróżnicowanie w nazewnictwie według państw:

</doc>
<doc id="1656002" url="https://pl.wikipedia.org/wiki?curid=1656002" title="Strzelectwo na Letniej Uniwersjadzie 2007 – tarcze ruchome 10 metrów mężczyzn indywidualnie">
Strzelectwo na Letniej Uniwersjadzie 2007 – tarcze ruchome 10 metrów mężczyzn indywidualnie

Zawody strzeleckie w konkurencji "tarcze ruchome 10 metrów mężczyzn indywidualnie" odbyły się 10 sierpnia na obiekcie Shooting Range w Bangkoku.
Złoto wywalczył Gan Lin, srebro Łukasz Czapla, zaś brązowy medal przypadł Władysławowi Prjanisznikowi.

</doc>
<doc id="1656003" url="https://pl.wikipedia.org/wiki?curid=1656003" title="Hoher Riffler (Verwallgruppe)">
Hoher Riffler (Verwallgruppe)

Hoher Riffler to najwyższy szczyt w paśmie Ferwall, w austriackich Alpach. Leży w Tyrolu.
Pierwszego wejścia dokonali Joseph Anton Specht i Franz Pöll w 1864 r.

</doc>
<doc id="1656004" url="https://pl.wikipedia.org/wiki?curid=1656004" title="Blokada z podwójnym zatwierdzeniem">
Blokada z podwójnym zatwierdzeniem

Blokada z podwójnym zatwierdzeniem ( lub ) – wzorzec projektowy stworzony w celu redukcji czasu uzyskania blokady poprzez testowanie najpierw warunku blokady (ang. lock hint) w sposób niebezpieczny, a potem dopiero – tylko w razie sukcesu – przeprowadzanie całego procesu uzyskiwania blokady.
Taki wzorzec jest niebezpieczny, bo może być (w zależności od pewnych konfiguracji językowo-sprzętowych) antywzorcem.
Jego typowe użycie to redukcja czasu uzyskiwania blokady poprzez zastosowanie wzorca leniwej inicjalizacji w wielowątkowym środowisku, szczególnie jako część wzorca singletonu. Leniwa inicjalizacja ma na celu unikanie czasochłonnej inicjalizacji zmiennej aż do momentu jej pierwszego użycia.
Implementacja w Java.
Rozważmy dla przykładu poniższy kawałek kodu napisanego w Javie. Ten kawałek pochodzi (tak jak inne) ze strony.
// Wersja jednowątkowa
class Foo {
 private Helper helper = null;
 public Helper getHelper() {
 if (helper == null)
 helper = new Helper();
 return helper;
 // inne funkcje i metody...
Problemem jest to, że ten kod nie pracuje poprawnie wtedy, gdy jest wiele takich wątków działających w tym samym czasie. Blokada musi być uzyskana w sytuacji, gdy dwa wątki wywołują jednocześnie codice_1. W przeciwnym razie, oba te wątki mogą albo próbować stworzyć nowy obiekt w tym samym czasie albo jeden z nich dostanie referencję do nie w pełni zainicjowanego obiektu. Problem rozwiązuje się poprzez synchronizację, tak jak w poniższym przykładzie.
//Poprawna, ale kosztowna wersja wielowątkowa
class Foo {
 private Helper helper = null;
 public synchronized Helper getHelper() {
 if (helper == null)
 helper = new Helper();
 return helper;
 // inne funkcje i metody...
Tutaj tylko pierwsze wywołanie codice_1 stworzy obiekt. W tym czasie pewna niewielka liczba wątków próbujących uzyskać dostęp musi być zsynchronizowana. Potem (po tej fazie) już wszystkie wątki uzyskają tylko referencję do pola klasy.
Synchronizacja metody może obniżyć wydajność o czynnik 100 lub więcej. W tym przypadku ten koszt wydaje się być niepotrzebny, ponieważ inicjalizacja jest dokonywana tylko raz. Uzyskiwanie i zwalnianie blokady za każdym wywołaniem metody, gdy obiekt już jest utworzony, wydaje się być niepotrzebna. Wielu programistów próbowało zoptymalizować to w następujący sposób:
// Błędna wersja wielowątkowa
// "Blokada z podwójnym zatwierdzeniem"
class Foo {
 private Helper helper = null;
 public Helper getHelper() {
 if (helper == null) {
 synchronized(this) {
 if (helper == null) {
 helper = new Helper();
 return helper;
 // inne funkcje i metody...
Intuicyjnie ten algorytm wydaje się być efektywnym rozwiązaniem problemu. Jednak ten sposób niesie ze sobą wiele subtelnych problemów i powinien być unikany. Przykładowo, rozważmy poniższą sekwencję zdarzeń:
Jedno z niebezpieczeństw używania blokady z podwójnym zatwierdzeniem w języku Java w wersjach 1.4 lub wcześniejszych jest to, że często wydaje się działać. Nie jest łatwo odróżnić poprawną implementację techniki od takiej, która ma jakiś subtelne problemy. Zależy to od kompilatora, planisty procesów i wątków i sposobu działania innych części wielowątkowego systemu. Odtworzenie takich błędów może być zatem trudne.
Ten problem został rozwiązany w Javie od wersji 1.5. Teraz słowo kluczowe "volatile" zapewnia poprawną obsługę instancji singletonu nawet w sytuacji dużej ilości tych samych wątków. Nowy idiom programistyczny jest opisany w:
// Źle działa pod Java 1.4 i wcześniejszą
class Foo {
 private volatile Helper helper = null;
 public Helper getHelper() {
 if (helper == null) {
 synchronized(this) {
 if (helper == null)
 helper = new Helper();
 return helper;
 // inne funkcje i metody...
Zaproponowano wiele wersji idiomu blokady z podwójnym zatwierdzeniem nieużywających jawnych metod w stylu "volatile" lub synchronizacji. Wszystkie są błędne.
Implementacja w Microsoft Visual C++.
Blokada z podwójnym zatwierdzeniem może być zaimplementowana w Visual C++ 2005, jeśli wskaźnik na zasób jest zadeklarowany ze słowem kluczowym C++ "volatile". Visual C++ 2005 gwarantuje, iż zmienna typu "volatile" zachowa się podobnie jak w J2SE 5.0. Takiej gwarancji nie ma w poprzednich wersjach. Jeśli wskaźnik na zasób jest widoczny w dużych partiach kodu i jest typu "volatile", to wtedy może na tym ucierpieć wydajność kodu.

</doc>
<doc id="1656013" url="https://pl.wikipedia.org/wiki?curid=1656013" title="Stefano Domenicali">
Stefano Domenicali

Stefano Domenicali (ur. 11 maja 1965) – włoski menadżer, były szef Scuderia Ferrari oraz prezes Lamborghini.
Życiorys.
Urodził się w mieście Imola, gdzie znajduje się tor samochodowy, na którym rozgrywano zaliczane do punktacji MŚ Formuły 1 Grand Prix San Marino. Pracę w zespole Ferrari rozpoczął w 1991 r. Początkowo pracował w administracji, awansował w 1995, 1996, 2002. W listopadzie 2007 r. objął stanowisko szefa zespołu (po Jeanie Todtcie). Mimo to w światku F1 mówi się o tym, że faktycznie to właśnie Todt nadal szefuje w Scuderii. Tę teorię może potwierdzać wysokie stanowisko jakie w zespole piastuje syn Jeana, Nicolas Todt (menadżer Felipe Massy). 14 kwietnia 2014 roku ustąpił ze stanowiska szefa włoskiego zespołu. Stefano Domenicali został prezesem firmy produkującej włoskie samochody Lamborghini.

</doc>
<doc id="1656015" url="https://pl.wikipedia.org/wiki?curid=1656015" title="Tony D">
Tony D



</doc>
<doc id="1656018" url="https://pl.wikipedia.org/wiki?curid=1656018" title="Rafał Ohme">
Rafał Ohme

Rafał Krzysztof Ohme (ur. 1968 w Lublinie) – polski psycholog, specjalizujący się w zarządzaniu i marketingu, wykładowca akademicki.
Życiorys.
W 1992 zdobył tytuł magistra psychologii na Wydziale Pedagogiki i Psychologii Uniwersytetu Marii Curie Skłodowskiej w Lublinie. Następnie w 1994 ukończył indywidualne studia doktoranckie na Wydziale Nauk Społecznych Katolickiego Uniwersytetu Lubelskiego. W latach 1995–1996 był stypendystą Fulbrighta w "Kellogg School of Management". Będąc w Chicago, odbył staż u prof. Davida Messicka , z którym badał etyczne aspekty biznesu. W latach 1996–2002 prowadził doświadczenia nad podświadomymi emocjami w laboratorium prof. Roberta Zajonca na Uniwersytecie Stanford. Badania stały się podstawą jego rozprawy habilitacyjnej oraz dalszej działalności biznesowej.
W latach 1992 rozpoczął pracę naukową na UMCS w Lublinie (do 1999), w 1997 – na Uniwersytecie SWPS, w 1999 – w Polskiej Akademii Nauk (do 2009). Został wykładowcą Uniwersytetu SWPS (jako profesor nadzwyczajny) oraz Uniwersytetu Renmin w Pekinie i Szkoły Biznesu Uniwersytetu Stellenbosch w Kapsztadzie (jako profesor wizytujący).
W 1997 otrzymał stypendium Fundacji Nauki Polskiej. Dwa lata później został członkiem Instytutu Psychologii Polskiej Akademii Nauk, gdzie uzyskał stopień doktora habilitowanego za pracę "Podprogowe informacje mimiczne". 
Jest członkiem wiodących stowarzyszeń marketingowych, neuronaukowych i psychologicznych. Od 2012 zasiada w zarządzie Neuromarketing Science and Business Association, organizacji zrzeszającej przedstawicieli świata neuronauki i biznesu z ponad 85 państw. Jest również honorowym członkiem Executive Club oraz członkiem Korean Scholars of Marketing Science. Należy także do: Advertising Research Foundation, American Advertising Association, European Advertising Association, Neuro-Psycho-Economics Society oraz American Psychological Society.
Był mówcą podczas międzynarodowych konferencji i seminariów. W 2000 wystąpił z wykładem honorowym podczas EXPO w Hanowerze, a w 2001 na EUROPALIA w Brukseli. W latach 2000, 2001 i 2002 współorganizował ogólnopolskie sympozja naukowe w Jadwisinie, których tematami przewodnimi były automatyzmy, świadomość i intencjonalność w ujęciu interdyscyplinarnym. W 2009 zorganizował w Krakowie konferencję "Neuroconnections". Było to spotkanie światowych firm badawczych, domów medialnych, agencji reklamowych i reklamodawców wykorzystujących nowe technologie w badaniach marketingowych, politycznych i medialnych. W konferencji uczestniczyli przedstawiciele 15 krajów z Ameryki Północnej i Południowej, Azji, Australii i Europy.
Jest założycielem „Neurohm”, firmy wykorzystującej analizę reakcji fizjologicznych (m.in. fal mózgowych i czasów reakcji) do marketingu, sprzedaży, HR i PR, a także „FEEL.DO.THINK.” zajmującej się edukacją i szkoleniami z zakresu emocji i komunikacji w zarządzaniu.
Życie prywatne.
Był żonaty z psycholożką i dziennikarką Małgorzatą Ohme. Mają dwoje dzieci, Jerzego i Klarę.
Nagrody i wyróżnienia.
Jest laureatem prestiżowych nagród – Prezydenta RP w Konkursie Primus Inter Pares, nagrody Premiera RP za najlepszą pracę doktorską, stypendium Fundacji Nauki Polskiej. Jest też finalistą konkursu Przedsiębiorca Roku 2015 Ernst &amp; Young.

</doc>
<doc id="1656019" url="https://pl.wikipedia.org/wiki?curid=1656019" title="Nawa (dystrykt)">
Nawa (dystrykt)

Nawa – największy powiat prowincji Ghazni, położony na jej południowym krańcu ok. 100 km na południe od stolicy, Ghazni. Ukształtowanie terenu typowo górskie. Zasiedlona jednolicie (w 100%) przez Pasztunów, w 2021 roku liczyła ponad 34 tys. mieszkańców. Centrum administracyjne i gospodarcze powiatu znajduje się we wsi Nawa.

</doc>
<doc id="1656021" url="https://pl.wikipedia.org/wiki?curid=1656021" title="Pomnik Deportowanych w Paryżu">
Pomnik Deportowanych w Paryżu

Pomnik Deportowanych w Paryżu, pełna nazwa: Pomnik Męczenników Deportacji – pomnik wzniesiony w Paryżu ku czci osób wywiezionych z Francji do obozów zagłady w czasie II wojny światowej. Posiada status zabytku od 2007.
Pomnik znajduje się w IV okręgu paryskim, na wschodnim cyplu Île de la Cité. Został wzniesiony z inicjatywy Sieci Pamięci, organizacji zajmującej się upamiętnianiem wydarzeń II wojny światowej we Francji, i dofinansowany przez władze państwowe.
Autorem projektu monumentu jest Georges Pingusson, zaś odsłonięcie pomnika miało miejsce 12 kwietnia 1962 w obecności prezydenta Charles'a de Gaulle'a.
Pomnik ma formę przypominającą konstrukcję kamiennego bunkra wykonanego z betonu i fragmentów skał z różnych regionów Francji, co ma dawać efekt nieociosanego kamienia. Schody prowadzą na trójkątny dziedziniec, a następnie do systemu wewnętrznych słabo oświetlonych korytarzy. Na terenie pomnika 20 tys. szklanych rzeźb symbolizuje deportowanych obywateli francuskich. Na końcu jednego z korytarzy umieszczono zwłoki nieznanego z nazwiska Francuza wywiezionego do obozu w Neustadt i zmarłego tam. Znajdują się one na terenie pomnika od 10 kwietnia 1962.
Na monumencie wypisane zostały również fragmenty poezji wojennej – wiersze, który autorami są Robert Desnos, Paul Éluard, Louis Aragon, Vercors, Antoine de Saint-Exupéry, Jean-Augustin Maydieu i Jean-Paul Sartre. Obok rozmieszczono urny z ziemią z terenu różnych obozów zagłady.

</doc>
<doc id="1656022" url="https://pl.wikipedia.org/wiki?curid=1656022" title="Jalovec (szczyt)">
Jalovec (szczyt)

Jalovec (wł. "Gialuz", 2 645 m n.p.m.) – szczyt w Alpach Julijskich, w Słowenii. Leży między dolinami Tamar, Loška Koritnica i Trenta. W pobliżu leżą szczyty Mangart, Travnik i Mojstrovka.

</doc>
<doc id="1656029" url="https://pl.wikipedia.org/wiki?curid=1656029" title="Dialekt brandenburski">
Dialekt brandenburski

Dialekt brandenburski jest dialektem wschodniodolnoniemieckim używanym na terenie okolic Berlina, w części landu Brandenburgia. Cechą charakterystyczną tego dialektu jest wszechobecnie widoczny wpływ dialektów środkowoniemieckich i w pewnym zakresie standardowego języka niemieckiego. 

</doc>
<doc id="1656030" url="https://pl.wikipedia.org/wiki?curid=1656030" title="WPT Mors">
WPT Mors

WPT Mors – polski wojskowy wóz pogotowia technicznego powstały na bazie radzieckiego transportera opancerzonego MTLB, produkowany w dwóch wersjach rozwojowych od lat 80. XX wieku. Przeznaczony do ewakuacji z pola walki innych pojazdów wojskowych o masie całkowitej do 14 ton (między innymi BWP-1).
Mors dzięki swojemu wyposażeniu umożliwia również wykonywanie nieskomplikowanych prac naprawczo-remontowych na miejscu bez potrzeby odholowywania do jednostek remontowych. Pojazd może również pełnić funkcję wozu ewakuacji medycznej.
Historia.
Wóz pogotowia technicznego został opracowany w Polsce na bazie produkowanego na licencji przez Hutę Stalowa Wola, lecz nie używanego przez Wojsko Polskie transportera opancerzonego MTLB. Prace nad wozem pogotowia technicznego były prowadzone od 1978 roku w Ośrodku Badawczo-Rozwojowym Maszyn Ziemnych i Transportowych (OBRMZiT) przy HSW. Pojazd miał wyciągarkę o udźwigu 18 ton i lemiesz, a uzbrojenie stanowił karabin maszynowy PKT kalibru 7,62 mm w wieżyczce. Pojazd pływał w wodzie, podobnie jak standardowy MTLB, przy pomocy przewijania gąsienic. Na początku lat 80. powstał prototyp, a w 1982 roku zdecydowano przyjąć go na uzbrojenie jako WPT Mors. Od 1983 roku wyprodukowano 45 sztuk dla Wojska Polskiego.
OBRMZiT następnie opracował ulepszony wóz pogotowia technicznego na bazie podwozia SPG-2 (szybkobieżne podwozie gąsienicowe) o polepszonej pływalności w stosunku do MTLB, posiadającego przebudowany kadłub i dwie śruby do napędzania w wodzie. Pojazd otrzymał także bogatsze wyposażenie, w tym składany dźwig o udźwigu 1,5 tony, oraz wzmocnione uzbrojenie w postaci wielkokalibrowego karabinu maszynowego NSW kalibru 12,7 mm. Przyjęto go na uzbrojenie Wojska Polskiego pod nazwą Mors II i produkowano w latach 1986-1991.
Konstrukcja.
Konstrukcja pojazdu oparta jest na pływającym transporterze opancerzonym MTLB. Kadłub pojazdu spawany jest z blachy stalowej o grubości od 7 do 14 mm. Układ jezdny składa się z 6 par pojedynczych kół nośnych z bandażami gumowymi, mocowanych na wałkach skrętnych oraz 2 kół napędowych (z przodu) i 2 napinających (z tyłu). Załogę pojazdu tworzą trzy osoby: dowódca, który zajmuje miejsce z przodu pojazdu po prawej stronie, kierowca, po lewej stronie dowódcy i mechanik. Nad miejscem dowódcy umieszczona jest wieża z 12,7 mm karabinem maszynowym NSW z zapasem amunicji 500 sztuk. 
W skład wyposażenia specjalistycznego pojazdu wchodzi:

</doc>
<doc id="1656031" url="https://pl.wikipedia.org/wiki?curid=1656031" title="Prisojnik">
Prisojnik

Prisojnik – szczyt w Alpach Julijskich, w Słowenii. 2547 m n.p.m.

</doc>
<doc id="1656032" url="https://pl.wikipedia.org/wiki?curid=1656032" title="Szkoła Morska w Gdyni">
Szkoła Morska w Gdyni

Szkoła Morska w Gdyni – niepubliczna szkoła policealna powstała w Gdyni w roku 1998 z połączenia dwóch ośrodków szkoleniowych, Morskiego Ośrodka Szkoleniowego "M&amp;N" założonego 25 lutego 1993 i "AGMOR" Morskiego Centrum Szkolenia powstałego 11 marca 1996 roku. Ośrodek kształci marynarzy i oficerów statków morskich o profilu mechanicznym, nawigacyjnym i elektrycznym oraz pracowników gospodarki morskiej a także prowadzi kursy specjalistyczne. Szkoła jest członkiem założycielem Krajowej Izby Gospodarki Morskiej oraz członkiem Krajowego Forum Oświaty Niepublicznej, Polskiego Forum Przemysłów Morskich, Ligi Morskiej i Rzecznej i Partnerstwa dla Morza. Od lipca 1998 Szkoła posiada międzynarodowy certyfikat jakości ISO 9001:2000 w zakresie organizacji i prowadzenia szkoleń o profilu morskim. W sierpniu 2008 Krajowa Izba Gospodarki Morskiej nagrodziła Szkołę Bursztynowym Jajem.

</doc>
<doc id="1656035" url="https://pl.wikipedia.org/wiki?curid=1656035" title="Josep Pla">
Josep Pla

Josep Pla i Casadevall (ur. 8 marca 1897 w Palafrugell, zm. 23 kwietnia 1981 w Llufríu) – hiszpański pisarz i dziennikarz tworzący w języku katalońskim i hiszpańskim.
Jego oryginalna i obszerna twórczość literacka powstająca w sposób nieprzerwany przez sześć dziesięcioleci i zajmująca ponad 30 tys. stron, miała fundamentalne znaczenie w procesie modernizacji języka katalońskiego oraz rozpowszechnieniu miejscowych zwyczajów i tradycji. Artykuły, kroniki dziennikarskie oraz reportaże społeczne z wielu krajów stanowiły również swego rodzaju świadectwo historii XX wieku. Wszystko to, oraz fakt, że 25 lat po śmierci nadal jest to najchętniej czytany autor literatury katalońskiej, sprawia, iż jednomyślnie okrzyknięto Josepa Pla najważniejszym twórcą prozy we współczesnej literaturze katalońskiej.
Życiorys.
Dzieciństwo i dorastanie.
Urodzony w rodzinie skromnych właścicieli ziemskich, najstarszy z czwórki rodzeństwa, od 1909 mieszkał w internacie przy Szkole Marystów ("Colegio de los Maristas") w Gironie, gdzie uczył się w i zdał maturę. W ostatniej klasie (1912-13) zdawał egzaminy jako ekstern, ponieważ został relegowany z internatu. W 1913 zapisał się na Wydział Nauk Przyrodniczych na Uniwersytecie w Barcelonie i rozpoczął studia medyczne, ale w połowie roku akademickiego zmienił zdanie i przeniósł się na studia prawnicze postanawiając zostać notariuszem.
Mieszkając na stancjach i pasjonując się już od wczesnych lat lekturą oraz obserwacją otoczenia, szybko zauważył pustotę życia studenckiego, co z kolei sprawiło, że związał się z innym środowiskiem, które miało ukierunkować jego mlodzieńcze rozdarcie intelektualne, była to la Peña del Ateneo, barcelońskie towarzystwo literacko-naukowe. Josepa Pla pociągała głównie biblioteka oraz przede wszystkim organizowane tam codzienne spotkania dyskusyjne, w których uczestniczyły takie osobistości jak Josep M. de Sagarra, Eugenio d'Ors czy Francesc Pujols. W tych młodzieńczych czasach ma źródło jego podziw dla Pío Baroja – stałego punktu odniesienia dla ówczesnego pokolenia, jak również wpływ Alexandre Plana, przyjaciela i mistrza z czasu młodości. Podobno to właśnie za jego namową Josep postanowił odejść od maniery "noucentista" i postawił ostatecznie na "„literaturę dla wszystkich”" opartą na "«zrozumiałości, klarowności oraz prostocie»", ideach, które będą charakteryzować styl całej twórczości literackiej Pla.
Młodość, pierwsze teksty.
W 1919 kończy prawo i zaczyna pracę zawodową w dziennikarstwie, najpierw w "Las Noticias", a następnie w nocnym wydaniu "La Publicidad". Rozpoczyna cykl podróży w charakterze korespondenta do rozmaitych miejsc przeznaczenia (Paryża, Madrytu, Portugalii, Włoch, Berlina). Jako umiarkowany katalanista, w 1921 zostaje wybrany radnym Katalonii reprezentując Ligę Regionalistyczną w swojej rodzinnej gminie.
W 1924 r., z powodu artykułu krytykującego politykę militarną w Maroku Hiszpańskim, jest sądzony w procesie wojskowym, w wyniku którego w następnych latach zabrania mu się powrotu do Hiszpanii. Podczas tego przymusowego pobytu w Paryżu, nawiązuje potajemnie kontakty z głównymi opozycjonistami katalońskimi przeciwstawiającymi się dyktaturze Primo de Rivery, jak na przykład Francesc Macià. Nadal podróżuje po Europie (Związek Radziecki, Wielka Brytania), a w 1925 publikuje swoją pierwszą książkę, "Coses Vistes" – zbiorek opisów przyrody, krótkich opowiadań, portretów literackich oraz własnych wspomnień– która przyniosła mu tak ogromny sukces wśród krytyków oraz czytelników, że cały nakład wyczerpał się w ciągu tygodnia. Książka ta doskonale ukazała podstawy jego estetyki literackiej: «"pisać o rzeczach, które sam widziałem"». Pod koniec roku 1925 publikuje drugie dzieło – "Rússia", rozpoczęte podczas sześciotygodniowej podróży do Związku Radzieckiego w towarzystwie Eugeni Xammar i kontynuowane podczas gościny w domu Andreu Nina. W 1927 r. Josep Pla może wreszcie wrócić do Hiszpanii, rezygnuje z pracy dla "La Publicidad", której postępowa linia ideologiczna bliska jest Acció Catalana i podpisuje kontrakt z "La Veu de Catalunya", gazetą wydawaną przez Ligę, o tendencjach liberalno-konserwatywnych. W tym samym czasie, zaczyna także popierać Francisco Cambó – przywódcę umiarkowanego katalonizmu, na którego słynne spotkania dyskusyjne regularnie uczęszcza. Wkrótce publikuje bardzo korzystną biografią polityczną tej postaci, przeciwstawianej w tamtym okresie sektorom republikańskim i lewicowym.
Okres Republiki i wojny domowej.
W kwietniu 1931, w dzień proklamowania Drugiej Republiki Hiszpańskiej, na polecenie Cambó, Josep udaje się do Madrytu w charakterze korespondenta z parlamentu dla "La Veu" i staje się bezpośrednim obserwatorem pierwszych dni nowego reżimu politycznego. Zapiski madryckie z tych miesięcy posiadające ogromną wartość historyczną, zostały zebrane w książce "Madrid. El advenimiento de la República|Madryt. Zapowiedź Republiki". Josep Pla spędzi w stolicy Hiszpanii prawie cały okres Republiki (1931-1936), gdzie dzięki pracy dziennikarza parlamentarnego nawiąże kontakty z hiszpańskimi elitami politycznymi i kulturalnymi. Pla, który nie był ani antyrepublikaniniem, ani też antymonarchistą, a jedynie pragmatykiem poszukującym modernizacji państwa, w pierwszych chwilach okazuje pewną sympatię dla Republiki: wierzy, że nowy system polityczny ma szansę przyjąć się w Hiszpanii, o ile będzie się postępować według modelu Republiki Francuskiej. Z czasem jednak, obserwując obrót wydarzeń, rozczarowuje się co do idei republikańskiej i zaczyna uważać ją za «"rozgorączkowane i destrukcyjne szaleństwo"».
Ze względu na stan zdrowia opuszcza niespokojny i bardzo niebezpieczny Madryt na kilka miesięcy przed wybuchem hiszpańskiej wojny domowej. Barcelona również nie wydaje się być bezpieczna, dlatego we wrześniu 1936 Josep Pla opuszcza republikańską Katalonię, udając się na statku w kierunku Marsylii wraz z towarzyszącą mu Adi Enberg, obywatelką Norwegii urodzoną w Barcelonie, z którą od lat utrzymuje związek (przez kilka lat przedstawiali się nawet jako małżeństwo). Adi Enberg pracowała dla SIFNE, Służb Informacyjnych Granicy Północnowschodniej, frankistowskich służb szpiegowskich finansowanych przez Francesca Cambó, w działaniach których, według niektórych źródeł, brał również udział sam Pla (por ejemplo durante su estancia en Marsella). Wygnanie kontynuuje w Rzymie, gdzie pisze na zamówienie Francesca Cambó znaczną część monumentalnej "Historii Drugiej Republiki Hiszpańskiej", wydanej w 1939 r., której później nie będzie chciał przeredagować i włączyć do Dzieł Zebranych. Na jesieni 1938 roku Adi Enberg i Pla jadą do Biarritz, skąd udaje im się dotrzeć do San Sebastián i przyłączyć się do frankistowskiej Hiszpanii. W styczniu roku 1939 wraz z wojskami frankistowskimi wkracza do Barcelony, towarzyszy mu Manuel Aznar i inni dziennikarze. Od lutego do kwietnia 1939 roku, kiedy wojna domowa dobiega już końca, Pla zostaje zastępcą redaktora naczelnego dziennika "La Vanguardia", pod redakcją Aznara.
Okres powojenny.
Oszołomiony obrotem zdarzeń wczesnego okresu powojennego i wobec niespodziewanego braku sukcesów zawodowych w "La Vanguardia", wycofuje się do Ampurdán na coś w rodzaju "wewnętrznego wygnania". Rozstaje się również z Adi Enberg. We wrześniu 1939 publikuje pierwszy artykuł w tygodniku "Destino", założonym przez jego katalońskich przyjaciół w Burgos, a od lutego 1940 roku zaczyna pisywać tam regularnie co tydzień. W tym okresie podróżuje także po swych rodzinnych stronach, odkrywając na nowo pejzaże, maleńkie wioski i ich mieszkańców, oraz oczywiście morze. Akceptuje również swój status "hereu" (pierworodnego syna-dziedzica) i staje się właścicielem ziemskim dziedzicząc niewielki rodzinny majątek. Odtąd nigdy więcej nie zamieszka już w Barcelonie.
Dzięki regularnej współpracy z magazynem "Destino" staje się jednym z głównych sił napędzających działalność magazynu. Znów może podróżować po całym świecie, już nie jako korespondent a jako dziennikarz-obserwator. To pozwala mu zrealizować wspaniałe reportaże: zwiedza Francję, Izrael, Kubę, Nowy Jork, Bliski Wschód, Amerykę Południową, Związek Radziecki. Josep Pla pozostawia unikalne świadectwo z pierwszych lat istnienia państwa Izrael: odwiedza go w 1957 roku, przybijając do Tel Awiwu na jednym ze statków wypełnionych po brzegi pełną nadziei żydowską diasporą, przybywającą z portu w Marsylii. Pla może obserwować entuzjazm zakładania i wznoszenia hebrajskich miast w samym środku pustyni.
Przygotowanie dzieł zebranych.
Od drugiej połowy lat 50. kontynuuje podróże oraz rozpoczyna przygotowanie do wydania zbioru swoich pism. Dzieło to pochłonie go całkowicie również przez następne dziesięciolecie. Jest to kluczowy etap w jego karierze, ponieważ oznacza przepisanie niemalże wszystkich dotychczas stworzonych tekstów oraz wypracowanie programu stylistycznego Josepa Pla, który przetrwa w dziennikarstwie i zostanie zapamiętany jako jego osobisty styl autorski. W tym samym czasie powoli zaczyna odradzać się kultura w języku katalońskim. Antyfrankizm nacjonalistyczny spycha go na margines, mimo że już wtedy jest to najchętniej czytany autor w języku katalońskim: nie wybaczono mu poparcia dla frankistów podczas wojny domowej, ani jego wyraźnie bezkonfliktowego współistnienia z reżimem (Pla wierzy w pokojową i prowadzącą w stronę demokracji ewolucję). Nie wybaczono mu nawet niechęci do fikcji jako gatunku literackiego. Jednakże, jak zauważa Xavier Pericay, tłumacz i znawca dzieł Josepa Pla, jego korespondencja z wydawcą Cruzetem wskazuje na znaczącą rolę tego autora w opozycji kulturalnej wobec reżimu.
Obojętna postawa Pla wobec lewicy oraz niektórych postaci ze świata polityki i kultury katalońskiej sprawia, że podobnie jak w przypadku Salvadora Dalego, postępowa kultura odmawia mu zasług nie przyznając mu nagród (kontrowersyjna była odmowa przyznania mu Honorowej Nagrody Literackiej Katalonii, najbardziej znaczącego wyróżnienia politycznego przyznawanego pisarzom w Katalonii), podobnie zostaje odsunięty od magazynu, z którym współpracował od dawna (Vergés sprzedaje "Destino" Bankowi Katalońskiemu Jordiego Pujola, który cenzuruje artykuł krytykujący rewolucję goździków w Portugalii). Po 36 latach nieprzerwanej cotygodniowej współpracy Pla opuszcza magazyn w 1976 roku. Wartość jego twórczości pozostanie przez długie lata niedoceniana i niemal zapomniana.
Pomimo iż wiele osób go ignorowało, nawet w wieku 80 lat nie przestał wyrażać swoich opinii, w pierwszych latach Okresu Przemian: «"Lewica zawsze postępowała tak samo: zniekształcenie rzeczywistości kraju utrzymuje ją jak zwykle w przedpotopowej ignorancji. Dużo gadają, ale nic nie mówią. [...] Chcą przede wszystkim wygrać wybory, po czym, gdy już zasiądą na swych wygodnych stołkach, zrobią coś dokładnie przeciwnego niż obiecywali."» ("Notes del capvesprol", 1979)
Koniec.
Mimo wszystko, w 1980, już pod koniec życia, Josep Tarradellas przyznał mu Złoty Medal Autonomicznego Rządu Katalonii. Warto podkreślić, że Joan Coromines również udekorowany złotym medalem podczas podziękowań za przyznane mu wyróżnienie wyraża szacunek dla pisarza z Ampurdanet (który ze swej strony niejednokrotnie wyrażał zachwyt dla monumentalnej pracy filologicznej Corominesa).
Pla umiera w 1981 w rodzinnym Ampurdanet, pozostawiając 38 tomów Dzieł Zebranych oraz znaczną ilość nieopublikowanych dokumentów, które stopniowo wydawano już po śmierci autora. W roku obchodów stulecia urodzin Josepa Pla, w 1997, odbyły się niezliczone akty upamiętniające, co ostatecznie pozwoliło określić go jako autorytet nie podlegający dyskusji.
Dwadzieścia pięć lat po śmierci nadal trwają studia, a także polemiki wokół poszczególnych aspektów literackich i biograficznych, niektórych dotąd nierozstrzygniętych, które mogą przyczynić się do wzmocnienia jego autorytetu i zwielokrotnić zainteresowanie jego dziełem.
Dzieła.
Josep Pla jest jednym z najważniejszych pisarzy tworzących w języku katalońskim XX wieku. Jego twórczość zawiera kompletną wizję współczesnego mu społeczeństwa. Większość tekstów napisana jest po katalońsku, w języku, w którym Pla wyrażał się najswobodniej. Tylko sporadycznie pisał po hiszpańsku (ze względu na cenzurę lub „dla chleba”), równie błyskotliwie, prawie zawsze współpracując z prasą, tak jak w przypadku "El Sol" gdzie publikował dzienniki włoskie, bałkańskie, czy nordyckie z lat dwudziestych.
Pla przez całe swoje życie był absolutnie oddany pisarstwu. Objętość Dzieł Zebranych (47 tomów i ponad 30 tysięcy stronic), które gromadzą wszystkie dzienniki, reportaże, artykuły, eseje, notatki biograficzne, powieści oraz niektóre wiersze, pochodzące z ok. 120 różnych publikacji, ukazuje godną podziwu pracowitość, a zarazem utrudnia chronologiczne zaklasyfikowanie twórczości. Wiele z tych zapisanych stron jest owocem ciągłego procesu przepisywania oryginałów nieopublikowanych w młodości, ciągłego poprawiania, ponownego opracowywania, tłumaczenia oraz kopiowania fragmentów cotygodniowych artykułów pisanych przez niemal czterdzieści lat do hiszpańskiego tygodnika "Destino", ponadto istnieją setki artykułów opublikowanych w rozmaitych czasopismach, a także obfita korespondencja.
Klasyfikacja.
Klasyfikacja tematyczna również nie jest łatwa, ponieważ wiele artykułów ukazało się w różnych miejscach z pewnymi zmianami. Zakres tematyczny jest bardzo rozległy, a przede wszystkim, nie zawsze jasne są granice między gatunkami literackimi uprawianymi przez Pla. Mimo to, można podjąć próbę uporządkowania twórczości według gatunków (podane daty odpowiadają wydaniom oryginalnym, nie wydaniom tłumaczeń czy też reedycjom w Dziełach Zebranych):
W sumie 21 tomów, prawie połowę Dzieł Zebranych stanowią artykuły dziennikarskie publikowane w "Destino", "La Publicitat" oraz "La Veu de Catalunya".
Okres powojenny – język hiszpański.
Przez pierwsze lata reżimu frankistowskiego, a także na skutek prawie całkowitego ograniczenia publikacji w języku katalońskim, Pla wydaje po hiszpańsku następujące pozycje: "Guía de la Costa Brava"/„Przewodnik po Costa Brava” (1941), "Las ciudades del mar"/„Miasta nadmorskie” (1942), "Viaje en autobús"/„Podróż autobusem” (1942) –uznane za jedno z najważniejszych dzieł, stanowiące dowód doskonałego opanowania języka hiszpańskiego, "Rusiñol y su tiempo" (1942), "El pintor Joaquín Mir" (1944), "Un señor de Barcelona" (1945) oraz "La huida del tiempo" (1945). W 1946 we współpracy z Destino wydaje ponownie (aktualizując) swoje pierwsze dwa dzieła po katalońsku, opublikowane po wojnie domowej ("Cartes de lluny" i "Viatge a Catalunya").
Powrót do katalońskiego.
W 1947, jak tylko zezwala na to cenzura, Josep Pla wznawia swe publikacje w języku katalońskim w czasopiśmie "Cadaqués". W 1949 i podczas całego następnego dziesięciolecia ma miejsce najważniejszy etap współpracy z wydawnictwem Editorial Selecta, której właścicielem był Josep Maria Cruzet. W tym okresie wydane zostają najbardziej znane dzieła takie jak "El vent de garbí", "El carrer estret" (dziś uważana za jedną z najważniejszych powieści literatury katalońskiej powojnia), "Girona (un llibre de records)", "Els pagesos" (ze wstępu do tej książki pochodzi mit «Pla payés») oraz "Cartes d’Itàlia".
Dzieła Zebrane.
Od roku 1956 rozpoczyna w wydawnictwie Cruzeta przygotowanie pierwszej serii Dzieł Zebranych, które osiągnęły liczbę 29 tomów i w których rozpoczął publikowanie swych wyjątkowych portretów zatytułowanych "Homenots" («Wielcy faceci / Grandes tipos»). W 1962 na skutek samobójstwa Cruzeta, które sparaliżowało wydawnictwo, publikacje przez Selecta zostały przerwane. Przez kilka następnych lat Josep Pla nie znajduje wydawcy, aż w 1966 roku udaje się ponownie podjąć publikację Dzieł Zebranych tym razem z wydawnictwem Ediciones Destino, pod redakcją rodaka i przyjaciela Josepa Vergésa, z którym współpracował już od dawna jako dziennikarz.
Pierwszy tom tego nowego wydania "ostatecznego" Dzieł Zebranych nie został wcześniej wydany, "El quadern gris", dziennik-dietariusz zapoczątkowany gdy Pla miał nieco więcej niż dwadzieścia lat, przepisany i znacznie poszerzony później, przetłumaczony na hiszpański pod tytułem "El cuaderno gris" przez Dionisio Ridruejo. Ten słynny dziennik Josepa Pla stanowi cezurę w literackiej tożsamości Pla, którego od tego momentu zaczęto uważać za najlepszego powieściopisarza współczesnej literatury katalońskiej. Wydawanie Dzieł Zebranych trwało przez następne lata i za życia autora światło dzienne ujrzało 38 tomów. Po śmierci pisarza w 1981, wydawca Destino kontynuował przygotowanie kolejnych tomów aż do numeru 47, włączając niewydane wcześniej, kontrowersyjne rękopisy (jak jego "Notas para un diario"/„Zapiski do dziennika”, sporządzone w połowie lat siedemdziesiątych), dotąd pomijane ze względu na skróty, cenzurę i manipulacje, którym poddawał teksty sam Vergés (najwidoczniej, żeby ukryć fragmenty nieprzyzwoite). Liczne rękopisy i listy, które nie zostały opublikowane (część pozostaje w rękach wydawcy Vergésa, a pozostała część podzielona została między dwie grupy spadkobierców) są przedmiotem niekończącej się dyskusji. Chodzi o przekazanie tych materiałów do dyspozycji Fundacji Josep Pla mieszczącej się w Palafrugell, tak by mogły być udostępnione badaczom. Wspomniane listy, publikowane jak na lekarstwo (na przykład korespondencja Josepa z bratem Pere lub z wydawcą Cruzetem), mają istotne znaczenie dla wyjaśnienia licznych zdarzeń z życia pisarza.
Teatr inspirowany twórczością Pla.
Pomimo iż pisarz nie tworzył dramatów, jego życie i pisarstwo zainspirowały wiele znaczących dzieł, już po śmierci twórcy, spośród których można wyróżnić: "Ara que els ametllers ja están batuts" – premiera w 1990 – w sztuce tej Josep Maria Flotats przedstawia portret Pla wykorzystując "collage" oryginalnych tekstów pisarza.
W "La increíble historia del Dr. Floït &amp; Mr. Pla"/„Niewiarygodna historia Doktora Floita i Pana Pla”, realizacja Els Joglars, premiera w 1997, wykorzystuje postaci Stevensona, przy czym w tym wypadku Dr. Jekyll i Pan Hyde to, odpowiednio, kataloński przemysłowiec ogarnięty obsesją bogactwa, doskonale rozpoznawalny przez odbiorców, który na skutek wypicia płynu do golenia Floid, przemienia się w stanowiącego absolutne przeciwieństwo przedsiębiorcy pisarza-erudytę, wrażliwego i inteligentnego, którym jest oczywiście Josep Pla.
Styl literacki.
Najważniejsze cechy stylu Pla to prostota, ironia i klarowność. Skrajnie wstydliwy i wrażliwy aż do granic śmieszności, nie znosił sztuczności i próżnej retoryki. W całej twórczości pozostał wierny swojemu stylowi: «"potrzeba literatury jasnej, precyzyjnej i skromnej"». Znany był z braku zainteresowania dla fikcji literackiej, uprawiając styl suchy, "z pozoru" prosty, pragmatyczny i ściśle związany z rzeczywistością. Był uważnym obserwatorem świata rzeczywistego i wiernie opisał współczesne mu społeczeństwo w najdrobniejszych szczegółach. Jego dzieła ukazują wizję subiektywną i kolokwialną, „antyliteracką”, z której bije jednak ogromny wysiłek, by nazywać rzeczy po imieniu i „dobrać odpowiedni przymiotnik” – była to jedna z najsilniejszych obsesji pisarza.
Charakter i wyjątkowość Pla.
Pla znaczną część swego życia musiał zmagać się z cenzurą: najpierw za dyktatury Primo de Rivera, później we Włoszech i Niemczech (gdzie pracował jako korespondent w czasie wzrastania w siłę europejskich faszyzmów), a potem podczas długiego okresu dyktatury Francisco Franco. Chociaż z początku sympatyzował z dyktaturą Franco (w 1940 napisał, że jest zgodna «"z interesem ogólnym"»), trwało to zaledwie kilka miesięcy. Wkrótce stał się sceptyczny, szczególnie po tym, jak okazało się niemożliwe publikowanie po katalońsku. Pomimo że zawsze był otoczony środowiskiem, które umożliwiało mu publikowanie, zawzięta frankistowska cenzura bardzo go męczyła (w jednym z dzienników napisał, że była „najgorszą ze znanych mu rodzajów cenzury”, dokonywana przez „służbistów fanatyzmu”). Nie godził się z pogardą jaką żywił autorytarny reżim wobec języka i kultury katalońskiej, a także z uporczywą niezdolnością do przeobrażenia się w demokrację, choćby tylko w formie „nadzorowanej”. Nie uważał się za katalońskiego nacjonalistę, był obywatelem świata, wierzącym w lokalne odmienności, ale także w potrzebę poczucia tożsamości bardziej ogólnej. Jego zamiłowanie do regionalizmu o charakterze konserwatywnym, można wyczuć w tekstach poświęconych wyprawom po prowincji Gerona, które przeplatane są epizodami wojen karlistowskich i służą okazaniu sympatii dla karlizmu, bardzo aktywnego w tamtym okresie i bardzo popularnego wśród mieszkańców wsi w okolicach Girony.
Niestrudzony pisarz, z zamiłowaniem do porządku choć o skłonnościach liberalnych, w którego oczach życie jest chaotyczne, irracjonalne, niesprawiedliwe, a pożądanie równości i rewolucyjnych zmian jest "delirium" przynoszącym więcej szkody niż pożytku. Konserwatywny i racjonalny, nie pociąga go akcja, za to owszem lubieżność i zmysłowość. Dobry rozmówca, lubi biesiadować i nie odmawia mocniejszych trunków (mimo zaawansowanego wieku, whisky stanowiła nadal jeden z ważnych składników diety pisarza), zatwardziały palacz papierosów marki "Ideales", za młodu nosił charakterystyczny melonik, a później nieodłączny beret boina typowy dla mieszkańców wsi, nie znosił banalności, egzaltacji kulturą (rzadko zamieszczał cytaty w swoich pismach, pomimo iż był zagorzałym czytelnikiem klasyków), ani «"takich co to mówią słuchając tylko samych siebie"». Jak napisał: «"Jest o wiele trudniej opisywać niż oceniać, nieskończenie trudniej: wobec tego wszyscy oceniają."».
Po 25 lat od śmierci pisarza, jego myśl liberalno-konserwatywna, sceptyczna i nieprzekupna, zaprawiona szczyptą ironii i „chłopskiego rozumu”, jest nadal żywa i doskonale aktualna. Pomimo iż jego książki idą pod prąd obecnego "establishmentu" kulturalnego, nadal są wznawiane. Zarówno krytyka hiszpańska, jak i katalońska uznała Josepa Pla jednomyślnie za jednego z największych pisarzy hiszpańskich XX wieku.

</doc>
<doc id="1656036" url="https://pl.wikipedia.org/wiki?curid=1656036" title="Torpedo Włodzimierz">
Torpedo Włodzimierz

Torpedo Włodzimierz (ros. Футбольный клуб «Торпедо» Владимир, "Futbolnyj Kłub "Torpedo" Władimir") – rosyjski klub piłkarski z siedzibą w mieście Włodzimierz.
Historia.
Chronologia nazw:
Piłkarska drużyna Spartak została założona w 1959 w mieście Włodzimierz, chociaż jeszcze wcześniej w Drugiej grupie Mistrzostw ZSRR występował klub Dinamo Włodzimierz.
W 1959 jako Trud Włodzimierz debiutował w Klasie B, grupie 1 Mistrzostw ZSRR, w której występował do 1962. Następnie spadł do Drugiej Ligi, w której występował do 1989, z wyjątkiem 1970, kiedy to zmagał się w niższej lidze oraz sezonu 1980, kiedy klub był zdjęty z rozgrywek Drugiej Ligi.
Od 1973 klub nazywa się Torpedo Włodzimierz.
W Mistrzostwach Rosji klub startował w Pierwszej Lidze, w której występował trzy sezony. W 1994 klub spadł do Drugiej Ligi, a w 1995 do Trzeciej Ligi.
Od 1998 klub ponownie występuje w Drugiej Dywizji, grupie Zachodniej, z wyjątkiem 2000, kiedy to zmagał się w Amatorskiej Lidze.

</doc>
<doc id="1656037" url="https://pl.wikipedia.org/wiki?curid=1656037" title="Rinaldo Alessandrini">
Rinaldo Alessandrini

Rinaldo Alessandrini (ur. 25 stycznia 1960 w Rzymie) – włoski instrumentalista (klawesyn, fortepian, organy); założyciel i dyrygent włoskiego zespołu muzyki dawnej – Concerto Italiano. Jest uważany za jednego z czołowych interpretatorów wczesnej opery włoskiej.
Współpracował z takimi orkiestrami jak Scottish Chamber Orchestra, Orchestra of the Age of Enlightenment, Freiburger Barockorchester, Orchestra del Maggio Musicale Fiorentino, Orchestra della RAI, L’Orchestra Sinfonica Citta’ di Granada, Orchestra Regionale della Toscana czy Orchestra Toscanini.
Za swe dokonania, zarówno solowe, jak i z zespołem, otrzymał wiele nagród, m.in. "Gramophone Awards", "Grand Prix du Disque", "Der Deutsche Schallplattenpreis", "Prix Caecilia", "Midem Awards". Przez ministra kultury Francji został mianowany "Chevalier dans l’ordre des Arts et des Lettres".
6 kwietnia 2009 wystąpił wraz ze swoim zespołem (Concerto Italiano) na deskach Filharmonii Krakowskiej w ramach festiwalu Misteria Paschalia.

</doc>
<doc id="1656041" url="https://pl.wikipedia.org/wiki?curid=1656041" title="Špik">
Špik

Špik – szczyt w Alpach Julijskich, dokładniej na grzbiecie Polovnik, w Słowenii. 2472 m n.p.m. Nazwa pochodzi od szpiczastego kształtu wierzchołka.

</doc>
<doc id="1656044" url="https://pl.wikipedia.org/wiki?curid=1656044" title="Hannah Montana Film">
Hannah Montana Film



</doc>
<doc id="1656045" url="https://pl.wikipedia.org/wiki?curid=1656045" title="Hannah Montana The Movie">
Hannah Montana The Movie



</doc>
<doc id="1656047" url="https://pl.wikipedia.org/wiki?curid=1656047" title="Mieczysław Mierzejewski">
Mieczysław Mierzejewski

Mieczysław Mierzejewski (ur. 10 listopada 1905 w Poznaniu, zm. 11 stycznia 1998 w Warszawie) – polski kompozytor i dyrygent.
Życiorys.
W latach 1921–1927 kształcił się w konserwatorium w Poznaniu u Bohdana Zalewskiego (fortepian) i Władysława Raczkowskiego (organy i teoria muzyki), a w latach 1927–1928 w konserwatorium w Warszawie (kompozycja u Kazimierza Sikorskiego, dyrygentura u Grzegorza Fitelberga i Emila Młynarskiego). W 1926 podjął pracę dyrygencką w Poznaniu. Prowadził chóry amatorskie (Koło Śpiewackie im. Stanisława Moniuszki i Chór Pocztowców), a także przedstawienia operetkowe w Teatrze Wielkim w Poznaniu (operetki „Księżniczka dolara” Leo Falla i „Farinelli” Hermanna Zumpego, 1929) i operowe w Teatrze Wielkim w Warszawie („Konrad Wallenrod” Żeleńskiego, 1930). W latach 1930–1932 kontynuował studia w Hochschule für Musik w Berlinie (dyrygentura u Juliusa Prüwera, teoria u Paula Hörfera, fortepian u B. Elsnera), a także w Wiedniu i Paryżu. 
W 1932 r. Piotr Stermich-Valcrociata zaangażował go do Studia Operowego przy nowo utworzonym w Warszawie Towarzystwie Opery Narodowej. Mierzejewski pracował tam do 1934 r. i wspólnie z adeptami studia przygotował m.in. „Uprowadzenie z seraju” Wolfganga A. Mozarta. Równocześnie występował na koncertach filharmonicznych w Warszawie zyskując nawet u surowych krytyków, jak Piotr Rytel, wysokie oceny za „wręcz doskonałe interpretacje” („Gazeta Warszawska” z 9 stycznia 1934).
Począwszy od sezonu 1933/1934 był dyrygentem w Teatrze Wielkim w Warszawie, gdzie dyrygował m.in. „Faustem” Gounoda (1933), „Halką” i „Strasznym dworem” Moniuszki (1934 i 1936). Od 1936 był drugim dyrygentem Orkiestry Symfonicznej Polskiego Radia, z którą wykonał po raz pierwszy w Polsce m.in. utwory Aleksandra Tansmana (1936). Dyrygował też koncertami w filharmonii w Warszawie, m.in. z udziałem Jana Hofmana (1938) i Nikołaja Orłowa (1939). W 1937 dwukrotnie prowadził wykonanie „Stabat Mater” Karola Szymanowskiego w Warszawie (24 marca i 7 kwietnia na nabożeństwie żałobnym po zgonie kompozytora), zaś podczas międzynarodowej wystawy sztuki i techniki w Paryżu przedstawieniem baletowym z udziałem Polskiego Baletu Reprezentacyjnego i Orkiestry Symfonicznej Polskiego Radia, na którym wykonano utwory Chopina, „Legendę czyli baśń krakowska” Michała Kondrackiego i „Pieśń o ziemi” Romana Palestra. Z Polskim Baletem Reprezentacyjnym występował następnie w Anglii i Niemczech, Warszawie (1938), na Festiwalu Wawelskim w Krakowie (1938) i ponownie w Warszawie (1939) podczas XVII Festiwalu Międzynarodowego Towarzystwa Muzyki Współczesnej („Harnasie” Szymanowskiego). 
W latach (1945–1946) był kierownikiem muzycznym Teatru Wojska Polskiego w Łodzi, a w latach (1946–1947) dyrygentem Opery Śląskiej w Bytomiu, gdzie przygotował premiery „Strasznego dworu” Moniuszki (1946), „Cyganerii” Pucciniego (1946) i „Aidy” Verdiego (1947). Od 1947 do 1950 r. współpracował z filharmonią w Warszawie. W latach (1949–1972) był dyrygentem opery w Warszawie. Prowadził uroczysty koncert na otwarcie gmachu Teatru Wielkiego (19 listopada 1965), a w serii 4 premier inaugurujących działalność przedstawił „Króla Rogera” Szymanowskiego.
Był dyrygentem wszechstronnym. Z wysoką oceną spotkały się jego realizacje dzieł scenicznych, m.in. „Halki” w inscenizacji Leona Schillera (1951), „Fausta” Gounoda (1956), „Carmen” Bizeta (1957), „Don Carlosa” Verdiego (1964), spektaklu baletowego z muzyką Szymanowskiego („Mandragora”, „Nokturn i Tarantela” oraz „Harnasie”, 1966), a także przedstawienia operowe zrealizowane za granicą: „Król Roger” Szymanowskiego (Palermo, 1949) i „Halka” Moniuszki (Staatsoper w Berlinie 1953, Göteborg 1955, Tuluza 1957). W repertuarze koncertowym w szerokim zakresie uwzględniał muzykę polską (Ignacy Jan Paderewski, Karol Szymanowski, Roman Palester, Andrzej Panufnik, Aleksander Tansman, Piotr Perkowski).
W latach powojennych komponował muzykę do filmów:
Ponadto jest kompozytorem znanych piosenek z repertuaru Mieczysława Fogga: „Ja mam czas ja poczekam” (sł. Emanuel Szlechter), „Niebieskie róże” (sł. Kora Jaroszowa).
Pochowany na cmentarzu Powązkowskim w Warszawie (kwatera 183-6-18).

</doc>
<doc id="1656048" url="https://pl.wikipedia.org/wiki?curid=1656048" title="Komutacja ATM">
Komutacja ATM

Komutacja ATM – odmiana komutacji pakietów, w której pakiety zastąpiono krótkimi komórkami o stałej długości, co pozwala na sprzętową realizacje komutacji. Z komutacją łączy wiąże komutacje ATM konieczność zestawiania połączenia między stacjami końcowymi, przed rozpoczęciem przesyłania informacji użytkowej, tzn. zapewnienia (w sensie statycznym) dostępności zasobów sieci (łączy, buforów w węzłach) w czasie przesyłania tej informacji. W komutacji komórek ATM są aktualizowane wartości wirtualnych ścieżek i kanałów (VPI/VCI).

</doc>
<doc id="1656049" url="https://pl.wikipedia.org/wiki?curid=1656049" title="Iwan Gramotin">
Iwan Gramotin

Iwan Tarasiewicz Gramotin (ros. Иван Тарасьевич Грамотин (zm. ok. 1638) – polityk i dyplomata Carstwa Rosyjskiego czasów wielkiej smuty, diak Dumy bojarskiej.
Uczestnik wielu poselstw zagranicznych. Początkowo stronnik Dymitra Samozwańca I, którego porzucił bezskutecznie próbując się wkupić w łaski Wasyla IV Szujskiego. W 1608 poparł Dymitra Samozwańca II. Na przełomie lat 1609/1610 został agentem Zygmunta III Wazy. W 1610 uczestniczył w poselstwie bojarów do Zygmunta III pod Smoleńsk z zaproszeniem do objęcia tronu carów przez królewicza Władysława.
Po obaleniu Wasyla IV Szujskiego został mianowany przewodniczącym prikazów Pomiestnego i Poselskiego. We wrześniu 1610 był jednym z inicjatorów wpuszczenia do Moskwy wojsk polskich hetmana polnego koronnego Stanisława Żółkiewskiego. W 1612 negocjował w Rzeczypospolitej przyjazd do Rosji królewicza Władysława. W wyniku zmiany sytuacji politycznej, przebywał w Warszawie do 1617 roku. W 1618 powrócił do Moskwy. W latach 1621 i 1622 prowadził negocjacje z posłami Turcji i Anglii.

</doc>
<doc id="1656050" url="https://pl.wikipedia.org/wiki?curid=1656050" title="Radomskie Centrum Siatkarskie">
Radomskie Centrum Siatkarskie



</doc>
<doc id="1656051" url="https://pl.wikipedia.org/wiki?curid=1656051" title="Single numer jeden w roku 2006 (USA)">
Single numer jeden w roku 2006 (USA)

Notowanie "Billboard" Hot 100 przedstawia najlepiej sprzedające się single w Stanach Zjednoczonych. Publikowane jest ono przez magazyn "Billboard", a dane kompletowane są przez Nielsen SoundScan w oparciu o cotygodniowe wyniki sprzedaży cyfrowej oraz fizycznej singli, a także częstotliwość emitowania piosenek na antenach stacji radiowych. W 2007 roku 18 singli uplasowało się na szczycie, najwięcej od 1991 roku. Mimo iż 19 piosenek zajęło pozycję 1., utwór "Don't Forget About Us" Mariah Carey nie jest wliczany, gdyż osiągnął najwyższe miejsce już w 2005 roku. 
W 2006 roku osiemnastu artystów po raz pierwszy w karierze uplasowało się na szczycie "Billboard" Hot 100, w tym m.in.: Akon, James Blunt, Ne-Yo, Daniel Powter, Rihanna, Shakira, Taylor Hicks, Nelly Furtado, Fergie, Justin Timberlake i T.I. Po dwie piosenki Timberlake’a oraz Beyoncé Knowles zajęły miejsca 1. w notowaniu. W 2006 roku osiem utworów nagranych w kolaboracjach stało się singlami numer jeden, łamiąc tym samym rekord z 2003 roku oraz 2004 roku, gdy było ich siedem. 
"Irreplaceable" Knowles spędził najwięcej czasu na miejscu 1. notowania, 10 nieprzerwanych tygodni, począwszy od grudnia 2006 roku do lutego 2007 roku. Singel ten stał się również dwudziestym wśród piosenek, które pozostawały na szczycie co najmniej 10 tygodni. Innymi utworami, które spędziły kilka tygodni na liście były "SexyBack" Timberlake’a (7 tygodni) oraz "Promiscuous" (6 tygodni) Nelly Furtado. Po pięć tygodni na pozycji 1. spędziły również "Check on It" Beyoncé i "Bad Day" Powtera.
"Bad Day" Powtera był najpopularniejszym utworem roku i umieszczony został na czele listy Top Hot 100 Hits of 2006, podsumowującej cały rok w muzyce. Piosenka "Hips Don't Lie" Shakiry stała się jej pierwszym singlem numer jeden w Stanach Zjednoczonych. Została ona również pierwszą kolumbijską artystką, której utwór uzyskał 1. miejsce "Billboard" Hot 100. W 2006 roku Furtado i Powter byli jedynymi Kanadyjczykami, których piosenki znalazły się w notowaniu. 

</doc>
<doc id="1656053" url="https://pl.wikipedia.org/wiki?curid=1656053" title="Grintovec (szczyt)">
Grintovec (szczyt)

Grintovec - najwyższy szczyt Alp Kamnickich, w Słowenii. Pierwsze odnotowane wejście miało miejsce w 1759 r.

</doc>
<doc id="1656055" url="https://pl.wikipedia.org/wiki?curid=1656055" title="Czubacz czerwonodzioby">
Czubacz czerwonodzioby

Czubacz czerwonodzioby ("Crax blumenbachii") – gatunek dużego ptaka z rodziny czubaczy (Cracidae), zamieszkujący wschodnią Amerykę Południową. Zagrożony wyginięciem. Nie wyróżnia się podgatunków.
Morfologia.
Długość ciała 89 cm. U samca czerwone narośle u nasady dzioba oraz korale. Upierzenie błyszcząco czarne z białym brzuchem i podogoniem u samca, u samicy zaś kasztanowatym. Poza tym u samicy czubek biało prążkowany, skrzydła z rdzawym plamkowaniem.
Zasięg, środowisko.
Kilka siedlisk w południowo-wschodniej Brazylii na obszarach objętych obecnie ochroną. Występuje głównie w wysokich i wilgotnych nizinnych lasach pierwotnych.
Zachowanie.
Zwykle obserwowany w parach, żeruje na drzewach i krzewach jagododajnych lub zbiera jagody opadłe na ziemię. Zaniepokojony, wzlatuje na niezbyt wysokie gałęzie. Samiec wydaje głęboki, donośny, huczący głos.
Status.
Międzynarodowa Unia Ochrony Przyrody (IUCN) od 2000 roku uznaje czubacza czerwonodziobego za gatunek zagrożony (EN – "Endangered"); wcześniej (od 1994 roku) miał on status gatunku krytycznie zagrożonego (CR – "Critically Endangered"). Dzięki prowadzonemu z powodzeniem programowi reintrodukcji udało się częściowo zrównoważyć postępujący spadek liczebności. Obecnie (2020) liczebność populacji szacuje się na 200–249 osobników, w tym 130–170 osobników dorosłych. Trend całkowitej liczebności populacji uznaje się za spadkowy, choć w niektórych siedliskach może być wzrostowy. Gatunek jest zagrożony przez polowania oraz degradację i utratę siedlisk wskutek wycinki lasów i przekształcania terenów po nich w plantacje i pastwiska.

</doc>
<doc id="1656059" url="https://pl.wikipedia.org/wiki?curid=1656059" title="Hole in the Wall">
Hole in the Wall



</doc>
<doc id="1656064" url="https://pl.wikipedia.org/wiki?curid=1656064" title="Skuta">
Skuta

Skuta - trzeci co do wysokości szczyt Alp Kamnickich w Słowenii. 2547 m n.p.m. Na Skutej leży najdalej na wschód wysunięty lodowiec w Alpach. 

</doc>
<doc id="1656069" url="https://pl.wikipedia.org/wiki?curid=1656069" title="Trasa Goryczkowa">
Trasa Goryczkowa

Trasa Goryczkowa – biegnąca spod wierzchołka Kasprowego Wierchu zjazdowa trasa narciarska o czarnym stopniu trudności – odpowiednia jedynie dla zaawansowanych narciarzy.
Opis przebiegu.
Trasa Goryczkowa rozpoczyna się przy górnej stacji kolejki krzesełkowej Goryczkowej zlokalizowanej na północno-zachodnich stokach Kasprowego Wierchu nieco pod jego wierzchołkiem, na wysokości ok. 1950 m n.p.m. Trasa biegnie początkowo pochyłym trawersem nieco poniżej grani opadającej z wierzchołka w kierunku zachodnim, w stronę Goryczkowej Przełęczy nad Zakosy, a następnie samą granią. W odległości mniej więcej 2/5 długości grani, na niewielkiej poziomej platformie, trasa opuszcza grań, skręca ostro w prawo pod kątem około 150 stopni i biegnie stromą, kilkudziesięciometrową, wąską, śnieżną rynną do niewielkiego kociołka w północno-zachodnim stoku Kasprowego Wierchu.
Z kociołka, w którym następuje ostry skręt w lewo o 90 stopni, trasa biegnie wprost w dół stromym, szerokim zboczem Kasprowego Wierchu do wielkiego Kotła Kasprowego, stanowiącego dno Doliny Goryczkowej pod Zakosy. Tu następuje ponowny, tym razem szeroki i łagodny skręt w prawo. Dalej trasa biegnie w kierunku północnym, łagodnie nachylonym dnem Doliny Goryczkowej nad Zakosy, aż do jej progu. Tu trasa rozdziela się na dwa warianty.
Wariant wschodni, częściej używany i prowadzący do dolnej stacji wyciągu krzesełkowego, prowadzi wprost w dół dość stromym, lecz szerokim progiem Doliny Goryczkowej nad Zakosy, następnie skręca w prawo i biegnie wśród świerkowego lasu łagodnym, lecz wąskim trawersem, zwanym popularnie "Szyjką", na polanę położoną w bezpośrednim sąsiedztwie dolnej stacji wyciągu krzesełkowego. Przejazd trasą tym wariantem pokonuje różnicę wysokości 602 m i trwa 10–20 minut. Z dolnej stacji wyciągu krzesełkowego można zjechać w dół, łącząc się z wariantem głównym i osiągnąć początek biegnącej do Kuźnic łagodnej Nartostrady Goryczkowej.
Wariant zachodni, uważany za główny, lecz rzadziej używany, z progu Doliny Goryczkowej nad Zakosy biegnie mniej więcej poziomym trawersem na północną grzędę Pośredniego Goryczkowego Wierchu, przecinając jej ostrze w miejscu zwanym Hopką. Z Hopki trasa biegnie wprost w dół stromym, lecz rozpłaszczonym ostrzem dolnej części grzędy Pośredniego Wierchu Goryczkowego, lub też alternatywnie, prowadzi rodzajem położonej na lewo od niej (dla jadącego z góry) depresji stanowiącej przedłużenie Doliny Goryczkowej Świńskiej.
W miejscu, w którym wspomniana grzęda Pośredniego Goryczkowego Wierchu kończy się, Dolina Goryczkowa nad Zakosy łączy się z Doliną Goryczkową Świńską, dając początek biegnącej ku północy Doliny Goryczkowej. W tym też miejscu kończy się główny wariant Trasy Goryczkowej, a rozpoczyna się Nartostrada Goryczkowa. Ta biegnie łagodnie wśród lasu świerkowego dnem Doliny Goryczkowej aż do Kuźnic. Mimo że nartostrada jest dość długa, stanowi ona dla zjeżdżających odpoczynek po trudnościach Trasy Goryczkowej, z wyjątkiem znajdującej się w 2/5 długości nartostrady krótkiej serpentyny zwanej Esicą. Nartostrada kończy się w Kuźnicach, 200 m od dolnej stacji kolejki linowej na Kasprowy Wierch.
Długość trasy.
Przejazd wariantem głównym Trasy Goryczkowej trwa 15–20 minut. Pokonuje się przy tym różnicę poziomów około 670 metrów. Natomiast całość trasy, łącznie z nartostradą biegnącą do Kuźnic, liczy 8 km i pokonuje różnicę poziomów 950 m. W bardzo dobrych warunkach śniegowych zjazd można przedłużyć o kilka dodatkowych kilometrów, zjeżdżając na nartach aż do centrum Zakopanego.
Homologacje FIS.
Trasa posiada 6 homologacji FIS wydanych we wrześniu 2011 roku:
Inne informacje.
Jest to trasa wyłącznie dla zaawansowanych narciarzy posiadających umiejętności zjazdu w stromym, często silnie zlodzonym i nie zawsze przygotowanym terenie. Jest jedną z kilkunastu czarnych tras zjazdowych w Polsce.
W latach sześćdziesiątych i siedemdziesiątych trasa nie była przygotowywana i znajdowała się na niej wielka liczba rozmaitej wielkości, tzw. muld utrudniających zjazd. Obecnie w sezonie narciarskim trasa jest codziennie ratrakowana.
Wbrew opinii powszechnej wśród laików obecnie na Trasie Goryczkowej rzadko dochodzi do poważnych kontuzji narciarskich wymagających interwencji TOPR-u.

</doc>
<doc id="1656071" url="https://pl.wikipedia.org/wiki?curid=1656071" title="Lanny Barnes">
Lanny Barnes

Lanny Barnes (ur. 26 kwietnia 1982 w Durango) – amerykańska biathlonistka, olimpijka. Zadebiutowała w biathlonie w rozgrywkach juniorskich w roku 1998.
Starty w Pucharze Świata rozpoczęła zawodami w Anterselvie w roku 2002 zajmując 77. miejsce w biegu indywidualnym. Jej najlepszy dotychczasowy wynik w Pucharze świata to 15. miejsce w biegu indywidualnym w Östersund w sezonie 2006/07. Do 2011 roku, był to najlepszy wynik uzyskany przez Amerykańską biathlonistkę w konkurencji indywidualnej.
Podczas Igrzysk Olimpijskich w Turynie 2006 zajęła 64. miejsce w biegu indywidualnym i 15 w sztafecie.
Podczas Mistrzostw świata w roku 2005 w Hochfilzen zajęła 80. miejsce w sprincie i 44 w biegu indywidualnym. Na Mistrzostwach świata w roku 2007 w Anterselvie zajęła 53. miejsce w biegu indywidualnym, 40 w sprincie i 49 w biegu pościgowym. Na Mistrzostwach świata w roku 2008 w Östersund zajęła 49. miejsce w biegu indywidualnym, 63 w sprincie oraz 18 w sztafecie. Na Mistrzostwach świata w roku 2009 w Pjongczangu zajęła 42. miejsce w biegu indywidualnym, 46 w sprincie, 39 w biegu pościgowym oraz 10 w sztafecie.

</doc>
<doc id="1656074" url="https://pl.wikipedia.org/wiki?curid=1656074" title="Jean-Christophe Bouvet">
Jean-Christophe Bouvet

Jean-Christophe Bouvet (ur. 24 marca 1947 w Paryżu) – francuski aktor, reżyser i scenarzysta, znany głównie z występów w serii filmów "Taxi".
Wybrana filmografia.
Źródła

</doc>
<doc id="1656075" url="https://pl.wikipedia.org/wiki?curid=1656075" title="Mieszko S.A.">
Mieszko S.A.



</doc>
<doc id="1656078" url="https://pl.wikipedia.org/wiki?curid=1656078" title="Arhos S.A.">
Arhos S.A.



</doc>
<doc id="1656080" url="https://pl.wikipedia.org/wiki?curid=1656080" title="Grand Prix Hassan II 2009">
Grand Prix Hassan II 2009

Grand Prix Hassan II 2009 – tenisowy turniej ATP rangi ATP World Tour 250 z cyklu Grand Prix Hassan II rozgrywany w dniach 6–12 kwietnia 2009 roku w Casablance na kortach ziemnych o puli nagród 450 000 euro.
Eliminacje gry pojedynczej.
Drabinka eliminacji

</doc>
<doc id="1656082" url="https://pl.wikipedia.org/wiki?curid=1656082" title="Bernard Farcy">
Bernard Farcy

Bernard Farcy (ur. 17 marca 1949) – francuski aktor, znany głównie z występów jako komisarz Gibert w serii filmów Gérarda Krawczyka "Taxi".

</doc>
<doc id="1656084" url="https://pl.wikipedia.org/wiki?curid=1656084" title="Haley Johnson">
Haley Johnson

Haley Johnson (ur. 8 grudnia 1981) – amerykańska biathlonistka. Zadebiutowała w biathlonie w rozgrywkach Pucharu Europy w roku 2005.
Starty w Pucharze Świata rozpoczęła zawodami w Chanty-Mansyjsku w roku 2008 zajmując 57. miejsce w sprincie. Jej najlepszy dotychczasowy wynik w Pucharze świata to 23. miejsce w biegu indywidualnym w P'yŏngch'ang w sezonie 2008/09.
Na Mistrzostwach świata w roku 2008 w Östersund zajęła 78. miejsce w biegu indywidualnym, 53 w sprincie, 52 w biegu pościgowym oraz 18 w sztafecie. Na Mistrzostwach świata w roku 2009 w Pjongczangu zajęła 23. miejsce w biegu indywidualnym, 92 w sprincie i 10 w sztafecie.
Po sezonie 2010/2011 ogłosiła zakończenie kariery.

</doc>
<doc id="1656087" url="https://pl.wikipedia.org/wiki?curid=1656087" title="Anand">
Anand

Anand (hindi: आनंद, urdu: آنند) – bollywoodzki klasyk filmowy z 1971 roku. Reżyseria według własnego scenariusza - Hrishikesh Mukherjee, autor "Mili" i "Madhumati". W rolach głównych nagrodzeni za swoje kreacje Amitabh Bachchan i Rajesh Khanna. Tematem filmu jest przyjaźń i umieranie. Bohaterowie muszą zmierzyć się z tym, jak przyjąć odchodzenie bliskiej osoby chorej na raka. To właśnie ona uczy ich radości życia tracąc je. Swoją postawą pokazuje im zgodę na to, że panem życia i śmierci jest Bóg.
W 2005, "Indiatimes Movies" film zaliczono do 25 najbardziej godnych uwagi filmów Bollywoodu, ("Top 25 Must See Bollywood Films").
Inspiracją do stworzenia postaci Ananda jest Raj Kapoor, który zwraca się do reżysera Hrishikesh Mukherjee "Babu Moshay". Film dedykowano jemu i ludziom z miasta Bombaj. 
Potem remake w malajalam, pt "Chitrashalabham" (Motyl) z Jayaram i Biju Menon w rolach głównych.
Dialogi do filmu napisał Gulzar, reżyser "Maachis" i "Hu Tu Tu".
Fabuła.
Bombaj. Dr Bhaskar Bannerjee (Amitabh Bachchan) nie umie się cieszyć życiem. Całe dni poświęca pracy. Szkoda mu nawet czasu na jedzenie. Dręczy go bezsilność wobec nędzy i głodu pacjentów. Męczy niemoc wobec śmierci. Wątpi w Boga w świecie wypełnionym cierpieniem. Pewnego dnia w jego domu pojawia się Anand Saigal (Rajesh Khanna). Rozjaśnia jego życie radością. Wciąż szuka powodów do śmiechu. W każdym, kogo spotyka na swej drodze wywołuje uśmiech. Anand żyje pełnią życia. Może dlatego, że zostało mu zaledwie kilka miesięcy życia.
Muzyka i piosenki.
Autorem muzyki jest Salil Chaudhary. Teksty piosenek i wiersz napisał Gulzar (reżyser "Maachis" i "Hu Tu Tu")

</doc>
<doc id="1656091" url="https://pl.wikipedia.org/wiki?curid=1656091" title="Józef Święcicki (budowniczy)">
Józef Święcicki (budowniczy)

Józef Święcicki (ur. 1859 w Bydgoszczy, zm. 1913 w Berlinie) – budowniczy, przez całe życie związany z Bydgoszczą.
Życie i działalność.
Urodził się 9 marca 1859 r. w Bydgoszczy. Był synem Franciszka (1810-1863) i Michaliny (1827-1912). Miał czworo braci i troje sióstr, wszyscy urodzeni i ochrzczeni w Bydgoszczy.
W 1866 r. jego ojczymem został bydgoski mistrz murarski Anton Hoffmann (1824-1904), który uczył go profesji budowlanej.
Około 1881 r. ukończył średnią szkołę budowlaną i zdał egzamin państwowy uprawniający do posługiwania się tytułem budowniczego (niem. "Baugewerksmeister"). Praktykę zawodową odbywał u ojczyma. Od połowy lat 80. XIX wieku do ok. 1903 r. prowadził dużą pracownię projektową. Początkowo razem z ojczymem prowadził spółkę projektowo-wykonawczą sygnowaną wspólnym podpisem Święcicki-Hoffmann, zaś od 1887 r. występował samodzielnie. Wczesne projekty Święcickiego wykazywały podobieństwo do prac A. Hofmanna. Etap uniezależniania się od ojczyma wyznacza 1888 r., kiedy ożenił się i opuścił dom rodzinny, zamieszkując w wynajętym mieszkaniu w przy ul. Warmińskiego 8.
Najbardziej płodny okres w życiu zawodowym Święcickiego to lata 90. XIX wieku. Zaprojektował ponad 60 kamienic w Śródmieściu Bydgoszczy. Z tego aż 21 realizacji wykonał na ulicy Gdańskiej. Był też projektantem i wykonawcą szeregu innych budynków w różnych miejscach miasta, a także poza Bydgoszczą. Prowadził Fabrykę Ornamentów Sztukatorskich, której produkty ozdabiały elewacje bydgoskich kamienic. W 1898 r. wykonał na zlecenie proboszcza bydgoskiej parafii farnej Józefa Choraszewskiego projekt kościoła św. Trójcy, zaś w 1900 r. magistrat Bydgoszczy zlecił mu wykonanie projektu wschodniej pierzei ul. Mostowej w związku z planowanym jej poszerzeniem.
Święcicki był twórcą raczej konserwatywnym. Większość jego projektów to eklektyczne kamienice, łączące płynnie wzornikowe układy detalu z dominantą form i elementów historyzujących. Śmiało czerpał z form renesansowych, manierystycznych, barokowych. Architekturę Święcickiego charakteryzuje zamiłowanie do symetrii, rytmicznych pionowych podziałów, zaakcentowanych układem okien, pilastrów i elementów sztukatorskich.
Pozostawił wiele podziwianych dzieł wyróżniających się w architekturze Bydgoszczy. Wyróżnia się zwłaszcza trzy realizacje, uznawane za ikony architektury neobarokowej:
Cechą charakterystyczną jego działalności budowlanej na przełomie XIX i XX wieku było wznoszenie kamienic według własnych projektów, na parcelach będących jego własnością, a następnie ich zyskowna sprzedaż. Można sądzić, że nieobcy był mu intratny handel nieruchomościami. Oprócz architektury zajmował się też dramatopisarstwem, był m.in. autorem dwóch utworów scenicznych wystawianych w Teatrze Miejskim i teatrze „Elysium” oraz "Ilustrowanego Przewodnika po Bydgoszczy" (1910). W tym samym roku w Berlinie wydał książkę o tematyce konserwatorskiej. Był także współzałożycielem w 1886 r. Bydgoskiego Towarzystwa Szachowego, a od 1910 r. jego honorowym członkiem. W 1893 r. został członkiem Bydgoskiego Banku Przemysłowego, a od 1909 r. do śmierci zastępcą przewodniczącego rady nadzorczej banku.
W 1905 r. zamieszkał w nowo wzniesionym własnym domu przy al. Mickiewicza 17. W głębi posesji wybudował garaż, gdzie przechowywał własny samochód firmy Hameln – wówczas jeden z nielicznych pojazdów prywatnych w Bydgoszczy. O jego silnych związkach z miastem nad Brdą świadczy fundacja oświatowa jego imienia. W zapisie testamentowym sporządzonym 10 czerwca 1911 r. przekazał miastu Bydgoszczy 5 tysięcy marek, a odsetki od tej sumy deputacja szkolna miała przeznaczać w każdym roku szkolnym dla biednych i utalentowanych uczniów bydgoskich szkół ludowych. Dzięki temu legatowi ze stypendium jego imienia skorzystało w latach 1915-1920 kilkunastu bydgoskich uczniów. Byli wśród nich także uczniowie polscy.
Jesienią 1913 r. wybrał się w podróż koleją na wypoczynek do zachodnich Niemiec. W drodze powrotnej, wsiadając w Berlinie do pociągu kolei podziemnej, poślizgnął się i upadł, doznając wstrząśnienia mózgu, które stało się bezpośrednią przyczyną jego zgonu. Zmarł wieczorem 2 listopada 1913 w szpitalu św. Jadwigi w Berlinie. Jego zwłoki przewieziono do Bydgoszczy i pochowano na Cmentarzu Nowofarnym.
Rodzina.
Józef Święcicki od 1888 r. był żonaty z Marią z d. Ehrlich (ur. 1865 r. w Chełmnie). 30 kwietnia 1895 r. adoptował wspólnie z żoną przebywającego w sierocińcu Hugo Rudolfa Fiedlera (ur. 1892 r. w Berlinie) i nadał mu swoje nazwisko. Syn ukończył studia na Akademii Rolniczej w Bonn i pozostał w zachodnich Niemczech, natomiast jego żona mieszkała w Bydgoszczy do śmierci (po 1942 r.), do końca starając się, aby zapisy testamentowe Święcickiego, zwłaszcza dotyczące stypendium oraz darowizny, były przestrzegane.
Realizacje w Bydgoszczy.
Niektóre realizacje Józefa Święcickiego w Bydgoszczy

</doc>
<doc id="1656096" url="https://pl.wikipedia.org/wiki?curid=1656096" title="Amelia z Temse">
Amelia z Temse



</doc>
<doc id="1656105" url="https://pl.wikipedia.org/wiki?curid=1656105" title="Żagnica zielona">
Żagnica zielona

Żagnica zielona ("Aeshna viridis") – gatunek ważki z rodziny żagnicowatych (Aeshnidae). Występuje w Europie Północnej, Środkowej i Wschodniej oraz na Syberii. W Polsce pospolitszy na północy i w środkowym pasie nizin, nie występuje w południowej, górskiej części kraju; jest objęty ścisłą ochroną gatunkową. Jedna z największych polskich ważek.
Ekologia.
Samica składa jaja do wnętrza częściowo zanurzonych liści osoki aloesowatej ("Stratiotes aloides"). Stadium larwalne spędzają w wodach stojących. Po kilku latach larwa wychodzi z wody i przeobraża się w postać dorosłą. W Polsce imagines latają od połowy czerwca do września.
Pokarm.
Żagnica zielona jest, podobnie jak inne ważki, drapieżnikiem. W skład jej diety wchodzą głównie muchy i komary. Czasem atakuje motyle, jętki i inne ważki. Pożywienie larwy stanowią wodne owady, kijanki i narybek.

</doc>
<doc id="1656107" url="https://pl.wikipedia.org/wiki?curid=1656107" title="Geografia Watykanu">
Geografia Watykanu

Watykan – jest państwem śródlądowym, położonym w południowej Europie, na Półwyspie Apenińskim, na zachodnim brzegu Tybru, jako enklawa we włoskim mieście Rzym. Współrzędne: 41°54'10"N, 12°27'9"E.
Terytorium i granice.
Powierzchnia Watykanu 0,44 km² (44 ha), zajmują ją głównie zabudowania i ogrody. Jest najmniejszym, niepodległym państwem na świecie, poza głównym terytorium Watykan posiada, na zasadzie eksterytorialności, 13 budowli w Rzymie oraz kompleks w Castel Gandolfo (letnia siedziba papieży – głowy państwa).
Watykan jest enklawą na terytorium Włoch, granica pomiędzy tymi dwoma państwami została wytyczona w 1929 roku traktatami laterańskimi i ma długość 3,2 km. Na znacznym odcinku granicę wyznacza mur rozdzielający terytoria obu krajów.
Klimat.
W Watykanie panuje klimat śródziemnomorski, charakteryzujący się wysokimi temperaturami, słonecznymi i suchymi latami i ciepłymi oraz wilgotnymi zimami. Zimą średnie temperatury w najchłodniejszym miesiącu styczniu wynoszą 13 °C w ciągu dnia, zaś nocne spadki to temperatury rzędu 3 °C. Latem w najcieplejszym miesiącu lipcu w ciągu dnia średnie wartości wynoszą 28 °C, zaś w nocy temperatura obniża się do 18 °C. Na ogół na obszarze Watykanu jak i całego Rzymu i okolic nie notuje się temperatur ujemnych. Opady deszczu skupiają się w półroczu zimowym, a od maja do września deszcz pada rzadko. Opady letnie wynoszą od 9 mm do 20 mm, w listopadzie sięgają 110 mm, średnia roczna wynosi około 700 mm.
Ukształtowanie terenu.
Watykan położony jest na Wzgórzu Watykańskim (łac. "Mons Vaticanus"). Rozpiętość pomiędzy najniższym (19 m n.p.m.) i najwyższym (75 m n.p.m.) punktem w Watykanie wynosi 56 metrów. Państwo nie posiada bogactw naturalnych. Obszar enklawy leży w strefie niziny nadbrzeżnej ciągnącej się równolegle do łańcucha Apeninów.
Wykorzystanie terenu i przyroda.
Większość obszaru jest zabudowana, reszta przeznaczona jest na wolną przestrzeń, w tym Ogrody Watykańskie. Całkowicie zurbanizowany obszar Watykanu cechuje brak naturalnej fauny i flory. W Ogrodach Watykańskich rośnie wiele gatunków roślin, głównie śródziemnomorskich, są to jednak rośliny posadzone przez człowieka. Występują tam głównie cedry, palmy czy też oleandry. Na uwagę zasługują hodowane przez ogrodników storczyki i wiele innych kwiatów. Rośnie tam też wiele gatunków pochodzących z całego świata.
Spośród zwierząt powszechnie w Watykanie występują gołębie, ptaki charakterystyczne dla wielu ośrodków miejskich Europy. W Ogrodach Watykańskich żyją ponadto papugi, kolibry, dzięcioły, dudki, rzekotki, traszki, białe kosy, padalce i koty. W 2011 r. na terytorium Watykanu trafiła rodzina lisów. Została ona jednak usunięta.

</doc>
<doc id="1656109" url="https://pl.wikipedia.org/wiki?curid=1656109" title="Nobuta wo Produce">
Nobuta wo Produce

 – japoński serial obyczajowy emitowany na antenie NTV od 10 października do 17 grudnia 2005, oparty na powieści autorstwa Gena Shiraiwy.
Opis fabuły.
Shūji Kiritani (Kazuya Kamenashi) to popularny chłopak, który ze wszystkimi potrafi się zaprzyjaźnić. Jedyną osobą, której Shūji nie może znieść jest Akira Kusano (Tomohisa Yamashita). Shūji uważa, że Akira jest denerwujący, ponieważ ciągle się śmieje, mówi i dziwnie się zachowuje. Sytuacja w szkole zaczyna robić się ciekawa wraz z przybyciem nowej uczennicy – Kotani Nobuko (Maki Horikita), która jest zakompleksioną dziewczyną, nad którą się znęcano w poprzedniej szkole. Shūji i Akira zaczęli współpracować ze sobą, aby „wyprodukować” Nobuko na najpopularniejszą dziewczynę w szkole. Jednym z warunków tego porozumienia jest działanie w tajemnicy, co często prowadzi do śmiesznych sytuacji. Odmienne charaktery przyjaciół oddziałują na siebie nawzajem i pomagają zmienić się na lepsze.
Bohaterowie.
Główni.
Kiritani Shūji.
Shūji uważa, że wszystko jest grą, dlatego też żyje w kłamstwie. Wierzy, że jeśli będzie zachowywał się „luzacko”, osiągnie swój cel, bez rozczarowań. Jednak w rzeczywistości to samotny chłopak. Mimo że nic nie czuje do swojej dziewczyny, Mariko, jada z nią lunch, ponieważ umacnia to jego pozycję w szkole. Swoją prawdziwą twarz pokazuje tylko Kusano i Kotani, których uważa za swoich jedynych i prawdziwych przyjaciół. Kiritani zawsze spycha siebie na drugi plan i nie potrafi powiedzieć „nie”. Nigdy nie narzeka, a swoje uczucia zachowuje dla siebie. Jest bardzo dobrym starszym bratem.
Kusano Akira.
Kusano nie jest popularny. Jego głupkowate zachowanie powoduje, że Kiritani go nie lubi, jednak mimo różnic charakteru stają się przyjaciółmi. Pochodzi z bogatej rodziny i to właśnie on z reguły finansuje produkcję Nobuko. Akira nie chce iść w ślady swojego ojca (który jest prezesem firmy), jest wolnym duchem, który chciałby być „dziesięciocentówką na ulicy” i cieszyć się swoją młodością. W pewnym momencie serialu wyjawione jest, że Kusano zakochał się w Nobuko. Chłopak jednak uważa, że nie będzie w stanie jej uszczęśliwić i dlatego nie dąży do tego, żeby byli razem. Akira pokazał, że zna karate, kiedy łatwo pobił jednego ucznia, który znęcał się nad swoją dziewczyną, a także kiedy przebił ręką komplet kafelek.
Z natury jest wyrozumiały, łatwo wybacza i zapomina, jeśli dzięki temu będzie w stanie kontynuować przyjaźń z Kiritani i Kotani. Uwielbia mleko sojowe, używa dziwnych powiedzonek, a schodząc ze schodów porusza rękami jakby latał.
Kotani Nobuko.
Kiedy Kotani była mała, jej ojczym dość okrutnie uświadomił ją, że nie jest jej ojcem. Ta sytuacja spowodowała, że Nobuko jest bardzo nieśmiała. Prowadzi to do tego, że ma trudności z nawiązywaniem kontaktów. Często inni uczniowie się nad nią znęcali. Z tego powodu Kotani stała się cyniczna. Wierzy, że nieważne gdzie będzie i jak bardzo będzie się starać, świat i tak ją odrzuci. Kiedy Shūji i Akira zaczynają jej pomagać, Nobuko zaczyna otwierać się na innych uczniów. Kotani uważa, że Kiritani i Kusano są dla niej najważniejszymi ludźmi. Pod koniec sezonu staje się na tyle pewna siebie, że potrafi się uśmiechać i udzielać w szkole nawet bez pomocy swoich przyjaciół.
Drugoplanowi.
Uehara Mariko.
To popularna dziewczyna grająca w drużynie koszykówki. Codziennie przynosi lunch dla swojego chłopaka (Kiritani), ponieważ chce, by była kochana tak jak sama kocha. Jest zdruzgotana, kiedy dowiaduje się, że Shūji jej nie kocha, jednak z czasem jest w stanie to zaakceptować. Pomimo że bezpośrednio nie była częścią grupy „produkcyjnej”, jej zachowanie względem Kotani sprawiło, że wywarła duży wpływ na główną bohaterkę. Pod koniec serii umacnia swoją przyjaźń z Nobuko i po wyjeździe chłopców staje się dobrą przyjaciółką Kotani.
Aoi Kasumi.
To główna antagonistka serii. Przeszkadza w „wyprodukowaniu” Nobuko, ponieważ lubi niszczyć innych i sprawiać, by byli nieszczęśliwi. Kotani uważa Aoi za swoją przyjaciółkę i dlatego nikt jej nie podejrzewa. Zmienia się to, kiedy o jej działaniach dowiaduje się Shūji. Z czasem Aoi uczy się wartości takich jak przyjaźń czy wybaczenie i dzięki Nobuko jest w stanie zacząć od nowa.
Kozue Bando.
Pierwszą osobą która zaczęła dokuczać Nobucie jest Bando. Ta dziewczyna zawsze jest umalowana, wulgarnie się wysławia. Na początku nienawidzi Nobuko, ale później przestaje jej dokuczać kiedy główna bohaterka mówi że ludzie mogą się zmieniać. Jest bita przez swojego chłopaka, ale mimo to go kocha.

</doc>
<doc id="1656115" url="https://pl.wikipedia.org/wiki?curid=1656115" title="Dniepr Smoleńsk">
Dniepr Smoleńsk

Dniepr Smoleńsk (, ) – rosyjski klub piłkarski z siedzibą w Smoleńsku, na zachodzie kraju.
Historia.
W 2004 roku, po rozwiązaniu klubu Kristałł Smoleńsk, powstał nowy klub: FK Smoleńsk () i rozpoczął rozgrywki w Lidze Amatorskiej.
Od 2005 klub występował w Drugiej Dywizji, grupie Zachodniej. Po zakończeniu sezonu 2007 klub zajął ostatnie 16 miejsce i w 2008 zmagał się w Lidze Amatorskiej. 24 lipca 2008 zmienił nazwę na Dniepr Smoleńsk. Od 2009 ponownie występował w Drugiej Dywizji, grupie Centralnej.
W latach 2016–2018 drużyna występowała pod nazwą CRFSO (). Przed sezonem 2018/19 przywrócono nazwę Dniepr. Na początku 2019 roku klub wycofał się z rozgrywek. 22 marca 2022 nastąpiła reaktywacja klubu.

</doc>
<doc id="1656117" url="https://pl.wikipedia.org/wiki?curid=1656117" title="Walter Ewers">
Walter Ewers

Walter Ewers (ur. 11 maja 1892, zm. 15 maja 1918) – as lotnictwa niemieckiego Luftstreitkräfte z 8 potwierdzonymi zwycięstwami w I wojnie światowej, dowódca Jagdstaffel 77.
Walter Ewers służył w 7 Bawarskim Pułku Artylerii. Na początku 1917 roku został przeniesiony do lotnictwa. W maju został promowany na podporucznika i rozpoczął służbę w jednostce lotniczej FA26. Następnie na krótko przeszedł do eskadry myśliwskiej Jagdstaffel 8, a od jesieni służył w Jagdstaffel 12, odnosząc w niej trzy zwycięstwa powietrzne, pierwsze 18 września 1917 roku.
Od początku stycznia 1918 roku służył w Jagdstaffel 77. 21 stycznia 1918 roku został mianowany porucznikiem i dowódcą bawarskiej eskadry myśliwskiej Jagdstaffel 77. W jednostce odniósł jeszcze pięć zwycięstw powietrznych. Zginął w walce 15 maja.

</doc>
<doc id="1656118" url="https://pl.wikipedia.org/wiki?curid=1656118" title="Arka Noego (film 2007)">
Arka Noego (film 2007)

Arka Noego (oryg. "El Arca", 2007) – argentyńsko-włoski film animowany.
Premiera filmu w polskich kinach odbyła się 1 maja 2009 roku.

</doc>
<doc id="1656119" url="https://pl.wikipedia.org/wiki?curid=1656119" title="Victoria Padial Hernández">
Victoria Padial Hernández

Victoria Padial Hernandez (ur. 10 sierpnia 1988 w Grenadzie) – hiszpańska biathlonistka. Zadebiutowała w biathlonie w rozgrywkach juniorskich w roku 2007.
Starty w Pucharze Świata rozpoczęła zawodami w Pjongczangu w roku 2009 zajmując 107. miejsce w sprincie. Jej najlepszy dotychczasowy wynik w Pucharze świata to 20. miejsce w sprincie w Pokljuce w sezonie 2013/14.
Podczas Mistrzostw świata juniorów w roku 2007 w Martello zajęła 64. miejsce w sprincie i 67 w biegu indywidualnym. Na Mistrzostwach świata juniorów w roku 2008 w Ruhpolding zajęła 26. miejsce w biegu indywidualnym, 53 w sprincie i 46 w biegu pościgowym. Na Mistrzostwach świata juniorów w roku 2009 w Canmore zajęła 40. miejsce w biegu indywidualnym, 38 w sprincie oraz 38 w biegu pościgowym.

</doc>
<doc id="1656126" url="https://pl.wikipedia.org/wiki?curid=1656126" title="Fritz Weidner">
Fritz Weidner

Fritz Weidner (ur. 13 marca 1863 w Nowym Drezdenku koło Drezdenka, zm. 10 października 1950 w Poczdamie) – architekt, przez większą część życia związany z Bydgoszczą.
Życiorys.
Był synem Juliusa, dozorcy odcinka kolejowego pochodzącego z okolic Bielefeld oraz Antonie Marie Augusty z domu Herold, córki Friedricha, miejscowego mistrza murarskiego. Dzieciństwo i lata wczesnej młodości spędził w domu rodzinnym. Tu ukończył szkołę powszechną i uzyskał kwalifikacje budowniczego składając egzamin mistrzowski w rzemiośle murarskim, a wkrótce także uprawnienia kierownika budowy. 
Na początku lat 80. XIX w. przeniósł się do Berlina i zamieszkał u swego brata Ernsta, także technika budowlanego; tam wedle przekazów rodzinnych, kilka semestrów studiował architekturę oraz malarstwo na Akademie der Künste w Berlinie. Krótka edukacja akademicka była niewystarczająca do uzyskania tytułu architekta, zatem zapewne kształcił się na innych uczelniach berlińskich. Tu poznał swoją przyszłą żonę, Angielkę Alice, córkę Thomasa Goodsona, który wraz z żoną Emmą z domu Wats w 1859 przybył do Berlina i pracował w tutejszym zarządzie miasta jako inżynier sanitarny. Później założył firmę pod własnym szyldem „"Thomas Goodson-Tiefbaufirma"”, która była biurem usług inżynierskich w zakresie budownictwa podziemnego i instalacji wodno-kanalizacyjnych. Weidner zatrudnił się w firmie Goodsona i tu właśnie stawiał pierwsze kroki jako projektant i wykonawca robót budowlanych.
Działalność w Bydgoszczy.
W 1895 przeniósł się do Bydgoszczy, gdzie objął funkcję kierownika bydgoskiej filii biura Goodsona. Z ramienia firmy nadzorował prace przy budowie kanalizacji miejskiej. Po trzech latach pracy w Bydgoszczy, ze względu na niezwykłą koniunkturę i możliwości kariery zawodowej, zdecydował się na ostateczne osiedlenie w mieście. Sprowadził swoją rodzinę i nie rezygnując ze współpracy z firmą teścia, założył własne biuro architektoniczne, Szczególnie intensywną działalność budowlaną prowadził w latach 1896-1914. Wziął udział w 90 inwestycjach, z których 25 stanowiło realizacje nowych domów frontowych, zaś pozostałe były związane z przebudową domów mieszkalnych, budową pomieszczeń gospodarczych (stajnie, garaże, magazyny) i wznoszeniem ogrodzeń i parkanów. Wspomniane obiekty stawiał przede wszystkim na zlecenie prywatnych inwestorów, głównie rentierów, fabrykantów, kupców i rzemieślników. Dziewięć nowych realizacji pozostawił przy ulicy Gdańskiej, po kilka przy ul. Cieszkowskiego, Śniadeckich, Dworcowej i 20 stycznia 1920. Trzy domy mieszkalne przy ul. Cieszkowskiego 13/14, ul. Staszica 3/5 i ul. Kołłątaja 1 zbudował na zamówienie bydgoskiej spółdzielni mieszkaniowej „Wohnungsverein”. Ostatni budynek został wyróżniony pierwszą nagrodą ex aequo z domem przy ul. 20 Stycznia 1920 25 autorstwa arch. Rudolfa Kerna, w konkursie na najpiękniejszą fasadę nowo wybudowanego domu, ogłoszonym przez władze miasta w 1912.
Weidner ustalił w 1903 kształt architektoniczny (Landhaus) i kierował pracami przy tworzeniu urzędniczego osiedla domów jednorodzinnych w podbydgoskiej gminie Bielawy, zaangażował się w bydgoski ruch „miasto-ogród”, a także uczestniczył w powstawaniu pierwszego bydgoskiego budynku żelbetowego, zaprojektowanego przez berlińskiego architekta Otto Walthera (obecny Dom Towarowy „Jedynak” przy ul. Gdańskiej 15). Jego dziełem są także dwie mniej typowe realizacje budynków użyteczności publicznej: kina Cristall-Palast (później „Pomorzanin”) przy ul. Gdańskiej 10 i Dom Towarowy Brandt (dziś Bank PKO SA) przy pl. Teatralnym 4.
Poglądy artystyczne.
Analiza jego prac wskazuje, że jego poglądy artystyczne ewoluowały od eklektyzmu w kierunku secesji. W jego twórczości wyróżnić można trzy fazy. Początkowo, tuż po przybyciu do Bydgoszczy, jego projekty cechowała stylistyka eklektyczna, zaś zasadniczym elementem dekoracyjnym była neobarokowa sztukateria. Drugą fazę jego rozwoju stylistycznego, zapoczątkowaną w 1897, był swoisty etap przejściowy (historyzmu malowniczego), w którym dostrzec już można swobodę planowania, brak symetrii, a także odejście od dekoracji sztukatorskiej na rzecz dekoracyjnego układu elementów architektonicznych, np. kształtu okien, arkadowych loggii, wykuszy, balkonów. Od 1901, gdy jego twórczość weszła w fazę stylistyki secesyjnej, powtarzają się wymienione już cechy – asymetria i dekoracyjny układ elementów architektury budynków. Po 1905 pojawiły się również cechy modernizmu, w którym do minimum zredukowana została sztukateria, a podstawowym środkiem dekoracyjnym stał się układ elementów architektonicznych składających się na fasadę.
Fritz Weidner cieszył się w uznaniem jako architekt z wizją. Ceniono walory estetyczne zaprojektowanych przez niego budynków. Słowa krytyki przysparzały mu jednak liczne uchybienia w zachowaniu wymogów nadzoru budowlanego, tzn. przekraczanie linii zabudowy, odstępstwa od projektu, prowadzenie robót wykończeniowych bez odbioru stanu surowego budynku itp. W 1910 policja budowlana wnioskowała nawet o pozbawienie go prawa wykonywania zawodu.
Publicystyka artystyczna.
Obok typowej działalności zawodowej pasjonował się również publicystyką poświęconą problematyce nowych prądów w sztuce i architekturze. Od reszty bydgoskiego środowiska odróżniała go ambicja i poczucie artystycznej misji. Wkładał sporo sił w studiowanie i upowszechnianie wiedzy o najnowszych kierunkach w architekturze i sztukach plastycznych.
Przyszło mu działać w okresie wielkich zmian w architekturze europejskiej, w których swoją obecność w sposób wyraźny zaznaczyły także Niemcy. Zmiany te miały charakter przełomu, który znamionowała walka tradycji ze współczesnością, starego z nowym, monumentalizmu stylu wilhelmińskiego z nowinkami secesji i modernizmu. Weidner świadomy znaczenia tych zmian, jednoznacznie opowiedział się po stronie nowych prądów artystycznych.
Swoim poglądom dawał wyraz w artykułach zamieszczanych na łamach czasopisma "Technische Blätter für den Deutschen Osten" wydawanego przez Towarzystwo Techników (niem. "Technisches Verein") – organizację powstałą w 1857, która w 1902 weszła w skład Niemieckiego Towarzystwa Sztuki i Nauki w Bydgoszczy. Skupiała przede wszystkim miejscowych przedsiębiorców budowlanych, architektów, przemysłowców i kadrę inżynierską oraz rzemieślników różnych branż. W był aktywnym członkiem komisji gospodarczej związku. Na jego posiedzeniach wielokrotnie występował z referatami i odczytami. Dotyczyły one typowych problemów technicznych związanych z projektowaniem budowli, tzn. konstrukcji, oświetlenia, sieci wodno-kanalizacyjnej itp. Inne były poświęcone zagadnieniom z zakresu teorii sztuki i koncepcji nowych prądów artystycznych. W latach 1903-1906 pełnił funkcję wiceprzewodniczącego zarządu. W 1907 brał udział w opracowaniu wydawnictwa "Industrie und Gewerbe in Bromberg" przygotowanego na 50-lecie Towarzystwa Techników.
Okres po 1914 r..
Po wybuchu I wojny światowej zgłosił się do służby wojskowej. Ze względu na wiek został oddelegowany jako architekt do dyspozycji Reichsmarine i skierowany do Flandrii w celu odbudowy zniszczeń wojennych na wybrzeżu. Następnie otrzymał przydział służbowy do Ełku i Giżycka, które bardzo ucierpiały podczas działań wojennych w Prusach Wschodnich.
W 1920 powrócił do Bydgoszczy. Zdecydował się na pozostanie w mieście, pomimo exodusu ludności niemieckiej w związku z powrotem Bydgoszczy do Polski. Zapewne liczył na możliwość dalszej egzystencji w zmienionych warunkach narodowych. Rachuby te okazały się płonne, gdyż niestabilna sytuacja gospodarcza, odpływ kapitału, przede wszystkim niemieckiego i ogólna atmosfera niechęci wobec Niemców, nie sprzyjała ewentualnym inwestycjom budowlanym. Weidner był zmuszony utrzymywać się z nagromadzonych kapitałów. Umocnieniu jego pozycji wśród niemieckiej mniejszości w Bydgoszczy nie sprzyjały również sympatie polityczne, ulokowane ostatecznie w "Deutsche Volkspartei in Polen" – partii powołanej w 1930, skupiającej reprezentantów kręgów gospodarczych i przedstawicieli wolnych zawodów. Partia ta pozostała w opozycji do znacznie silniejszego i dzierżącego niepodzielnie prymat nad mniejszością "Deutsche Vereinigung in Sejm und Senat" i nie odegrała poważniejszej roli politycznej.
W 1937 wraz z żoną opuścił Bydgoszcz i osiadł w Hamburgu. Początkowo zamieszkali u starszego syna Hansa, a w 1939 przenieśli się do własnego mieszkania. W okresie II wojny światowej letnie wakacje zwykle spędzali u córki Margarete, w miasteczku Wysoka, w powiecie wyrzyskim. Dzięki temu uniknęli tragicznego losu, gdyż ich hamburskie mieszkanie zostało zbombardowane podczas nalotów alianckich w dniach 24-30 lipca 1943. Połowa miasta legła wówczas w gruzach, a życie straciło około 30 tys. mieszkańców.
W styczniu 1945 wraz z żoną uciekł przed zbliżającym się frontem do Niemiec. Podróż przebiegała w 18-stopniowym mrozie, przez Drawsko Pomorskie do Poczdamu. Tutaj przeżył ostatni wielki nalot i doczekał wejścia oddziałów wojsk radzieckich. W Poczdamie 25 września 1950 świętował z żoną diamentowe gody.
Został pochowany na nowym cmentarzu w dzielnicy Teltow. 
Rodzina.
Fritz Weidner od 1890 był żonaty z Angielką Alice Goodson. Mieli pięcioro dzieci: Charlotte, Ernę, Hansa, Margarete i Waltera. W Bydgoszczy zamieszkiwał przy ul. Dworcowej 73 m. 9.
Realizacje w Bydgoszczy.
Niektóre realizacje Fritza Weidnera w Bydgoszczy

</doc>
<doc id="1656129" url="https://pl.wikipedia.org/wiki?curid=1656129" title="Jedenastka Marzeń">
Jedenastka Marzeń

Jedenastka Marzeń (ang. "Goal Field Hunter") – japoński serial anime wyprodukowany w 1994 roku przez "Image K - NHK2 - Dog Fight" w reżyserii Masakazu Higuchi, Shin’ichi Watanabe i Akiry Kiyomizu. W Polsce emitowany był na kanałach Smyk i Polsat 2 (bez openingu i endingu).
Fabuła.
Akcja serialu anime rozgrywa się w Brazylii w roku 1994. Na treningu młodzieżowej drużyny piłki nożnej pojawia się Zinho, któremu podoba się gra szesnastoletniego syna Japończyka i Brazylijki – Hikaru. Niestety, na skutek nieporozumień z trenerem, Hikaru zostaje usunięty z zespołu i wyjeżdża na zawsze do Japonii, by kontynuować sportową karierę.

</doc>
<doc id="1656130" url="https://pl.wikipedia.org/wiki?curid=1656130" title="Single numer jeden w roku 2005 (USA)">
Single numer jeden w roku 2005 (USA)

 
Notowanie "Billboard" Hot 100 przedstawia najlepiej sprzedające się single w Stanach Zjednoczonych. Publikowane jest ono przez magazyn "Billboard", a dane kompletowane są przez Nielsen SoundScan w oparciu o cotygodniowe wyniki sprzedaży cyfrowej oraz fizycznej singli, a także częstotliwość emitowania piosenek na antenach stacji radiowych. W 2005 roku 8 singli uplasowało się na szczycie notowania w 53 wydaniach magazynu.
W 2005 roku pięciu artystów po raz pierwszy w karierze uplasowało się na szczycie "Billboard" Hot 100: Chris Brown, Mario, Olivia, Gwen Stefani i Carrie Underwood. Kanye West zajął 1. miejsce notowania jako solowy artysta z "Gold Digger"; w 2004 roku uplasował się na szczycie z piosenką "Slow Jamz" rapera Twista, w której się gościnnie pojawił. Na czele listy znalazły się również debiutanckie single Browna i Underwood.
"We Belong Together" Mariah Carey był najdłużej utrzymującym się na szczycie singlem 2005 roku, a także dekady, bowiem piosenka pozostawała na miejscu 1. przez czternaście tygodni. Utwór jest również drugim w historii Hot 100 pod względem tygodni spędzonych na szczycie, a wyprzedza go inny singel Carey nagrany z Boyz II Men "One Sweet Day", który był na czele zestawienia przez szesnaście tygodni. Drugim co do ilości tygodni na 1. pozycji w 2005 roku był "Gold Digger" Westa z dziesięcioma. Po dziewięć tygodni na liście spędziły "Let Me Love You" Mario oraz "Candy Shop" 50 Centa.
Carey była jedyną artystką w 2005 roku, której dwa single uplasowały się na szczycie "Billboard" Hot 100. "Don't Forget About Us" zajął 1. miejsce w ostatnim tygodniu roku, stając się tym samym siedemnastym hitem numer jeden w twórczości artystki. Awansowała ona tym samym na drugie miejsce i zremisowała z Elvisem Presleyem na liście artystów z największą liczbą singli na czele notowania. "We Belong Together" był najpopularniejszym utworem roku i umieszczony został na czele listy Top Hot 100 Hits of 2005, podsumowującej cały rok w muzyce. Było to pierwsze wyróżnienie tego typu w karierze piosenkarki.

</doc>
<doc id="1656132" url="https://pl.wikipedia.org/wiki?curid=1656132" title="Eugenia Krassowska">
Eugenia Krassowska



</doc>
<doc id="1656133" url="https://pl.wikipedia.org/wiki?curid=1656133" title="Laholm">
Laholm

Laholm – miasteczko w południowej Szwecji. Siedziba władz administracyjnych gminy Laholm w regionie Halland. Położone u ujścia rzeki Lagan do cieśniny Kattegat. W 2018 roku liczyło 6798 mieszkańców. Laholm jest najstarszym i najmniejszym miastem w Halland. Prawa miejskie uzyskało już w XIII wieku.
W latach 800–1000 (czasy wikingów) była tu osada i targ. Znajdował się tu duński fort, który został zniszczony w 1645 przez Szwedów. W XX wieku na rzece Lagan wybudowane zostały elektrownie wodne. Najstarszym budynkiem w mieście jest kościół św. Klemensa. W Laholm działa Muzeum Rysunku i Muzeum Ceramiki.
Jest miastem partnerskim Głogowa.

</doc>
<doc id="1656136" url="https://pl.wikipedia.org/wiki?curid=1656136" title="Jean Jérôme Hamer">
Jean Jérôme Hamer

Jean Jérôme Hamer, (ur. 1 czerwca 1916 w Brukseli zm. 2 grudnia 1996 w Rzymie) − belgijski duchowny katolicki, kardynał, prefekt Kongregacji ds. Instytutów Życia Konsekrowanego i Stowarzyszeń Życia Apostolskiego.
Życiorys.
W wieku 18 lat wstąpił do nowicjatu Zakonu Kaznodziejskiego, studiował filozofię i teologię w dominikańskim studium w La Sarte, później w Louvain. Po przyjęciu święceń kapłańskich 3 sierpnia 1941 roku przez 18 lat wykładał teologię dogmatyczną, fundamentalną i eklezjologię na uczelniach dominikańskich w Belgii i Francji oraz na rzymskim Uniwersytecie św. Tomasza z Akwinu. Brał udział w pracach Soboru Watykańskiego II jako ekspert Sekretariatu ds. Jedności Chrześcijan. Krótko potem został mianowany sekretarzem pomocniczym tegoż Sekretariatu, a od roku 1969 był jego sekretarzem. Paweł VI mianował go 14 czerwca 1973 roku arcybiskupem tytularnym Lorium i sekretarzem Kongregacji Nauki Wiary i sprawował tę funkcję do 8 kwietnia 1984 roku, gdy został mianowany proprefektem Kongregacji ds. Zakonów i Instytutów Świeckich. Jan Paweł II wyniósł go do godności kardynalskiej z tytułem diakona San Saba na konsystorzu 25 maja 1985 roku. 21 stycznia 1992 roku Jan Paweł II przyjął rezygnację z funkcji prefekta Kongregacji ds. Instytutów Życia Konsekrowanego i Stowarzyszeń Życia Apostolskiego.

</doc>
<doc id="1656138" url="https://pl.wikipedia.org/wiki?curid=1656138" title="Betacyzm">
Betacyzm

Betacyzm – zaburzenie mowy, odmiana dyslalii wyodrębniona ze względu na objawy.
Charakteryzuje się nieprawidłową wymową głoski b.
Wyróżnia się:

</doc>
<doc id="1656142" url="https://pl.wikipedia.org/wiki?curid=1656142" title="Judit Temes">
Judit Temes

Judit Temes także Tuider (ur. 10 października 1930 w Sopronie, zm. 11 sierpnia 2013 w Budapeszcie) – węgierska pływaczka. Dwukrotna medalistka olimpijska z Helsinek.
Specjalizowała się w stylu dowolnym i w Helsinkach zwyciężyła w sztafecie kraulowej oraz była trzecia w wyścigu na 100 metrów. Brała udział w IO 48 i IO 56, była mistrzynią Węgier na różnych dystansach oraz medalistką mistrzostw Europy.

</doc>
<doc id="1656148" url="https://pl.wikipedia.org/wiki?curid=1656148" title="Zmartwychwstanie (obraz Piera della Francesca)">
Zmartwychwstanie (obraz Piera della Francesca)

Zmartwychwstanie – fresk Piera della Francesca ukończony ok. 1465 we wnętrzu ratusza w Sansepolcro jako rodzaj symbolu miasta (Sansepolcro oznacza Święty Grób). Obecnie przechowywany w Museo Civico.
Opis obrazu.
Kompozycja obrazu jest zamknięta w trójkącie. W centrum obrazu znajduje się wychodzący z kamiennego grobu Chrystus odziany w różowe prześcieradło przypominające togę. Zbawiciel trzyma w ręku chorągiew z krzyżem. Jego ciało o doskonale oddanej anatomii jest podobne do greckich posągów. Pociągła twarz z szeroko otwartymi oczami jest wzorowana na bizantyjskich mozaikach. Postać Zbawiciela jest hieratyczna i pełna mocy. Z lewej strony Chrystusa znajduje się bezlistne drzewo, z prawej pokryte liśćmi na znak odradzającej się przyrody. W dolnej części obrazu zostali przedstawieni czterej rzymscy żołnierze śpiący w niewygodnych pozach. Według tradycji drugi żołnierz od lewej to autoportret artysty, głowa oparta na drzewcu sztandaru Chrystusa oddaje jego stosunek do wiary.
Symbolika.
Fresk, uważany przez wielu krytyków za najwybitniejsze dzieło malarskie świata, nasycony jest licznymi symbolami. Marmurowy sarkofag przypomina ołtarz, na którym kapłan odprawia Eucharystię. Nawiązuje on również do nazwy miasteczka Borgo San Sepolcro, w którym malarz się wychował, a które posiada Grób Pański w nazwie i herbie.
Przemiana przyrody zachodząca za plecami Zbawiciela symbolizuje tryumf życia nad śmiercią, odnosi się do odkupienia grzechów i podkreśla główny temat dzieła. Nawet niewielki odłamek marmuru namalowany w prawym dolnym rogu kompozycji ma głębszą wymowę, nawiązuje bowiem do Księgi Psalmów i słów "Kamień odrzucony przez budujących stał się kamieniem węgielnym".

</doc>
<doc id="1656149" url="https://pl.wikipedia.org/wiki?curid=1656149" title="Jakub Jiroutek">
Jakub Jiroutek

Jakub Jiroutek (ur. 13 sierpnia 1977 w Broumovie) – czeski skoczek narciarski i trener skoków narciarskich.
Zadebiutował w styczniu 1994 w Libercu. Zajął tam punktowaną, 26. pozycję. Na swoich pierwszych MŚ w lotach na austriackiej skoczni Kulm w 1996 roku Jiroutek zajął 21. miejsce. 1 marca 1998 w Vikersund Czech zajął 5. miejsce. Była to najlepsza pozycja tego zawodnika. W 2002 roku w Planicy po raz ostatni wystartował w PŚ. Później startował tylko w Pucharze Kontynentalnym, gdzie najlepszy wynik uzyskał w marcu 2003 w Ishpeming, zajmując 5. miejsce. Przed sezonem 2003/2004 zakończył karierę. Był wychowankiem klubu Dukla Liberec.
W 2009 roku objął funkcję trenera reprezentacji Włoch w skokach narciarskich i sprawował ją do końca sezonu 2013/2014. Jego brat David Jiroutek również był skoczkiem narciarskim i trenerem czeskiej reprezentacji w skokach narciarskich.

</doc>
<doc id="1656150" url="https://pl.wikipedia.org/wiki?curid=1656150" title="Andre Bikey">
Andre Bikey



</doc>
<doc id="1656152" url="https://pl.wikipedia.org/wiki?curid=1656152" title="Jean Makoun">
Jean Makoun



</doc>
<doc id="1656155" url="https://pl.wikipedia.org/wiki?curid=1656155" title="Dekadowa lampa licząca">
Dekadowa lampa licząca



</doc>
<doc id="1656156" url="https://pl.wikipedia.org/wiki?curid=1656156" title="Mendonca">
Mendonca



</doc>
<doc id="1656159" url="https://pl.wikipedia.org/wiki?curid=1656159" title="Wital Łańko">
Wital Łańko

Wital Łańko (biał. Віталь Ланько, ros. Виталий Александрович Ланько, "Witalij Aleksandrowicz Łańko"; ur. 4 kwietnia 1977 w Mohylewiu) - białoruski piłkarz, grający na pozycji napastnika, reprezentant Białorusi.
W reprezentacji Białorusi wystąpił 6 razy. Obecnie występuje w rosyjskim klubie Salut-Energia Biełgorod. Wcześniej występował w białoruskich zespołach takich jak: Dniapro-Transmasz Mohylew i Biełszyna Bobrujsk, rosyjskie Fakieł Woroneż, Kristałł Smoleńsk, Urałan Elista, Metałłurg-Kuzbass Nowokuźnieck, Spartak Nalczyk i Łucz-Energia Władywostok oraz ukraińskie Wołyń Łuck.

</doc>
<doc id="1656160" url="https://pl.wikipedia.org/wiki?curid=1656160" title="Kristałł Smoleńsk">
Kristałł Smoleńsk

Kristałł Smoleńsk () – rosyjski klub piłkarski ze Smoleńska.
Historia.
Klub został założony w 1992 w wyniku fuzji amatorskich drużyn Diffuzjon oraz MFK Kristałł.
W tym że roku klub rozpoczął w rozrywkach amatorskich, gdzie wywalczył awans. W 1993 klub debiutował w Drugiej Lidze, jednak w następnym sezonie spadł do Trzeciej Ligi.
1 stycznia 1995 odbyła się fuzja z Iskrą Smoleńsk. Klub otrzymał nazwę CSK WWS Kristałł Smoleńsk () i ponownie startował w Drugiej Lidze. W następnym sezonie zajął drugie miejsce w grupie i awansował do Pierwszej Ligi.
W Pierwszej Dywizji występował do 2003, kiedy to z przyczyn finansowych klub zajął ostatnie (20.) miejsce i spadł do niższej ligi. 27 stycznia 2004 postanowiono rozwiązać klub.

</doc>
<doc id="1656167" url="https://pl.wikipedia.org/wiki?curid=1656167" title="FK Smoleńsk">
FK Smoleńsk



</doc>
<doc id="1656169" url="https://pl.wikipedia.org/wiki?curid=1656169" title="Franciszek Smolka">
Franciszek Smolka



</doc>
<doc id="1656171" url="https://pl.wikipedia.org/wiki?curid=1656171" title="Bertrand Russell, 3. hrabia Russell">
Bertrand Russell, 3. hrabia Russell



</doc>
<doc id="1656172" url="https://pl.wikipedia.org/wiki?curid=1656172" title="Toshi Arai">
Toshi Arai



</doc>
<doc id="1656173" url="https://pl.wikipedia.org/wiki?curid=1656173" title="Saint-Eustache">
Saint-Eustache



</doc>
<doc id="1656175" url="https://pl.wikipedia.org/wiki?curid=1656175" title="Biathlon na Zimowych Igrzyskach Olimpijskich 2010">
Biathlon na Zimowych Igrzyskach Olimpijskich 2010

Zawody w biathlonie na Zimowych Igrzyskach Olimpijskich 2010 odbyły się w dniach 13 – 26 lutego 2010 roku. Biathloniści po raz osiemnasty rywalizowali o medale igrzysk olimpijskich.
Zawodnicy i zawodniczki walczyli w pięciu konkurencjach: w biegu indywidualnym, sprincie, biegu pościgowym, biegu masowym i sztafecie. Łącznie rozdanych zostało dziesięć kompletów medali. Zawody odbyły się w Whistler, położonym około 125 km na północ od Vancouver, miasta-organizatora ZIO 2010. Zaliczały się jednocześnie do cyklu Pucharu Świata w sezonie 2009/2010.

</doc>
<doc id="1656178" url="https://pl.wikipedia.org/wiki?curid=1656178" title="Węglarstwo Polskie">
Węglarstwo Polskie



</doc>
<doc id="1656182" url="https://pl.wikipedia.org/wiki?curid=1656182" title="Narciso Jubany Arnau">
Narciso Jubany Arnau

Narciso Jubany Arnau, (ur. 12 sierpnia 1913 w Santa Coloma de Farners, zm. 26 grudnia 1996 w Barcelonie), hiszpański duchowny katolicki, kardynał, arcybiskup metropolita Barcelony.
Życiorys.
Studiował prawo kanoniczne na Papieskim Uniwersytecie w Comillas i teologię na Uniwersytecie Gregoriańskim w Rzymie. Po przyjęciu święceń kapłańskich 30 lipca 1939 roku pracował w różnych parafiach archidiecezji barcelońskiej, uczestnicząc także w działalności Akcji Katolickiej i innych stowarzyszeń kościelnych. 24 listopada 1955 został biskupem pomocniczym archidiecezji barcelońskiej i biskupem tytularnym Orthosias in Phoenicia. Uczestniczył w obradach Soboru Watykańskiego II. 7 lutego 1964 przeniesiony na stolicę biskupią w Gironie. 3 grudnia 1971 Paweł VI mianował go arcybiskupem Barcelony, a 5 marca 1973 wyniósł do godności kardynalskiej z tytułem prezbitera San Lorenzo in Damaso. Rezygnację z rządów archidiecezją barcelońską złożył na ręce Jana Pawła II 23 marca 1990. Był jednym z najwybitniejszych znawców prawa kanonicznego, autorem licznych publikacji.

</doc>
<doc id="1656185" url="https://pl.wikipedia.org/wiki?curid=1656185" title="Nova Bus">
Nova Bus

Nova Bus – kanadyjski producent autobusów miejskich z siedzibą w Saint-Eustache, w prowincji Quebec. Przedsiębiorstwo założone zostało w 1992 roku, a od 2004 roku jest częścią grupy Volvo AB.

</doc>
<doc id="1656188" url="https://pl.wikipedia.org/wiki?curid=1656188" title="Vicente de la Mata">
Vicente de la Mata

Vicente de la Mata (ur. 15 stycznia 1918, zm. 4 sierpnia 1980) – argentyński piłkarz noszący przydomek "Capote", środkowy napastnik. Wzrost 172 cm. Później trener.
Urodzony w Rosario de la Mata w piłkę zaczął grać w 1930 roku w drugoligowym wówczas klubie Central Córdoba Rosario. Jako gracz klubu Central Córdoba wziął udział w turnieju Copa América 1937, gdzie Argentyna zdobyła tytuł mistrza Ameryki Południowej. Jeszcze w trakcie trwania turnieju, 31 stycznia 1937 roku, zmienił barwy klubowe i przeszedł do CA Independiente. De la Mata zagrał w trzech meczach. W meczu z Peru w 61 minucie zastąpił na boisku Roberto Cherro, natomiast w spotkaniu z Urugwajem grał od początku, ale w drugiej połowie zastąpił go Alberto Zozaya. Niemały rozgłos przyniósł mu decydujący o mistrzowskim tytule dla Argentyny baraż z Brazylią. De la Mata wszedł na boisko dopiero w 84 minucie, zastępując Francisco Varallo. Dwie minuty później sędzia zakończył spotkanie i wobec bezbramkowego remisu zarządził dogrywkę, w której de la Mata zdobył dla Argentyny 2 bramki na wagę tytułu mistrzowskiego.
De la Mata razem z klubem Independiente, grając u boku takich graczy jak Antonio Sastre czy Arsenio Erico, dwa razy z rzędu - w latach 1938 i 1939 - zdobył tytuł mistrza Argentyny. Do historii przeszedł jego wyczyn z dnia 12 października 1939 roku, gdy Independiente grał przeciwko River Plate. De la Mata, znajdując się na pozycji lewego obrońcy, otrzymał podanie, po czym ominął kolejno ośmiu rywali (Moreno, Minella, znów Moreno, Vassini, Santamaria i na końcu bramkarz River Plate Sirne), po czym zwolnił bieg i ze stoickim spokojem wszedł do bramki z piłką u nogi. Współcześni określili jego akcję mianem "obra de arte" (czyli dzieło sztuki).
Wciąż jako gracz Independiente wziął udział w turnieju Copa América 1945, gdzie Argentyna ponownie zdobyła mistrzostwo Ameryki Południowej. De la Mata zagrał w trzech meczach - z Boliwią (zdobył bramkę), Ekwadorem (zdobył bramkę) i Brazylią (w 67 minucie zastąpił Norberto Méndeza).
W następnym roku wziął udział w turnieju Copa América 1946, gdzie Argentyna w imponującym stylu, nie tracąc żadnego punktu, kolejny raz zdobyła mistrzostwo Ameryki Południowej. De la Mata zagrał w trzech meczach - z Paragwajem (zdobył bramkę), Urugwajem i Brazylią. W 28 minucie pojedynku z Brazylią za brutalne wejście i złamanie nogi kapitanowi drużyny argentyńskiej José Salomónowi sędzia urugwajski Nobel Valentini wyrzucił z boiska brazylijskiego napastnika Chico. De la Mata również postanowił wymierzyć Brazylijczykowi karę za pomocą pięści, za co sędzia także jemu kazał opuścić pole gry. W związku z tym incydentem na trybunach doszło do zamieszek, które przerwały spotkanie na 70 minut.
W 1948 roku de la Mata wraz z Independiente zdobył trzecie w swej karierze mistrzostwo Argentyny. W 1951 roku, po spędzeniu w Independiente 14 sezonów i rozegraniu 362 meczów (w których zdobył 151 bramek) przeszedł do klubu Newell’s Old Boys Rosario, w którym rozegrał 23 mecze i zdobył 1 bramkę, po czym w 1952 roku zakończył karierę piłkarską.
W czasie kariery zyskał sobie przydomek "Capote" (czyli płaszcz), ponieważ w mistrzowski sposób osłaniał prowadzoną przez siebie piłkę. Był osobą kapryśną i chimeryczną, często wdającą się w awantury. Zaliczany jest do grona najwybitniejszych dryblerów w historii Argentyny. Zapamiętany został, jako jeden z najwybitniejszych piłkarzy w dziejach klubu Independiente.
De la Mata w latach 1937-1946 rozegrał w reprezentacji Argentyny 13 meczów i zdobył 6 bramek.
Po zakończeniu kariery piłkarskiej de la Mata został trenerem. Pracował z drużynami klubów Independiente, Morón Buenos Aires, Sportivo Dock Sud i Central Córdoba.

</doc>
<doc id="1656189" url="https://pl.wikipedia.org/wiki?curid=1656189" title="Otto Splitgerber">
Otto Splitgerber

Otto Splitgerber (ur. 26 sierpnia 1893, zm. 13 marca 1918) – as lotnictwa niemieckiego Luftstreitkräfte z 6 potwierdzonymi zwycięstwami w I wojnie światowej.
Otto Splitgerber należał do pilotów eskadry myśliwskiej Jagdstaffel 12, którzy służyli w jednostce od momentu jej powstania 8 października 1916 roku we Francji. Do jednostki przyszedł z FA2, gdzie służył od września 1915 roku. Pierwsze zwycięstwo odniósł 4 grudnia 1916 roku w okolicach Farbus. W jednostce odniósł 3 zwycięstwa ostatnie 6 kwietnia 1917 roku kiedy to został ranny. Po leczeniu został przydzielony do AFP 11 skąd został przeniesiony do eskadry Jagdstaffel 38 walczącej na froncie w Macedonii. W jednostce odniósł jeszcze 3 zwycięstwa. Lecąc z patrolem na Albatrosie D.III został 13 marca 1918 roku zestrzelony przez angielskiego asa G.E. Gibbsa. Samolot Splitgebera spadł do jeziora Dorain, a pilot zginął na miejscu.

</doc>
<doc id="1656191" url="https://pl.wikipedia.org/wiki?curid=1656191" title="Montserrat Figueras">
Montserrat Figueras

Montserrat Figueras García (ur. 15 marca 1942 w Barcelonie, Katalonia, Hiszpania, zm. 23 listopada 2011) – katalońska sopranistka, specjalizująca się w wykonaniach muzyki dawnej (nurt wykonawstwa historycznego). Była żoną Jordiego Savalla.
Początkowo studiowała pod okiem Jordiego Albareda. Była członkiem lokalnego chóru "Aleluya", a następnie zespołu muzyki dawnej Enrisa Gisperta – "Ars Musicae". W 1968 wyszła za mąż za Jordiego Savalla, wiolonczelistę w "Ars Musicae". Studia muzyczne kontynuowała w Schola Cantorum Basiliensis i w Akademii Muzycznej w Bazylei.
W 1974, wraz ze swoim mężem, Lorenzo Alpertem i Hopkinsonem Smithem założyli zespół muzyki dawnej – "Hespèrion XXI". Sformowali także takie zespoły jak "La Capella Reial de Catalunya" i "Le Concert des Nations".
Występowała również ze swoimi dziećmi – Arianną i Ferranem.
Była laureatką wielu nagród, m.in. "Edison Klassiek", "Grand Prix of the Nouvelle Académie du Disque" i "Grande Prix of the Académie Charles Cross". Była dwukrotnie nominowana do nagrody Grammy (w 2001 w kategorii "Best Small Ensemble Performance" za "Diaspora Sefardi" i w 2002). W 2003 została uhonorowana wyróżnieniem rządu francuskiego "Officier de l’Ordre des Arts et des Lettres" ("Oficer Francuskiego Orderu Sztuki i Literatury").
17 czerwca 2008, wraz z Jordim Savallem, została mianowana "Artystką dla Pokoju" ("Artists for Peace") UNESCO. Jako uzasadnienie nominacji podano ich "wybitne muzyczne zaangażowanie w międzykulturowy dialog i wkład w szerzenie ideałów organizacji" ("for their outstanding musical commitment to intercultural dialogue and their contribution to furthering the Organization’s ideals").
Artystka występowała kilkukrotnie w Polsce, m.in. 31 marca 2010 w kościele św. Katarzyny w Krakowie w ramach festiwalu Misteria Paschalia (projekt "La Ruta de Oriente").

</doc>
<doc id="1656193" url="https://pl.wikipedia.org/wiki?curid=1656193" title="Zur Natan">
Zur Natan



</doc>
<doc id="1656196" url="https://pl.wikipedia.org/wiki?curid=1656196" title="Proposal Daisakusen">
Proposal Daisakusen

 – japońska TV drama emitowana na antenie Fuji TV od 16 kwietnia do 24 czerwca 2007.
Niespełna rok po emisji serialu, 25 marca 2008 został wyemitowany odcinek specjalny.
W 2012 roku powstał również koreański remake serialu zatytułowany "Operation Proposal" ().
Fabuła.
Ken Iwase jest na ślubie swojej przyjaciółki Rei Yoshidy. W rzeczywistości kocha ją i żałuje, że nigdy nie wyznał jej swoich uczuć. Duszek, który pojawia się na ceremonii, pozwala mu podróżować w czasie i jeszcze raz zawalczyć o serce Rei.

</doc>
<doc id="1656200" url="https://pl.wikipedia.org/wiki?curid=1656200" title="Iskra Smoleńsk">
Iskra Smoleńsk

Iskra Smoleńsk (ros. Футбольный клуб «Искра» Смоленск, "Futbolnyj Kłub „Iskra” Smolensk") – rosyjski klub piłkarski z siedzibą w Smoleńsku.
Historia.
Chronologia nazw:
Piłkarski klub DKA został założony w 1937 w mieście Smoleńsk.
W tym że roku zespół debiutował w Grupie G Mistrzostw ZSRR. W następnym 1938 w rozgrywkach Pucharu ZSRR uczestniczył zespół Dinamo Smoleńsk.
Dopiero w 1960 już jako Tiekstilszczik Smoleńsk startował w Klasie B Mistrzostw ZSRR. W 1962 spadł do Drugiej Ligi, w której występował do 1990, z wyjątkiem 1970, kiedy to zmagał się w niższej lidze oraz w latach 1980-1985 i 1987, kiedy reprezentował Smoleńsk w Pierwszej Lidze.
Od 1965 klub nazywa się Iskra Smoleńsk.
W 1991 występował w Drugiej Niższej Lidze.
W Mistrzostwach Rosji klub startował w Drugiej Lidze. W 1993 zajął 7 miejsce i spadł do Trzeciej Ligi.
1 stycznia 1995 odbyła się fuzja z innym smoleńskim klubem Kristałł Smoleńsk. Klub otrzymał nazwę CSK WWS Kristałł Smoleńsk i ponownie startował w Drugiej Lidze.
W 1995 w rozrywkach amatorskich występował zespół pod nazwą Iskra Smoleńsk.

</doc>
<doc id="1656202" url="https://pl.wikipedia.org/wiki?curid=1656202" title="Józef Bok (jezuita)">
Józef Bok (jezuita)

Józef Bok (ur. 25 stycznia 1886 w Starej Wsi, zm. 4 lutego 1952 w Katowicach) - polski duchowny katolicki, jezuita, moderator organizacji katolickich.
Życiorys.
Był synem Wojciecha i Anny z Kalińskich. Do zakonu jezuitów wstąpił jako 15-latek 3 lutego 1901 w rodzinnej Starej Wsi, tamże do 1903 pozostawał w nowicjacie, a następnie odbywał studia humanistyczne (do 1905). W latach 1905-1908 odbył studia z filozofii na wydziale zakonnym w Nowym Sączu. Z kolei wyjechał do Chyrowa, gdzie w znanym gimnazjum jezuickim w ramach 3-letniej praktyki pedagogicznej uczył języka polskiego, łaciny, historii i geografii. W 1911 podjął studia teologiczne w Krakowie, w trakcie których 21 czerwca 1914 otrzymał święcenia kapłańskie. Ostatni etap edukacji odbył już po święceniach w austriackim St. Andrä, gdzie na rocznym studium zgłębiał zagadnienia prawa zakonnego. 
Po powrocie do kraju był wieloletnim wykładowcą zakonnego studium w zakresie filozofii w Nowym Sączu, prowadził zajęcia z pedagogiki i homiletyki. Od 1922 pełnił funkcję przełożonego rezydentury jezuitów w Kołomyi, gdzie działał jako moderator i rekolekcjonista organizacji katolickich, głównie sodalicji mariańskich środowiska ziemiańskiego, a także gimnazjalistów i nauczycieli. Sprawował opiekę nad Stowarzyszeniem św. Zyty, katolicką organizacją służących. Podobną działalność moderatora sodalicji mariańskich i Stowarzyszenia św. Zyty prowadził jako przełożony domu rekolekcyjnego w Dziedzicach (1924-1927, 1931-1934), otaczając swoją opiekę katolików w Cieszynie i Katowicach; był również moderatorem sodalicji w Krakowie (po 1934) i Lwowie (po 1938).
W 1927 był jednym z organizatorów Krucjaty Eucharystycznej skierowanej do dzieci, w latach 1927-1938 pełnił funkcję jej pierwszego ogólnopolskiego promotora (kierownika krajowego Sekretariatu z siedzibą w Krakowie), redagował także dwumiesięcznik Krucjaty "Hostia" i serię wydawniczą "Młodzi ulubieńcy Chrystusa". Wraz z współpracownikami powołał do życia szereg kółek Krucjaty i kółek ministranckich; władze szkolne uznały Krucjatę, w styczniu 1938 liczącą 170 tysięcy członków zrzeszonych w 2128 szkolnych kołach, za organizację młodzieży katolickiej. 
W 1938 Bok zakończył pracę w centrali Krucjaty i osiadł we Lwowie, kontynuując działalność wśród sodalicji mariańskich. Nadal zajmował się promocją idei Krucjaty Eucharystycznej, również po II wojnie światowej, kiedy redagował serię książek dla młodzieży "Biblioteczka Eucharystyczna" (1946-1948).
Przed wojną w "Hostii", a po 1945 w "Posłańcu Serca Jezusowego", ogłosił szereg drobnych artykułów, głównie poświęconych Krucjacie Eucharystycznej. Na jej potrzeby opublikował m.in. kilkakrotnie wznawiane "Przewodnik kółek ministrantów jako sekcji Rycerstwa Jezusowego czyli Krucjaty Eucharystycznej" (Kraków 1930), "Przewodnik Rycerstwa Jezusowego czyli Krucjaty Eucharystycznej" (Kraków 1930), "Ustawy kółek ministrantów dla młodzieży szkolnej" (Kraków 1930), "Ustawy Rycerstwa Jezusowego czyli Krucjaty Eucharystycznej młodzieży szkolnej" (Kraków 1930). Był także autorem artykułów "Sodalicja a eucharystyczne wychowanie młodzieży" ("Sodalicja Mariańska", rocznik 29, 1930) i "O różnych systemach rekolekcyjnych" ("Nasze Wiadomości", tom 11, 1935-1938) oraz sylwetek biograficznych jezuitów polskich: misjonarza brata Franciszka Ostrowskiego ("Nasze Wiadomości", tom 3, 1910-1912, także samodzielna odbitka "Brat Franciszek Ostrowski SJ 1853-1913", Kraków 1913) i Jana Woyszwiłły ("Nasze Wiadomości", tom 4, 1913-1915). Wybór kazań Boka ukazał się w zbiorze "Śladami Skargi. Kazania i szkice księży Towarzystwa Jezusowego" (tom 4-6, Kraków 1947-1948).
Zmarł 4 lutego 1952 w Katowicach.

</doc>
<doc id="1656203" url="https://pl.wikipedia.org/wiki?curid=1656203" title="Józef Bok">
Józef Bok



</doc>
<doc id="1656204" url="https://pl.wikipedia.org/wiki?curid=1656204" title="Chrynów">
Chrynów

Chrynów – nieistniejąca obecnie wieś i osada wojskowa w gminie Grzybowica, powiat włodzimierski w województwie wołyńskim.
Osada polska, licząca 14 gospodarstw, powstała z parcelacji majątku Chrynów, własności Kazimierza Pohoreckiego.
11 lipca 1943 r. podczas napadu UPA i ukraińskiej policji pomocniczej zamordowanych zostało w kościele 150 Polaków. Po tygodniu wszystkie budynki i kościół zostały spalone.

</doc>
<doc id="1656207" url="https://pl.wikipedia.org/wiki?curid=1656207" title="Noli me tangere (obraz Fra Angelica)">
Noli me tangere (obraz Fra Angelica)

Noli me tangere – obraz włoskiego malarza religijnego wczesnego renesansu Fra Angelico.
Fra Angelico, na zlecenie swoich braci zakonników dominikanów, wykonał szereg fresków w ich celach i na korytarzach w budynku konwentu San Marco we Florencji. W pracach pomagali mu jego uczniowie.
W pierwszej celi namalował scenę z Ewangelii św. Jana (J.20,14-18) opisującą spotkanie Marii Magdaleny z Chrystusem przed otwartym grobem. Początkowo Maria wzięła Jezusa za ogrodnika, lecz później rozpoznała w nim Zmartwychwstałego. Gdy chciała go dotknąć, on przemówił do niej słowami "Noli me tangere" ("Nie dotykaj mnie" lub "Nie zatrzymuj mnie").
Opis i symbolika obrazu.
Fra Angelico przedstawił Jezusa ubranego w białą szatę, w otoczonym murem ogrodzie z motyką na ramieniu, która nawiązuje do pierwotnej pomyłki Magdaleny. Gestem powstrzymującym klęczącą Marię, odsuwa się od niej. Wokół nich rosną czerwone kwiaty. Fra Angelico, obok innych malarzy florenckich np. Botticellego, uważany był za wyznawcę hermetyzmu. Na swoich obrazach często umieszczał ezoteryczne symbole. Jednym z nich był czerwony X, który symbolizował jedyną prawdę przeciwstawną hierarchii Kościoła katolickiego. Według ikonografii chrześcijańskiej czerwony kolor kwiatów miał nawiązywać do sączącej się krwi z rany stóp Chrystusa widocznej na obrazie. Pomiędzy nimi znajdują się trzy czerwone kwiaty w kształcie X. Znajdują się one dokładnie pod lewą ręką Marii Magdaleny. Takie umieszczenie przez zwolenników ezoteryzmu i herezji było kojarzone z lewą stroną genealogii królewskiego rodu. Maria Magdalena została przedstawiona przez Angelico w czerwieni, co jest charakterystyczne dla obrazów średniowiecznych.

</doc>
<doc id="1656208" url="https://pl.wikipedia.org/wiki?curid=1656208" title="Karl Bergner">
Karl Bergner

Karl Bergner (ur. 9 marca 1864, zm. ?) – niemiecki architekt, działający na terenie Bydgoszczy.
Życiorys.
Czynny w Bydgoszczy jako architekt od lat 80. XIX w. do przynajmniej 1914 roku. Był najbardziej płodnym architektem bydgoskim. Jego projekty z reguły uwzględniały schemat eklektycznej fasady z neorenesansową lub neobarokową dekoracją sztukatorską. 
Prowadził przedsiębiorstwo i biuro robót technicznych. Zajmował także stanowisko Miejskiego Asystenta ds. Budowlanych. Mieszkając od około 1888 r. przy Placu Poznańskim 7. założył tam w 1892 r. pracownię projektową. Co parę lat przenosił się do swoich kolejnych domów, gdzie mieszkał i prowadził działalność projektową (1895 - ul. Hetmańska, 1896 - ul. Gdańska, 1897 - ul. Śniadeckich). Na przełomie XIX i XX w. zajmował się podobnie jak inni bydgoscy architekci projektowaniem i budową kamienic czynszowych sprzedawanych następnie z zyskiem handlarzom nieruchomości i najemcom, m.in. przy ulicy Cieszkowskiego.
Od 7 października 1899 roku należał do masońskiej loży Janus w Bydgoszczy.
Galeria.
Niektóre realizacje Karla Bergnera w Bydgoszczy

</doc>
<doc id="1656212" url="https://pl.wikipedia.org/wiki?curid=1656212" title="Proposal Daisakusen SP">
Proposal Daisakusen SP



</doc>
<doc id="1656213" url="https://pl.wikipedia.org/wiki?curid=1656213" title="Janów (obwód lwowski)">
Janów (obwód lwowski)



</doc>
<doc id="1656219" url="https://pl.wikipedia.org/wiki?curid=1656219" title="Hapoel Petah Tikwa">
Hapoel Petah Tikwa



</doc>
<doc id="1656221" url="https://pl.wikipedia.org/wiki?curid=1656221" title="Rudolf Kern">
Rudolf Kern

Rudolf Kern – niemiecki architekt, działający na terenie Bydgoszczy w latach 1903–1914.
Życiorys.
Architekt związany z Bydgoszczą. Prawdopodobnie praktykował w pracowni Józefa Święcickiego. Od około 1903 do początku lat 20. XX wieku prowadził własne biuro architektoniczno-budowlane. W tym czasie podobnie jak inni bydgoscy architekci zajmował się projektowaniem i budową kamienic czynszowych sprzedawanych następnie z zyskiem handlarzom nieruchomości i najemcom, m.in. przy ulicy Cieszkowskiego. W Bydgoszczy mieszkał jeszcze w 1922 r. we własnym domu przy ul. Gdańskiej 72/Al. Mickiewicza 1. 
Działalność architektoniczna w Bydgoszczy.
Rudolf Kern, wspólnie z Fritzem Weidnerem, był zwycięzcą konkursu na najpiękniejszą fasadę nowo wybudowanego domu w Bydgoszczy. Specjalizował się w architekturze secesyjnej. 
Wybrane dzieła.
Rudolf Kern zaprojektował ok. 30 budynków w Śródmieściu Bydgoszczy, w większości na parcelach należących do Juliusa Bergera, późniejszego współzałożyciela firmy Bilfinger Berger. Realizacje architekta w Bydgoszczy:

</doc>
<doc id="1656222" url="https://pl.wikipedia.org/wiki?curid=1656222" title="Hurzuf">
Hurzuf



</doc>
<doc id="1656223" url="https://pl.wikipedia.org/wiki?curid=1656223" title="Paul Böhm">
Paul Böhm

Paul Böhm – niemiecki architekt i mistrz murarski.
Życiorys.
Architekt czynny w Bydgoszczy od połowy lat 90. XIX wieku i w pierwszej dekadzie XX wieku. Prowadził przedsiębiorstwo i biuro techniczne projektowania i kierowania budowami nad- i podziemnymi. Był właścicielem nieruchomości przy ul. Gdańskiej 109.
Na przełomie XIX i XX w. zajmował się podobnie jak inni bydgoscy architekci projektowaniem i budową kamienic czynszowych sprzedawanych następnie z zyskiem handlarzom nieruchomości i najemcom, m.in. przy ulicy Cieszkowskiego.
Działalność architektoniczna w Bydgoszczy.
Paul Böhm był ważnym przedstawicielem nurtu malowniczego w bydgoskiej architekturze końca XIX wieku. 
W tym stylu zaprojektował m.in.:
Ich fasady są niespokojne, poruszone, asymetryczne, nieregularne, urozmaicone zastosowaniem zróżnicowanych elementów architektonicznych i różnych materiałów (np. szachulca). 
Na początku XX wieku Böhm zainteresował się secesją, efektem czego było kilka bardzo udanych realizacji, m.in.:

</doc>
<doc id="1656224" url="https://pl.wikipedia.org/wiki?curid=1656224" title="Erich Lindenburger">
Erich Lindenburger

Erich Lindenburger – niemiecki architekt związany z Bydgoszczą w pierwszych dwóch dziesięcioleciach XX wieku.
Działalność w Bydgoszczy.
Erich Lindenburger tworzył reprezentacyjne, wielkomiejskie kamienice w stylu nawiązującym do tendencji architektonicznych ok. 1900 roku, w tym secesji.
W Bydgoszczy zaprojektował między innymi:

</doc>
<doc id="1656225" url="https://pl.wikipedia.org/wiki?curid=1656225" title="Janów (obwód tarnopolski)">
Janów (obwód tarnopolski)



</doc>
<doc id="1656231" url="https://pl.wikipedia.org/wiki?curid=1656231" title="Dołyna">
Dołyna

Miejscowości na Ukrainie:
Zobacz też

</doc>
<doc id="1656232" url="https://pl.wikipedia.org/wiki?curid=1656232" title="Pezosiren">
Pezosiren

Pezosiren − rodzaj wczesnego brzegowca. Szkielet znaleziono na Jamajce. Zwierzę żyło 50 milionów lat temu. Prawdopodobnie wiodło ziemno-wodny tryb życia, podobnie jak dzisiejszy hipopotam nilowy.
O ile czaszka i ciało przypominały te spotykane u dzisiejszych przedstawicieli rzędu, kończyny przystosowane były jeszcze do lądowego trybu życia.

</doc>
<doc id="1656234" url="https://pl.wikipedia.org/wiki?curid=1656234" title="Pezosiren portelli">
Pezosiren portelli



</doc>
<doc id="1656235" url="https://pl.wikipedia.org/wiki?curid=1656235" title="Albert Haussmann">
Albert Haussmann

Albert Haussmann (ur. 10 października 1892, zm. 16 października 1918) – as lotnictwa niemieckiego Luftstreitkräfte z 15 potwierdzonymi zwycięstwami w I wojnie światowej.
Albert Haussmann w 1916 roku służył w jednostce bojowej Luftstreitkräfte Kasta 26 należącej do Kagohl 5 na samolotach dwumiejscowych jako pilot. W jednostce odniósł swoje pierwsze zwycięstwo powietrzne 22 października 1916 roku ze swoim obserwatorem kapitanem Lincke. W pierwszych miesiącach 1917 roku służył w Schusta 8 skąd 13 kwietnia został przeniesiony do eskadry myśliwskiej Jagdstaffel 23. 24 kwietnia odniósł swoje drugie zwycięstwo. 25 czerwca został przeniesiony do Jagdstaffel 15. Kolejnym przydziałem Haussmanna była Jagdstaffel 15. W jednostce odniósł jeszcze 8 zwycięstw, powiększając swoje konto do 15.
16 października w czasie lotu bojowego doświadczony pilot został zestrzelony przez obronę przeciwlotniczą. Ratował się skokiem z palącego samolotu Fokker D.VII. Jego spadochron się nie otworzył i Haussmann zginął na miejscu.

</doc>
<doc id="1656237" url="https://pl.wikipedia.org/wiki?curid=1656237" title="Jelena Diemientiewa">
Jelena Diemientiewa



</doc>
<doc id="1656240" url="https://pl.wikipedia.org/wiki?curid=1656240" title="Werchnie Syniowydne">
Werchnie Syniowydne



</doc>
<doc id="1656241" url="https://pl.wikipedia.org/wiki?curid=1656241" title="Zamieszki w Mołdawii (2009)">
Zamieszki w Mołdawii (2009)

Zamieszki w Mołdawii w 2009 roku – demonstracje i zamieszki w stolicy Mołdawii, Kiszyniowie, rozpoczęte 6 kwietnia 2009, po ogłoszeniu i z powodu wygranej Partii Komunistów Republiki Mołdawii (PKRM) w wyborach parlamentarnych.
Do największych zamieszek doszło 7 kwietnia 2009, kiedy protestujący zdobyli i splądrowali budynek parlamentu oraz urząd prezydenta. W ich następstwie doszło do kilkuset aresztowań, w trakcie których zatrzymani byli bici i brutalnie traktowani przez policję. W wyniku zamieszek i następujących po nich działań służb bezpieczeństwa, trzy osoby zmarły w tajemniczych okolicznościach, a ponad 270 zostało rannych. Rezultatem kwietniowych protestów było powtórne przeliczenie głosów, które nie zmieniło jednak wyników wyborów, zaostrzenie stosunków Mołdawii z Rumunią, którą mołdawskie władze oskarżyły o inspirowanie i zaangażowanie w wydarzenia, a także spadek poparcia społecznego dla obozu rządzącego. Z powodu wykorzystania na szeroką skalę narzędzi internetowych przez społeczeństwo, była to pierwsza tzw. „twitterowa rewolucja”.
Geneza konfliktu.
Bezpośrednią przyczyną zamieszek było ogłoszenie w dniu 6 kwietnia 2009 wstępnych wyników wyborów parlamentarnych, które wskazywały na zwycięstwo PKRM i zdobycie przez nią prawie 50% głosów poparcia. 9 kwietnia opublikowane zostały oficjalne wyniki, według których PKRM uzyskała 49,48% głosów i 60 mandatów w parlamencie, o jeden za mało do zdobycia większości 2/3 miejsc, co umożliwiałoby jej samodzielny wybór nowego prezydenta. Opozycja nie uznała wyników wyborów, oskarżając władze o fałszerstwa w trakcie zliczania głosów i zażądała przeprowadzenia nowego głosowania.
PKRM pozostawała u władzy od 2001. Od tego czasu stanowisko prezydenta zajmował jej przewodniczący, Vladimir Voronin. Pierwsza seria protestów przeciw polityce PKRM została zorganizowana w 2003, kiedy to partie opozycyjne sprzeciwiły się rządowym planom zastąpienia szkolnego przedmiotu „historia Rumunów” przedmiotem „historia Mołdawii”. Protesty opozycji i uczniów trwały przez kilka miesięcy, aż rząd wycofał się z kontrowersyjnego projektu.
Międzynarodowa misja obserwacyjna OBWE, Rady Europy i PE określiła kwietniowe wybory jako generalnie zgodne z normami międzynarodowymi. Stwierdziła, że głosowanie było dobrze przygotowane i przebiegło w spokojnej atmosferze, bez większych incydentów. Zaznaczyła jednak, że porównanie liczby uprawnionych do głosowania, dostarczonej jej przez Ministerstwo Informacji z liczbą zarejestrowanych wyborców wykazało rozbieżność rzędu 160 tys. nazwisk, co wzbudziło obawy dotyczące możliwości zaistnienia potencjalnych nieprawidłowości i wielokrotnego oddawania głosów. Emma Nicholson, jedna z członków misji, nie zgodziła się z raportem oceniającym wybory jako wolne i uczciwe. Sondaże przedwyborcze i exit poll wskazywały na zdecydowane i niezagrożone zwycięstwo PKRM.
Partie opozycyjne zarzuciły władzom sfałszowanie list wyborczych. Wskazywały na zamieszczenie na nich 300 tys. więcej nazwisk wyborców niż w poprzednich wyborach, pomimo spadku w tym czasie ogólnej populacji kraju. Powołując się na ten fakt, zarzuciły umieszczenie na listach około 400 tys. fikcyjnych nazwisk, które miały zostać sfabrykowane w ostatnich dwóch miesiącach i wpłynąć na ostateczny wynik wyborów.
Inną przyczyną niezadowolenia grup biorących udział w zamieszkach, obok perspektywy kolejnych czterech lat rządów komunistów, był ogólny niski poziom życia w Republice Mołdawii. Mołdawia ze średnią pensją poniżej 250 USD i dużym bezrobociem pozostaje najbiedniejszym państwem Europy (nie licząc Kosowa).
Przebieg zamieszek.
Pierwsze demonstracje rozpoczęły się w Kiszyniowie już 6 kwietnia 2009. Zostały zorganizowane na zasadzie flash mob, "błyskawicznego tłumu", który został zwołany do zebrania się w jednym miejscu o ustalonym czasie. Jedna z organizatorek akcji, 25-letnia dziennikarka Natalia Morar, użyła do tego celu serwisu społecznościowego Twitter. Jak powiedziała, spodziewała się góra 300 osób, podczas gdy w centrum miasta pojawiło się ich kilka tysięcy, w tym liderzy głównych sił opozycyjnych. 9 kwietnia Morar została oficjalnie oskarżona przez władze o „nawoływanie do zakłócania porządku” i umieszczona w areszcie domowym.
Protesty przybrały na sile dopiero następnego dnia, 7 kwietnia 2009. Demonstracja, licząca około 10 tysięcy osób, głównie studentów i młodzieży, zebrała się w centrum miasta, na bulwarze Stefana Wielkiego. Demonstranci ponownie zorganizowali się w sposób spontaniczny, wykorzystując w tym celu Internet, czat internetowy oraz wspomniane portale społecznościowe jak Facebook i Twitter. Z powodu tej formy mobilizacji mas ludności, kwietniowe wydarzenia na Mołdawii były przez niektórych określane mianem „twitterowej rewolucji”, pierwszej która w dużym stopniu wykorzystała do swoich celów narzędzia internetowe. Protest przeciw ogłoszonym wynikom wyborów przerodził się w starcia z policją. Protestujący wykrzykiwali proeuropejskie, prorumuńskie i antyrządowe hasła: „Chcemy Europy”, „Jesteśmy Rumunami”, „Precz z komuną”. Zdjęli również mołdawską flagę z budynku parlamentu, zastępując ją flagą rumuńską i flagą europejską.
Demonstranci opanowali budynek parlamentu oraz pobliski pałac prezydenta. Przez wybite okna dostali się do środka budynków i rozpoczęli ich plądrowanie. Piętra budynku parlamentu stanęły w płomieniach, a przez okna wyrzucano sprzęt komputerowy, dokumenty i płonące meble. Wieczorem 7 kwietnia grupa protestujących zorganizowała Komitet Ocalenia Narodowego, złożony ze studentów i przedstawicieli społeczeństwa obywatelskiego, którego głównym celem miało być dążenie do organizacji nowych wyborów. Nie przetrwał on jednak długo i nie odegrał żadnej roli w czasie wydarzeń.
Do rozproszenia demonstrantów policja użyła gazu łzawiącego i armatek wodnych. W wyniku starć ze służbami bezpieczeństwa ponad 270 osób zostało rannych. Mołdawska opozycja wezwała władze do przeprowadzenia nowych wyborów parlamentarnych, a demonstrantów do wstrzymania przemocy. Początkowo publiczna telewizja informowała o śmierci młodej kobiety, która miała zatruć się dymem w budynku parlamentu, jednak jak się później okazało została ona uratowana przez ratowników medycznych.
8 kwietnia 2009 policja odzyskała kontrolę nad budynkami rządowymi i gmachem parlamentu. Protesty trwały dalej, choć były mniej liczne. 12 kwietnia 2009 w Kiszyniowie doszło do protestu, zorganizowanego przez trzy partie opozycyjne: Partię Liberalno-Demokratyczną (PLDM), Partię Liberalną (PL) oraz Partię Sojusz Nasza Mołdawia (PAMN), w którym uczestniczyło ok. 10 tysięcy osób. Uczestnicy protestowali przeciw zwycięstwu komunistów w wyborach parlamentarnych oraz przede wszystkim przeciw aresztowaniom i brutalnemu traktowaniu młodzieży, biorącej udział w demonstracjach. Na wiecu obecni byli liderzy partii opozycyjnych: Mihai Ghimpu, Vlad Filat i Serafim Urecheanu. Już dzień wcześniej spotkali się oni z ambasadorami państw UE i USA i wezwały ich do „zaangażowania się i zakończenia nadużyć dokonywanych przez rządzącą partię komunistyczną wobec obywateli”. W czasie demonstracji głos zabrał burmistrz Kiszyniowa, Dorin Chirtoacă, który podkreślił, że młodzi odrzucili komunizm i partię komunistyczną, gdyż „zrozumieli, że ich przyszłość została skradziona”. Stwierdził także, że zbrodnie dokonane przez komunistów powinien zbadać Międzynarodowy Trybunał Karny. Udział studentów w demonstracji był jednak mocno ograniczony z powodu strachu i sankcji wymierzonych przeciwko nim po wcześniejszych protestach. Były prezydent Petru Lucinschi, uznał zamieszki za rezultat spontanicznej akcji mas młodzieży, sfrustrowanej słabnącą demokracją w kraju.
Aresztowania i oskarżenia o tortury.
W nocy z 7 na 8 kwietnia 2009, tuż po największej demonstracji antyrządowej, w Kiszyniowie doszło do pierwszych aresztowań ich uczestników. Policja zatrzymała wówczas około 200 osób. Do kolejnych zatrzymań dochodziło w następnych dniach. W kolejnych dniach, gdy część zatrzymanych była zwalniana, pod adresem władz wysunięto oskarżenia o brutalne pobicia i naruszanie innych praw zatrzymanych, jak prawo do adwokata. Zarzuty opierały się na relacjach zatrzymanych osób i śladach po obrażeniach na ich ciałach.
Amnesty International zarzuciła władzom stosowanie tortur oraz niehumanitarne i poniżające traktowanie, wydając w tej sprawie specjalne memorandum. Również raport ONZ, sporządzony na podstawie wizyt w miejscach zatrzymań, stwierdzał, że setki aresztowanych osób było poddawanych „okrutnemu, nieludzkiemu i poniżającemu” traktowaniu, było bitych kijami, butelkami z wodą, pięściami i nogami, pozbawianych pożywienia i dostępu do porady prawnej. Wielu sądzonych było sześcioosobowymi grupami i zbiorowo karanych. Przedstawiciel ONZ spotkali się również z zakazem dostępu do licznych miejsc, w których przetrzymywani byli obywatele. Edwin Berry, doradca NZ ds. praw człowieka w Mołdawii, powiedział, że w trakcie wizyt niemal każdy z jego rozmówców posiadał widoczne znaki pobić.
11 kwietnia 2009 Ministerstwo Spraw Wewnętrznych ogłosiło, że za udział w protestach aresztowanych zostało 295 osób. Dwa dni później burmistrz Kiszyniowa, oznajmił, że rzeczywista liczba aresztowań jest znacznie wyższa, a lista zaginionych osób sporządzona przez media liczy 800 nazwisk.
15 kwietnia 2009 prezydent Voronin wezwał władze do zastosowania wobec zatrzymanych osób amnestii generalnej. 17 kwietnia 2009 przewodniczący parlamentu, Marian Lupu, przyznał, że zatrzymani byli brutalnie traktowani przez policję, a amnestia powinna objąć dwie strony, demonstrantów oraz przesłuchujących ich pracowników policji.
Ofiary śmiertelne.
Po demonstracji z 7 kwietnia, w Mołdawii doszło do trzech zgonów jej uczestników. Okoliczności tych śmierci były tajemnicze i do końca niewyjaśnione. Rodzice pierwszego ze zmarłych mężczyzn, Walerieja Baboka, oskarżyli policję o jego pobicie i śmierć. Policja tłumaczyła, że śmierć nastąpiła wskutek zatrucia gazem łzawiącym. Babok urodził się w Kiszyniowie w maju 1985, od 2007 był żonaty i miał 1,5 roczne dziecko. Jego śmierć nastąpiła w nocy z 7 na 8 kwietnia 2009. Rodzice zmarłego odrzucili oficjalną wersję jego śmierci, gdyż jego ciało pokryte było licznymi obrażeniami. Policja przekazała ciało rodzinie 12 kwietnia 2009 i jeszcze tego samego dnia doszło do pochówku. Według policji, ciało Baboka znalezione zostało na Placu Wielkiego Zgromadzenia Narodowego i zabrane natychmiast do szpitala, gdzie stwierdzono zgon z powodu toksycznego zatrucia gazem niewiadomego pochodzenia. W połowie czerwca 2009 jego ciało zostało poddane ekshumacji. Badania medyczne europejskich patologów wykazały, że prawdziwym powodem śmierci były ciosy w szyję i gardło, które doprowadziły do wstrzymania akcji serca.
Ciało drugiego ze zmarłych, Eugena Ţapu, policja przekazała rodzinie 16 kwietnia 2009, twierdząc, że chłopak powiesił się na sznurówkach w jednym ze stołecznych budynków. Eugen Ţapu urodził się w lutym 1983 w Sorokach. Jego rodzina zakwestionowała oficjalny powód śmierci syna, gdyż nie znalazła na jego szyi żadnych śladów po sznurze. Rodzina otrzymała ciało syna w hermetycznej, metalowej trumnie. Policja przekazała jej również akt zgonu, bez składania żadnych dodatkowych wyjaśnień. Datą śmierci był 7 kwietnia 2009, dzień rozpoczęcia masowych aresztowań uczestników protestów. Policja stwierdziła później, że znalazła rozkładające się ciało 15 kwietnia 2009.
Trzecim zmarłym był Ion Ţâbuleac. Ţâbuleac, urodzony w grudniu 1987, najprawdopodobniej zmarł w areszcie. Jego ciało z wieloma ranami i złamaniami miało zostać, wedle relacji, wyrzucone z samochodu należącego do mołdawskiego MSW. Jego rodzice zostali poinformowani o śmierci syna 8 kwietnia, a pogrzeb odbył się 11 kwietnia 2009.
Mołdawskie władze zdecydowanie zaprzeczyły jakimkolwiek powiązaniom ze śmiercią trojga młodych mężczyzn. Wiceminister spraw wewnętrznych, stwierdził również, że nie ma żadnych dowodów, że którzykolwiek aresztowani byli bici przez funkcjonariuszy policji.
21 kwietnia 2009 prezydent Voronin wydał dekret o powołaniu specjalnej komisji ds. zbadania powodów, uwarunkowań i konsekwencji zamieszek w Kiszyniowie. Komisja składała się z parlamentarzystów z klubu PKRM, członków rządów, przedstawicieli instytucji naukowych i prorządowych mediów. W jej szeregach nie znalazł się żadem przedstawiciel opozycji. Swoje pierwsze posiedzenie komisja odbyła 24 kwietnia. Prace komisji nie przyczyniły się do wyjaśnienia wydarzeń i wkrótce zostały przerwane z powodu rozpoczynającej się kampanii parlamentarnej.
Reakcja władz.
Prezydent Mołdawii Vladimir Voronin, w swoim orędziu z 7 kwietnia 2009, określił wydarzenia w stolicy mianem zamachu stanu. Stwierdził, że opozycja jest „na drodze do przejęcia władzy siłą”, a demonstrantów nazwał „garstką faszystów, pijanych z nienawiści”. Prezydent wezwał również Zachód do udzielenia pomocy w przywróceniu porządku i rozwiązaniu konfliktu.
8 kwietnia 2009, po podpaleniu i zniszczeniu budynków publicznych, Voronin powiedział, że władze próbowały uniknąć rozlewu krwi, lecz jeśli zaistniała sytuacja się powtórzy, władze znajdą odpowiednie rozwiązanie. W tym samym dniu stwierdził, że „po raz pierwszy Mołdawianie zobaczyli opozycję jawnie zdradzającą ich własny naród i kraj, poprzez obranie ścieżki prowokacyjnej wojny domowej”. W nawiązaniu do niesienia przez tłum rumuńskich flag, powiedział, że był to „wstyd dla krajowych polityków i całej demokracji. Cały naród mołdawski był świadkiem wielkiego upokorzenia własnej suwerenności i demokracji”. Władze odmówiły również ponownego przeliczenia głosów wyborczych, czego domagała się opozycja.
9 kwietnia 2009 Centralna Komisja Wyborcza ogłosiła oficjalne wyniki wyborów, w których ostatecznie PKRM zdobyła 49,48% głosów. Dało jej to 60 mandatów w parlamencie, o jeden mniej by móc samodzielnie dokonać wyboru prezydenta. 10 kwietnia 2009 prezydent Voronin zmienił zdanie i wystąpił do Sądu Konstytucyjnego z wnioskiem o powtórne przeliczenie głosów, co w jego opinii miało się przyczynić do stabilizacji sytuacji w kraju. 12 kwietnia 2009 Sąd Konstytucyjny nakazał powtórne przeliczenie głosów w przeciągu 9 dni. Odbyło się ono 15 kwietnia 2009. Opozycja skrytykowała to posunięcie, twierdząc że jest ono „trikiem” komunistów, mającym jedynie na celu odwrócenie uwagi od fałszerstw przy listach wyborców. Oskarżyła PKRM o fałszowanie list wyborców, umieszczenie na nich nazwisk 400 tysięcy zmarłych osób lub żyjących zagranicą, a także dublowanie oddawanych głosów. Liderzy opozycji wezwali do wszczęcia europejskiego dochodzenia w tej kwestii oraz w sprawie zatrzymań i pobić uczestników antyrządowych demonstracji. 17 kwietnia 2009 Komisja Wyborcza ogłosiła, że powtórne przeliczenie głosów potwierdziło dotychczasowe wyniki wyborów (komuniści zdobyli 60 mandatów) oraz nie stwierdziła żadnych nieprawidłowości wyborczych.
Konflikt dyplomatyczny z Rumunią.
Kwietniowe protesty w Mołdawii doprowadziły do politycznego sporu pomiędzy władzami tego kraju a Rumunią. Prezydent Vladimir Voronin uznał bowiem, że to Rumunia stała za gwałtownymi antyrządowymi protestami w Kiszyniowie. 8 kwietnia 2009 Mołdawia uznała rumuńskiego ambasadora, Filipa Teodorescu, za persona non grata i nakazała mu opuszczenie jej terytorium w ciągu 24 godzin. Następnego dnia parlament Rumunii nowym ambasadorem mianował dyplomatę Mihneę Constantinescu, lecz dwa tygodnie później mołdawski rząd nie zaakceptował jego kandydatury.
Voronin zapowiedział podjęcie dalszych kroków, w tym także wprowadzenie wiz dla obywateli Rumunii. Zgodnie z tymi zapowiedziami, w kolejnych dniach Mołdawia wprowadziła reżim wizowy wobec obywateli rumuńskich oraz utrudnienia w przekraczaniu swojej granicy. Zawiesiła również „z powodów technicznych” połączenia kolejowe między krajami. Rumunia określiła wprowadzenie tych środków jako „arbitralne i dyskryminujące” oraz łamiące ustalenia między Mołdawią a UE. Kilka dni później prezydent Rumunii, Traian Băsescu, raz jeszcze zaprzeczył zaangażowaniu swego kraju w zamieszki w Mołdawii oraz wezwał do wszczęcia europejskiego dochodzenia w sprawie „represji” wobec uczestników demonstracji. Basescu stwierdził, że nie może pozwolić, by nowy „mur berliński” odgrodził Mołdawię od UE i wezwał do przyspieszenia procedur wydawania rumuńskich paszportów obywatelom Mołdawii rumuńskiego pochodzenia.
W ramach retorsji i zgodnie z wolą Băsescu, Rumunia zmieniła swoje prawo o obywatelstwie. Zgodnie z nowym prawem, o nadanie rumuńskiego obywatelstwa mógł wystąpić każdy obywatel Mołdawii, którego chociaż jeden z pradziadków (a nie jak dotąd dziadków) posiadał takowe obywatelstwo. Na decyzję władz miał oczekiwać nie dłużej niż 5 miesięcy. Wycofany został również obowiązkowy egzamin ze znajomości języka rumuńskiego. Według szacunków, nowe przepisy mogły umożliwić nabycie rumuńskiego obywatelstwa milionowi obywateli Mołdawii, czyli ok. 1/4 populacji kraju.
Sytuacja polityczna po zamieszkach.
Kwietniowe zamieszki w Mołdawii przyczyniły się do pogłębienia polaryzacji sceny politycznej i spadku poparcia dla partii komunistycznej. PKRM, której brakowało jednego głosu do samodzielnego wyboru prezydenta, nie uzyskała poparcia ze strony opozycji dla swojego kandydata. Spowodowało to konieczność przeprowadzenia w lipcu 2009 kolejnych wyborów parlamentarnych, w których komuniści odnotowali znaczny spadek poparcia. Chociaż wygrali wybory, nie zdobyli większości w parlamencie i zostali odsunięci od władzy. Cztery partie opozycyjne zawarły koalicję, Sojusz na rzecz Integracji Europejskiej i we wrześniu 2009 utworzyły wspólny rząd na czele z premierem Vladem Filatem.
We wrześniu 2009 nowe władze zapowiedziały dokładne zbadanie okoliczności i szczegółów kwietniowych zamieszek. P.o. prezydenta Mihai Ghimpu ogłosił konieczność rozwiązania starej komisji parlamentarnej i powołanie w jej miejsce nowej, w której skład mieli wejść eksperci z Unii Europejskiej i Rady Europy. 20 października 2009 parlament powołał do życia nową komisję ds. zbadania zamieszek, w której znaleźli się przedstawiciele wszystkich klubów politycznych.
8 października 2009, pół roku po kwietniowych zamieszkach, setki ludzi zebrało się pod pomnikiem Stefana Wielkiego w Kiszyniowie w celu oddana pamięci ofiarom wydarzeń. Premier Vlad Filat ogłosił wówczas rozpoczęcie dodatkowego wewnętrznego śledztwa Ministerstwa Spraw Wewnętrznych w sprawie działań policji w czasie i po zamieszkach.

</doc>
<doc id="1656243" url="https://pl.wikipedia.org/wiki?curid=1656243" title="Get Medieval">
Get Medieval

 Get Medieval – komputerowa gra akcji wyprodukowana i wydana przez wytwórnię Monolith Productions w 1998 roku. Jej bohaterami są cztery postacie o różnych specjalnościach, które poszukują przygody w średniowiecznym świecie fantasy. Gra została wydana w wersji dla systemu operacyjnego Microsoft Windows.

</doc>
<doc id="1656244" url="https://pl.wikipedia.org/wiki?curid=1656244" title="USS Wakulla (AOG-44)">
USS Wakulla (AOG-44)

USS Wakulla (AOG-44) – amerykański tankowiec benzyny typu "Mettawee", służący w US Navy pod koniec II wojny światowej.
Stępka drugiego okrętu noszącego nazwę "Wakulla" została położono 31 października 1944 na podstawie kontraktu Maritime Commission (MC hull 2070) w Bayonne (New Jersey) w stoczni East Coast Shipyards, Inc. Jednostkę o nośności DWT 1228 t zwodowano 17 grudnia 1944, matką chrzestną była pani McClain. Statek został zaakceptowany przez Marynarkę 15 stycznia 1945, przerobiony do służby w stoczni która go zbudowała. Wszedł do służby w New York Navy Yard 3 lutego 1945, pierwszym dowódcą został Lt. Clifford G. Pickering.
Służba w czasie II wojny światowej.
Po odbyciu prób w cieśninie Long Island i rejsie odbiorczym w rejonie Norfolk "Wakulla" wyruszył w rejs 23 marca 1945 w kierunku Indii Holenderskich. Został załadowany do pełna olejem napędowym i wysokooktanową benzyną na Arubie i popłynął na zachód.
Operacje na Pacyfiku.
Przez Kanał Panamski przeszedł w dniach 5-7 kwietnia. Do San Diego dotarł 22 kwietnia. W kierunku Hawajów wypłynął 30 kwietnia. Został przydzielony do Service Squadron (ServRon) 8 wkrótce po dopłynięciu 11 maja do Pearl Harbor. Zbiornikowiec odbył następnie jeden rejs do Kanton Island znajdującej się w grupie Phoenix oraz dwa do Johnston Island. Za każdym razem przewoził pełen ładunek wysokooktanowej benzyny. W czasie jednego rejsu do Johnston, musiał przerwać operacje wyładunkowe by wyjść w morze i odholować do portu "LST-765" po tym jak ten okręt desantowy czołgów uszkodził śrubę i miał awarię steru.
"Wakulla" służył jako zbiornikowiec portowy w Pearl Harbor do dnia zakończenia walk.
Służba powojenna i wycofanie ze służby.
Po tym jak ServRon 8 został rozwiązany we wrześniu, tankowiec przeszedł pod kontrolę zarówno komendanta 14 Dystryktu Morskiego (ang. 14th Naval District) jak i dowódcy sił pomocniczych Floty Pacyfiku (ang. Commander, Service Force, Pacific Fleet), i pełnił służbę w tym rejonie do końca 1945.
W kierunku zachodniego wybrzeża USA popłynął w styczniu 1946 i został wycofany ze służby w San Francisco 13 czerwca 1946. "Wakulla" został skreślony z listy okrętów 19 lipca 1946 i przekazany Maritime Commission 14 listopada 1946.

</doc>
<doc id="1656245" url="https://pl.wikipedia.org/wiki?curid=1656245" title="Liga Dekmeijere">
Liga Dekmeijere



</doc>
<doc id="1656246" url="https://pl.wikipedia.org/wiki?curid=1656246" title="Single numer jeden w roku 2004 (USA)">
Single numer jeden w roku 2004 (USA)

Notowanie "Billboard" Hot 100 przedstawia najlepiej sprzedające się single w Stanach Zjednoczonych. Publikowane jest ono przez magazyn "Billboard", a dane kompletowane są przez Nielsen SoundScan w oparciu o cotygodniowe wyniki sprzedaży cyfrowej oraz fizycznej singli, a także częstotliwość emitowania piosenek na antenach stacji radiowych. W 2004 roku 11 singli uplasowało się na szczycie. Mimo iż 12 piosenek zajęło pozycję 1., utwór "Hey Ya!" OutKast nie jest wliczany, gdyż osiągnął najwyższe miejsce już w 2003 roku.
W 2004 roku trzynastu artystów po raz pierwszy w karierze uplasowało się na szczycie "Billboard" Hot 100, w tym m.in.: Ciara, Jamie Foxx, Lil Jon, Petey Pablo, Pharell i Kanye West. Barrino i Ciara były jedynymi artystkami tego roku, których debiutanckie single zajęły miejsce 1. Cztery utwory Ushera oraz dwa OutKast wspięły się na 1. pozycję listy. W 2004 roku siedem utworów nagranych w kolaboracjach stało się singlami numer jeden, wyrównując tym samym rekord z 2003 roku.
"Yeah!" Ushera był najdłużej utrzymującym się na szczycie listy singlem, pozostając na nim przez dwanaście nieprzerwanych tygodni. "Yeah!" został zastąpiony na czele przez inny utwór artysty, "Burn", który na pozycji 1. utrzymał się przez osiem tygodni. Innymi piosenkami, które spędziły na miejscu 1. kilka tygodni były "Goodies" Ciary i Peteya Pablo (7 tygodni) oraz "My Boo" Ushera i Alicii Keys (6 tygodni).
Usher okazał się najpopularniejszym artystą roku pod względem sukcesu w notowaniach. Jego cztery utwory uplasowały się na szczycie "Billboard" Hot 100: "Yeah!", "Burn", "Confessions Part II" oraz "My Boo". Był on jedynym wykonawcą 2004 roku, który wydał aż cztery hity numer jeden. Złamał on również rekord zespołu The Beatles, którego trzy piosenki zajęły miejsca 1. w Stanach Zjednoczonych w 1964 roku. W sumie jego single spędziły na czele 27 tygodni, a sam artysta pobił rekord 26 tygodni na szczycie ustanowiony w 1940 roku przez Glenn Miller and His Orchestra. "Yeah!" został uznany najpopularniejszym utworem roku i umieszczony na czele listy Top Hot 100 Hits of 2004, podsumowującej cały rok w muzyce.

</doc>
<doc id="1656248" url="https://pl.wikipedia.org/wiki?curid=1656248" title="Ronde van Vlaanderen 2009">
Ronde van Vlaanderen 2009

93. edycja kolarskiego wyścigu Ronde van Vlaanderen odbyła się 5 kwietnia 2009 roku. Wyścig wygrał Belg Stijn Devolder z grupy Quick Step, który powtórzył ubiegłoroczny sukces.
Belg zaatakował na 16 kilometrów przed metą, na słynnym wzniesieniu Grammont. Na mecie zwycięzca wyprzedził o blisko minutę czołową grupę, z której najszybszy był Niemiec Heinrich Haussler przed Belgiem Philippe'em Gilbertem.
Trasa.
Trasa liczyła 259,7 km. Start wyścigu miał miejsce w Brugii, meta znajdowała się w Ninove.

</doc>
<doc id="1656250" url="https://pl.wikipedia.org/wiki?curid=1656250" title="BC Lietuvos Rytas">
BC Lietuvos Rytas



</doc>
<doc id="1656252" url="https://pl.wikipedia.org/wiki?curid=1656252" title="Ludmila Formanová">
Ludmila Formanová

Ludmila Formanová (ur. 2 stycznia 1974), była czeska lekkoatletka – specjalistka od 800 metrów, mistrzyni świata z 1999.
Rekordy życiowe.
Formanová razem z koleżankami z czeskiej reprezentacji ustanowiły w 1997 do dziś aktualny halowy rekord kraju w sztafecie 4 × 400 metrów – 3:28,47.

</doc>
<doc id="1656253" url="https://pl.wikipedia.org/wiki?curid=1656253" title="K-forma">
K-forma



</doc>
<doc id="1656256" url="https://pl.wikipedia.org/wiki?curid=1656256" title="Roberta Angelilli">
Roberta Angelilli

Roberta Angelilli (ur. 1 lutego 1965 w Rzymie) – włoska polityk, deputowana do Parlamentu Europejskiego IV, V, VI i VII kadencji.
Życiorys.
Absolwentka nauk politycznych na Uniwersytecie Rzymskim „La Sapienza”. Zaangażowała się w działalność polityczną w ramach postfaszystowskiego Włoskiego Ruchu Socjalnego (MSI). W latach 1993-1996 pełniła funkcję sekretarza Fronte della Gioventù, organizacji młodzieżowej tego ugrupowania. Następnie była przewodniczącą lokalnej Azione Giovani, związanej z Sojuszem Narodowym. Zaangażowała się w działalność organizacji pozarządowej Movimento Comunità, w latach 1985–1992 kierowała stowarzyszeniem ekologicznym Fare Verde.
W 1994, 1999 i 2004 uzyskiwała mandat posłanki do Parlamentu Europejskiego z listy Sojuszu Narodowego (współtworzącego w 2009 w Lud Wolności). W VI kadencji PE zasiadała m.in. w Komisji Praw Kobiet i Równouprawnienia oraz w Komisji Wolności Obywatelskich, Sprawiedliwości i Spraw Wewnętrznych, a także delegacjach Unii Europejskiej do spraw stosunków z Afganistanem i z państwami rejonu Zatoki Perskiej. W 2009 skutecznie ubiegała się o reelekcję z listy PdL. W 2013 przystąpiła do partii Nowa Centroprawica. Później związana z ugrupowaniami Identità e Azione oraz Bracia Włosi.

</doc>
<doc id="1656257" url="https://pl.wikipedia.org/wiki?curid=1656257" title="Order Tomasza Garrigue Masaryka">
Order Tomasza Garrigue Masaryka



</doc>
<doc id="1656259" url="https://pl.wikipedia.org/wiki?curid=1656259" title="Bierzwnik (jezioro)">
Bierzwnik (jezioro)

Bierzwnik – jezioro na Pojezierzu Dobiegniewskim, położone w województwie zachodniopomorskim, w powiecie choszczeńskim, w gminie Bierzwnik, w obrębie Lasów Bierzwnickich. 
Morfologia.
Powierzchnia jeziora wynosi 202,93 ha. Jezioro ma wydłużony kształt i posiada liczne zatoki. Jego maksymalna długość wynosi 5815 m, a maksymalna szerokość 900 m. Długość linii brzegowej misy jeziora wynosi 13 150 m. Bierzwnik ma średnią głębokość równą 5,4 m, a maksymalna głębokość wynosi 12,4 m. Bierzwnik jest położony w zlewni rzeki Mierzęckiej Strugi na wysokości 69,0 m n.p.m. W środkowej części akwenu znajduje się wyspa, która jest porośnięta starodrzewiem sosnowo-dębowym. W celu jego ochrony w 1977 roku został na niej utworzony rezerwat przyrody Wyspa na Jeziorze Bierzwnik.
Czystość wód.
W 2001 roku miało miejsce badanie jakości wód w Bierzwniku, gdzie stwierdzono II klasę czystości wód przy II kategorii podatności na biodegradację. W roku 2011 badane elementy biologiczne (Indeks Fitoplanktonowy dla Polskich Jezior, Makrofitowy Indeks Stanu Ekologicznego, wskaźnik okrzemkowy IOJ) oceny osiągnęły I klasę, ale ze względu na klasyfikację warunków tlenowych stan ekologiczny wód jeziora początkowo oceniono jako dobry (II klasa), następnie jednak podniesiono ocenę do stanu bardzo dobrego (I klasa). Również stan chemiczny wód jezioro oceniono jako dobry. 
Otoczenie.
Na południowym brzegu jeziora leży kolonia Ostromęcko, przez które przechodzi droga lokalna. Ok. 2 km na wschód od jeziora znajduje się wieś Bierzwnik.

</doc>
<doc id="1656260" url="https://pl.wikipedia.org/wiki?curid=1656260" title="Crax blumenbachii">
Crax blumenbachii



</doc>
<doc id="1656261" url="https://pl.wikipedia.org/wiki?curid=1656261" title="Biblioteka Współczesnych Filozofów">
Biblioteka Współczesnych Filozofów

Biblioteka Współczesnych Filozofów – seria wydawnicza Polskiego Wydawnictwa Naukowego założona w 1986 roku. W założeniu ma prezentować dzieła, które nie należą jeszcze do klasyki w sensie ścisłym, ale wywarły duży wpływ na rozwój myśli filozoficznej. Przyjęto, że do serii kwalifikują się dzieła autorów, którzy żyją lub zmarli nie wcześniej niż 1 września 1939 roku. 

</doc>
<doc id="1656263" url="https://pl.wikipedia.org/wiki?curid=1656263" title="Pizzo di Coca">
Pizzo di Coca

Pizzo di Coca – szczyt w Lombardii o wysokości 3050 m n.p.m., w północnych Włoszech, w Alpach Bergamskich. Jest najwyższym szczytem Alp Bergamskich oraz prowincji Bergamo.

</doc>
<doc id="1656266" url="https://pl.wikipedia.org/wiki?curid=1656266" title="Prorastomidae">
Prorastomidae

Prorastomidae – rodzina ssaków z rzędu brzegowców (Sirenia). Obejmuje najwcześniejszych i najbardziej bazalnych znanych przedstawicieli tego rzędu. Skamieniałości Prorastomidae znane są z osadów datowanych na środkowy eocen. Były to stosunkowo niewielkie zwierzęta, przypominające paleoceńskie i eoceńskie prakopytne. Prowadziły w większości lądowy tryb życia – na co wskazuje budowa stawu biodrowo-krzyżowego – jednak wykazywały już pewne przystosowania do życia w wodzie, takie jak cofnięcie nozdrzy. Synapomorfie Prorastomidae obejmują poziomo spłaszczoną czaszkę i żuchwę, dobrze wykształcone tylne kończyny oraz otwór gębowy znajdujący się z przodu czaszki, a nie na jej spodniej stronie, jak u bardziej zaawansowanych syren. Do Prorastomidae należą rodzaje "Prorastomus" i "Pezosiren" oraz nieopisany naukowo rodzaj syreny z datowanych na wczesny lub środkowy eocen osadów formacji Chapelton na Jamajce. Według badań Daryla Domninga z 1994 roku Prorastomidae są grupą parafiletyczną.

</doc>
<doc id="1656270" url="https://pl.wikipedia.org/wiki?curid=1656270" title="Joannes Gijsen">
Joannes Gijsen

Joannes Baptist Matthijs Gijsen (ur. 7 października 1932 w Oeffelt, zm. 24 czerwca 2013 w Sittard) – holenderski duchowny katolicki, biskup Reykyavíku w latach 1996-2007.
Święcenia kapłańskie przyjął 6 kwietnia 1957 roku. 20 stycznia 1972 roku został ustanowiony biskupem Roermondu. Święcenia biskupie przyjął 13 lutego 1972 roku z rąk Pawła VI. Współkonsekratorami byli kardynałowie Bernard Alfrink i William Conway. Urząd pełnił do 23 stycznia 1993 roku.
24 maja 1996 roku został przez Jana Pawła II mianowany biskupem Reykyavíku. Funkcję tę sprawował do 30 października 2007 roku. Zgodnie z kanonem 401 § 1 kodeksu prawa kanonicznego po ukończeniu 75 lat złożył na ręce Benedykta XVI rezygnację z pełnienia urzędu.

</doc>
<doc id="1656271" url="https://pl.wikipedia.org/wiki?curid=1656271" title="Brodziec paczulka">
Brodziec paczulka

Brodziec paczulka, paczulka wonna, paczulka ("Pogostemon cablin") – gatunek rośliny z rodziny jasnotowatych. Nazwa "paczuli" pochodzi z języka tamilskiego, od பச்சை "paććai" (zielony) i இலை "ilai" (liść). Paczuli pochodzi z tropikalnego obszaru Azji (od Filipin poprzez Archipelag Malajski i Półwysep Indochiński po Indie). Gatunek uprawiany jest poza tym na Karaibach i w zachodniej Afryce. W klimacie umiarkowanym uprawiany bywa w szklarniach.
Znaczenie w hinduizmie.
Paczulka według ruchu Hare Kryszna jest zamieszkiwana przez Krysznę.

</doc>
<doc id="1656273" url="https://pl.wikipedia.org/wiki?curid=1656273" title="H. Robert Horvitz">
H. Robert Horvitz



</doc>
<doc id="1656274" url="https://pl.wikipedia.org/wiki?curid=1656274" title="Pizzo dei Tre Signori">
Pizzo dei Tre Signori

Pizzo Tre Signori to szczyt w Alpach Bergamskich, w północnych Włoszech. 
Nazwa wywodzi się od historycznej granicy, którą wyznaczał szczyt. Spotykały się tu granice Księstwa Mediolanu, Republiki Weneckiej i szwajcarskiego kantonu Grzyonii.

</doc>
<doc id="1656275" url="https://pl.wikipedia.org/wiki?curid=1656275" title="Ruch wirowy Ziemi">
Ruch wirowy Ziemi



</doc>
<doc id="1656279" url="https://pl.wikipedia.org/wiki?curid=1656279" title="Grigna">
Grigna

Grigna (lub Grignone albo Grigna settentrionale) to szczyt w prowincji Lecco, w Lombardii, w północnych Włoszech. Należy do grupy Alp Bergamskich, niedaleko leży miasto Lecco.

</doc>
<doc id="1656280" url="https://pl.wikipedia.org/wiki?curid=1656280" title="Bank Spółdzielczy Rzemiosła w Radomiu">
Bank Spółdzielczy Rzemiosła w Radomiu

Bank Spółdzielczy Rzemiosła w Radomiu - bank spółdzielczy, bank uniwersalny z siedzibą w Radomiu. 
Powstał w 1958 roku. Specjalizuje się w obsłudze klientów indywidualnych oraz małych i średnich przedsiębiorstwo.
Bank zrzeszony jest w Banku Polskiej Spółdzielczości.

</doc>
<doc id="1656300" url="https://pl.wikipedia.org/wiki?curid=1656300" title="Bardotka">
Bardotka



</doc>
<doc id="1656301" url="https://pl.wikipedia.org/wiki?curid=1656301" title="Push up">
Push up



</doc>
<doc id="1656302" url="https://pl.wikipedia.org/wiki?curid=1656302" title="Monte Resegone">
Monte Resegone

Monte Resegone lub Resegone di Lecco czasem zwana we Włoszech Monte Serrada - góra w Alpach Bergamskich. W pobliżu znajduje się miasto Lecco oraz jezioro Como. Najwyższy z wierzchołków to Punta Cermenati, który sięga 1875 m i góruje nad doliną, położoną blisko 1500 m poniżej.

</doc>
<doc id="1656305" url="https://pl.wikipedia.org/wiki?curid=1656305" title="Marco Cappato">
Marco Cappato

Marco Cappato (ur. 25 maja 1971 w Mediolanie) – włoski polityk, poseł do Parlamentu Europejskiego.
Życiorys.
W 1994 ukończył studia z zakresu ekonomii na Uniwersytecie Bocconi. Krótko pozostawał zatrudniony w przedsiębiorstwie przemysłowym. W drugiej połowie lat 90. pracował w grupie radykalnej PE.
W tym okresie zaangażował się w działalność Transnarodowej Partii Radykalnej, pozarządowej organizacji upowszechniającej idee pacyfistyczne i libertariańskie. Od 1996 do 1997 pełnił funkcję przedstawiciela tej formacji przy Organizacji Narodów Zjednoczonych. Był także sekretarzem krajowym Klubu Reformatorów Marca Pannelli.
W 1999 uzyskał mandat posła do Parlamentu Europejskiego z ramienia organizowanej przez środowisko radykałów Listy Emmy Bonino. Wkrótce został jednym z liderów zarejestrowanego ugrupowania pod nazwą Włoscy Radykałowie. W 2004 bez powodzenia ubiegał się o reelekcję. Brał udział w tworzeniu koalicji z Włoskimi Demokratycznymi Socjalistami, bloku Róża w Pięści. W wyborach krajowych w 2006 z tej listy wybrano go do Izby Deputowanych XV kadencji. Po kilku dniach zrezygnował z zasiadania w parlamencie w związku z powtórnym objęciem mandatu europosła, zwolnionego przez Emmę Bonino. W PE zasiadał do 2009.
Znany z organizowania akcji społecznych m.in. na rzecz wolności badań naukowych, a także przejawów tzw. obywatelskiego nieposłuszeństwa. W 2002 tymczasowo aresztowano w Wielkiej Brytanii za posiadanie narkotyków (w ramach zaplanowanego protestu przeciw prawom prohibicyjnym w tym zakresie). W 2007 został zatrzymany w Moskwie podczas manifestacji przeciwników decyzji mera Jurija Łużkowa zakazującej organizowania parad mniejszości seksualnych.
Pod koniec 2016 został poproszony przez Włocha Fabiana Antonianiego (występującego jako DJ Fabo), sparaliżowanego i niewidomego po wypadku samochodowym z 2014, o pomoc w uzyskaniu wspomaganego samobójstwa w Szwajcarii. DJ Fabo zmarł w lutym 2017 po tym, jak polityk zawiózł go do kliniki, w której przeprowadzono zabieg. Marco Cappato zgłosił się po powrocie do Włoch na policję, zarzucono mu przestępstwo udzielenia pomocy w popełnieniu samobójstwa. Postępowanie karne w 2019 zakończyło się wyrokiem uniewinniającym.

</doc>
<doc id="1656306" url="https://pl.wikipedia.org/wiki?curid=1656306" title="Antoni Borowski (burmistrz)">
Antoni Borowski (burmistrz)

Antoni Borowski (ur. 23 października 1904 w Starej Otoczni, zm. 26 kwietnia 1956 w Warszawie) – polski samorządowiec.
Życiorys.
Syn Józefa i Franciszki z Sobolewskich. Mąż Heleny ze Stokowskich, ojciec Janusza, Irmy (żona Bohdana Kowalskiego) i Aleksandra. Dziadek Mariusza Kowalskiego.
W latach 1935-1942 sekretarz gminy Stok Ruski z siedzibą w Mordach (powiat siedlecki). W czasie okupacji niemieckiej członek ZWZ i AK. W związku z konspiracyjną działalnością aresztowany w 1942 przez Gestapo, osadzony na warszawskim Pawiaku, a następnie więziony w niemieckich obozach koncentracyjnych Auschwitz-Birkenau (numer obozowy: 156065) i Buchenwald. Po wyzwoleniu zatrudniony przez amerykańskie władze okupacyjne w Niemczech.
Po powrocie do kraju we wrześniu roku 1945 organizował polską administrację na Ziemiach Zachodnich. Pełnił m.in. funkcje burmistrza Jastrowia (1945-1946) i Wałcza (1946-1947). Z uwagi na stan zdrowia zamieszkał w Bystrzycy Kłodzkiej, gdzie pracował w administracji miejskiej. W 1950 odwołany z zajmowanego stanowiska z przyczyn politycznych.
Ostatnie lata życia spędził w Warszawie, gdzie pracował w Centrali Handlowej Motozbyt. Od 1954 na rencie zdrowotnej. Pochowany na cmentarzu Bródnowskim w Warszawie (kwatera 71D-4-15).

</doc>
<doc id="1656307" url="https://pl.wikipedia.org/wiki?curid=1656307" title="Leszczynka (dopływ Liśnicy)">
Leszczynka (dopływ Liśnicy)

Leszczynka – struga, prawy dopływ Liśnicy o długości 16,84 km i powierzchni zlewni 79,11 km².
Struga płynie w województwie zachodniopomorskim, przepływa przez Modrolas i Bukowo. W wodach strugi żyją pstrągi, pstrągi potokowe, głowacze białopłetwe, strzelby potokowe oraz cierniki. 
Nazwę Leszczynka wprowadzono urzędowo w 1948 roku, zastępując poprzednią niemiecką nazwę strugi – "Hassel Bach Mühlen Bach".

</doc>
<doc id="1656308" url="https://pl.wikipedia.org/wiki?curid=1656308" title="Mihaela Buzarnescu">
Mihaela Buzarnescu



</doc>
<doc id="1656309" url="https://pl.wikipedia.org/wiki?curid=1656309" title="Hittbergen">
Hittbergen

Hittbergen – miejscowość i gmina położona w niemieckim kraju związkowym Dolna Saksonia, w powiecie Lüneburg. Należy do (niem. "Samtgemeinde") gminy zbiorowej Scharnebeck.
Położenie geograficzne.
Hittbergen leży ok. 14 km na północny wschód od Lüneburga i 4 km na południowy wschód od Lauenburg/Elbe. Do Hamburga jest ok. 45 km na zachód.
Od wschodu sąsiaduje z północnymi terenami Bleckede, od południa z gminą Lüdersburg, od zachodu graniczy z gminami Echem i Hohnstorf (Elbe). Na północy poprzez Łabę graniczy z gminą Nostorf wchodzącą w skład urzędu Boizenburg-Land w kraju związkowym Meklemburgia-Pomorze Przednie. Po drugiej, prawej stronie Łaby (naprzeciw Barförde")" leży miejscowość Horst, w której przed zjednoczeniem Niemiec znajdowało się przejście graniczne między ówczesnymi NRD i RFN. 
Teren gminy jest bagnisty, poprzecinany dziesiątkami rowów melioracyjnych.
Dzielnice gminy.
W skład gminy Hittbergen wchodzi dzielnica "Barförde". 
Przez miejscowość Barförde został wytyczony i położony w roku 2011 gazociąg NEL (Norddeutsche Erdgasleitung) stanowiący zachodnią odnoga rosyjsko-niemieckiego gazociągu Nord Stream. W Barförde został gazociąg puszczony pod rzekę Łabę nowoczesną metodą HDD i przeciągnięty pod dnem rzeki do sąsiedniego kraju związkowego Meklemburgia–Pomorze Przednie. Długość przekroczenia pod rzeką i systemem wałów przeciwpowodziowych została ustalona na 1080 m, a średnica przygotowanego otworu wiertniczego wyniosła 1800 mm. Czas instalacji był krótszy niż 9 godzin. Jest to najdłuższa jak dotąd instalacja rurociągu o średnicy 56" metodą HDD w Europie. O ułożonym (niewidocznym teraz) gazociągu informuje tablica pamiątkowa w Barförde przy wjeździe do miejscowości od strony Hittbergen (na ilustracji obok). 
Zabytki.
Istniejący kościół parafialny pw. św. Marcina wzniesiony został w latach 1872–1875. Jednak starszą budowlą jest wiatrak typu holenderskiego z 1807, który powstał na miejscu starego wiatraka zbudowanego jeszcze przed wojną trzydziestoletnią.
Komunikacja.
Do najbliższej autostrady A39 w Lüneburgu jest ok. 12 km. Hittbergen leży 2 km od drogi krajowej B209, tuż pod Lauenburg/Elbe i 4 km od B5. Połączenie z Hamburgiem możliwe jest zarówno przez autostradę A39 oraz przez most na Łabie w Lauenburgu i Geesthacht drogą krajową B5 do autostrady A25. Do osiągnięcia autostrady A25 na w pobliżu Geesthachtu jest ok. 20 km.

</doc>
<doc id="1656313" url="https://pl.wikipedia.org/wiki?curid=1656313" title="Piz Zupó">
Piz Zupó

Piz Zupò to szczyt w Masywie Berniny na granicy Szwajcarii i Włoch. Po Piz Bernina jest drugim co do wysokości szczytem Masywu Berniny. 
Pierwszego wejścia dokonali: Enderlin, Serardi i Badrutt 9 lipca 1863 r. 

</doc>
<doc id="1656316" url="https://pl.wikipedia.org/wiki?curid=1656316" title="Miguel Ángel Sancho">
Miguel Ángel Sancho

Miguel Ángel Sancho (ur. 24 kwietnia 1990 w Walencji) – hiszpański lekkoatleta specjalizujący się w skoku wzwyż.
W 2007 zajął, w czeskiej Ostrawie, czwarte miejsce w mistrzostwach świata kadetów oraz zdobył srebrny medal olimpijskiego festiwalu młodzieży Europy. Brązowy medalista mistrzostw świata juniorów w 2008. Uczestnik halowych mistrzostw Europy w Turynie (2009) – z wynikiem 2,22 nie udało mu się awansować do finału. Brązowy medalista mistrzostw Europy do lat 23 z 2011. 
Medalista mistrzostw kraju w kategoriach kadetów, juniorów, młodzieżowców oraz seniorów. Reprezentował swój kraj w meczach międzypaństwowych juniorów, a także ustanawiał rekordy Hiszpanii w tej kategorii wiekowej.

</doc>
<doc id="1656319" url="https://pl.wikipedia.org/wiki?curid=1656319" title="Przytoczno (Równina Drawska)">
Przytoczno (Równina Drawska)

Przytoczno (także "Wielkie Wyrwy") – jezioro na Równinie Drawskiej, położone w województwie zachodniopomorskim, w powiecie choszczeńskim, w gminie Bierzwnik, w Puszczy Drawskiej. 
Powierzchnia jeziora wynosi 221,78 ha. Długość linii brzegowej misy jeziora wynosi 16 000 m. Przytoczno ma średnią głębokość równą 4,8 m, a maksymalna głębokość wynosi 12,5 m. Jezioro jest położone na wysokości 72,3 m n.p.m. w zlewni Mierzęckiej Strugi.
W 1997 roku miało miejsce badanie jakości wód w Przytocznie, gdzie stwierdzono III klasę czystości wód przy III kategorii podatności na biodegradację.
Dno Przytoczna jest w wielu miejscach łagodnie opadające, twarde i piaszczyste, bez roślinności dennej. W jego północnej części znajduje się piaszczysta płycizna łącząca dwa półwyspy, a podczas suszy i obniżenia poziomu wody można wędrować w niektórych miejscach po dnie jeziora.
Jezioro charakteryzuje się kilka dużych półwyspów wychodzących w głąb jeziora. Z pobliskiej wsi Łasko prowadzi droga lokalna do miejsca biwakowego. Na północ od pola biwakowego znajduje się półwysep, na którym utworzono rezerwat ścisły „Łasko”. Rezerwat o powierzchni 16,98 ha stanowił kiedyś kolonię lęgową czapli siwej.

</doc>
<doc id="1656320" url="https://pl.wikipedia.org/wiki?curid=1656320" title="Piz Roseg">
Piz Roseg

Piz Roseg to góra w łańcuchu Massiccio del Bernina (Berninagruppe) w Szwajcarii. 
Góra ma dwa szczyty:
Jest jeszcze jeden szczyt na północno-wschodnim krańcu, na granicy z Włochami - "Roseg Pitschen" (3868 m). 
Schneekuppe zdobyli po raz pierwszy: F. T. Bircham, Peter Jenny i Alexander Fleury 31 sierpnia 1863 r. Wyższy szczyt zdobyto dwa lata później, dokonali tego: A. W. Moore, Horace Walker i Jakob Anderegg 28 czerwca 1865 r.
Piz Roseg oddzielony jest od sąsiadującego z nim szczytu Piz Scerscen przez przełęcz Porta da Roseg (3522 m), zwaną też Güssfeldtsattel. 

</doc>
<doc id="1656321" url="https://pl.wikipedia.org/wiki?curid=1656321" title="Boże, chroń cara">
Boże, chroń cara



</doc>
<doc id="1656324" url="https://pl.wikipedia.org/wiki?curid=1656324" title="Nancy Drew i tajemnice Hollywood">
Nancy Drew i tajemnice Hollywood

Nancy Drew i tajemnice Hollywood – amerykański film familijny, kryminał w reżyserii Andrew Fleminga z 2007 roku.
Fabuła.
Nancy Drew jest detektywem amatorem, dziewczyna wyjeżdża z ojcem do Los Angeles i odkrywa nieznane dowody w sprawie nierozwiązanej od lat zagadki śmierci gwiazdy filmowej.

</doc>
<doc id="1656325" url="https://pl.wikipedia.org/wiki?curid=1656325" title="Przytoczno">
Przytoczno

3 jeziora w Polsce:

</doc>
<doc id="1656326" url="https://pl.wikipedia.org/wiki?curid=1656326" title="Awangard Kursk">
Awangard Kursk

Awangard Kursk (ros. Футбольный Клуб «Авангард» Курск, "Futbolnyj Kłub "Awangard" Kursk") – rosyjski klub piłkarski z siedzibą w Kursku.
Historia.
Chronologia nazw:
Piłkarska drużyna Trudowyje Riezierwy została założona w 1958 w mieście Kursk, chociaż wcześniej miasto reprezentowała drużyna najpierw Dinamo Kursk (w 1937 i 1938 w Pucharze ZSRR), a potem Spartak Kursk (w 1946 w Trzeciej Grupie).
W 1958 zespół debiutował w Klasie B, grupie 1 Mistrzostw ZSRR, w której występował 5 sezonów. Następnie spadł do Drugiej Ligi, w której występował do 1989, z wyjątkiem 1970, kiedy to zmagał się w niższej lidze.
Od 1973 klub nazywał się Awangard Kursk.
W 1990 i 1991 występował w Drugiej Niższej Lidze.
W Mistrzostwach Rosji klub startował w Drugiej Lidze, w której występował dwa sezony, a od 1994 występował w Trzeciej Lidze.
W 1995 klub zajął pierwsze miejsce w Trzeciej lidze i zdobył awans do Drugiej Ligi. W 2004 zajął drugie miejsce w swojej grupie i awansował do Pierwszej Dywizji, w której występował trzy sezony.
Obecnie klub gra w Pierwyj diwizion.

</doc>
<doc id="1656327" url="https://pl.wikipedia.org/wiki?curid=1656327" title="Mistrzostwa Europy w saneczkarstwie">
Mistrzostwa Europy w saneczkarstwie

Mistrzostwa Europy w saneczkarstwie zostały rozegrane po raz pierwszy w 1914 roku w niemieckim Reichenbergu (dzisiejszy czeski Liberec). W latach 1914-1934 mistrzostwa były rozgrywane pod auspicjami Międzynarodowej Federacji Sportów Saneczkarskich (ISVV), a w latach 1935-1956 pod auspicjami Międzynarodowej Federacji Bobsleja i Toboganu (FIBT). Od 1962 mistrzostwa organizuje Międzynarodowa Federacja Saneczkowa (FIL). W latach 1980-2012 mistrzostwa rozgrywano w cyklu dwuletnim. Obecnie odbywają się corocznie.
W premierowych zawodach rozegrano tylko dwie konkurencje: jedynki oraz dwójki mężczyzn (był to jedyny w przypadek, aby na imprezie rangi mistrzostw świata, Europy czy igrzysk olimpijskich nie wystartowały kobiety). Jedynki kobiet weszły w skład mistrzostw w 1928. Od 1988 organizowane są zawody drużynowe.
Dotychczas zawody o mistrzostwa Starego Kontynentu anulowano jedenaście razy. Działo się to w latach 1957-1961, 1963-1966 oraz 1968-1969.
W 1935 jedyny raz organizatorem mistrzostw była Polska, a dokładniej Krynica-Zdrój. W 1928 mistrzostwa zorganizowano w niemieckim Schreiberhau (dzisiejsza Szklarska Poręba).
Dotychczas w klasyfikacji medalowej prowadzą Niemcy, którzy zdobyli 55 medali złotych. Na drugim miejscu plasuje się NRD z 30 medalami złotymi, a na trzecim Austria.
Polska znajduje się na jedenastym miejscu, mając na koncie jeden złoty, dwa srebrne i dziesięć brązowych medali.
Drużynowe.
W latach 1988-1998 drużyny składały się z sześciu zawodników, od 2000 w skład zespołu wchodzi czterech zawodników

</doc>
<doc id="1656329" url="https://pl.wikipedia.org/wiki?curid=1656329" title="Wielkie Wyrwy">
Wielkie Wyrwy



</doc>
<doc id="1656330" url="https://pl.wikipedia.org/wiki?curid=1656330" title="Dzmitryj Astrouski">
Dzmitryj Astrouski

Dzmitryj Astrouski, biał. Дзмітрый Астроўскі (ur. 5 czerwca 1989) – białoruski lekkoatleta specjalizujący się w skoku w dal.
9 lipca 2008 wywalczył w Bydgoszczy tytuł wicemistrza świata juniorów w skoku w dal (wynik: 7,64) przegrywając tylko z reprezentantem USA Marquisem Goodwinem. Rekord życiowy: na stadionie 7,82 (31 maja 2008, Brześć); w hali 7,72 (14 marca 2009, Peania).

</doc>
<doc id="1656333" url="https://pl.wikipedia.org/wiki?curid=1656333" title="Jak Oni śpiewają">
Jak Oni śpiewają



</doc>
<doc id="1656336" url="https://pl.wikipedia.org/wiki?curid=1656336" title="Młodojewo (gmina)">
Młodojewo (gmina)

Młodojewo – dawna gmina wiejska istniejąca do 1954 roku w woj. łódzkim i poznańskim. Nazwa gminy pochodzi od wsi Młodojewo, lecz siedzibą władz gminy było Marcewo.
W okresie międzywojennym gmina Młodojewo należała do (utworzonego w 1919 roku) powiatu słupeckiego w woj. łódzkim. W związku ze zlikwidowaniem powiatu słupeckiego z dniem 1 kwietnia 1932 roku gmina weszła w skład powiatu konińskiego w tymże województwie. 1 kwietnia 1938 roku gminę wraz z całym powiatem konińskim przeniesiono do woj. poznańskiego.
Po wojnie gmina zachowała przynależność administracyjną. Według stanu z dnia 1 lipca 1952 roku gmina składała się z 14 gromad: Drążna, Kochowo, Kochowo Parcele, Korwin, Koszuty, Koszuty Parcele, Marcewek, Marcewo, Młodojewo, Niezgoda, Piotrowice, Rozalin, Stara Olszyna i Szyszłowo.
Jednostka została zniesiona 29 września 1954 roku wraz z reformą wprowadzającą gromady w miejsce gmin. Po reaktywowaniu gmin z dniem 1 stycznia 1973 roku gminy Młodojewo nie przywrócono, a jej dawny obszar wszedł głównie w skład nowej gminy Słupca w powiecie słupeckim tymże województwie

</doc>
<doc id="1656337" url="https://pl.wikipedia.org/wiki?curid=1656337" title="Gran Zebrú">
Gran Zebrú

Gran Zebrú (po niem. Königspitze) to drugi pod względem wysokości szczyt w masywie Ortleru.
Pierwszego wejścia dokonali Tuckett, Buxton i Biner 3 sierpnia 1864 r.

</doc>
<doc id="1656348" url="https://pl.wikipedia.org/wiki?curid=1656348" title="Trąbczyn (gmina)">
Trąbczyn (gmina)

Trąbczyn – dawna gmina wiejska istniejąca do 1954 roku w woj. łódzkim i poznańskim. Nazwa gminy pochodzi od wsi Trąbczyn, lecz siedzibą władz gminy była Grabina.
W okresie międzywojennym gmina Trąbczyn należała do (utworzonego w 1919 roku) powiatu słupeckiego w woj. łódzkim. W związku ze zlikwidowaniem powiatu słupeckiego z dniem 1 kwietnia 1932 roku gmina weszła w skład powiatu konińskiego w tymże województwie. 1 kwietnia 1938 roku gminę wraz z całym powiatem konińskim przeniesiono do woj. poznańskiego.
Po wojnie gmina zachowała przynależność administracyjną. Według stanu z dnia 1 lipca 1952 roku gmina składała się z 18 gromad: Adamierz, Bukowe, Huta Łukomska, Imielno, Koszelewska Łąka, Łazińska Kolonia, Łazy, Łomów, Michalinów, Myszakówek, Nowawieś, Osiny, Stanisławów, Szetlewek, Trąbczyn, Trąbczyn B., Trąbczyn D. i Trąbczyn Dworski.
Jednostka została zniesiona 29 września 1954 roku wraz z reformą wprowadzającą gromady w miejsce gmin. Po reaktywowaniu gmin z dniem 1 stycznia 1973 roku gminy Trąbczyn nie przywrócono, a jej dawny obszar wszedł głównie w skład nowej gminy Zagórów w powiecie słupeckim tymże województwie

</doc>
<doc id="1656350" url="https://pl.wikipedia.org/wiki?curid=1656350" title="Osiedle Jagiellońskie (Poznań)">
Osiedle Jagiellońskie (Poznań)

Osiedle Jagiellońskie – osiedle mieszkaniowe leżące w dwóch jednostkach obszarowych Systemu Informacji Miejskiej (SIM) Osiedle Jagiellońskie i Osiedle Powstań Narodowych, należących do większej jednostki obszarowej SIM Rataje, na terenie jednostki pomocniczej miasta Osiedle Rataje. 
Struktura i historia.
Zabudowę osiedla stanowią dwadzieścia cztery budynki wielorodzinne pięciokondygnacyjne posiadającymi dwie, pięć, sześć lub siediem klatek schodowych i jeden wysokościowiec osiemnastokondygnacyjny. Na osiedlu przy ulicy Piłsudskiego 2 stoi również bamberski dom Rothów. Pierwsze budynki mieszkalne osiedla oddano do użytku w 1969. Osiedle graniczy z osiedlami: Oświecenia, Powstań Narodowych, Rzeczypospolitej i Piastowskim.
Ulice.
Granice osiedla wyznaczają następujące ulice:
Na obszarze osiedla mieszczą się ulice:
Gastronomia.
Na osiedlu działają dwa lokale gastronomiczne (bar i pizzeria).
Kultura.
Dom Kultury "Jagiellonka", os. Jagiellońskie nr 120, w którym istniało do początku lat dziewięćdziesiątych kino o tej samej nazwie.
Sztuka.
Na osiedlu znajduje się pomnik stulecia Polskiego Związku Wędkarskiego i dwie rzeźby plenerowe. Pierwsza z nich, „Pokój”, stoi blisko bloku o nr 35-41 i wyrzeźbiona została przez Czesława Woźniaka w roku 1974. Druga z nich, „W przestrzeni”, autorstwa Anny Krzymańskiej znajduje się przed blokiem o nr 62-66.
Komunikacja.
Osiedle Jagiellońskie posiada połączenie komunikacyjne MPK autobusowe: 152, 162, 166, 181, 196 i 212 oraz 222 (przystanek "Piłsudskiego" na ulicy Piłsudskiego), 174, 184, 211, 212, 221, 222 (przystanek "Rondo Rataje" na ulicy Zamenhofa), 174, 184, 211, 221 (przystanek "Wioślarska" na tej samej ulicy), 174, 184, 211, 221 (przystanek "Osiedle Piastowskie" również na tej samej ulicy), 220, 231 (przystanek "Osiedle Jagiellońskie" na ulicy Bolesława Krzywoustego) oraz tramwajowe linii: 7, 9, 12, 13, (przystanki "Rondo Rataje", "Wioślarska" i "Osiedle Piastowskie").

</doc>
<doc id="1656351" url="https://pl.wikipedia.org/wiki?curid=1656351" title="Cevedale">
Cevedale

Cevedale (, ) – wybitny, dwuwierzchołkowy (ewentualnie trzywierzchołkowy) szczyt w Masywie Ortleru, w Alpach Retyckich. Ma wysokość 3769 metrów i jest jednym z najwyższych szczytów Tyrolu. 
Topografia.
"Monte Cevedale" położony jest w wybitnej grani, na południe od głównego wierzchołka Ortleru. "Cevedale" usytuowany jest ponad trzema otaczającymi go dolinami. Dolina Val Cedec, stanowiąca odgałęzienie Val Furva położona jest na zachód od szczytu. Dolina Martelltal położona jest na północny wschód od szczytu. Dolina Val de la Mare, stanowiąca odgałęzienie doliny Val di Péio położona jest na południowy wschód od szczytu. 
Na wierzchołku "Cevedale" zbiegają się granice trzech prowincji: Południowego Tyrolu - (od 1918 roku pod administracją włoską), Trydentu - (od 1918 roku pod administracją włoską) i Sondrio (Włochy). Do 1918 roku przez wierzchołek "Cevedale" przebiegała granica państwowa austriacko-włoska. 
"Cevedale" jest trzecim co do wysokości szczytem Masywu Ortleru, po Ortlerze i Gran Zebrú, a także piątym co do wysokości w Tyrolu, po Ortlerze, Gran Zebrú, Grosssglocknerze i Wildspitze. 
"Monte Cevedale" posiada dwa, a ściślej mówiąc trzy wierzchołki, z których dwa są wybitne. Najwyższy wierzchołek, "Monte Cevedale" (niem. "Züffalspitze"), (3769 m) uważany jest za główny. Wybitny wierzchołek środkowy zwany "Cevedale II" (niem. "Südliche Züffalspitze"), (3757 m), nieco niższy od głównego jest oddzielony od niego wyraźną przełęczą. Niewybitny wierzchołek północny "Nordliche Züffalspitze" ma wysokość 3700 m. Dwa wyższe wierzchołki "Cevedale", z wyraźną przęłeczą między nimi nadają szczytowi charakterystyczny, z daleka rozpoznawalny kształt. 
Geologia.
"Monte Cevedale" zbudowany jest ze skał metamorficznych - głównie z fyllitów kwarcytowych. Geologiczna przynależność "Cevedale" i całego Masywu Ortleru do Wschodnich Alp Centralnych lub Południowych Alp Wapiennych jest sprawą dyskusyjną. Ponieważ cały masyw położony jest na północ od Bruzdy Peryadriatyckiej należy go zliczyć raczej do Wschodnich Alp Centralnych. 
Wszystkie wierzchołki "Cevedale" pokryte są rozległym lodowcem, obejmującym również wyższe partie stoków.
Turystyka.
"Cevedale" jest niezbyt trudno dostępnym szczytem. Pierwszego wejścia dokonali: znany pionier alpinizmu Julius Payer oraz J. Pinggera i J. Reinstadler, 7 września 1865 roku. 
Punktem wyjścia dla wejścia na szczyt jest schronisko Rigugio Casati, położone na grani, na północ od szczytu. Jest ono dostępne łatwą ścieżką z Val Cedec (2 h), truniejszą, często pokrytą śniegiem i lodem ścieżką z miejscowości Innersulden, skąd można podjechać kolejką linową do wysokości ok. 2600 m (od stacji kolejki 2:30 - 3:30 h), lub też znacznie dłuższą i bardziej skomplikowaną orientacyjnie drogą z Marteltal (4 - 5 h). Najłatwiejsza droga wejściowa ("via normale") prowadzi od schroniska Casati cały czas po lodowcu, początkowo rozległą, wypłaszczoną granią, później ukosem w prawo bardziej stromą flanką głównego wierzchołka. Wejście trwa 2 - 2:30 h, zejście 1:30 - 2 h. Wymagany sprzęt: czekan, raki, lina. 
Bardziej ambitnymi lecz znacznie trudniejszymi drogami są: wejście wprost od schroniska Züffalhütte w dolinie Martelltal (6 h), a także trawersowanie długiej, wysoko położonej lodowej grani: Rifugio Casati - "Cevedale" - Palon de la Mare - Monte Vioz - Pizzo San Mateo - Punta Tresero (2 - 3 dni). 

</doc>
<doc id="1656358" url="https://pl.wikipedia.org/wiki?curid=1656358" title="A, B, C, ZH">
A, B, C, ZH

A, B, C, Zh – albański film dokumentalny z roku 1971 w reżyserii Xhanfise Keko.
Jeden z pierwszych albańskich filmów dokumentalnych, w którym głównym bohaterem jest dziecko. Znana z realizacji filmów dla widowni dziecięcej Xhanfise Keko obserwuje z kamerą grupę pierwszoklasistów ze stołecznej szkoły podstawowej im. Konferencji w Peze. Film rozpoczyna scena nauki pisania liter, kończy – wspólna wycieczka dzieci i lekcja na łonie natury.

</doc>
<doc id="1656359" url="https://pl.wikipedia.org/wiki?curid=1656359" title="Szymanowice (gmina)">
Szymanowice (gmina)

Szymanowice (od 1973 "Gizałki") – dawna gmina wiejska istniejąca do 1954 roku w woj. łódzkim i poznańskim. Nazwa gminy pochodzi od wsi Szymanowice, lecz siedzibą władz gminy były Wierzchy.
W okresie międzywojennym gmina Szymanowice należała do (utworzonego w 1919 roku) powiatu słupeckiego w woj. łódzkim. W związku ze zlikwidowaniem powiatu słupeckiego z dniem 1 kwietnia 1932 roku gmina weszła w skład powiatu konińskiego w tymże województwie. 1 kwietnia 1938 roku gminę wraz z całym powiatem konińskim przeniesiono do woj. poznańskiego.
Po wojnie gmina przejściowo zachowała przynależność administracyjną, lecz już 1 lipca 1948 roku została przyłączona do powiatu jarocińskiego w tymże województwie. Według stanu z dnia 1 lipca 1952 roku gmina składała się z 15 gromad: Czołnochów, Gizałki, Gizałki Las, Leszczyca, Obory, Ostrowska Kolonia, Ruda Wieczyńska, Studzienka, Szymanowice, Świerczyna, Tomice, Tomice-Las, Toporów Nowy, Wierzchy i Wronów.
Jednostka została zniesiona 29 września 1954 roku wraz z reformą wprowadzającą gromady w miejsce gmin. Po reaktywowaniu gmin z dniem 1 stycznia 1973 roku gminy Szymanowice nie przywrócono, utworzono natomiast gminę Gizałki w (utworzonym w 1956 roku) powiecie pleszewskim tymże województwie

</doc>
<doc id="1656360" url="https://pl.wikipedia.org/wiki?curid=1656360" title="Aleksey Tovarnov">
Aleksey Tovarnov



</doc>
<doc id="1656362" url="https://pl.wikipedia.org/wiki?curid=1656362" title="Buławka obcięta">
Buławka obcięta

Buławka obcięta ("Clavariadelphus truncatus" Donk) – gatunek grzybów należący do rodziny buławkowatych ("Clavariadelphaceae").
Systematyka i nazewnictwo.
Pozycja w klasyfikacji według Index Fungorum: "Clavariadelphus, Clavariadelphaceae, Gomphales, Phallomycetidae, Agaricomycetes, Agaricomycotina, Basidiomycota, Fungi".
Nazwę polską podali Barbara Gumińska i Władysław Wojewoda w 1983. W polskim piśmiennictwie mykologicznym gatunek ten opisywany był też (przez tych samych autorów) jako buławnik obcięty. Synonimy naukowe:
Morfologia.
Wysokość 5–15 cm, grubość u podstawy 1–2 cm, u góry 3–6 cm. Kształt młodych okazów maczugowaty, powierzchnia gładka. U starszych kształt jeszcze silniej maczugowaty, wierzchołek obcięty, płaski lub płytko wklęsły (jak gdyby lejkowaty) i zazwyczaj rozdarty na brzegu, a powierzchnia podłużnie pomarszczona i mózgowato pofałdowana. Barwa młodych owocników żółtoochrowa, z pomarańczowymi, mięsnoczerwonymi odcieniami, u starszych ciemniejsza – pomarańczowa, na koniec fioletowawa.
Pokrywa całą zewnętrzną powierzchnię owocnika.
U młodych owocników włóknisty i białawy, u starszych watowaty i jasnoochrowy. Po przecięciu zmienia barwę na brązowofioletową. Ma słaby zapach i gorzkawy smak.
Biały. Zarodniki elipsoidalne, bezbarwne, z żółtawymi kroplami, o średnicy 10–13(16) × 5–7(10) µm. Podstawki czasem 2-zarodnikowe.
Występowanie.
Występuje w Ameryce Północnej, Europie oraz Maroku. W Polsce jest rzadki. Do 2021 r. podano jego 18 stanowisk. Znajduje się na "Czerwonej liście roślin i grzybów Polski", w 2006 r. miał status E – gatunek wymierający. Znajduje się na listach gatunków zagrożonych także w Belgii, Anglii, Niemczech, Słowacji. W Polsce w latach 1995–2004 roku objęty był ochroną częściową, w latach 2004–2014 ochroną ścisłą, a od roku 2014 – ponownie ochroną częściową.
Rośnie na ziemi w lasach iglastych, szczególnie w górskich lasach świerkowych na podłożu wapiennym. Owocniki wytwarza od sierpnia do listopada.
Naziemny grzyb mykoryzowy tworzący symbiozę z drzewami iglastymi. Grzyb niejadalny.
Gatunki podobne.
Ze względu na charakterystyczny, obcięty wierzchołek jest to gatunek łatwy do odróżnienia. Jedynie młode owocniki można pomylić z buławką pałeczkowatą ("Clavariadelphus pistillaris") lub buławką spłaszczoną ("Clavariadelphus ligula"). Podobny jest też młody siatkoblaszek maczugowaty ("Gomphus clavatus"), jednak na zewnętrznej powierzchni ma listewkowaty hymenofor.

</doc>
<doc id="1656364" url="https://pl.wikipedia.org/wiki?curid=1656364" title="Ciążeń (gmina)">
Ciążeń (gmina)

Ciążeń – dawna gmina wiejska istniejąca do 1954 roku w woj. łódzkim i poznańskim. Siedzibą władz gminy był Ciążeń.
Za Królestwa Polskiego gmina Ciążeń należała do powiatu słupeckiego w guberni kaliskiej. do gminy przyłączono pozbawiony praw miejskich Lądek.
W okresie międzywojennym gmina Ciążeń należała do (utworzonego w 1919 roku) powiatu słupeckiego w woj. łódzkim. 1 lipca 1923 roku z gminy Ciążeń wyłączono kolonię Wymysłów, którą włączono do Zagórowa. 1 lipca 1925 roku z części obszaru gminy Ciążeń utworzono nową gminę Lądek. W związku ze zlikwidowaniem powiatu słupeckiego 1 kwietnia 1932 roku gmina weszła w skład powiatu konińskiego w województwie łódzkim. 1 kwietnia 1938 roku gminę wraz z całym powiatem konińskim przeniesiono do woj. poznańskiego.
Po wojnie gmina przejściowo zachowała samodzielność administracyjną, lecz już 1 lipca 1948 roku została przyłączona do powiatu wrzesińskiego w województwie poznańskim. 1 lipca 1952 roku gmina składała się z 12 gromad: Borki, Ciążeń, Ciążeń, Ciążeńskie Holendry, Dąbrowa, Dziedzice, Gółkowo, Jaroszyn, Kąty, Kotunia, Policko, Samarzewo i Wierzbocice.
Jednostka została zniesiona 29 września 1954 roku wraz z reformą wprowadzającą gromady w miejsce gmin. Po reaktywowaniu gmin 1 stycznia 1973 roku gminy Ciążeń nie przywrócono, a jej dawny obszar wszedł głównie w skład gmin Lądek i Słupca w powiecie słupeckim w województwie poznańskim.

</doc>
<doc id="1656366" url="https://pl.wikipedia.org/wiki?curid=1656366" title="Ilmień Nowogród Wielki">
Ilmień Nowogród Wielki

Ilmień Nowogród Wielki (ros. Футбольный клуб «Ильмень» Великий Новгород, "Futbolnyj Kłub "Ilmień" Wielikij Nowgorod") – rosyjski klub piłkarski z siedzibą w Nowogrodzie Wielkim.
Historia.
Chronologia nazw:
Piłkarska drużyna Ilmień została założona w 1960 w mieście Nowogród, tak do 1999 roku nazywało się miasto.
W tym że roku zespół debiutował w Klasie B, grupie 1 Mistrzostw ZSRR, w której występował dwa sezony. Następnie spadł i pod nazwą Elektron Nowogród uczestniczył w rozgrywkach lokalnych.
Dopiero w 1969 startował w Drugiej Lidze, w której występował do 1977, z wyjątkiem 1970, kiedy to zmagał się w niższej lidze.
Od 1978 zespół uczestniczył w rozgrywkach lokalnych.
Po rozpadzie ZSRR klub zaprezentował się w 1993 w Mistrzostwach Rosji spośród drużyn amatorskich, w grupie północno-zachodniej, w której zajął 9 miejsce spośród 11 drużyn i więcej nie przystąpił do rozgrywek na poziomie profesjonalnym.

</doc>
<doc id="1656371" url="https://pl.wikipedia.org/wiki?curid=1656371" title="Dłusk (gmina)">
Dłusk (gmina)

Dłusk (od 1973 "Pyzdry") – dawna gmina wiejska istniejąca do 1954 roku w woj. łódzkim i poznańskim. Siedzibą władz gminy był Dłusk.
Przed 1919 gmina Dłusk była najdalej na zachód wysuniętą gminą Królestwa Polskiego. W okresie międzywojennym gmina należała do (utworzonego w 1919 roku) powiatu słupeckiego w woj. łódzkim. Była to najdalej na zachód położona gmina woj. łódzkiego. W związku ze zlikwidowaniem powiatu słupeckiego z dniem 1 kwietnia 1932 roku gmina weszła w skład powiatu konińskiego w tymże województwie. 1 kwietnia 1938 roku gminę wraz z całym powiatem konińskim przeniesiono do woj. poznańskiego.
Po wojnie gmina przejściowo zachowała przynależność administracyjną, lecz już 1 lipca 1948 roku została przyłączona do powiatu wrzesińskiego w tymże województwie. Według stanu z dnia 1 lipca 1952 roku gmina składała się z 16 gromad: Białobrzeg, Ciemierów, Ciemierów Kolonia, Dłusk, Dolne Grądy, Górne Grądy, Ksawerów, Lisewo, Pietrzyków, Pietrzyków Kolonia, Rataje, Ruda Komorska, Tarnowa, Wrąbczynek, Wrąbczynkowskie Holendry i Zapowiednia.
Jednostka została zniesiona 29 września 1954 roku wraz z reformą wprowadzającą gromady w miejsce gmin. Po reaktywowaniu gmin z dniem 1 stycznia 1973 roku gminy Dłusk nie przywrócono, utworzono natomiast jej terytorialny odpowiednik, gminę Pyzdry w powiecie wrzesińskim w województwie poznańskim

</doc>
<doc id="1656374" url="https://pl.wikipedia.org/wiki?curid=1656374" title="IndyCar Series 2009">
IndyCar Series 2009

IndyCar Series 2009 – czternasta edycja najważniejszej serii wyścigowej rozgrywanej pod szyldem IndyCar Series.
Sezon rozpoczął się 5 kwietnia a zakończył 10 października. Tytuł mistrzowski wśród kierowców w sezonie 2009 zdobył Dario Franchitti, wśród zespołów Chip Ganassi Racing, a tytuł najlepszego nowicjusza („Rookie of the Year”) zdobył Raphael Matos.
Wyniki.
  
Klasyfikacja.
  

</doc>
<doc id="1656375" url="https://pl.wikipedia.org/wiki?curid=1656375" title="Crowe">
Crowe



</doc>
<doc id="1656380" url="https://pl.wikipedia.org/wiki?curid=1656380" title="FK Orzeł">
FK Orzeł

FK Orzeł ("Futbołnyj Klub Orioł") - rosyjski klub piłkarski z miasta Orzeł ().
Historia.
Chronologia nazw:
Piłkarska drużyna "Lokomotiw" została założona w 1958 w mieście Orzeł, chociaż wcześniej miasto reprezentowała drużyna "Dinamo Orzeł" (w 1946 w Trzeciej Grupie).
W 1960 zespół debiutował w Klasie B, grupie 1 Mistrzostw ZSRR, w której występował trzy sezony. Następnie spadł do Drugiej Ligi, w której występował do 1989, z wyjątkiem 1970, kiedy to zmagał się w niższej lidze.
Od 1963 klub nazywał się "Spartak", z wyjątkiem lat 1973—1975, kiedy to zmienił nazwę na "Stal Orzeł".
W 1990 i 1991 występował w Drugiej Niższej Lidze.
W Mistrzostwach Rosji klub startował w Drugiej Lidze w 1992. W następnym sezonie już jako FK Orzeł zajął 17 miejsce i spadł do Trzeciej Ligi, w której występował do 1996.
W 1996 klub zajął trzecie miejsce w Trzeciej lidze i zdobył awans do Drugiej Ligi. W 2003 zajął drugie miejsce w swojej grupie i awansował do Pierwszej Dywizji, w której występował trzy sezony.
W 2007 z przyczyn finansowych klub był zmuszony zrezygnować z rozgrywek na poziomie profesjonalnym i jako Spartak Orzeł (od 10 maja 2007 do lutego 2008 jako FK Orzeł) występował w Amatorskiej Lidze.
Od 2008 klub ponownie występuje w Drugiej Dywizji, grupie Centralniej. W lutym 2008 zmienił nazwę na "Rusiczi". 1 sierpnia 2012 roku powrócił do nazwy "FK Orzeł".
Po rundzie jesiennej sezonu 2016/17 wycofał się z rozgrywek Drugiej Dywizji i stracił status klubu profesjonalnego. Drużyna miała przenieść się do LFL (Ligi Amatorskiej) jednak do tego nie doszło. 8 kwietnia 2017 RFS usunął FK Orzeł ze swoich członków, co oznacza że klub de facto przestał istnieć.
Znani piłkarze.
W klubie grali m.in.:

</doc>
<doc id="1656383" url="https://pl.wikipedia.org/wiki?curid=1656383" title="Spartak Orzeł">
Spartak Orzeł



</doc>
<doc id="1656386" url="https://pl.wikipedia.org/wiki?curid=1656386" title="Gnejusz Korneliusz Lentulus Augur">
Gnejusz Korneliusz Lentulus Augur

Gnejusz Korneliusz Lentulus Augur (łac. "Gnaeus Cornelius Lentulus Augur") – rzymski polityk i senator za czasów Augusta i Tyberiusza.
W 14 p.n.e. Lentulus oraz Marek Licyniusz Krassus Frugi zostali wybrani konsulami. W 2/1 p.n.e. Lentulus był prokonsulem Azji. 
W 22 n.e. Serwiusz Maluginensis, kapłan Jowisza, zażądał aby mu namiestnictwo Azji przydzielono, utrzymując, że bezpodstawna jest ogólna opinia, jakoby kapłanom Jowisza nie wolno było Italii opuszczać. Argumentował, że jeżeli po samobójstwie Korneliusza Meruli przez 75 lat zaniechano wyboru flamina bez szkody dla kultu, to czemu on nie może być nieobecny przez jeden rok. Jego wywodom sprzeciwił się m.in. Lentulus Augur.
Według Seneki, Lentulus był słynny ze swojego bogactwa, skąpstwa oraz głupoty. Tyberiusz groźbą i niepokojem wywołał wstręt do życia u niego oraz zmusił do tego, że umierając zapisał jemu cały swój majątek.
Jest często mylony z Gnejuszem Korneliuszem Lentulusem Kossusem Getulikusem, konsulem w 1 p.n.e.

</doc>
<doc id="1656394" url="https://pl.wikipedia.org/wiki?curid=1656394" title="Sikorsky MH-60S Knighthawk">
Sikorsky MH-60S Knighthawk



</doc>
<doc id="1656395" url="https://pl.wikipedia.org/wiki?curid=1656395" title="Jōyō (miasto)">
Jōyō (miasto)

 – miasto w Japonii, na wyspie Honsiu, w prefekturze Kioto, w okręgu przemysłowym Hanshin.
Położenie.
Miasto leży w południowej części prefektury Kioto. Sąsiaduje z miastami: 
Historia.
Miasto powstało 3 maja 1972 roku.

</doc>
<doc id="1656404" url="https://pl.wikipedia.org/wiki?curid=1656404" title="Buczyna (Garb Tarnogórski)">
Buczyna (Garb Tarnogórski)

Buczyna – wyraziste wzgórze o wysokości 377 m n.p.m., górujące nad Rogoźnikiem zwane niegdyś Dziadem. Od strony zachodniej porośnięta jest gęstym, unikalnym wielogatunkowym lasem oraz różnorodnymi roślinami w tym będącymi pod ochroną. Jest to jedno z wielu wzgórz Wyżyny Śląskiej, 
Stan lasu.
Las na Buczynie jest stosunkowo zaniedbany i trudno się po nim przemieszczać. Stanowi istotną ostoję dla zwierząt leśnych.
Las zajmuje głównie północną, północno-wschodnią i częściowo zachodnia (górną) część wzgórza, natomiast pozostałą część stanowią pola uprawne i nieużytki. Zboczem biegnie główna leśna droga używana m.in. przez leśników i drwali oraz myśliwych. Dochodzą do niej różne bardziej i mniej wyraźne ścieżki biegnące niekiedy przecinkami. Miejscami (zwłaszcza w ostatnich latach) prowadzony jest wyrąb oraz prace pielęgnacyjne i powstają polany leśne z młodnikiem. W lesie występuje wiele gatunków flory i fauny – część z nich chroniona.
Las na Buczynie staje w obliczu różnych zagrożeń – są to np. zanieczyszczenia przemysłowe – głównie atmosferyczne, nie zawsze właściwa gospodarka leśna i prace polne, kłusownictwo.

</doc>
<doc id="1656405" url="https://pl.wikipedia.org/wiki?curid=1656405" title="Please Don’t Leave Me">
Please Don’t Leave Me

Please Don’t Leave Me – trzeci singel promujący piąty album studyjny amerykańskiej wokalistki pop-rockowej Pink pt. "Funhouse". Tekst do utworu napisali sama artystka oraz Max Martin, który także wyprodukował singel.
Teledysk.
Do piosenki nakręcono teledysk w reżyserii Dave’a Meyersa. Wideoklip ma charakter czarnej komedii i nawiązuje do kultowych filmów, powstałych w latach 80. i 90. na podstawie bestsellerowych powieści Stephena Kinga: "Misery" i "Lśnienia". Opowiada historię obłąkanej dziewczyny, która po kłótni z chłopakiem, za wszelką cenę nie chce pozwolić mu odejść.

</doc>
<doc id="1656406" url="https://pl.wikipedia.org/wiki?curid=1656406" title="Who Knew">
Who Knew

Who Knew – drugi singiel promujący czwarty album studyjny amerykańskiej wokalistki pop-rockowej Pink pt. "I’m Not Dead", wydany w drugim kwartale 2006 roku. Został wydany ponownie w Stanach Zjednoczonych w roku 2007, po sukcesie singla wokalistki „U + Ur Hand”. Recording Industry Association of America przyznało utworowi certyfikat platynowej singla.

</doc>
<doc id="1656407" url="https://pl.wikipedia.org/wiki?curid=1656407" title="Ornithosuchidae">
Ornithosuchidae

Ornithosuchidae – rodzina archozaurów z kladu Crurotarsi. Według definicji Sereno z 2005 jest to najszerszy klad obejmujący "Ornithosuchus woodwardi", ale nie "Rutiodon carolinensis", "Aetosaurus ferratus", "Rauisuchus tiradentes", "Prestosuchus chiniquensis" i "Crocodylus niloticus". Należą do niego cztery znane rodzaje: "Dynamosuchus", "Ornithosuchus", "Riojasuchus" i "Venaticosuchus". Były to duże drapieżne archozaury, osiągające długość do około czterech metrów, o dużej głowie i krótkiej, masywnej szyi. Kończyny przednie były znacznie krótsze od tylnych i stanowiły około 2/3 ich długości. Budowa czaszki przyczyniła się do sformułowania teorii – obecnie uznawanej za błędną – mówiącej, że Ornithosuchidae są przodkami teropodów z grupy karnozaurów. Jacques Gauthier uznał Ornithosuchidae za bazalnych przedstawicieli linii archozaurów prowadzącej do ptaków, której nadał nazwę Ornithosuchia. Paul Sereno doszedł do wniosku, że w rzeczywistości Ornithosuchidae są bliżej spokrewnione z krokodylami niż z ptakami i zaliczył je do grupy Crurotarsi. Według Sereno Ornithosuchidae są bazalnymi przedstawicielami Crurotarsi, jednak niekiedy bywają one klasyfikowane jako bardziej zaawansowane archozaury należące do rzędu Rauisuchia.

</doc>
<doc id="1656408" url="https://pl.wikipedia.org/wiki?curid=1656408" title="Saaz (film)">
Saaz (film)

Saaz – bollywoodzki dramat rodzinny z 1997 roku. W rolach dwóch rywalizujących ze sobą w śpiewie sióstr – Shabana Azmi i Aruna Irani. Ponadto gra tu muzyk Zakir Hussain. Gilm wyreżyserowała Sai Paranjape.
Inspiracją dla filmu były losy dwóch najsławniejszych sióstr indyjskich śpiewających w playbacku do filmów bollywoodzkich – Laty Mangeshkar i Ashy Bhosle. Autorem tekstów piosenek jest Javed Akhtar, mąż Shabany Azmi grającej główną rolę.
Opis fabuły.
Małe miasteczko w stanie Maharasztra. Mansi i Bansi Vrundavan to dwie siostrzyczki wychowane w miłości do siebie. Łączą je nie tylko wspólne zabawy, ale i miłość do śpiewu, którego uczy je ojciec. Starsza Mansi już podziwiana za swój dar śpiewu zazdrosna jest o młodszą. Podtrzymuje jej nieśmiałość, aby nie mieć w siostrze konkurencji w śpiewie. Kiedy po śmierci rodziców obie przyjeżdżają do Bombaju, starsza matkuje młodszej. Zarabia na nią śpiewem stając się coraz bardziej znana (Aruna Irani). Jednak, gdy Bansi (Shabana Azmi) chce się uniezależnić próbując swoich sił w śpiewie, Mansi aranżuje dla niej małżeństwo. Posłuszna jej we wszystkim Bansi nie protestuje. Potem ukrywa przed siostrą, jak bardzo nieszczęśliwa czuje się z gwałtownym, bijącym ją pijakiem i obibokiem. Od rozwodu powstrzymuje ją jednak oczekiwanie na narodziny dziecka.
Gdy wreszcie sławna siostra pozwala jej wziąć udział we wspólnym nagraniu piosenki, Bansi czuje się przez nią upokorzona. Zabiegi Mansi, aby utrzymać śpiew siostry w cieniu, wywołują gniew Bansi. Decyduje przebić się ze śpiewem na własną rękę. Pomaga jej w tym były kochanek siostry. Połączone miłością do córeczki Bansi Kuhu, siostry coraz bardziej dzieli rosnąca sława Bansi. Pewnego razu duch rywalizacji zwycięża. Rozstaja się w gniewie. Po 10 latach milczenia, z rodzinnej wioski przychodzi do obu propozycja wspólnego śpiewu dla uczczenia pamięci ich ojca. Na odmowę matki spragniona zgody córka Kuhu (Ayesha Dharker) reaguje groźbą strajku głodowego.

</doc>
<doc id="1656409" url="https://pl.wikipedia.org/wiki?curid=1656409" title="God Is a DJ">
God Is a DJ

„God Is a DJ” – drugi singel promujący trzeci album studyjny amerykańskiej wokalistki pop-rockowej Pink pt. "Try This", wydany w pierwszym kwartale 2004 roku. Utwór znalazł się na ścieżce dźwiękowej do filmu "Wredne dziewczyny".

</doc>
<doc id="1656410" url="https://pl.wikipedia.org/wiki?curid=1656410" title="Most Girls">
Most Girls

Most Girls – wydany w październiku 2000 roku, drugi singel promujący debiutancki album amerykańskiej wokalistki pop-rockowej Pink pt. "Can’t Take Me Home". Utwór, podobnie jak płyta, z której pochodzi, wbrew późniejszym dokonaniom artystki, utrzymany jest w stylistyce muzyki R&amp;B.
„Most Girls” uplasował się na pozycji czwartej amerykańskiego notowania Billboard Hot 100, a także znalazł się na szczycie australijskiego zestawienia Australian ARIA Singles Chart. W Australii i Stanach Zjednoczonych przyznano mu certyfikat platynowego singla.

</doc>
<doc id="1656411" url="https://pl.wikipedia.org/wiki?curid=1656411" title="You Make Me Sick">
You Make Me Sick

You Make Me Sick – trzeci i finałowy singel promujący debiutancki album amerykańskiej wokalistki Pink pt. "Can’t Take Me Home".
Utwór nie powtórzył sukcesu poprzedniego singla, „Most Girls”. W zestawieniu amerykańskiego Billboardu zajął jedynie trzydziestą trzecią pozycję. Znalazł się za to na dziewiątej pozycji notowania UK Singles Chart oraz był przebojem australijskich stacji radiowych.

</doc>
<doc id="1656412" url="https://pl.wikipedia.org/wiki?curid=1656412" title="There You Go">
There You Go

There You Go – inauguracyjny singel amerykańskiej wokalistki Pink z jej debiutanckiego albumu "Can’t Take Me Home", wydany w pierwszym kwartale 2000 roku. Utwór zapoczątkował karierę artystki w showbiznesie. W Australii, sprzedany w nakładzie blisko siedemdziesięciu tysięcy kopii, uzyskał certyfikat platynowego singla; w Stanach Zjednoczonych pokrył się złotem.

</doc>
<doc id="1656413" url="https://pl.wikipedia.org/wiki?curid=1656413" title="Kōnan (Aichi)">
Kōnan (Aichi)

 – miasto w Japonii, w prefekturze Aichi, na wyspie Honsiu.
Miasto Kōnan powstało 1 czerwca 1954 roku w wyniku połączenia miasteczek Kochino, Hotei (z powiatu Niwa), Miyata i wioski Kusai (z powiatu Haguri).
Położenie.
Miasto leży w północnej części prefektury Aichi nad rzeką Kiso.
Miasta sąsiadujące: 
oraz 
oraz Fuso-machi i Oguchi-machi w prefekturze Aichi.
Populacja.
Zmiany w populacji Kōnan w latach 1970–2015:

</doc>
<doc id="1656414" url="https://pl.wikipedia.org/wiki?curid=1656414" title="Gonna Make Ya Move (Don’t Stop)">
Gonna Make Ya Move (Don’t Stop)

Gonna Make Ya Move (Don’t Stop) – debiutancki singel amerykańskiej wokalistki Pink, wydany w roku 1998 w Europie i Stanach Zjednoczonych, nie wydany z kolei na żadnym albumie artystki. W 1999 roku odbyła się reedycja singla, wydanego wówczas w postaci remiksa.

</doc>
<doc id="1656415" url="https://pl.wikipedia.org/wiki?curid=1656415" title="Dariusz Foks">
Dariusz Foks



</doc>
<doc id="1656428" url="https://pl.wikipedia.org/wiki?curid=1656428" title="Maria Łucja Nicz-Borowiakowa">
Maria Łucja Nicz-Borowiakowa

Maria Łucja Nicz-Borowiakowa (ur. 1896 w Warszawie, zm. 14 września 1944 tamże) – polska malarka, graficzka, jedna z najważniejszych przedstawicielek polskiego konstruktywizmu.
Życiorys.
Urodziła się w Warszawie w 1896 roku. Córka znanego drzeworytnika Edwarda Karola Nicza i Łucji Bagińskiej. Studiowała malarstwo w latach 1916–1920 w warszawskiej Szkole Sztuk Pięknych u Stanisława Lentza. W roku 1922 wyjechała do Paryża, gdzie zapoznała się z malarstwem kubistycznym. W lipcu 1922 wyszła za mąż za inżyniera Józefa Borowiaka. Uczestniczyła w ugrupowaniach „Blok” (1924–1926) i „Praesens” (1926–1930). W latach 1924–1929 brała udział w wielu oficjalnych wystawach sztuki polskiej za granicą. W latach trzydziestych ze względu na pogarszający się stan zdrowia jej męża, a następnie II wojnę światową zaprzestała twórczości artystycznej.
Jej prace znajdują się w zbiorach Muzeum Sztuki w Łodzi i Muzeum Narodowego w Poznaniu.
Twórczość.
Od 1916 roku studiowała malarstwo w Warszawskiej Szkole Sztuk Pięknych. Wczesne jej prace charakteryzuje secesyjna stylizacja prawdopodobnie będąca echem młodopolskich tradycji artystycznych. Krótko później dostrzec w jej twórczości można wpływ formuły ekspresjonistycznej. Na Marię Nicz, podobnie jak na inne młode artystki i młodych artystów wpływ miały grupy artystyczne takie jak poznański „Bunt” czy pismo „Zdrój”. Źródłem inspiracji było również powiązane z programem ekspresjonistycznym pismo „Der Sturm”. Za najważniejsze cechy jej ówczesnej twórczości uznaje się operowanie miękkim konturem i schematyzm postaci, których wystylizowane, niekiedy dekoracyjne pozy miały podkreślać ekspresję. W 1919 artystka zainteresowała się sztuką formistów, co znalazło wyraz w jej rysunkach.
Ukończenie szkoły w 1920 rozpoczyna okres poszukiwań własnych środków wyrazu artystycznego. Jej prace ujawniają fascynacje kubizmem oraz futuryzmem. W 1922 roku wyjechała do Paryża, gdzie rozwinęła swoje zainteresowanie sztuką kubistów.
W 1924 powstaje Blok Kubistów, Suprematystów i Konstruktywistów, awangardowe ugrupowanie artystyczne, którego artystka była członkinią od momentu powstania. Grupa skupiała polskich konstruktywistów, pośród których wymienić można Henryka Berlewiego, Jana Golusa, Witolda Kajruksztisa, Władysława Strzemińskiego, Katarzynę Kobro, Karola Kryńskiego, Aleksandra Rafałowskiego, Henryka Stażewskiego, Mieczysława Szczukę, Mieczysława Szulca i Teresę Żarnower. Maria Nicz-Borowiakowa brała udział we wszystkich wspólnych wystawach ugrupowania w Warszawie, Brukseli, Rydze i Tallinie.
W 1924 twórczość artystki związana była głównie z francuskim puryzmem i kubizmem. Dzieła jak "Akt" czy "Martwa natura" łączą w sobie uproszczone elementy natury z formami abstrakcyjnymi. W tym czasie zaczęła również odchodzić od przedstawienia, redukując i upraszczając formy, a z końcem roku zaczęła tworzyć pierwsze kompozycje abstrakcyjne. Z czasem w swoich pracach wykorzystywała technikę kolażu.
W tym okresie Maria Nicz-Borowiakowa zaczęła zajmować się innymi dziedzinami sztuki jak projekty scenograficzne. Niektóre z jej prac pokazane były paryskiej Galerie Charpentier podczas wystawy sztuki teatralnej w 1926 roku. Tworzyła też studia architektoniczne jak projekt kiosku, czy wzory mebli.
Między 1926 a 1930 artystka współpracowała z grupą Praesens. W tym okresie Nicz-Borowiakowa silniejszy nacisk kładła na precyzję i prostotę geometrycznych podziałów płaszczyzny, porzuciła też efekty fakturowe. Z Praesens brała udział w różnych przedsięwzięciach wystawienniczych: w warszawskiej Zachęcie, na Salonie Modernistów w siedzibie Związku Zawodowego Artystów Plastyków w 1928 roku (gdzie otrzymała nagrodę), na Powszechnej Wystawie Krajowej w Poznaniu w 1929 roku.
W latach 1924–1929 brała udział w wielu wystawach polskiej sztuki za granicą: w Bukareszcie, Rydze, Tallinie, Paryżu, Brukseli, Hadze i Amsterdamie.
Lata 30 to przerwanie jej działalności artystycznej związane z sytuacją osobistą (chorobą męża), jak i artystyczną, a następnie z trwającą drugą wojną światową. Kilka prac, które rozpoczęła w tym okresie nigdy nie zostało ukończonych.
Jej prace z okresu międzywojnia ukazywały się w czasopismach „Blok”, „Praesens” i „Przeglądzie Artystycznym”. Aktualnie dzieła Marii Nicz-Borowiakowej zobaczyć można w Muzeum Sztuki w Łodzi i Muzeum Narodowym w Poznaniu.

</doc>
<doc id="1656431" url="https://pl.wikipedia.org/wiki?curid=1656431" title="Operat kolaudacyjny">
Operat kolaudacyjny

Operat kolaudacyjny – zbiór dokumentów budowy, przygotowanych przez wykonawcę robót w celu ich przekazania zamawiającemu, stanowiący podstawę odbioru i oceny zgodności wykonanych robót z dokumentacją projektową i kosztorysem. 
Dokumentami zawartymi w operacie mogą być między innymi: atesty higieniczne dotyczące wbudowanych materiałów, karty gwarancyjne producentów na zamontowane urządzenia, protokoły z badań lub pomiarów.

</doc>
<doc id="1656435" url="https://pl.wikipedia.org/wiki?curid=1656435" title="Batalion KOP „Sarny”">
Batalion KOP „Sarny”

Batalion forteczny „Sarny” – pododdział forteczny Korpusu Ochrony Pogranicza.
Formowanie i zmiany organizacyjne.
Utworzony z dniem 1 listopada 1937 roku rozkazem Ministra Spraw Wojskowych. Jednostka została sformowana na potrzeby budowanych umocnień odcinka "Sarny", mających strzec wschodniej granicy II Rzeczypospolitej. Do czasu utworzenia dowództwa wojsk fortecznych batalion wchodził w skład pułku KOP „Sarny”.
Początkowo składał się z trzech kompanii, w miarę rozbudowy umocnień uzupełniony o czwartą. W stosunku do żołnierzy mających stanowić obsadę umocnień stosowano szczególne kryteria: wyłącznie narodowości polskiej, nieposzlakowani politycznie, nie posiadających rodziny w ZSRR, nie karanych za przestępstwa przeciw Państwu oraz nie podejrzewanych o sympatie komunistyczne. Podyktowane to było charakterystyką walk w umocnieniach, która wymagała od załóg wysokiego morale.
Z dniem 20 marca 1939 przeorganizowano dowództwo batalionu oraz trzy kompanie według nowych etatów. W tym terminie utworzono też 4 kompanię batalionu.
Liczebność plutonów i kompanii była dostosowana do ilości schronów na danym odcinku; kompania obejmowała sektor, a pluton – rejon. Dodatkowo każdy rejon posiadał 1-3 plutony odwodowe, służące do lokalnych kontrataków. Przykładowo : 4 pluton 4 kompanii batalionu Sarny (mający obsadzić rejon "Berducha") miał etatowo liczyć 120 osób. Zatwierdzony w kwietniu 1939 roku etat wojenny kompanii batalionu "Sarny" był następujący: 1 kompania miała liczyć 394 osoby (w tej liczbie 12 oficerów), 2 – 450 osób (17 oficerów), 3 – 503 osoby (16 oficerów), 4 zaś – 726 osób (22 oficerów).
Z dniem 15 maja 1939 roku batalion stał się oddziałem gospodarczym. Stanowisko kwatermistrza batalionu przemianowane zostało na stanowisko zastępcy dowódcy batalionu do spraw gospodarczych, płatnika na stanowisko oficera gospodarczego, zastępcy oficera materiałowego dla spraw uzbrojenia na zbrojmistrza, zastępcy oficera materiałowego dla spraw żywnościowych na oficera żywnościowego.
Batalion w 1939 roku.
Wraz z ogłoszeniem mobilizacji 23 marca, większość skadrowanych jednostek wysłano na zachodnią granicę, tworząc m.in.: kompanię forteczną Batalionu KOP „Hel”, Batalion Forteczny „Osowiec” oraz Batalion Forteczny „Mikołów”. Po odesłaniu tych jednostek batalion skadrował i uzupełnił do stanu etatowego poprzez wcielenie rezerwistów (Powiatowa komenda Uzupełnień Lublin i Kraśnik). Na zachodnią granice odesłano też dużą część uzbrojenia, które nie do końca uzupełniono.
17 września, zgodnie z rozkazem ppłk Nikodema Sulika, wyładowano transporty, po czym skierowano jednostki w swoje rejony. 18 września minął na odtwarzaniu łączności i uzupełnianiu uzbrojenia i amunicji. 19 września około godziny 4:00 padły pierwsze strzały na linii umocnień. Pierwszym celem ataku był rejon "Berducha", strzegący nieukończonego jazu na rzece Słucz. Przed południem ciężar ataku przeniósł się na rejon "Tynne – wieś" dowodzony przez ppor. rez. Jana Bołbotta. Po południu został wysadzony schron dowódcy rejonu, zginął ppor. Jan Bołbott, wraz z którym zginęło 49 żołnierzy (jego schron mieścił pluton odwodowy). W godzinach wieczornych tego dnia ppłk Sulik wydał rozkaz wycofania się 4 kompanii z fortyfikacji. Następnie cały batalion wszedł w skład grupy KOP gen. Wilhelma Orlik-Rückemanna i brał udział w bitwach pod Szackiem i Wytycznem.
W rejonie Sarn sowieci rozstrzelali całą wziętą do niewoli kompanię z Batalionu KOP „Sarny”, razem 280 żołnierzy i oficerów.
Żołnierze batalionu.
Obsada personalna w marcu 1939 roku.
Ostatnia „pokojowa” obsada personalna batalionu
Żołnierze batalionu – ofiary zbrodni katyńskiej.
"Biogramy zamordowanych znajdują się na stronie internetowej Muzeum Katyńskiego"

</doc>
<doc id="1656436" url="https://pl.wikipedia.org/wiki?curid=1656436" title="Andover (Minnesota)">
Andover (Minnesota)

Andover – miasto w Stanach Zjednoczonych, w stanie Minnesota, w hrabstwie Anoka. W 2000 r. miasto to zamieszkiwało 26 588 osób.

</doc>
<doc id="1656437" url="https://pl.wikipedia.org/wiki?curid=1656437" title="Mowa bezdźwięczna">
Mowa bezdźwięczna

Mowa bezdźwięczna (ubezdźwięcznianie - nie mylić z ubezdźwięcznieniem) – zaburzenie mowy, odmiana dyslalii wyodrębniona ze względu na objawy.
Charakteryzuje się zaburzeniem w wymowie dźwięczności polegającym na braku wymowy głosek dźwięcznych (przy czym wyjątki stanowią samogłoski oraz spółgłoski sonorne) lub zastępowaniu ich odpowiednimi głoskami bezdźwięcznymi a także myleniem obu szeregów.
Wyróżnia się:

</doc>
<doc id="1656440" url="https://pl.wikipedia.org/wiki?curid=1656440" title="Batalion km KOP „Osowiec”">
Batalion km KOP „Osowiec”

Batalion Karabinów Maszynowych KOP „Osowiec” – pododdział piechoty Korpusu Ochrony Pogranicza.
Historia batalionu.
Batalion sformowany został w sierpniu 1939 roku, na terenie Twierdzy Osowiec położonej w miejscowości Osowiec-Twierdza. Na podstawie rozkazu organizacyjnego Departamentu Dowodzenia Ogólnego Ministerstwa Spraw Wojskowych L.9283 z 7 sierpnia. Pododdział zorganizowany został w oparciu o kadrę i żołnierzy Batalionu Piechoty Specjalnej nr XI „Sarny”, przeszkolonych w obronie fortyfikacji stałych oraz żołnierzy 3 Dywizji Piechoty Legionów i specjalistów z Okręgu Korpusu Nr III. Stan ewidencyjny stanowił około 90% stanu etatowego. 26 sierpnia 1939 roku jednostka osiągnęła gotowość bojową. Batalion wizytował dowódca Samodzielnej Grupy Operacyjnej „Narew”, generał brygady Czesław Młot-Fijałkowski, któremu został on podporządkowany.
Batalion km "Osowiec" w kampanii wrześniowej.
Zadaniem batalionu była obrona fortyfikacji stałych na odcinku Strękowa Góra (włącznie) – Osowiec-Twierdza (włącznie z twierdzą Osowiec) – Goniądz (włącznie). Jednostka składała się trzech kompanii ckm i pododdziałów specjalnych. Dowódcą był mjr Antoni Korpal, dotychczasowy zastępca dowódcy Batalionu specjalnego nr XI fortecznego „Sarny”. 2 kompanie obsadzały fortyfikacje w okolicach Twierdzy Osowiec ("Fort I – Centralny, Fort II – Zarzeczny, Fort III – Szwedzki i Fort IV – Nowy"), 3 kompania fortyfikacje w rejonie miejscowości Wizna (dowódca kapitan Władysław Raginis), a 4 kompania nie wchodząca w skład batalionu, utworzona przez 33 pułk piechoty jako 4 kompania km 33 pp fortyfikacje Nowogrodu nad Narwią (dowódca kapitan Eugeniusz Kordjaczyński). W toku walk 3 kompania baonu "Osowiec" i 4 kompania km/ 33 pp poniosły bardzo ciężkie straty, a ich dowódcy polegli na polu chwały. Pozostałe 2 kompanie wycofały się z Osowca.
13 września około godz. 20.00 baon przybył na stację kolejową Kamienna Nowa, na której całą noc oczekiwał na załadunek. Do baonu został przydzielony pluton przeciwpancerny z 135 pp. O świcie następnego dnia rozpoczęto załadunek, który trwał około półtorej godziny. 14 września około godz. 9.00 transport bez przeszkód wyjechał z Kamiennej Nowej. Stacją docelową miała być stacja Krasne, na północny wschód na Lwowa. Przez trzy dni transport przemieszczał się liniami kolejowymi: nr 521 (Grodno-Mosty), nr 514 (Mosty-Wołkowysk), nr 501 (Wołkowysk-Baranowicze) i nr 527 (Baranowicze-Zdołbunów przez Łuniniec-Sarny-Równe).
Rano 17 września transport baonu przybył na stację Sarny, a około godz. 16.00 na stację Mokwin. Tu major Korpal dowiedział się, że Kostopol i Równe zostały już zajęte przez sowietów oraz uzyskał telefoniczne połączenie z dowódcą Pułku KOP „Sarny”, podpułkownikiem Nikodemem Sulikiem, który podporządkował baon KOP „Osowiec” majorowi Lucjanowi Frakowskiemu, dowódcy pododcinka „Małyńsk”. Transport baonu został zawrócony na stację Małyńsk, gdzie nastąpił wyładunek. Major Korpal w rozmowie telefonicznej z majorem Frakowskim otrzymał rozkaz obsadzenia sektora „Polany” oraz objęcia dowództwa nad Batalionem KOP „Bereźne” (jedna kompania na miejscu pozostałe po wycofaniu znad granicy) i Szwadronem Kawalerii KOP „Bystrzyce”, a także nawiązania łączności z Grupą podpułkownika Edwarda Czernego, która miała dopiero przybyć i zająć pozycje na prawym skrzydle polskiego ugrupowania. O świcie 18 września baon obsadził pozycje w sektorze „Polany”. Szwadron „Bystrzyce” patrolował przedpole. Rozpoznanie stwierdziło, że sowieci zajęli Bereźne i kierowali się na Kostopol. Od świtu sowieci nacierali w sąsiednim sektorze „Znosicze”. Z przedpola wróciła reszta baonu „Bereźne” bez jednego plutonu. Około godz. 17.00 major Korpal otrzymał od majora Frakowskiego rozkaz opuszczenia sektora i zgrupowania wszystkich sił w Małyńsku. O godz. 20.00 obsada sektora „Polany” przybyła do Małyńska. Do walki z sowietami w sektorze „Polany” nie doszło.
W Małyńsku uformowano grupę marszową pod dowództwem majora Frakowskiego, w składzie której znalazły się bataliony KOP: „Małyńsk”, „Osowiec” i „Bereźne” oraz szwadron „Bystrzyce”. Grupa pomaszerowała w kierunku północno-zachodnim. Straż tylną stanowił baon „Małyńsk”. Około północy grupa dotarła do miejscowości Kazimirka, gdzie spotkała się z Grupą podpułkownika Czernego. Dowództwo nad obiema grupami objął podpułkownik Czerny.
Z Kazimirki Grupa pomaszerowała do miejscowości Stepań, gdzie po moście przedostała się na zachodni brzeg Horynia. W Stepaniu doszło do walki z „bandą dywersyjną”, w której zginęło 8 żołnierzy. Do grupy dołączyli funkcjonariusze Policji Państwowej, służby leśnej i osadnicy wojskowi. Ze Stepania grupa kontynuowała marsz przez Werbcze Małe i Romeyjki do miejscowości Swarynie, gdzie zatrzymała się na nocleg ubezpieczony. Od świtu 21 września grupa maszerowała przez kolonię Purbejówka i Łużki do Rafałówki. W Rafałówce przeprawą promową grupa dostała się na zachodni brzeg Styru i tam zatrzymała na postój ubezpieczony. W Rafałówce do grupy dołączył batalion nadwyżek 76 pp majora Józefa Balcerzaka i dywizjon artylerii majora Stefana Czernika. Dowództwo dywizjonu i bateria haubic kapitana Tadeusza Wygonowskiego były zaimprowizowane w Ośrodku Zapasowym Artylerii Lekkiej Nr 3 w Wilnie. Drugą baterią tego dywizjonu była Bateria Artylerii KOP „Kleck”. Bateria kapitana Wygonowskiego posiadała dwie 100 mm haubice, natomiast bateria „Kleck” cztery 75 mm armaty.
Później dzieliły losy jednostek Grupy KOP gen. Orlik-Rückemanna.
Organizacja i obsada personalna batalionu.
Poczet dowódcy
Kwatermistrzostwo
1 kompania „Fort II”
2 kompania „Goniądz”
3 kompania „Wizna”
Pododdziały specjalne
Pododdziały wsparcia przydzielone
36 pluton artylerii pozycyjnej – dowódca NN
37 pluton artylerii pozycyjnej – dowódca NN
38 pluton artylerii pozycyjnej – dowódca NN
4 samodzielna kompania km/33 pp 
Według relacji majora Korpala, batalion liczył około 22 oficerów i 450 szeregowych, w tym ok. 8 oficerów i 70 szeregowców w dowództwie baonu i pododdziałach specjalnych, około 7 oficerów i 150 szeregowych w 1 kompanii, około 4 oficerów i 120 szeregowych w 2 kompanii oraz 3 oficerów i 130 szeregowych w 3 kompanii. Drużyna pionierów nie posiadała żadnego wyposażenia. W plutonie łączności nie było żadnej radiostacji. Sprzęt patrolu telefonicznego nie był kompletny. Tadeusz Jabłoński w swojej relacji dodał, że jednostka posiadała cztery samochody Fiat 621, trzy „śmieciarki” i jednego „łazika” oraz kuchnie polowe na ogumionych kołach i dziesięć jednostek ognia do wszystkich rodzajów broni.

</doc>
<doc id="1656446" url="https://pl.wikipedia.org/wiki?curid=1656446" title="Piotr Paweł Wierzbowski">
Piotr Paweł Wierzbowski

Piotr Paweł Wierzbowski (ur. 14 sierpnia 1818, zm. 1 lipca 1893) – duchowny rzymskokatolicki, biskup diecezjalny sejneński w latach 1872–1893.
Życiorys.
Urodził się 14 sierpnia 1818. Święcenia prezbiteratu przyjął 31 października 1841. Pracował jako proboszcz w Szumowie i Suwałkach. Pełnił funkcję kapelana biskupa Pawła Straszyńskiego i regensa konsystorza w Sejnach. Objął godność kanonika lubelskiego i sejneńskiego.
22 lutego 1872 został prekonizowany biskupem diecezjalnym diecezji sejneńskiej. Święcenia biskupie otrzymał 6 października 1872 w kościele św. Katarzyny Aleksandryjskiej w Petersburgu. Konsekrował go arcybiskup metropolita mohylewski Antoni Fijałkowski, któremu asystowali Jerzy Iwaszkiewicz, biskup pomocniczy mohylewski, Aleksander Gintowt-Dziewałtowski, biskup pomocniczy płocki, i biskup Tomasz Teofil Kuliński. 28 października 1872 objął rządy w diecezji, w czasie których doprowadził do rozbudowy katedry sejneńskiej, wzniesienia nowych kościołów, odnowił kapitułę diecezjalną i przeprowadził wizytację diecezji.
1 listopada 1891 uległ paraliżowi, po czym zarządzanie diecezją przekazał oficjałowi generalnemu Pawłowi Krajewskiemu. Zmarł 1 lipca 1893. 5 lipca 1893 został pochowany w Sejnach.

</doc>
<doc id="1656449" url="https://pl.wikipedia.org/wiki?curid=1656449" title="Andover (New Hampshire)">
Andover (New Hampshire)

Andover – miejscowość w USA, w stanie New Hampshire, w hrabstwie Merrimack.

</doc>
<doc id="1656453" url="https://pl.wikipedia.org/wiki?curid=1656453" title="Ukrzyżowanie (obraz Masaccia)">
Ukrzyżowanie (obraz Masaccia)

Ukrzyżowanie – obraz Masaccia z 1426 przechowywany obecnie w Museo Nazionale di Capodimonte w Neapolu.
Ukrzyżowanie stanowiło część ołtarza przeznaczonego dla kościoła Santa Maria del Carmine w Pizie. 19 lutego 1426 Masaccio zgodził się na wykonanie pracy. Honorarium ustalono na 80 florenów. Wypłata pieniędzy nastąpiła 26 grudnia 1426, a zatem wówczas dzieło było już gotowe. Do dziś zachowało się 11 fragmentów ołtarza rozproszonych w wielu muzeach.
Obraz przedstawia na złotym tle scenę Ukrzyżowania. Z krzyża wyrasta drzewo zgodnie z symboliką krzyża jako drzewa życia. Pod krzyżem stoją Matka Boża, Jan Ewangelista, a klęczy Maria Magdalena w czerwonej szacie z ramionami rozłożonymi w geście rozpaczy. Cała scena została przedstawiona z obniżonej perspektywy.
Ukrzyżowanie Masaccio było inspiracją dla obrazu pod tym samym tytułem namalowanego ok. 1448 przez Piera della Francesca.

</doc>
<doc id="1656454" url="https://pl.wikipedia.org/wiki?curid=1656454" title="Andover (New Jersey)">
Andover (New Jersey)

Andover – miasto w Stanach Zjednoczonych, w stanie New Jersey, w hrabstwie Sussex. W 2000 miasto zamieszkiwało 658 osób.

</doc>
<doc id="1656458" url="https://pl.wikipedia.org/wiki?curid=1656458" title="Krętacz">
Krętacz

Krętacz – postać z serii "Opowieści z Narnii" C.S. Lewisa. Pojawia się w siódmej części cyklu, zatytułowanej "Ostatnia bitwa".
Mówiący szympans z Narnii, uwielbiał banany i pomarańcze, uważał, że powinno być ich o wiele więcej w Narni. Jest ukazany jako leniwy i egoistyczny, myśli tylko o swojej własnej korzyści. Jego pomagierem był osioł Łamigłówek. Kiedy oboje znaleźli skórę lwa, Krętacz założył ja na Łamigłówka i zmusił go, by udawał Aslana i wydawał rozporządzenia, jakie dla niego byłyby dogodne. By zwiększyć swoją władzą Krętacz sprowadził do Narnii oddziały Kalormeńczyków, za pomocą których rozpoczął tyrańskie rządy. Wykorzystywał ciągle Łamigłówka, by udawał Aslana i jako on od czasu ukazywał się Narnijczyków i uzasadniał jego panowanie. Jednocześnie nie spostrzegł, że sam jest marionetką w rękach Kalormeńczyków. Był bardzo okrutny i despotyczny. Gdy przejął władzę w Narnii, zaczął chodzić w płaszczu i papierowej koronie, a także mówił wszystkim, że nie jest małpą, tylko człowiekiem, zaś wygląda jak małpa z powodu starości. Nakazał w imieniu Aslana sprowadzać sobie banany i pomarańcze, sprzedawać drzewo do Kalormenu, a także wysyłać Narnijczyków do prac w kopalniach Kalormeńczyków. Wmawiał Narnijczykom najróżniejsze kłamstwa, w końcu powiedział, że Tasz i Aslan to jedna i ta sama osoba. Wreszcie ogłosił, że w starej szopie ukrywa się Aslan i ten, kto chce, może tam zajrzeć i z nim porozmawiać, ale to mogą być tylko wybrani, pozostali zaś zginą. Pod szopą doszło do ostatecznej bitwy sił dobra i zła, przedtem jednak Krętacz został wrzucony do szopy przez Tiriana (ostatniego króla Narnii), gdzie pożarł go demon Tasz, którego nieopatrznie przyzwał. 

</doc>
<doc id="1656462" url="https://pl.wikipedia.org/wiki?curid=1656462" title="Smolary (jezioro)">
Smolary (jezioro)

Smolary(także "Niesobia") – jezioro na Równinie Drawskiej, położone w województwie zachodniopomorskim, w powiecie choszczeńskim, w gminie Bierzwnik, w Puszczy Drawskiej. 
Powierzchnia zbiornika wynosi 86,18 ha. Jezioro ma średnią głębokość równą 6,6 m, a maksymalna głębokość wynosi 21,0 m. Smolary mają wydłużony kształt o przebiegu równoleżnikowym, przy małej zatoczce w zachodniej części jeziora. Maksymalna długość wynosi 2.350 m, maksymalna szerokość 600 m. Długość linii brzegowej misy jeziora wynosi 6.800 m. 
Lustro wody jeziora jest położone na wysokości 74,1 m n.p.m. Smolary znajdują się w zlewni Mierzęckiej Strugi.
W 1996 roku miało miejsce badanie jakości wód w Smolarach, gdzie stwierdzono II klasę czystości wód przy II kategorii podatności na biodegradację.
Na północ od jeziora znajduje się Jezioro Rosochate, a ok. 1,5 km na wschód znajduje się jezioro Przytoczno, z którym Smolary są połączone ciekiem wodnym.

</doc>
<doc id="1656463" url="https://pl.wikipedia.org/wiki?curid=1656463" title="Andover (Vermont)">
Andover (Vermont)

Andover – miejscowość w Stanach Zjednoczonych, w stanie Vermont, w hrabstwie Windsor.

</doc>
<doc id="1656464" url="https://pl.wikipedia.org/wiki?curid=1656464" title="Marek Suchý">
Marek Suchý

Marek Suchý (ur. 29 marca 1988 w Pradze) – czeski piłkarz występujący na pozycji środkowego obrońcy. Od 2019 roku zawodnik FC Augsburg.
Kariera klubowa.
Marek Suchý jest wychowankiem Slavii Praga, w której trenował już od piątego roku życia. Czech występował we wszystkich drużynach młodzieżowych tego klubu, pierwszej ligi czeskiej zadebiutował pod koniec rozgrywek – 14 maja 2005 roku w wygranym 1:0 wyjazdowym spotkaniu z Marilą Príbram. Suchý w całym sezonie rozegrał łącznie trzy pojedynki i razem ze swoim klubem zdobył wicemistrzostwo kraju. Podczas rozgrywek 2005/2006 czeski obrońca zanotował już 21 występów, w tym 20 w podstawowej jedenastce. Slavia w końcowej tabeli uplasowała się na trzeciej pozycji, a mistrzostwo Czech wywalczył Slovan Liberec. W sezonie 2006/2007 Suchý wziął udział w szesnastu meczach pierwszej ligi, a jego zespół zajął ostatecznie drugie miejsce za Spartą Praga. Marek w corocznym plebiscycie przeprowadzanym przez czeskich dziennikarzy został uznany za największe odkrycie 2006 roku, za co otrzymał czeską Złotą Piłkę.
W sezonie 2007/2008 Czech był podstawowym graczem swojej drużyny. Zagrał w 26 ligowych spotkaniach, a 19 października 2007 roku w zwycięskim 3:0 pojedynku z Viktorią Pilzno strzelił swojego pierwszego gola dla Slavii. „Sešívaní” wywalczyli mistrzostwo kraju i zapewnili sobie awans do trzeciej rundy eliminacyjnej Ligi Mistrzów, w której przegrali jednak w dwumeczu z Fiorentiną. Latem agent Suchego poinformował, że chęć pozyskania jego klienta wyraziło kilka brytyjskich zespołów, między innymi Rangers, Aston Villa, Newcastle United oraz Everton, jednak zawodnik zdecydował się pozostać w Pradze.
24 listopada 2009 został wypożyczony do rosyjskiego Spartaka Moskwa z opcją transferu definitywnego za 3,5 miliona euro. W 2014 roku odszedł do FC Basel.
Kariera reprezentacyjna.
Suchý ma za sobą występy w młodzieżowych reprezentacjach Czech. Grał między innymi w drużynie do lat 20, z którą w 2007 roku wywalczył wicemistrzostwo świata juniorów. W 2009 roku wychowanek Slavii po raz pierwszy został powołany do seniorskiej reprezentacji Czech. Znalazł się między innymi w kadrze drużyny narodowej na mecze eliminacji do Mistrzostw Świata 2010 ze Słowenią oraz Słowacją.

</doc>
<doc id="1656465" url="https://pl.wikipedia.org/wiki?curid=1656465" title="Marek Suchy">
Marek Suchy



</doc>
<doc id="1656468" url="https://pl.wikipedia.org/wiki?curid=1656468" title="Rada Przyboczna">
Rada Przyboczna

Rada Przyboczna (Beirath) – kolaboracyjne ciało doradcze utworzone 29 kwietnia 1848 we Lwowie przy gubernium zarządzanym przez gubernatora Franza Stadiona.
Gubernator Franz Stadion, aby ograniczyć oddziaływanie demokratów na społeczeństwo Galicji, zdecydował się utworzyć przy swoim urzędzie ciało doradcze, lojalne wobec niego i rządu austriackiego. Planował utworzyć je z arystokratów, w większości niechętnych demokratom i Centralnej Radzie Narodowej, nazywanych we Lwowie „targowicą”. Pomysł ten podsunął mu Karol Jabłonowski.
Początkowo gubernator próbował pozyskać również demokratów, ale po spotkaniu 27 kwietnia z Franciszkiem Smolką, zrezygnował z tego zamiaru. W związku z tym wysłał 28 kwietnia zaproszenia do niektórych ziemian, rabinów, księży greckokatolickich, mieszczan i urzędników. Byli oni odpowiednio dobrani, tak aby stworzyć pozory reprezentowania społeczeństwa Galicji. Część zaproszonych osób jednak odmówiła.
W końcu w dniu następnym udało się stworzyć Radę Przyboczną. W jej skład wchodzili: ks. Łukasz Baraniecki, Maurycy Dzieduszycki, Agenor Gołuchowski, Karol Jabłonowski, bp Hryhorij Jachymowycz, Abraham Kohn, Aleksander Krasicki, ks. Mychajło Kuzemśkyj, ks. Mychajło Małynowśkyj, Rachmail Mises, Gwalbert Pawlikowski, Klemens Raczyński, Florian Singer, Fortunat Skarzyński, Antoni Skibiński, Piotr Trzciński, Józef Widman, Adolf Pfeiffer, Leon Ludwik Sapieha. 
Różne były cele osób działających w tej instytucji: magnateria i bogata szlachta pragnęła powstrzymać lub odwlec zniesienie pańszczyzny i demokratyczne reformy; duchowieństwo greckokatolickie liczyło na reformę szkolnictwa galicyjskiego i poprawę losu ruskiej ludności (przeniosło ono swoją działalność do utworzonej 2 maja Głównej Rady Ruskiej); ksiądz Baraniecki liczył na opiekę gubernatora nad Galicyjskim Towarzystwem Kredytowym Ziemskim; rabini współpracowali z władzą, licząc na ochronę ich mniejszości; urzędnicy liczyli na ochronę przed reformą administracji i przejęciem stanowisk przez Polaków.
Rada Przyboczna została zorganizowana na wzór Centralnej Rady Narodowej. Liczyła 20 osób, które miały być podzielone na wydziały. Planowano również budowę struktur terenowych w postaci Rad Przybocznych przy cyrkułach i okręgach. Jednak gubernator nie znalazł czasu na określenie statutu i obowiązków rady, co spowodowało trwanie Rady raczej jako klubu dyskusyjnego bez określonych kompetencji. 
Rada była zdecydowanie wroga szlachcie, starała się również rozbudzić politycznie lud polski i ukraiński. To wszystko odstręczało szlachtę od współpracy z Radą. Część z nich zrezygnowała z udziału w Radzie po podpisaniu przez gubernatora okólnika znoszącego pańszczyznę w Galicji. Utworzyli oni 3 maja 1848 Stowarzyszenie Ziemiańskie. Ostateczny rozpad Rady nastąpił po tym, jak na początku czerwca Centralna Rada Narodowa doprowadziła do odwołania gubernatora Franza Stadiona do Wiednia.

</doc>
<doc id="1656469" url="https://pl.wikipedia.org/wiki?curid=1656469" title="Bogdan Lalić">
Bogdan Lalić

Bogdan Lalić (ur. 8 marca 1964) – chorwacki szachista, arcymistrz od 1988 roku, w latach 1999–2005 reprezentant Anglii.
Kariera szachowa.
Pod koniec lat 80. awansował do czołówki jugosłowiańskich szachistów, a w latach 90. należał do ścisłej czołówki szachistów Chorwacji. W 1989 r. zdobył w Hajfie tytuł drużynowego wicemistrza Europy, a w 1990 r. wystąpił w drugiej reprezentacji Jugosławii na szachowej olimpiadzie w Nowym Sadzie. W turniejach olimpijskich uczestniczył jeszcze czterokrotnie (w latach 1992–1998 w drużynie Chorwacji, w tym dwa razy na najtrudniejszej I szachownicy), startował również trzykrotnie w turniejach o drużynowe mistrzostwo Europy (1992 i 1997 w barwach Chorwacji oraz 2003 – Anglii).
W 1995 r. zdobył w Slavonskim Brodzie brązowy medal indywidualnych mistrzostw Chorwacji. Był również kilkukrotnym uczestnikiem finałów indywidualnych mistrzostw Wielkiej Brytanii, najlepsze wyniki uzyskując w Scarborough (2001, dz. II-VIII m. za Josephem Gallagherem) oraz w Liverpoolu (2008, dz. III-VI m. za Keithem Arkellem i Stuartem Conquestem).
Odniósł szereg sukcesów w turniejach międzynarodowych, zwyciężając bądź dzieląc I miejsca m.in. w:
Najwyższy ranking w karierze osiągnął 1 lipca 1997 r., z wynikiem 2600 punktów dzielił wówczas 65-75. miejsce na światowej liście FIDE, jednocześnie zajmując 2. miejsce (za Zdenko Kožulem) wśród chorwackich szachistów).
Życie prywatne.
Żoną Bogdana Lalicia była Susan Lalić (z domu Walker), uczestniczka dwóch turniejów międzystrefowych, dziewięciokrotna reprezentantka Anglii na szachowych olimpiadach oraz pięciokrotna mistrzyni Wielkiej Brytanii, z którą ma syna Petera (ur. 1994).

</doc>
<doc id="1656474" url="https://pl.wikipedia.org/wiki?curid=1656474" title="Ashbourne">
Ashbourne



</doc>
<doc id="1656476" url="https://pl.wikipedia.org/wiki?curid=1656476" title="Piz Morteratsch">
Piz Morteratsch

Piz Morteratsch − szczyt w Masywie Berniny w Szwajcarii. Znajdują się tam dwa lodowce: Morteratsch na wschodzie oraz Tschierva na południowym zachodzie.
Na zboczach gry znajdują się 2 schroniska: Boval (2495 m n.p.m., otwarte od 15 marca do 15 maja i od 15 czerwca do 15 października) oraz Tschierva (2573 m n.p.m., czynne od końca marca do 15 maja i od 15 czerwca do 15 października).
Pierwszego wejścia dokonali 11 września 1858, C. Brügger i P. Gensler z dwoma przewodnikami: Karlem Emmermann i Angelo Klaingutti.

</doc>
<doc id="1656478" url="https://pl.wikipedia.org/wiki?curid=1656478" title="We Made You">
We Made You

We Made You – pierwszy oficjalny singel promujący album amerykańskiego rapera Eminema "Relapse".
W refrenie gościnie pojawiła się Dina Rae. W teledysku występują także Dr. Dre i 50 Cent, którzy razem z Eminemem grają w blackjack’a. Także gościnnie występuje Lisa Ann (jako Sarah Palin), gwiazda filmów pornograficznych.
Teledysk przedstawia Eminema, który wyśmiewa się z gwiazd. W wideo obecne są gwiazdy, ukazane w nie najlepszym świetle. W tekście utworu wyśmiewa się m.in. z aktorki Lindsay Lohan, Jessiki Alby, Kim Kardashian, Piorti de Rossi oraz jej żony, gospodyni talkshow – Ellen DeGeneres, piosenkarki Britney Spears, Jessiki Simpson oraz Amy Winehouse i byłej kandydatki na stanowisko wiceprezydenta Stanów Zjednoczonych – republikanki Sarah Palin. Eminem wygrał nagrodę najlepszy teledysk hip-hop: Eminem – „We Made You”
–MTV Video Music 2009

</doc>
<doc id="1656479" url="https://pl.wikipedia.org/wiki?curid=1656479" title="Easy Come, Easy Go">
Easy Come, Easy Go



</doc>
<doc id="1656480" url="https://pl.wikipedia.org/wiki?curid=1656480" title="Mistrzostwa Świata Juniorów Młodszych w Lekkoatletyce 2007">
Mistrzostwa Świata Juniorów Młodszych w Lekkoatletyce 2007

5. Mistrzostwa Świata Juniorów Młodszych w Lekkoatletyce – międzynarodowe zawody lekkoatletyczne organizowane pod egidą IAAF, dla zawodników do lat 17. Impreza odbywała się na stadionie w Vítkovicach w czeskiej Ostrawie od 11 do 15 lipca 2007. 

</doc>
<doc id="1656483" url="https://pl.wikipedia.org/wiki?curid=1656483" title="Ashbourne (Irlandia)">
Ashbourne (Irlandia)

Ashbourne, historycznie nazywane "Killeglan" lub "Kildeglan" (irl. "Cill Dhéagláin", oznacza Kościół św. Declana) – miasto w Irlandii, w prowincji Leinster, w hrabstwie Meath. Położone jest ok. 20 km na północ od centrum Dublina przy autostradzie M2. W 2016 r. miasto to zamieszkiwało 12 679 osób.
Historia.
Ostatnie wykopaliska archeologiczne w okolicach Ashbourne wykazały dowody na istnienie osadnictwa w czasach neolitu. W trakcie budowy autostrady M2 na północy miasta, w "Rath", odkryto pozostałości osady z epoki brązu. Wykopaliska w pobliżu cmentarza "Killeglan "ujawniły osadę z okresu wczesnego chrześcijaństwa, z ziemiankami, budynkami mieszkalnymi i dużą zabudową skupioną wokół pozostałości kościoła św. Declana, które nadal są widoczne na cmentarzu. Nazwa tej części miasta, "Killeglan", oznaczająca "kościół św. Declana", jest związana z tą osadą powstałą jeszcze przed przybyciem św. Patryka. Wykopaliska archeologiczne wykonane podczas budowy supermarketu Lidl ujawniły istnienie średniowiecznego miasta, z wieloma pozostałościami domów, pól, systemu pułapek rybnych i młyna.
W czasach najazdu Normanów na Irlandię okoliczną ziemię wraz z tytułem Lorda Meath otrzymał od króla Henryka II Anglonormański magnat Hugh de Lacy za zasługi podczas inwazji wyspy. Po wybudowaniu szeregu warownych małych grodów typu motte i bailey, pozwalających na schronienie przed atakami rdzennej ludności (pozostałości jednego z nich znajdują się w Ratoath – ok. 5 km od Ashbourne) podzielił ziemię pomiędzy swoich żołnierzy.
"Killeglan" przypadł w 1220 roku rodzinie o nazwisku Wafre. Ostatni członek tej rodziny, Walter Wafre wybudował dom w kształcie warownej wieży, który często nazywano Zamkiem. Wieża ta stała na dzisiejszej "Castle Street" w pobliżu placu zabaw dla dzieci ("Playground"). W 1420 roku Zamek i ziemie stały się własnością rodziny Segrave, która pozostała ich właścicielami aż do roku 1649. Pierwszy członek rodziny przybyły do Meath, Richard Sydgrave, był Baronem Skarbu Irlandii w latach 1423-1425. Rodzina ta była jedną z najbardziej wpływowych i bogatych nie-arystokratycznych rodów w Irlandii w XVI wieku, zdobywając wysokie stanowiska polityczne Kanclerza Skarbu, Szeryfa Meath i sędziów Trybunału Skarbu Irlandii. 
Ich siła polityczna i majątek upadły w czasie wojen religijnych 1641–1650. W czasie najazdu Olivera Cromwella, jego syn Henry, przebywał przez pewien czas w Zamku "Killeglan". Po ostatecznym ujarzmieniu Irlandczyków przez Cromwella nowym właścicielem terenu został Thomas Carter. Sam jednak nigdy tu nie zamieszkał i zamek popadł w ruinę. Rodzina Carter zajmowała wysokie stanowiska polityczne w Irlandii aż do wieku XIX, kiedy ich wpływy znacznie zmalały. Nieruchomości Carterów zostały sprzedane w 1840 roku, Killeglan zostały kupiony przez Fryderyka Bourne. 
Fryderyk Bourne był bogatym przedsiębiorcą, który zbił fortunę na budowie dróg i transporcie. Przed rokiem 1820 drogi w Irlandii niemal nie istniały. Regulacje rządowe pozwoliły na znaczne wydatki na drogi, a kolejne ulepszenia dróg zapewniły większy popyt na usługi pocztowe i transportowe. Bourne był właścicielem firm transportowych, finansował budowę dróg, uzyskiwał przychody z opłat za przejazd drogami, które sam wybudował. Sfinansował między innymi drogę długości 10 mil irlandzkich z Dublina do Killeglan. Postanowił zbudować małe miasteczko z karczmą, hotelem i małymi firmami, głównie aby zarabiać na turystach. Miasteczko powstało na końcu jego dziesięciomilowej drogi z Dublina, w pobliżu punktu poboru opłat (dzisiejszy "Turnpike House"), nazwał wioskę od jego ulubionego drzewa jesionu (ang. "Ash") i od własnego nazwiska - "Bourne". 
Pomysł Bourne’a był wielkim sukcesem. W 1821 roku Ashbourne liczyło 133 mieszkańców, a w roku 1841 już 411. Jednak w połowie XIX rozwój kolei w Irlandii oraz wielki głód spowodowały znaczny spadek dochodów Bourne’a i spadek liczby mieszkańców. Fryderyk Bourne opuścił Ashbourne i Killeglan zostawiając wszystko swojemu synowi, Richardowi, który zbudował tu swój pierwszy dom – dzisiejszy "Ashbourne House Hotel" przy "Frederick Street". Najstarszy syn Richarda, Thomas był ostatnim właścicielem Killeglan i Ashbourne. W 1899 roku opuścił Irlandię i osiedlił się w Northfleet w hrabstwie Kent w Anglii, a wszystkie posiadłości sprzedał dotychczasowym dzierżawcom.
Gwałtowny rozwój.
Ashbourne pozostawało małym miasteczkiem z ok. 400 mieszkańcami aż do roku 1970. Gwałtowny wzrost liczebności mieszkańców Dublina spowodował, że w Ashbourne zaczęły powstawać nowe osiedla mieszkaniowe. Po raz pierwszy w Irlandii powstały tu osiedla budowane na wzór amerykański, z otwartymi planami zamiast tradycyjnych domów z ogrodami ogrodzonymi płotami. Była to nowość na wyspie, która spodobała się nowym nabywcom i przyciągała nowych mieszkańców. Wielkie znaczenie miała również lokalizacja Ashbourne - bliskość Dublina, dublińskiego lotniska oraz dogodna komunikacja. Populacja miasta zaczęła szybko rosnąć, według spisu narodowego w 2008 roku wynosiła już 8,528 osób co stanowiło 34% wzrost w stosunku do poprzedniego spisu w 2002 roku. Spis w roku 2013 pokazał, że populacja wzrosła do 14 000 mieszkańców, co powoduje, że Ashbourne z małej wioski stało się drugim co do wielkości po Navan miastem w hrabstwie Meath i największym okręgiem wyborczym we Wschodnim Meath, wybierając aż 3 posłów do irlandzkiego parlamentu.
Gwałtowny rozwój miasta spowodował, Ashbourne stało się miastem kosmopolitycznym. Według spisu narodowego z 2006 roku 12% obecnych mieszkańców urodziło się poza Irlandią. Najliczniejsze mniejszości narodowe w Ashbourne to Anglicy, Litwini i Polacy. Mniejszość Polska jest po Navan największą polską mniejszością w hrabstwie.
Gwałtowny wzrost liczby mieszkańców Ashbourne wymusił równie gwałtowny rozwój handlu, usług, małego i wielkiego biznesu.

</doc>
<doc id="1656488" url="https://pl.wikipedia.org/wiki?curid=1656488" title="Piaseczno (jezioro w gminie Bierzwnik)">
Piaseczno (jezioro w gminie Bierzwnik)

Piaseczno (także "Piaski") – jezioro na Równinie Drawskiej, położone w województwie zachodniopomorskim, w powiecie choszczeńskim, w gminie Bierzwnik, w Puszczy Drawskiej. 
Powierzchnia zbiornika wynosi 72,56 ha. Jezioro ma średnią głębokość równą 8,8 m, a maksymalna głębokość wynosi 15,7 m. Piaseczno ma wydłużony kształt o przebiegu południkowym. Maksymalna długość wynosi 3.075 m, maksymalna szerokość 350 m. Długość linii brzegowej misy jeziora wynosi 7.100 m. 
Lustro wody jeziora jest położone na wysokości 79,5 m n.p.m. Piaseczno znajduje się w zlewni Mierzęckiej Strugi.
W 1995 roku miało miejsce badanie jakości wód w Piasecznie, gdzie stwierdzono II klasę jakości wód przy II kategorii podatności na biodegradację.
Dno jeziora jest twarde i piaszczyste.
Piaseczno jest otoczone lasem Puszczy Drawskiej. Ok. 2 km na wschód znajduje się Jezioro Rakowe posiadające podobny przebieg i kształt. Ok. 1 km na północny wschód od jeziora leży gajówka Piaseczno.

</doc>
<doc id="1656489" url="https://pl.wikipedia.org/wiki?curid=1656489" title="Monte Zebrú">
Monte Zebrú

Monte Zebrù to szczyt w Masywie Ortleru w szwajcarskich Alpach Retyckich. Leży na granicy dwóch włoskich prowincji: Południowy Tyrol i Sondrio. Góra posiada dwa wierzchołki: wyższy, północno-zachodni (3735 m n.p.m.) oraz niższy, południowo-wschodni (3724 m n.p.m.).
Pierwszego wejścia w 29 września 1866, dokonali Johann Pinggera i Kartografen Julius Payer.

</doc>
<doc id="1656490" url="https://pl.wikipedia.org/wiki?curid=1656490" title="Irena Paleologina">
Irena Paleologina

Irena Paleologina (gr.: Ειρήνη Παλαιολογίνα, "Eirēnē Palaiologina"; bułg.: Ирина Палеологина, "Irina Paleołogina") – księżniczka bizantyńska, córka cesarza Michała VIII Paleologa, żona Iwana Asena III cara Bułgarii.
caryca Bułgarii.
Irena była najstarszą córką cesarza Michała VIII Paleologa i cesarzowej Teodory Dukainy Watatziny.
Zainteresowany destabilizacją polityczną Bułgarii Michał VIII poparł wybuch powstania przeciw carowi Konstantynowi Tichowi w 1277 roku pod wodzą chłopa z północnej Bułgarii Iwajły. Ofiarował też Iwajle rękę Ireny i pomoc ze strony Cesarstwa. Klęska Konstantyna Ticha, który zginął w bitwie z chłopskimi rebeliantami i postępy rebelii skłoniły Michała VIII do zmiany stanowiska. Jeszcze w tym samym 1277 roku wydał Irenę za Iwana Mico, potomka carskiej dynastii bułgarskiej, żyjącego w imperium bizantyńskim. Na czele armii dowodzonej przez Michała Glawasa wysłał go następnie do Bułgarii.
W obliczu najazdu bizantyńskiego, wdowa po Konstantynie Tichu, carowa Maria otwarła przed Iwajłą, oblegającym, Tyrnowo, bramy miasta. W wyniku zawartego porozumienia Iwajło poślubił carową wdowę i objął tron carski. Pierwsza próba zdobycia tronu carskiego dla Iwana Asena III zakończyła się niepowodzeniem. Iwajło rozbił atakujących od północy, za sprawą intryg Michała VIII, Tatarów pod wodzą Kasimbeja, po czym zwrócił się ku nadciągającej od południa, kilkoma drogami, nowej armii bizantyńskiej, dowodzonej znowu przez Michała Glawasa Tarchaniotę. Przez kilka miesięcy z powodzeniem toczył walki z Grekami. W 1279 roku Michałowi VIII udało się doprowadzić do kolejnej dywersji Tatarów. Od północy wtargnął następny zagon tatarski. Iwajło z główną armią wyruszył mu na spotkanie. Iwan Mico na czele wojsk bizantyńskich podszedł pod Tyrnowo. Ponieważ wśród bojarów bułgarskich rozeszła się pogłoska, że Iwajło poległ na północy w walkach z Tatarami, wydali miasto Grekom. Michała II Ticha i jego matkę odesłano do Konstantynopola, a Iwan Mico jako Iwan Asen III objął tron Bułgarów.
Pomimo odesłania carowej wdowy, Marii wraz z synem Michałem do Konstantynopola, nowej parze carskiej nie udało się pozyskać swych nowych poddanych. Rozproszone dotąd i skłócone wzajemnie bojarstwo zaczęło się jednoczyć wokół bojara kumańskiego pochodzenia Jerzego Tertera. Iwan Asen III próbował przeciągnąć go na swą stronę wydając za niego, za namową Michała VIII, swoją siostrę Kermarię. Nie przyniosło to jednak spodziewanych rezultatów. W dodatku wiosną 1280 roku Iwajło przeszedł do ofensywy, wyzwalając znaczną część kraju. Zagroził nawet Iwanowi Asenowi III oblegając go w Tyrnowie. Latem 1280 roku dwukrotnie rozgromił armię bizantyńską. Po tych klęskach Iwan Asen III zbiegł wraz z małżonką z Tyrnowa rezygnując z władzy carskiej.
Michał VIII początkowo nie chciał przyjąć zięcia. Iwan Asen III udał się do obozu wodza Złotej Ordy Nogaja, gdzie tylko dzięki pomocy szwagierki, siostry Ireny, Eufrozyny, uniknął śmierci. Ostatecznie po śmierci Iwajły z rąk Nogaja cesarz pogodził się z zięciem i ofiarował mu stanowisko na dworze cesarskim.
Rodzina.
Irena urodziła Iwanowi Asenowi III ośmioro dzieci:
Iwan Asen III i Irena stali się przodkami licznej i wpływowej rodziny Asenów (albo Asanów), która odegrała znaczącą rolę w dziejach późnego cesarstwa bizantyńskiego. Jedna z potomkiń Iwana Asena III, Irena Asanina (wnuczka Andronika Asena) poślubiła przyszłego cesarza Jana VI Kantakuzena. Jej córka Helena została żona Jana V Paleologa i matką cesarzy.

</doc>
<doc id="1656492" url="https://pl.wikipedia.org/wiki?curid=1656492" title="Workington">
Workington

Workington - miasto i civil parish w Wielkiej Brytanii, w Anglii, w regionie North West England, w hrabstwie Kumbria, w dystrykcie Allerdale, położone nad ujściem rzeki Derwent do Morza Irlandzkiego. W 2011 roku civil parish liczyła 25 207 mieszkańców.

</doc>
<doc id="1656493" url="https://pl.wikipedia.org/wiki?curid=1656493" title="Kronika prowincjonalna">
Kronika prowincjonalna

Kronika prowincjonalna (tytuł oryginalny: "Kronike provinciale", inny tytuł: "Lutjet e dashurisë") – albański–francusko–włoski film fabularny z roku 2009 w reżyserii Artana Minarolliego, na podstawie opowiadania "Prowincjonalna historia" Ylljeta Aliçki.
Opis fabuły.
Akcja filmu rozgrywa się w małym prowincjonalnym miasteczku na południu Albanii, w okresie transformacji ustrojowej. Do kraju wraca po dłuższej przerwie malarz, który próbuje odnaleźć nić porozumienia z ludźmi, których okres transformacji zmienił nie do poznania. W tej roli wystąpił znany albański skrzypek, od lat mieszkający we Francji, dla którego była to pierwsza przygoda z filmem fabularnym.
Film jest reklamowany jako podejmujący kwestię tolerancji w społeczeństwie albańskim. 
Scenariusz znacząco odbiega od literackiego pierwowzoru. Przedstawienie dylematów uczuciowych muzułmańskiego mułły spotkało się z ostrą krytyką ze strony albańskich muzułmanów i wpłynęło na zasadniczą zmianę scenariusza.
Większość zdjęć do filmu nakręcono w Beracie w 2005.
Premiera filmu zainaugurowała działalność nowej sali kinowej w Tiranie, w podziemiach centrum handlowego Kristal.

</doc>
<doc id="1656494" url="https://pl.wikipedia.org/wiki?curid=1656494" title="Tuomas Laaksonen">
Tuomas Laaksonen

Tuomas Laaksonen (ur. 9 marca 1990 w Turku) – fiński lekkoatleta specjalizujący się w rzucie oszczepem.
W 2007 w Ostrawie zdobył złoty medal i tytuł mistrza świata juniorów młodszych – oszczepem o wadze 700 gram rzucił wówczas 79,71. Rok później był ósmy na mistrzostwach świata juniorów, a w 2009 był dziesiąty na juniorskim czempionacie Europy. Medalista mistrzostw Finlandii w kategorii juniorów.
Rekord życiowy: 81,73 (16 czerwca 2013, Turku).

</doc>
<doc id="1656498" url="https://pl.wikipedia.org/wiki?curid=1656498" title="Sia Abrasives">
Sia Abrasives

sia Abrasives – szwajcarski producent materiałów ściernych. Nazwa firmy to skrót od Swiss Industrial Abrasives. Grupa sia Abrasives, mająca centralę we Frauenfeldzie, zalicza się do trzech największych producentów zaawansowanych technologii szlifowania. Firma projektuje, wytwarza i dostarcza zarówno materiały ścierne, jak też kompletne systemy szlifowania dla branży drzewnej, metalowej i ART.
Historia.
Historia firmy to ponad 130 lat tradycji, w ciągu których przekształciła się ona w spółkę giełdową "sia Abrasives" – holding zatrudniający obecnie ponad 1200 osób i posiadający filie w ponad 80 krajach świata.
Początki.
Od przełomu XX wieku sia Abrasives Industries AG jest jedyną szwajcarską firmą produkującą materiały ścierne. Firma po raz pierwszy wyprodukowała papier ścierny (1875 r.), a obecnie urosła do rangi trzeciej pod względem wielkości firmy produkującej materiały ścierne na świecie.
Historia najnowsza.
sia Abrasives skupia się na rynku globalnym, obecnie eksportuje ponad 90% swojej produkcji do ponad 80 krajów. Oddział firmy w Polsce to sia Biuro Technologiczne Sp. z o.o. mieszcząca się w Goleniowskim Parku Przemysłowym.
Produkty.
sia Abrasives to ponad 100 000 produktów, w tym: nasypowe materiały ścierne (pełny zakres taśm szlifierskich i produktów do obróbki ręcznej), gąbki ścierne, włókniny ścierne oraz materiały ścierne do microfinishu. Firma oferuje dopasowane do indywidualnych wymagań zaawansowane technologicznie i innowacyjne rozwiązania do zastosowań w przemyśle drzewnym, metalowym, płytowym oraz samochodowym. W ofercie znajdują się kompletne systemy szlifowania do każdej powierzchni: drewna, lakieru, metalu, ceramiki, skóry, kompozytów, szkła i wielu innych materiałów.

</doc>
<doc id="1656499" url="https://pl.wikipedia.org/wiki?curid=1656499" title="Monte Disgrazia">
Monte Disgrazia

Monte Disgrazia to szczyt w paśmie Bergell we włoskich Alpach Retyckich. Jest najwyższym szczytem pasma Bergell (po włosku Bregaglia).
Pierwszego wejścia dokonali Leslie Stephen, E. S. Kennedy i Thomas Cox oraz przewodnik Melchior Anderegg 23 sierpnia 1862 r. 

</doc>
<doc id="1656501" url="https://pl.wikipedia.org/wiki?curid=1656501" title="Maugrim">
Maugrim

Maugrim – postać z cyklu „Opowieści z Narnii” C.S. Lewisa. Występuje w pierwszej części cyklu, zatytułowanej "Lew, czarownica i stara szafa".
Mówiący wilk, sługus Jadis – Białej Czarownicy, kapitan Tajnej Policji. Postać bardzo zła i okrutna. Lubi zabijać. Osobiście aresztował fauna Tumnusa (rodzeństwo Pevensie znalazło list napisany przez Maugrima, uzasadniający aresztowanie Tumnusa). Potem, kiedy Edmund zjawił się w pałacu Jadis, Maugrim zameldował jej o tym. Następnym zadaniem Maugrima było zabicie Piotra, Zuzanny i Łucji. Wyruszył więc do domu Bobrów z najszybszym wilkiem w Policji. Spóźnili się, więc zgodnie z poleceniem Jadis ruszyli pod Kamienny Stół i zaczaili się tam. Maugrim miał zabić choć jedno dziecko z rodzeństwa. Na swoją ofiarę wybrał Zuzannę, więc szybko wdarł się do obozu i ją zaatakował. Zginął chwilę później z ręki Piotra, którego Zuzanna wezwała na pomoc.

</doc>
<doc id="1656503" url="https://pl.wikipedia.org/wiki?curid=1656503" title="Cur Jicchak">
Cur Jicchak

Cur Jicchak (hebr. צור יצחק) – wieś położona w samorządzie regionu Derom ha-Szaron, w Dystrykcie Centralnym, w Izraelu.
Leży w zachodniej części Samarii, w otoczeniu miast Tira i At-Tajjiba, miasteczka Kochaw Ja’ir, oraz moszawu Cur Natan. Na południowy wschód od wioski przebiega granica terytoriów Autonomii Palestyńskiej, która jest strzeżona przez mur bezpieczeństwa. Po stronie palestyńskiej znajduje się wioska Falamieh.
Historia.
Plan budowy nowego osiedla w tym miejscu został przyjęty przez rząd Izraela na posiedzeniu 23 października 2000.
Osada została założona w czerwcu 2007. Została ona nazwana na cześć zabitego premiera Icchaka Rabina (1922-1995). Istnieją plany rozbudowy wioski do około 2 350 mieszkań.
Kultura i sport.
W wiosce jest ośrodek kultury.
Komunikacja.
Na zachód od wioski przebiega autostrada nr 6, brak jednak możliwości bezpośredniego wjazdu na nią. Z wioski wyjeżdża się na południe na drogę nr 5533, którą jadąc na wschód dojeżdża się do moszawu Cur Natan, lub jadąc na zachód dojeżdża się do drogi nr 444 . Drogą nr 444 można jechać na północ do miasta At-Tajjiba, lub można jechać na południe do miasteczka Kochaw Ja’ir.

</doc>
<doc id="1656506" url="https://pl.wikipedia.org/wiki?curid=1656506" title="Sotouboua">
Sotouboua

Sotouboua – miasto w Togo (region Centre). Według danych szacunkowych na rok 2020 liczy 21 054 mieszkańców.

</doc>
<doc id="1656508" url="https://pl.wikipedia.org/wiki?curid=1656508" title="Jezioro Rakowe">
Jezioro Rakowe

Jezioro Rakowe (także "Rokiet, Rokitno") – jezioro na Równinie Drawskiej, położone w województwie zachodniopomorskim, w powiecie choszczeńskim, w gminie Bierzwnik, w Puszczy Drawskiej. 
Powierzchnia zbiornika wynosi 31,33 ha. Jezioro ma maksymalną głębokość wynosi 15,0 m. Jezioro Rakowe ma wydłużony kształt o przebiegu południkowym. 
Zbiornik znajduje się w zlewni strugi Moczel, należącej do zlewni Drawy.
Jezioro Rakowe jest otoczone lasem Puszczy Drawskiej. Ok. 2 km na zachód znajduje się jezioro Piaseczno posiadające podobny przebieg i kształt. 
Północno-wschodni brzeg jeziora stanowi granicę między gminą Bierzwnik a gminą Drawno.
Jezioro to, jest częstym miejscem ćwiczeń nurków, zwłaszcza strażackich.

</doc>
<doc id="1656509" url="https://pl.wikipedia.org/wiki?curid=1656509" title="Marin Premeru">
Marin Premeru

Marin Premeru (ur. 29 sierpnia 1990 w Rijece) – chorwacki lekkoatleta specjalizujący się w rzucie dyskiem oraz pchnięciu kulą.
W 2006 podczas pekińskich mistrzostw świata juniorów zajął 12. lokatę w konkursie rzutu dyskiem. Rok później w Ostrawie zdobył dwa srebrne medale mistrzostw świata kadetów. W roku 2008 zdobył srebro w rzucie dyskiem oraz brąz w pchnięciu kulą podczas mistrzostw świata juniorów. Brązowy medalista mistrzostw Europy juniorów (rzut dyskiem, Nowy Sad 2009) oraz młodzieżowych mistrzostw Europy (pchnięcie kulą, Ostrawa 2011). Ma na swoim koncie także złoto (pchnięcie kulą) oraz srebro (rzut dyskiem) Europejskiego Festiwalu Młodzieży (Belgrad 2007). W 2013 zdobył srebro igrzysk śródziemnomorskich w Mersin. Wielokrotny mistrz Chorwacji.
Badania antydopingowe (przeprowadzone 4 kwietnia 2016, poza zawodami) wykazały stosowanie przez Premeru niedozwolonych środków. Otrzymał on karę 4 lat dyskwalifikacji (do 2 marca 2020).

</doc>
<doc id="1656510" url="https://pl.wikipedia.org/wiki?curid=1656510" title="Vogan">
Vogan

Vogan – miasto w Togo (region Maritime). Według danych szacunkowych na rok 2020 liczy 20 659 mieszkańców.

</doc>
<doc id="1656513" url="https://pl.wikipedia.org/wiki?curid=1656513" title="Krzysztof Ostaszewski">
Krzysztof Ostaszewski

Krzysztof Maciej Ostaszewski (ur. 5 sierpnia 1957 w Łodzi) − doktor nauk matematycznych, aktuariusz, profesor na uniwersytecie Illinois State University w USA, autor prac naukowych z zakresu matematyki ubezpieczeniowej.
Życiorys.
Ukończył matematykę na Uniwersytecie Łódzkim (1980). Doktorat uzyskał na University of Washington w USA, w roku 1985 na podstawie pracy "Henstock Integration in the Plane (Całka Henstocka na płaszczyźnie)". Zajmuje się także poezją (publikował m.in. w "Życiu Literackim", "Poezji", Twórczości i "Kulturze" paryskiej).
Jest synem Leszka Jana Ostaszewskiego, doktora nauk ekonomicznych. 
Mieszka w USA.
Twórczość.
"Patrzymy na zwierzęta" (1982), Wydawnictwo "Iskry", Warszawa
"Pozornie przynajmniej" (1984), Wydawnictwo Łódzkie, Łódź

</doc>
<doc id="1656514" url="https://pl.wikipedia.org/wiki?curid=1656514" title="Bafilo">
Bafilo

Bafilo – miasto w Togo, w regionie Kara. Położone jest około 320 km na północ od stolicy kraju, Lomé. W spisie ludności z 6 listopada 2010 roku liczyło 17937 mieszkańców.

</doc>
<doc id="1656515" url="https://pl.wikipedia.org/wiki?curid=1656515" title="Sage Group">
Sage Group

The Sage Group PLC – notowany na londyńskiej giełdzie dostawca rozwiązań wspomagających zarządzanie dla małych i średnich przedsiębiorstw.
Przedsiębiorstwo zostało założone w 1981 roku w Anglii. Od 1989 roku jest notowane na Londyńskiej Giełdzie Papierów Wartościowych (LSE), a od 1999 roku należy do grona spółek zaliczanych do indeksu FTSE 100.
The Sage Group PLC oferuje rozwiązania dotyczące produkcji, dystrybucji, branży budowlanej, a także organizacji non-profit.
Do grona Klientów należy 5,8 miliona firm; dystrybucją produktów i usług oraz opieką nad klientami zajmuje się sieć 30 000 Partnerów. Firma współpracuje z 40 000 biur rachunkowych na świecie i jest obecna m.in.: w Wielkiej Brytanii, Austrii, Belgii, Francji, Hiszpanii, Niemczech, Portugalii, Szwajcarii, Polsce, Stanach Zjednoczonych, Kanadzie, Indiach oraz Australii.
W 2008 roku finansowym przychody The Sage Group PLC wzrosły o 7% do 1 295,0 mln funtów (2007: 1214,1 mln GBP). Zysk przed opodatkowaniem wzrósł o 3% i wyniósł 273,4 mln funtów (2007: 265,1 mln), zaś wskaźnik zysku operacyjnego EBITA wyniósł 23% (2007: 24%). Całkowity przychód ze sprzedaży usług wzrósł o 10%, stanowiąc 61% całej działalności.

</doc>
<doc id="1656516" url="https://pl.wikipedia.org/wiki?curid=1656516" title="Tabligbo">
Tabligbo

Tabligbo – miasto w Togo (region Maritime). Według danych szacunkowych na rok 2009 liczy 19 668 mieszkańców.

</doc>
<doc id="1656518" url="https://pl.wikipedia.org/wiki?curid=1656518" title="Badou">
Badou

Badou – miasto w Togo, w regionie Plateaux. Położone jest około 160 km na północny wschód od stolicy kraju, Lomé. W spisie ludności z 6 listopada 2010 roku liczyło 12 003 mieszkańców.

</doc>
<doc id="1656523" url="https://pl.wikipedia.org/wiki?curid=1656523" title="Akzo Nobel">
Akzo Nobel



</doc>
<doc id="1656526" url="https://pl.wikipedia.org/wiki?curid=1656526" title="Kandé">
Kandé

Kandé – miasto w Togo, w regionie Kara. Położone jest około 400 km na północ od stolicy kraju, Lomé. W spisie ludności z 6 listopada 2010 roku liczyło 12 970 mieszkańców.

</doc>
<doc id="1656528" url="https://pl.wikipedia.org/wiki?curid=1656528" title="Avne Hefez">
Avne Hefez



</doc>
<doc id="1656530" url="https://pl.wikipedia.org/wiki?curid=1656530" title="Jezioro Rosochate">
Jezioro Rosochate

Jezioro Rosochate(także "Brzegi") – jezioro na Równinie Drawskiej, położone w województwie zachodniopomorskim, w powiecie choszczeńskim, w gminie Bierzwnik, w Puszczy Drawskiej. 
Powierzchnia zbiornika wynosi 26,02 ha. Jezioro ma maksymalną głębokość 1,4 m. 
Zbiornik znajduje się w zlewni Mierzęckiej Strugi.
Jezioro Rosochate jest otoczone lasem Puszczy Drawskiej. Na południe od jeziora znajduje się jezioro Smolary.
Jezioro Brzegi to jedno z najbardziej malowniczych jezior znajdujących się w nadleśnictwie Bierzwnik, zasilane strugą prowadzącą od jeziora Kile Mile. 
Częściowo trudno dostępne, zachodnia linia brzegowa jeziora bardzo bagnista, można tam spotkać ciekawe okazy ptaków, na łąkach Malczewskich pojawiają się czarne bociany, które przylatują tam na łowy z okolic Kruczaja. 
Wieczorami można zaobserwować sarny, jelenie a w pasie przybrzeżnym taplają się dziki. 
W północno-wschodniej części jeziora natkniemy się na pozostałości osady leśnej Roskatenwerder, zachowały się mury budynków mieszkalnych i gospodarczych, a w okolicach pozostał ślad po transformatorze, który przekazywał prąd do pobliskiej osady Czapliska (niem. Wasserwerder).
Okolice zgliszczy porastają bzy i mahonia pospolita. 
Obiekty te zostały spalone przez armię radziecką w 1945 roku.

</doc>
<doc id="1656532" url="https://pl.wikipedia.org/wiki?curid=1656532" title="Pomoc prawna">
Pomoc prawna

Pomoc prawna – szczególnego rodzaju usługi świadczone podmiotom stosunków prawnych w celu ochrony ich prawnie chronionych interesów. W Polsce pomoc prawną świadczą adwokaci, radcy prawni, notariusze oraz (w niepełnym zakresie) doradcy podatkowi i prawni.
Usługi.
Usługi w zakresie pomocy prawnej:
Pomoc prawna jest świadczona w ramach zawodów zaufania publicznego oraz zawodu doradcy prawnego.
Prawo polskie.
Nieodpłatna pomoc prawna.
W Polsce od 1 stycznia 2016 w związku z wejściem w życie ustawy o nieodpłatnej pomocy prawnej oraz edukacji prawnej w ramach powiatowych punktów bezpłatnego poradnictwa prawnego prowadzenie połowy punktów nieodpłatnej pomocy prawnej powierzone zostanie organizacjom pozarządowym prowadzącym działalność pożytku publicznego,
Nieodpłatnej pomocy prawnej w punktach nieodpłatnej pomocy prawnej powierzonych do prowadzenia organizacji pozarządowej może udzielać także:
Postępowanie administracyjne.
Pomoc prawna w postępowaniu administracyjnym polega na tym, że organ administracji publicznej w toku postępowania zwraca się do właściwego terenowego organu administracji rządowej lub organu samorządu terytorialnego o wezwanie osoby zamieszkałej lub przebywającej w danej gminie lub mieście do złożenia wyjaśnień lub zeznań albo do dokonania innych czynności, związanych z toczącym się postępowaniem. Organ prowadzący postępowanie oznacza zarazem okoliczności będące przedmiotem wyjaśnień lub zeznań albo czynności, jakie mają być dokonane.

</doc>
<doc id="1656533" url="https://pl.wikipedia.org/wiki?curid=1656533" title="Oflag IV C Colditz">
Oflag IV C Colditz

Jeniecki obóz specjalny Oflag IV C – niemiecki obóz jeniecki z czasu II wojny światowej położony w miejscowości Colditz oddalonej około 40 km od stolicy Saksonii – Drezna. Znajduje się tam renesansowy zamek, w murach którego założono obóz karny.
Międzynarodowy obóz specjalny Colditz IV C przeznaczony był dla szczególnie ważnych oficerów wojsk alianckich i oficerów, którzy wsławili się ucieczkami z innych obozów. Funkcjonował od października 1939 do kwietnia 1945. Polscy jeńcy przebywali tu w trzech okresach: w październiku 1939 przybyła pierwsza grupa oficerów, kolejna – w listopadzie 1939, a ostatnia w lutym 1945.
Pod koniec 1939 w Colditz pozostawało ponad czterystu polskich oficerów i podchorążych. Na przełomie 1939 i 1940 w obozie znajdowało się około kilkunastu polskich generałów, np.: Janusz Gąsiorowski, Wincenty Kowalski, Stanisław Oktawiusz Małachowski, Wiktor Thommée, Władysław Bończa-Uzdowski, Władysław Bortnowski. Tutaj po kampanii wrześniowej więziony był wiceadmirał Józef Unrug. 22 maja 1940 r. wszystkich oficerów polskich przebywających w Colditz przewieziono do Oflagu II A Prenzlau, zaś generałów do Oflagu IV B Königstein/Sächsische Schweiz wraz z podchorążymi, których odesłano do stalagów. Wiosną 1942 w obozie przebywało czterdziestu ośmiu oficerów i osiemnastu szeregowców WP. Opuścili oni Colditz dopiero w sierpniu 1943. Po ich wyjeździe zamek w Colditz miał być wyłącznie obozem dla Brytyjczyków, a w okresie późniejszym także dla jeńców amerykańskich. Jedynym odstępstwem od tej zasady było właśnie przewiezienie 5 lutego 1945 dwudziestoosobowej grupy żołnierzy z powstania warszawskiego na czele z gen. Tadeuszem Borem-Komorowskim. Przybyli z nim także: gen. Antoni Chruściel, gen. Tadeusz Pełczyński, gen. Tadeusz Kossakowski, kpt. Stanisław Jankowski, płk Kazimierz Iranek-Osmecki.
Na zamku znajduje się wystawa w języku polskim i niemieckim, poświęcona głównie postaci gen. Tadeusza Bora-Komorowskiego.
Wśród uwięzionych w Colditz oficerów Niemcy wyróżniali kategorię tzw. „prominentnych”, do których zaliczali m.in. członków rodzin alianckich polityków (takim jeńcem był np. Giles Romilly, bratanek żony Winstona Churchilla).
Z uwagi na no to, iż w Colditz przebywali jeńcy szczególnie ważni dla III Rzeszy bądź tacy, którzy uciekali z poprzednich miejsc uwięzienia, Niemcy byli zmuszeni utrzymywać w Colditz dość znaczny (w porównaniu z innym obozami jenieckimi) garnizon liczący około 70 ludzi.
Należy podkreślić, iż wobec jeńców umieszczonych w Colditz Niemcy przez cały okres istnienia obozu przestrzegali wszelkich postanowień konwencji genewskiej. Próby ucieczki były karane jedynie umieszczeniem w areszcie obozowym.
W ciągu całego okresu istnienia obozu 31 jeńcom udało się zbiec z obozu, przy czym 16 uciekło z samego zamku, pozostałych zaś 15 uczyniło to, kiedy byli poza jego murami, np. w czasie pobytu w szpitalu czy też wizyty u dentysty.

</doc>
<doc id="1656539" url="https://pl.wikipedia.org/wiki?curid=1656539" title="Parzeplinowce">
Parzeplinowce

Parzeplinowce ("Gunnerales" Takht. ex Reveal) – rząd roślin okrytonasiennych. Obejmuje dwie rodziny z dwoma rodzajami i ok. 50 gatunkami. Rośliny te występują głównie na półkuli południowej i w strefie międzyzwrotnikowej. Charakterystyczna dla nich jest dwupienność i obecność kwasu elagowego. Ich kwiaty są drobne, z niewielkim lub całkiem zredukowanym okwiatem, liście ząbkowane, obecność przylistków, anatomiczne podobieństwo drewna, wydzielanie żywicy. Generalnie jednak rośliny z obu zaliczanych tu rodzin istotnie różnią się między sobą; parzeplinowate to mezofityczne, na ogół okazałe byliny, "Myrothamnaceae" to sklerofityczne krzewy.
Systematyka.
W dawniejszych systemach rząd we współczesnym ujęciu nie był wyróżniany. W systemie Takhtajana jeszcze z 2009 obie zaliczane tu rodziny włączane były do zupełnie różnych rzędów i podklas – "Myrothamnaceae" we własnym rzędzie "Myrothamnales" zaliczane były do podklasy "Hamamelidae", a parzeplinowate "Gunneraceae" zaliczane były do skalnicowców "Saxifragales" w podklasie "Rosidae" (do tych samych podklas rodziny te włączane były w tym systemie także w jego wersji z 1996). W systemie Cronquista z 1981 rodzina "Gunneraceae" zaliczana była do rzędu "Haloragales", a "Myrothamnaceae" do rzędu "Hamamelidales". W systemie Reveala tworzonym w latach 1994-1999 rząd parzeplinowców obejmował tylko parzeplinowate "Gunneraceae". W wersji z 2007 autor tego systemu włączył tu także "Myrothamnaceae" i "Aextoxicaceae".
Bliskie pokrewieństwo zaliczanych tu dwóch mocno odmiennych współcześnie rodzin potwierdziły badania molekularne. Klasyfikowane były w rzędzie "Gunnerales" od pierwszych wersji systemu APG jako pierwsza (bazalna) grupa tzw. późnych dwuliściennych właściwych ("core eudicots"). 
W systemie Ruggiero i in. (2015) rząd parzeplinowców tworzy jeden z 18 nadrzędów okrytonasiennych – "Myrothamnanae" i obejmuje obie zaliczane tu rodziny zgodnie z systemem APG III (2009).
Rośliny te oddzieliły się one od wspólnych przodków z innymi dwuliściennymi właściwymi od 118 do 77 milionów lat temu. O ile "Myrothamnaceae" nie są znane ze śladów kopalnych, o tyle "Gunneraceae" zostawiły ich wiele z okresu kredy, kiedy to występowały obficie na wszystkich kontynentach półkuli południowej.

</doc>
<doc id="1656540" url="https://pl.wikipedia.org/wiki?curid=1656540" title="Jezioro Somite">
Jezioro Somite

Jezioro Somite(także "Rosiczka") – jezioro na Równinie Drawskiej, położone w województwie zachodniopomorskim, w powiecie choszczeńskim, w gminie Bierzwnik, w Puszczy Drawskiej. 
Powierzchnia zbiornika wynosi 8,52 ha. Jezioro ma maksymalną głębokość wynosi 1,0 m. 
Zbiornik znajduje się w zlewni Mierzęckiej Strugi.
Jezioro Somite jest otoczone lasem Puszczy Drawskiej. Na południe od jeziora znajduje się jezioro Przytoczno.

</doc>
<doc id="1656542" url="https://pl.wikipedia.org/wiki?curid=1656542" title="Herb gminy Bobrowniki (powiat będziński)">
Herb gminy Bobrowniki (powiat będziński)

Herb gminy Bobrowniki przedstawia w polu dwudzielnym w słup błękitno-zielonym, trzy bobry brunatne z czarnym okiem (w słup), skierowane w prawo.

</doc>
<doc id="1656546" url="https://pl.wikipedia.org/wiki?curid=1656546" title="Osman Chávez">
Osman Chávez

Osman Danilo Chávez Güity (ur. 29 lipca 1984 w Santa Fé) – honduraski piłkarz występujący na pozycji obrońcy, reprezentant Hondurasu w latach 2008–2014.
Kariera klubowa.
Osman Chávez zaczynał karierę w klubie Platense FC z miasta Puerto Cortés. W 2004 roku zadebiutował w jego barwach w pierwszej lidze Hondurasu. Od czasu debiutu był podstawowym zawodnikiem zespołu. W 2007 roku został wypożyczony na rok do klubu FC Motagua.
28 lipca 2010 Chávez pojawił się na testach medycznych w Wiśle Kraków. 8 sierpnia krakowski klub poinformował, iż obrońca podpisał z Wisłą roczny kontrakt. W sezonie 2010/2011 Chávez zdobył mistrzostwo Polski z Wisłą. Po zakończeniu rozgrywek podpisał nową, pięcioletnią umowę z „Białą Gwiazdą”.
Kariera reprezentacyjna.
W reprezentacji Hondurasu Chávez zadebiutował 6 lutego 2008 w meczu z Paragwajem. Od tego czasu stał się jej podstawowym zawodnikiem i został powołany do 23-osobowej kadry na Mistrzostwa Świata 2010 w RPA. Na turnieju finałowym wystąpił we wszystkich trzech spotkaniach grupowych, jakie rozegrała reprezentacja Hondurasu. W 2014 roku otrzymał powołanie na Mistrzostwa Świata w Brazylii, na których zaliczył 1 mecz w fazie grupowej z Francją (0:3).
Kariera polityczna.
W 2017 roku został wybrany do Kongresu Narodowego.

</doc>
<doc id="1656548" url="https://pl.wikipedia.org/wiki?curid=1656548" title="Osman Chavez">
Osman Chavez



</doc>
<doc id="1656551" url="https://pl.wikipedia.org/wiki?curid=1656551" title="Jezioro Okrągłe (Równina Drawska)">
Jezioro Okrągłe (Równina Drawska)

Jezioro Okrągłe(także "Łasko Okrągłe") – jezioro na Równinie Drawskiej, położone w województwie zachodniopomorskim, w powiecie choszczeńskim, w gminie Bierzwnik, pomiędzy jeziorami Głębokim a Baranim. Na południowym brzegu jeziora leży wieś Łasko.
Jezioro o maksymalnej głębokości 4,2 m i powierzchni 12,84 ha. 
Zbiornik znajduje się w zlewni Mierzęckiej Strugi.

</doc>
<doc id="1656553" url="https://pl.wikipedia.org/wiki?curid=1656553" title="Noël Meyer">
Noël Meyer

Noël Meyer (ur. 20 kwietnia 1988) – południowoafrykański lekkoatleta, który specjalizował się w rzucie oszczepem.
W 2005 zdobył złoty medal mistrzostw świata kadetów w Marrakeszu. Oszczepem o wadze 700 gram uzyskał wówczas wynik 80,52. Uczestnik mistrzostw świata juniorów w Pekinie (2006) gdzie uplasował się na 10. pozycji w finale. Także w 2006 wygrał mistrzostwa Afryki w kategorii juniorów. Rekord życiowy: 75,19 (15 lipca 2006, Réduit).

</doc>
<doc id="1656556" url="https://pl.wikipedia.org/wiki?curid=1656556" title="Noel Meyer">
Noel Meyer



</doc>
<doc id="1656557" url="https://pl.wikipedia.org/wiki?curid=1656557" title="Irena Stankiewicz">
Irena Stankiewicz

Irena Stankiewicz (ur. 28 lutego 1925 w Puławach) – polska artystka grafik.
Życiorys.
Urodziła się jako córka kapitana saperów Aleksandra Stankiewicza (1899-1930) i Stanisławy z Piszczkowskich (1899-1979). Wraz z rodziną zamieszkała w Warszawie. Po przedwczesnej śmierci ojca sześcioletnia Irenka zamieszkała w Korytnicy w powiecie węgrowskim u krewnej Marii Holder-Eggerowej, właścicielki dóbr korytnickich, a jej matka pozostała w Warszawie. W Korytnicy uczęszczała do szkoły powszechnej, a od roku 1938 do Gimnazjum Sióstr Nazaretanek w Warszawie przy ul. Czerniakowskiej. Okres drugiej wojny światowej spędziła w Korytnicy, ucząc się na poziomie gimnazjalnym i pełniąc obowiązki łączniczki AK. Maturę zdała już po wojnie w Białymstoku. W roku 2009 została honorową obywatelką Korytnicy.
Po wojnie rozpoczęła studia na Wyższej Szkole Sztuk Plastycznych w Warszawie, a następnie studiowała na Wydziale Grafiki warszawskiej ASP, uzyskując dyplom w roku 1953. Współpracowała w latach 1952-1960 z wydawnictwem "Czytelnik", a od 1970 z "Naszą Księgarnią". Od 1958 pedagog macierzystej uczelni. 
Bierze udział w wielu wystawach grafiki, m.in. II Ogólnopolskiej Wystawie Grafiki Artystycznej i Rysunku 1953, Grafiki Artystycznej i Rysunku w XV-leciu, Warszawa 1961/1962, II i III Biennale Grafiki, Kraków 1962 i 1964, II Biennale Grafiki Książkowej, Brno 1967, Wystawie Ilustracji „Cepelii” w Warszawie 1977, Pokonkursowej Wystawie "Książka Dziecięca" w Poznaniu 1986. 
Laureatka wielu nagród, m.in. złotego medalu na II Biennale w Iglesias (Sardynia) 1963, wyróżnienia na wystawie ilustracji do dzieł Bertolta Brechta, Berlin 1966, wyróżnienia na wystawie "Sztuka Książki Dziecięcej" 1967, wyróżnienia w konkursie "Sztuka Książki", Warszawa 1967, III nagrody i dwóch wyróżnień w konkursie „200 lat Stanów Zjednoczonych Ameryki Północnej” 1975, nagrody w konkursie "Armia Krajowa w sztuce", Londyn 1981, wyróżnienia w konkursie "Grafika i rysunek na tematy biblijne" 1983, wyróżnienia w konkursie "Motywy filmowe w ekslibrisie", Kraków 1998, nagrody w konkursie kalendarzy i karnetów świątecznych Muzeum Plakatu w Warszawie 2001. 
Do najbardziej znanych dzieł Ireny Stankiewicz należy drzeworyt „Matka Boska Akowska” który przyniósł jej w roku 1981 I nagrodę w londyńskim konkursie plastycznym "Armia Krajowa w sztuce". Wizerunek drzeworytu został wielokrotnie powtórzony w postaci metaloplastyk i witraży.
Irena Stankiewicz uprawia grafikę warsztatową (głównie drzeworyt i linoryt) i użytkową (ilustrację książkową).
W dniu 27 lipca 2016 delegacja Prezydium ZG Światowego Związku Żołnierzy Armii Krajowej odwiedziła Irenę Stankiewicz, by wręczyć jej pismo od Prezesa ZG ŚZŻAK i Medal Pamiątkowy „Za Zasługi dla ŚZŻAK”

</doc>
<doc id="1656568" url="https://pl.wikipedia.org/wiki?curid=1656568" title="Ne Win">
Ne Win

U Ne Win (birm. //; ur. 14 maja 1911 w Paungdale, Mjanma; zm. 5 grudnia 2002 w Rangunie, Mjanma) – birmański generał, polityk i dyktator, który doprowadził do wprowadzenia ustroju socjalistycznego i izolacji Birmy.
Życiorys.
Pochodził z regionu Bago. Ukończył studia na Uniwersytecie w Yangon. Uczestniczył w ruchu narodowym skierowanym przeciwko Brytyjczykom. Od 1941 do 1942 przebywał w Japonii. Współpracował z Japończykami w trakcie ich inwazji na Birmę mając nadzieję na wyzwolenie w ten sposób Birmy spod rządów kolonialnych. Od 1942 do 1945 działał w konspiracyjnej Antyfaszystowskiej Lidze Wolności Ludu. W administracji wojskowej pełnił funkcję naczelnego dowódcy armii Birmy (1949–1961 i 1962–1972), zaś w administracji politycznej sprawował urząd wicepremiera i jednocześnie ministra obrony (1949–1950). W latach 1958 roku dokonał cichego zamachu stanu i odsunął od władzy premiera U Nu. Przyczyną puczu było niezadowolenie armii z negocjacji jakich U Nu podjął się z separatystycznymi rebeliantami. Do 1960 roku stał na czele państwa i rządu przejściowego. W okresie krótkich rządów wdrażał intensywne reformy administracyjno-gospodarcze. Następnie zorganizował demokratyczne wybory w wyniku których do władzy doszedł poprzedni premier. W 1962 roku w obliczu postępującego kryzysu państwa dokonał kolejnego zamachu stanu i został po raz kolejny szefem państwa jako przewodniczący Rady Rewolucyjnej (1962–1974, premier w latach 1962–1963 i 1965–1974). W 1962 został przewodniczącym Birmańskiej Partii Programu Socjalistycznego, a w 1974 objął stanowisko prezydenta kraju.
W trakcie drugiej kadencji zaprowadził ustrój jednopartyjny w którym rządziła Birmańskia Partia Programu Socjalistycznego łączącą ideologie socjalistyczną z myślą buddyjską. Rządy Ne Wina wiązały się z izolacją od świata oraz walką z opozycją składającą się z mniejszości etnicznych. Ne Win ponadto przeprowadził reformy gospodarcze w tym nacjonalizacji przemysłu. W polityce zagranicznej zachowywał dystans wobec Chin i ZSRR. W 1972 roku przeprowadził stopniową liberalizację reżimu i przywrócił formalne rządy cywilne oraz zorganizował wybory parlamentarne. W 1980 roku ogłosił amnestię, dzięki której obalony przez niego U Nu mógł wrócić do kraju. Nie polepszyło to jednak napiętych nastrojów politycznych, dlatego w 1981 oddał urząd Przewodniczącego Rady Państwa (prezydenta) w ręce generała San Yu (będącego wcześniejszym zastępcą Ne Wina). Ne Win nie zniknął całkowicie z życia politycznego, ponieważ wciąż pozostał szefem Birmańskiej Partii Socjalistycznej, a urząd ten sprawował do lipca 1988 roku. Istotniejszymi sukcesami jego rządu okazało się rozbicie partyzantki komunistycznej i częściowe pokonanie ruchów separatystycznych.
W 2002 zięć i trzech wnuków Ne Wina podjęło próbę zamachu stanu zakończoną fiaskiem, która otoczyła go niesławą.

</doc>
<doc id="1656572" url="https://pl.wikipedia.org/wiki?curid=1656572" title="U Nu">
U Nu

U Nu (właściwie Thakin Nu) (ur. 25 maja 1907 w Wakema, Mjanma, zm. 14 lutego 1995 w Rangunie, Mjanma) – birmański polityk i pisarz.
Studiował na Uniwersytecie Ranguńskim. W 1936 roku za działalność niepodległościową został wyrzucony z uczelni przez co spowodowało wybuch strajku studenckiego. W efekcie protestów U Nu powrócił na uczelnię i ukończył studia. Następnie uczestniczył w antykolonialnym ruchu Thakinów. Od 1943 do 1945 był ministrem spraw zagranicznych. Od 1947 do 1958 stał na czele Antyfaszystowskiej Lidze Wolności Ludu. 9 kwietnia 1947 przeprowadzono wybory, które przyniosły sukces Lidze która zdobyła 60% głosów, co przełożyło się na 248 z 255. W wyniku wyborczego zwycięstwa U Nu objął rolę premiera rządu autonomicznego, a od 1948 roku premiera niepodległej Birmy. Okres rządów U Nu określany jest mianem „dekady demokratycznej”. Rządy U Nu spotkały się z silną opozycją ze strony komunistów, którzy w 1948 roku rozpoczęli walkę partyzancką z rządem birmańskim. U Nu w trakcie swoich rządów silnie odwoływał się do buddyzmu a jednym z jego najważniejszych posunięć było zwołanie VI Soboru Buddyjskiego w 1954, który to pojawił się w Birmie po raz pierwszy od czasów króla Mindon Mina. W polityce zagranicznej należał do zwolenników ruchu państw niezaangażowanych, którego został jednym z liderów. W przeciwieństwie do innych byłych kolonii brytyjskich Mjanma nie przystąpiła do Wspólnoty Narodów. Okres jego rządów związany był z ożywieniem gospodarczym wywołanym dzięki intensywnemu eksportowi ryżu i reparacjom wojennym.
W styczniu 1950 roku na skutek wycofania się wojsk chińskiego Kuomintangu na tereny Birmy doszło do poważnego kryzysu państwowego. Kryzys przyczynił się do intensyfikacji wydatków na wojsko w rezultacie czego armia na czele z generałem Ne Winem stała się swoistym „państwem w państwie”. Gdy w 1958 roku sytuacja zaczęła się stabilizować, premier U Nu podjął rozmowy z rebeliantami, co spotkało się z dezaprobatą armii w rezultacie czego doszło do wojskowego zamachu stanu w wyniku którego do władzy doszedł Ne Win. Ne Win w 1960 roku zorganizował demokratyczne wybory w których do władzy powrócił U Nu. Ostatni etap rządów U Nu charakteryzował się jednak złym zarządzaniem sprawami państwa i rozkładem Ligi Wolności Ludu co spowodowało w 1962 roku kolejny zamach stanu Ne Wina i ustanowienie w kraju junty wojskowej. W okresie 1962-1969 był więziony i przetrzymywany w areszcie domowym. W 1969 udał się na emigrację, z której powrócił na skutek amnestii w 1980. Jako działacz ruchu na rzecz demokratycznego ustroju w latach od 1988 do 1992 po raz kolejny został osadzony w areszcie domowym.

</doc>
<doc id="1656574" url="https://pl.wikipedia.org/wiki?curid=1656574" title="Długie Jezioro (Równina Drawska)">
Długie Jezioro (Równina Drawska)

Długie Jezioro(także "Jezioro Spokojne") – jezioro na Równinie Drawskiej, położone w województwie zachodniopomorskim, w powiecie choszczeńskim, w gminie Bierzwnik, w Puszczy Drawskiej. 
Powierzchnia zbiornika wynosi 20,77 ha. Jezioro ma maksymalną głębokość równą 4,7 m. 
Zbiornik znajduje się w zlewni Mierzęckiej Strugi. Jezioro ma wydłużony kształt o przebiegu południkowym.
Długie Jezioro jest otoczone lasem Puszczy Drawskiej. Na północnym brzegu jeziora leży leśniczówka Dołżyna.

</doc>
<doc id="1656575" url="https://pl.wikipedia.org/wiki?curid=1656575" title="Jezioro Spokojne">
Jezioro Spokojne



</doc>
<doc id="1656580" url="https://pl.wikipedia.org/wiki?curid=1656580" title="Cztery szlachetne prawdy">
Cztery szlachetne prawdy



</doc>
<doc id="1656584" url="https://pl.wikipedia.org/wiki?curid=1656584" title="Jerzy Fober">
Jerzy Fober

Jerzy Fober (ur. 1959 w Warszawie) – polski rzeźbiarz, profesor Instytutu Sztuki na Wydziale Artystycznym w Cieszynie.
Ukończył w 1979 r. Państwowe Liceum Sztuk Plastycznych im. Antoniego Kenara w Zakopanem. Studiował w latach 1979–1984 na Wydziale Rzeźby Akademii Sztuk Pięknych w Warszawie w pracowni prof. Stanisława Kulona. Dyplom z wyróżnieniem w 1984 r. Założyciel (1982 r.) z Andrzejem Szarkiem i Czesławem Podleśnym grupy artystyczną „...kim jesteś” i do 1990 r. brał udział w jej wystawach.
Stypendysta Ministerstwa Kultury w latach 1985, 1987, 1991, 1999, 2004. Laureat Nagród im. Brata Alberta w dziedzinie rzeźby religijnej w 1992 r. oraz im. ks. Leopolda Jana Szersznika za całokształt twórczości.
Tytuł naukowy profesora sztuk plastycznych otrzymał w 2000 r.
Pracownik naukowy Uniwersytetu Śląskiego w Katowicach (od 1986 r.), gdzie kieruje Zakładem Rzeźby Instytutu Sztuki na Wydziale Artystycznym w Cieszynie.
W latach 1996 – 2011 prowadził pracownię rzeźby na Wydziale Grafiki i Wydziale Malarstwa Akademii Sztuk Pięknych w Katowicach. W latach 2011–2015 prowadził magisterską pracownię Figuralnego Prejavu na Akademii Umeni w Banskej Bystricy (Słowacja).

</doc>
<doc id="1656586" url="https://pl.wikipedia.org/wiki?curid=1656586" title="Get the Party Started">
Get the Party Started

"Get the Party Started" – inauguracyjny singel promujący płytę "M!ssundaztood" – drugi studyjny album amerykańskiej wokalistki pop-rockowej Pink. Utwór stał się ogólnoświatowym przebojem, zajmując miejsca w pierwszych dziesiątkach notowań w wielu krajach.
Teledysk.
Wideoklip do singla, wyreżyserowany przez Dave'a Meyersa – odpowiedzialnego także za klipy Pink do takich utworów jak "Most Girls" czy "Don't Let Me Get Me", powstawał późnym wrześniem 2001 roku w Los Angeles w stanie Kalifornia. W teledysku wokalistka szykuje się do wyjścia z przyjaciółką do klubu. W sceneriach klubowych wystąpili Linda Perry, autorka tekstu do utworu oraz jego producent, a także Kevin Federline, wcielający się w rolę jednego z tancerzy.
W roku 2002 wideoklip nominowano do MTV Video Music Award w kategorii "Best Pop Video". Klip zdobył także nagrody w kategoriach "Best Female Video" oraz "Best Dance Video".

</doc>
<doc id="1656590" url="https://pl.wikipedia.org/wiki?curid=1656590" title="Ferenc Csik">
Ferenc Csik

Ferenc Csik (ur. 12 grudnia 1913 w Kaposvárze, zm. 29 marca 1945 w Sopronie), węgierski pływak. Dwukrotny medalista olimpijski z Berlina.
Specjalizował się w stylu dowolnym i w Berlinie zwyciężył w wyścigu na 100 metrów oraz był trzeci w sztafecie kraulowej. Był mistrzem Węgier na różnych dystansach oraz medalistą mistrzostw Europy. Z wykształcenia był lekarzem medycyny, zginął pod koniec wojny. W 1983 został przyjęty do International Swimming Hall of Fame

</doc>
<doc id="1656606" url="https://pl.wikipedia.org/wiki?curid=1656606" title="Phraya Manopakornnitithada">
Phraya Manopakornnitithada

Phraya Manopakornnitithada (język tajski พระยามโนปกรณ์นิติธาดา), urodzony jako Kon Hutasingha (język tajski ก้อน หุตะสิงห) (ur. 15 lipca 1884 w Bangkoku, zm. 1 października 1948 w Penang) – tajski polityk, pierwszy premier Syjamu po przewrocie z 1932, buddysta.
Absolwent uniwersytetu w Bangkoku, ukończył następnie szkołę prawniczą przy Ministerstwie Sprawiedliwości. Studiował także w Londynie. Po powrocie do Tajlandii pracował w Ministerstwie Sprawiedliwości, stopniowo awansując w strukturze tego resortu. W 1918 został członkiem rady królewskiej.
28 czerwca 1932 po wojskowo-cywilnym zamachu stanu powołano go na przewodniczącego Komitetu Publicznego (odpowiednik premiera). Rządem kierował przez trzy kadencje do 20 czerwca 1933, kiedy to został obalony przez generała Phraya Phahon Phonphayuhasena w tzw. Cichym Zamachu Stanu. Po przewrocie opuścił kraj, udając się do Penangu, gdzie zmarł w 1948.

</doc>
<doc id="1656608" url="https://pl.wikipedia.org/wiki?curid=1656608" title="Don’t Let Me Get Me">
Don’t Let Me Get Me

Don’t Let Me Get Me – drugi singel promujący drugi album studyjny amerykańskiej wokalistki pop-rockowej Pink pt. "M!ssundaztood".

</doc>
<doc id="1656618" url="https://pl.wikipedia.org/wiki?curid=1656618" title="Romani Studies">
Romani Studies

Romani Studies - czasopismo naukowe poświęcone cyganologii. Na jego łamach publikuje się teksty z takich dziedzin jak historia, socjologia, lingwistyka czy literaturoznawstwo. Wydawcami są Liverpool University Press i Gypsy Lore Society.
"Romani Studies" wydawane są dwa razy rocznie. Czasopismo ukazuje się od 2000 roku. Stanowi kontynuację "Journal of the Gypsy Lore Society".

</doc>
<doc id="1656619" url="https://pl.wikipedia.org/wiki?curid=1656619" title="Test na ojcostwo">
Test na ojcostwo

Test na ojcostwo – naukowy sposób mający na celu potwierdzenie lub wykluczenie biologicznego ojcostwa, wykorzystujący analizę DNA. Badanie ojcostwa stanowi największy odsetek badań genetycznych na ustalenie pokrewieństwa. Standardowo do badania wykorzystuje się próbki materiału genetycznego pobrane od dziecka i domniemanego ojca, ustalenie ojcostwa jest również możliwe na podstawie analizy DNA najbliższej rodziny potencjalnego biologicznego ojca.
W latach 1985 a 1998 najczęściej stosowano technikę VNTR opierającą się na analizie tandemowo powtarzających się sekwencjach par zasad o długości kilkunastu do kilkudziesięciu nukleotydów zwanych minisatelitarnym DNA. Na drodze reakcji łańcuchowej polimerazy odcinki DNA, zawierające mikrosatelitarne DNA, zostają powielone. Liczba powtórzeń sekwencji mikrosatelitarnych jest różna dla każdego człowieka w obrębie danego markera.
Od roku 1998 technika VNTR została wyparta przez analizę STR (Short-krótkie, Tandem- następujące po sobie, Repeat- powtórzenia). Chodzi tutaj o powtórzenia par zasad w kwasie deoksyrybonukleinowym. 
Pewność testu na ustalenie ojcostwa zależy od ilości poddawanych badaniu markerów DNA oraz rozkładu częstości poszczególnych alleli danego markera w populacji. W większości laboratoriów badanych jest 16 markerów, z czego piętnaście dostarcza informacje o pokrewieństwie, a jeden (marker amelogeniny) jedynie o płci badanej osoby. Wyniki testów DNA wykluczają ojcostwo z pewnością 100%, a potwierdzają je z prawdopodobieństwem wynoszącym 99,9999%.
Połowa badanych cech (alleli) dziecka musi zgadzać się z jednym rodzicem. Jednak żeby wykluczyć ojcostwo muszą znaleźć się przynajmniej trzy markery, na których nie ma wspólnych cech dziecka i domniemanego ojca. Jeżeli tylko na jednym markerze cechy dziecka i domniemanego ojca nie zgadzałyby się, mogłoby to wynikać z mutacji. Jeżeli rzeczywiście w grę wchodzi mutacja, najlepiej włączyć do badań profil DNA matki dziecka.
Standardowo do testów na ojcostwo wykorzystuje się wymazy z wewnętrznej strony policzka. Materiał DNA do przeprowadzenia badania może zostać jednak pozyskany również z włosów, paznokci czy takich przedmiotów jak szczoteczka do zębów, smoczek, guma do żucia, zużyta chusteczka higieniczna, niedopałek papierosa, używany plaster itp. 
Istnieje również możliwość przeprowadzenia testu na ojcostwo w okresie prenatalnym. Wiąże się to jednak z ryzykiem poronienia. Badanie płynu owodniowego w celu ustalenia ojcostwa wykonuje się jedynie, gdy diagnostyka prenatalna, a zatem amniopunkcja, mająca na celu wykrycie zaburzeń lub nieprawidłowości, już została zalecona.

</doc>
<doc id="1656620" url="https://pl.wikipedia.org/wiki?curid=1656620" title="127.0.0.1">
127.0.0.1



</doc>
<doc id="1656622" url="https://pl.wikipedia.org/wiki?curid=1656622" title="Leszek Baraniecki">
Leszek Baraniecki

Leszek Baraniecki (ur. 21 listopada 1926 w Warszawie - zm. 21 lutego 2007 we Wrocławiu), polski geograf, geomorfolog, profesor w Zakładzie Geografii Regionalnej i Turystyki Instytucie Geograficznym Uniwersytetu Wrocławskiego.
Życiorys.
Dzieciństwo spędził we Lwowie, gdzie w roku 1939 ukończył szkołę powszechną, następnie podjął naukę w gimnazjum w Warszawie, którą musiał przerwać ze względu na wybuch wojny. W roku 1940 został zesłany wraz z rodziną w głąb ZSRR, do Obwodu Archangielskiego, gdzie przebywał do roku 1944. Po powrocie do kraju kontynuował naukę, egzamin maturalny złożył w roku 1947 w Prudniku. W roku 1948 rozpoczął studia geograficzne na Uniwersytecie Wrocławskim. W czasie studiów uczestniczył w pracach naukowo-badawczych związanych z geomorfologią Polski. Dnia 30 czerwca 1952 roku obronił pracę magisterską pt. "Plejstoceńskie zmiany hydrograficzne w dorzeczu Bystrzycy Dusznickiej". Po ukończeniu studiów przez pięć lat do 1 września 1957 roku pracował jako asystent w Muzeum Ziemi PAN w Warszawie. Od września 1957 roku do przejścia na emeryturę pracował w Instytucie Geograficznym Uniwersytetu Wrocławskiego (od roku 1999 nosi nazwę - Instytut Geografii i Rozwoju Regionalnego). Dnia 8 stycznia 1960 roku obronił pracę doktorską pt. "Gliny peryglacjalne na przedpolu Sudetów". Habilitował się 2 marca 1967 roku po kolokwium habilitacyjnym na którym przedstawił pracę pt. "Morfologia i dynamika podwodnych osadów piaszczystych polskiego wybrzeża Bałtyku na podstawie analizy zdjęć lotniczych". Od 1 września 1965 roku do 31 lipca 1985 roku był zatrudniony na stanowisku docenta, a od 1 września 1985 roku na stanowisku profesora nadzwyczajnego. Tytuł profesora zwyczajnego otrzymał 1 marca 1995 roku. Dnia 30 września 1997 roku przeszedł na emeryturę, jednak nadal prowadził zajęcia dydaktyczne w instytucie do grudnia roku 2001, kiedy to ze względu na stan zdrowia zrezygnował z dalszej pracy ze studentami.
Profesor Leszek Baraniecki był geografem o bardzo szerokim horyzoncie zainteresowań naukowych. Początkowo jego zainteresowania koncentrowały się wokół geomorfologii i sedymentacji osadów czwartorzędowych, później także interpretacji zdjęć lotniczych w geografii, geografii kultur, geografii turyzmu, dydaktyki geografii i geografii regionalnej świata ze szczególnym uwzględnieniem geografii Ameryki Północnej. Jest autorem ponad stu publikacji naukowych, w czasie swojej kariery naukowej promował 154 magistrów i 12 doktorów, był także recenzentem 3. prac habilitacyjnych. Członek Polskiego Towarzystwa Geologicznego.

</doc>
<doc id="1656623" url="https://pl.wikipedia.org/wiki?curid=1656623" title="Czysty węgiel">
Czysty węgiel

Czysty węgiel – określenie technologii pozwalających na uzyskiwanie energii z węgla przy jednoczesnym ograniczeniu zanieczyszczenia środowiska.
Do najważniejszych projektów czystych technologii węglowych należą m.in.:

</doc>
<doc id="1656624" url="https://pl.wikipedia.org/wiki?curid=1656624" title="Vertainspitze">
Vertainspitze

Vertainspitze lub Vertain Spitze, wł. "Cima Vertana" – szczyt w Tyrolu Południowym (od 1919 r. pod administracją włoską). Należy do Masywu Ortleru w Alpach Retyckich. Góra ma dwa wierzchołki: wyższy, o wysokości 3545 m i niższy, o wysokości 3389 m.
Vertainspitze góruje nad trzema dolinami: Suldental, Zaytal z lodowcem Zaytalferner i Rosimtal z dwoma lodowcami Rosinferner i Laasferner. W pobliżu leżą szczyty Hohe Angelusspitze (3521 m), oddzielony od Vertainspitze przełęczą Angelus Scharte (3337 m), oraz Punta di Scudo (3461 m) oddzielony przełęczą Rosimjoch (3288 m).
Pierwszego wejścia dokonali 28 sierpnia 1865 r. Julius Payer i Johann Pinggera.

</doc>
<doc id="1656627" url="https://pl.wikipedia.org/wiki?curid=1656627" title="Just Like a Pill">
Just Like a Pill

Just Like a Pill – ballada rockowa amerykańskiej wokalistki Pink, wydana jako trzeci singel promujący jej drugi album studyjny "M!ssundaztood". Produkcją płyty zajął się Dallas Austin, który jest także współautorem tekstu piosenki. W odróżnieniu od poprzednich singli artystki, utwór utrzymany jest w klimacie rocka alternatywnego.
Singel zajął pozycję ósmą w notowaniu Hot 100 amerykańskiego Billboardu, był także pierwszym solowym utworem wokalistki, który trafił na szczyt brytyjskiego zestawienia UK Singles Chart. W Australii, w której wydane dotąd single Pink przyjmowane były co najmniej pozytywnie, „Just Like a Pill” nie został wydany fizycznie; stał się za to przebojem tamtejszych stacji radiowych.
Kompozycja.
Utwór "Just like a Pill" został skomponowany przez Pink oraz Dallasa Austina, który jest również producentem i aranżerem całego albumu. Wykonywany jest w tonacji A-dur w tempie 102 uderzeń na minutę. Piosenka podąża za akordem A5-F♯m-D5-E5, a rozpiętość wokalu wynosi od E3 do C♯5.
Tekst.
Głównym tematem utworu jest wydostawanie się z bolesnego związku. W nawiązaniu do tytułu (pol. "zupełnie jak pigułka"), tematem pobocznym jest uzależnienie od narkotyków. Pink przyznała w wywiadzie, że piosenka ukazuje „część tego, kim jestem”, odnosząc się do jej udokumentowanych problemów z narkotykami.
Zawartość singla.
Str. A:
Str. B:

</doc>
<doc id="1656628" url="https://pl.wikipedia.org/wiki?curid=1656628" title="Dyskwalifikacja Tyrrella w sezonie 1984 Formuły 1">
Dyskwalifikacja Tyrrella w sezonie 1984 Formuły 1

Dyskwalifikacja Tyrrella w sezonie 1984 Formuły 1 okazała się jednym z największych skandali w historii tego sportu.
Regulacje Formuły 1 w tamtym okresie określały minimalną masę samochodu. Była ona łatwo osiągalna przy budowie samochodów z silnikami wolnossącymi (bez turbosprężarki), jednakże bardziej skomplikowane było zbudować taki samochód, jeśli posiadał on silnik turbodoładowany. Stąd też niektóre samochody były budowane z lekkich materiałów, ale były obciążone balastem po to, by zoptymalizować rozkład masy.
Jednakże przepisy mówiły także, że samochody muszą być ważone wtedy, gdy są napełnione płynami eksploatacyjnymi. Na początku sezonu 1982 niektóre zespoły biorące udział w ówczesnym konflikcie FISA z FOCA (m.in. Brabham i Williams) znalazły lukę w tym przepisie i podczas Grand Prix Brazylii zastosowały "hamulce chłodzone wodą" – w bolidach znajdowały się ogromne zbiorniki z wodą, które – zdaniem szefów zespołów – dostarczały wodę do hamulców. W rzeczywistości woda ze zbiorników nie była używana do chłodzenia hamulców, ale na początku wyścigu była rozpryskiwana, dzięki czemu bolid był lżejszy. Jednakże po wyścigu (rzadziej podczas końcowego pit stopu) zespoły napełniały zbiorniki po to, by podczas ważenia po wyścigu samochody miały przepisową masę. Po dyskwalifikacji Nelsona Piqueta (Brabham) i Keke Rosberga (Williams) z Grand Prix Brazylii porzucono ten pomysł.
W sezonie 1984 Tyrrell był jedynym zespołem Formuły 1, który nie korzystał z silnika turbodoładowanego. W przypadku Tyrrella, silnik był wyposażony we wtrysk wody, którego zbiornik był uzupełniany pod koniec wyścigu. Po pewnym czasie okazało się, że samochody Tyrrella podczas większej części wyścigu były niedoważone. Pod koniec wyścigu uzupełniano bowiem zbiornik wodą z dodatkiem ołowianych kulek.
Podczas Grand Prix Stanów Zjednoczonych Wschód Martin Brundle zajął drugie miejsce. Po wyścigu pobrano próbki wody do zbadania. FISA twierdziła, że wykryła w nich 27,5% związków aromatycznych, które wpłynęłyby na wydajność silnika. Tyrrell został oskarżony o:
Wielu znawców F1 uważało, że ślady zanieczyszczenia w wodzie były wynikiem używania kanistrów do przenoszenia wody.
Tyrrell odwołał się do sądu apelacyjnego FIA, argumentując że:
Zmieniono mu zarzuty:
Zarzut niedozwolonych dziur pojawił się niespodziewanie. Były one po to, aby umożliwić ucieczkę powietrza podczas procesu napełniania. Kilku czołowych dyrektorów technicznych F1 złożyło zeznania świadczące o tym, że dziury nie mogły w żaden sposób poprawić właściwości aerodynamicznych bolidów.
Międzynarodowy zespół sędziów pozostał niewzruszony. Zespół Tyrrella został wykluczony z sezonu 1984 mistrzostw świata, stracił wszystkie punkty w sezonie oraz fundusz podróżny wypłacany na następny sezon (fundusz przyznawano dziesięciu pierwszym drużynom z poprzedniego sezonu; wynosił by on około 1 mln dolarów).
Była jeszcze jedna konsekwencja tego wyroku - zmiana w regulaminie na rok 1985 wymagała, aby zmniejszono pojemność zbiorników paliwa z 220 do 195 litrów. Zmniejszyło by to moc silników turbodoładowanych, więc zespoły je stosujące chciały tą zmianę odrzucić, ale Tyrrell ją popierał. Reguły Formuły 1 natomiast mówiły, że aby zmienić jakiś przepis, wymagana jest jednomyślność wszystkich zespołów. Po wykluczeniu Tyrrella zmianę odrzucono.
Wielu znawców F1 uważa do dziś, że to było sedno całej sprawy.

</doc>
<doc id="1656630" url="https://pl.wikipedia.org/wiki?curid=1656630" title="Stare Miasto w Bydgoszczy">
Stare Miasto w Bydgoszczy

Stare Miasto w Bydgoszczy – najstarsza część Bydgoszczy, wywodząca się z XIV-wiecznego miasta lokacyjnego wraz z najbliższym otoczeniem.
Centrum Starego Miasta stanowi Stary Rynek, a miasto lokacyjne rozciąga się między Brdą na północy, ul. Wały Jagiellońskie na południu, rzeką Młynówką na zachodzie i ul. Przy Zamczysku na wschodzie. W szerszym ujęciu, uwzględniającym granice dawnych przedmieść oraz zagęszczenie zabudowy, granicami Starego Miasta są ulice:
Stare Miasto jest niewielkim elementem składowym dużej dzielnicy staromiejskiej Bydgoszczy, jaką jest Śródmieście. Starówka w obrębie miasta lokacyjnego reprezentuje krajobraz nadrzeczny oraz historycznie rozplanowane ulice i place miejskie wraz z reliktami gotyckimi i barokowymi, natomiast Śródmieście charakteryzuje się rozległą malowniczą zabudową w stylach historyzujących (eklektyzm, neorenesans, neobarok, neogotyk, historyzm malowniczy, secesję i modernizm), której towarzyszą założenia parkowe.
Charakterystyka.
„Bydgoska starówka” obejmuje obszar trzech dawnych wysp:
Cechą charakterystyczną bydgoskiego starego miasta jest malownicze rozlokowanie nad Brdą oraz innymi ciekami wodnymi (Młynówka, Międzywodzie). Z tego wynika stosunkowo duża liczba bulwarów oraz budowli stojących w bezpośrednim sąsiedztwie rzek.
Bydgoski waterfront tworzą:
Na obszarze starówki zachowały się nieliczne relikty z okresu staropolskiego w postaci:
Kilkanaście kamienic i spichlerzy pochodzi z XVIII wieku. Zachowały się również w wielu miejscach gotyckie sklepienia, fundamenty, piwnice, a także miejscami XVII-wieczne stropy oraz ściany kamienic wzniesionych na nowo w XIX wieku.
Większość zabudowy Starego Miasta pochodzi z XIX wieku. Generalne przekształcenie zabudowy Bydgoszczy w duchu wielkomiejskim, jakie miało miejsce w latach 1890–1914, dotyczyło przede wszystkim „Nowego Miasta” (Śródmieścia). Na obszarze przyległym do najstarszej części miasta częściowo zmodernizowano jedynie ul. Mostową, plac Teatralny, a także powstało wiele monumentalnych budowli na obrzeżach Starego Miasta (Sąd Okręgowy, fara ewangelicka, synagoga i inne). W związku z tym, że większość zabudowy Starówki pochodzi z I i II połowy XIX wieku, elewacje kamienic są zwykle klasycyzujące, eklektyczne, neorenesansowe i neobarokowe.
Historyczne ulice.
Stare Miasto lokacyjne zachowało do dzisiaj średniowieczne rozplanowanie. Główne ulice miasta schodzą się na Starym Rynku.
Najdłuższą ulicą Starego Miasta jest ulica Długa, która niegdyś łączyła ze wschodu na zachód bramy Kujawską i Poznańską.
Drugą pod względem ważności ulicą staromiejską jest ulica Mostowa łącząca rynek z mostem na Brdzie i dawną Bramą Gdańską.
Ulicę Długą z rynkiem łączą ulice: Jana Kazimierza oraz Stefana Batorego.
Rynek opasują ponadto inne uliczki:
Najbardziej wysunięta na południe ul. Pod Blankami graniczyła niegdyś z murem obronnym.
Place miejskie.
Stare Miasto w Bydgoszczy posiada kilka historycznych placów miejskich. Najstarszym i największym jest, jak nazwa wskazuje, Stary Rynek, którego geneza sięga lokacji miasta w 1346 r.
Podobną metrykę chronologiczną posiadają:
Z początkiem XIX wieku na północ od rzeki Brdy w związku z wyburzeniem kościoła karmelitów i budową teatru powstał plac Teatralny. Z kolei w 1838 r. na południe od ul. Długiej wytyczono Nowy Rynek, który początkowo służył do defilad wojskowych.
Metrykę z początku XX wieku posiada plac Kościeleckich wytyczony w czasie budowy fary ewangelickiej.
Po sąsiedzku do Rybiego Rynku, nad Brdą, znajduje się poza tym plac Solny.
Zabytki utracone.
Bydgoskie Stare Miasto nie zostało zbytnio zniszczone podczas II wojny światowej (nie licząc celowych wyburzeń przeprowadzonych w 1940 r. przez władze hitlerowskie), natomiast nie oszczędziły go poprzednie burze dziejowe.
Różne badania zgodnie wykazują, że Bydgoszcz w okresie zaboru i okupacji należała do miejscowości, gdzie duch szowinizmu pruskiego i hitlerowskiego oraz nienawiść do wszystkiego co polskie przybierały najdrastyczniejsze formy.
Wobec tego trudno znaleźć drugie polskie miasto, które zostało tak okaleczone podczas zaborów ze spuścizny staropolskiej, jak Bydgoszcz. Rozebrano ponad połowę całego dziedzictwa: murów miejskich, baszt i bram, kościołów i klasztorów, zamku królewskiego, spichlerzy i kamienic.
Spośród wielu rozebranych budowli warto przypomnieć o kilku:
Historia Starego Miasta w Bydgoszczy.
Bydgoszcz otrzymała prawa miejskie magdeburskie z rąk króla Kazimierza Wielkiego 19 kwietnia 1346 r., ale grodem o istotnym znaczeniu administracyjnym (kasztelania) była już wiek wcześniej, a grodem obronnym o trzy wieki wstecz. Dobrze zachowane pozostałości drewnianych fortyfikacji grodu, budynków mieszkalnych, gospodarczych oraz grodowej przystani odkryto podczas badań archeologicznych prowadzonych w 1993 i 2007 r. przy ul. Grodzkiej. Relikty datowane dendrochronologicznie określono na lata 1037–1038.
Wnioski z wykopalisk.
Wykopaliska oraz nadzory archeologiczne w rejonie Starego Miasta doprowadziły do odkrycia wielu reliktów średniowiecznej i nowożytnej działalności ludzkiej, w tym wielu świadczących o tym, że teren ten był zasiedlony jeszcze przed lokacją miasta.
Najstarsze elementy związane z osadnictwem przedlokacyjnym, poza reliktami grodu bydgoskiego uchwycono w kilku miejscach Starego Rynku, gdzie odkryto ślady osadnictwa ludności kultury łużyckiej. Ceramikę z XII i początków XIII wieku, w tym importowaną z Niemiec kamionkę siegsburską odkryto w północno-wschodnim narożniku Starego Rynku, przy ul. Jana Kazimierza i Pod Blankami. Natomiast fragmenty drewnianej zabudowy z okresu lokacji miasta odkryto przy ul. Jana Kazimierza, Mostowej oraz Pod Blankami. Stwierdzono, że do XVI w. ulice miasta utwardzano faszyną, a w XVII–XVIII były wykładane sosnowymi półokrąglakami (dylami) spoczywającymi na poprzecznych legarach.
Podczas wykopalisk odkryto również fundamenty nieistniejących już budowli w Bydgoszczy: bram i fragmentów murów miejskich, kościoła karmelitów, starego ratusza, cmentarza przy farze i kościele karmelitów, kościoła św. Idziego, mennicy. Na Starym Rynku, ul. Długiej, Jana Kazimierza, Stefana Batorego i ul. Przyrzecze odkryto na kilku poziomach fragmenty drewnianych rur wodociągowych. Średnica drewna użytego do budowy rur wahała się od 40 do 65 cm, średnica otworów od 10 do 15 cm.
Miasto średniowieczne.
W drugiej połowie XV wieku zakończył się proces kształtowania trójczłonowego zespołu osadniczego, składającego się z właściwego obszaru miasta, wyspy zamkowej oraz przedmieść wraz z Wyspą Młyńską, na której co najmniej już w 1408 r. istniały młyny napędzane kołami wodnymi.
Teren Bydgoszczy w wiekach średnich w obrębie umocnień miejskich zajmował obszar 12-15 ha, czyli był typowy dla przeciętnego miasta średniowiecznego. Wytyczono na nim rynek o wymiarach około 80 × 95 m, regularną sieć ulic oraz około 300 działek budowlanych o szerokości 6–7 m i długości od 20 do 40 m, zabudowanych początkowo drewnianymi domami. W północno-zachodniej części miasta, w pobliżu Brdy wzniesiono kościół parafialny pod wezwaniem najpierw św. Mikołaja, a od 1502 r. św. Mikołaja i św. Marcina. Poza murami miejskimi znalazła się natomiast najstarsza świątynia bydgoska pod wezwaniem św. Idziego, pochodząca z okresu przedlokacyjnego.
Po obu stronach rzeki usytuowane zostały spichrze, w miejscu zaś gdzie obszary miasta przylegały bezpośrednio do Brdy istniał już w pierwszej połowie XV w. port, warsztaty szkutnicze oraz miejska łaźnia.
W 1616 r. do Bydgoszczy sprowadzono jezuitów, którzy w kwartale ulic przylegającym od zachodu do Starego Rynku wznieśli okazały kościół pw. św. Krzyża oraz budynki rezydencjalne, w których mieściło się kolegium jezuickie.
Fortyfikacje.
Najstarsze umocnienia bydgoskie, wzniesione krótko po lokacji, składały się z otoczonego fosą wału ziemnego wraz z palisadą. Obwarowania murowane wraz z dwiema bramami miejskimi (Kujawską i Poznańską) i czterema basztami wznoszono od początku XV do połowy XVI wieku. Mury te, związane z umocnieniami zamkowymi, chroniły miasto od południa. Teren od północy, przylegający do Brdy, nie posiadał tego typu umocnień, a broniła go jedynie Brama Gdańska, wzniesiona przypuszczalnie na lewym brzegu rzeki wraz z ufortyfikowanym kompleksem klasztornym karmelitów. Bydgoskie miasto lokacyjne ze wszystkich stron otoczone było ciekami wodnymi: od północy rzeką Brdą, od zachodu Brdą Młynówką, od południa fosą miejską, od wschodu zaś fosą zamkową.
Zamek.
Najstarszym członem bydgoskiego średniowiecznego zespołu osadniczego był zamek, będący jednocześnie jego największą i najokazalszą budowlą architektoniczną. Przeprowadzone badania archeologiczne wykazały, że obiekt murowany powstał na miejscu wcześniejszego grodu drewniano-ziemnego, usytuowanego na wyspie okolonej wodami Brdy. Budowę zamku ukończono w latach 60. XIV w., zaś jego pierwsze wizerunki pochodzą z XVII wieku. Pokazują one, że aż do tego okresu bryła warowni zachowała swój gotycki styl, a jedynymi widocznymi śladami pewnych jej modernizacji były fortyfikacje bastionowe. Zamek posiadał cztery wieże, izbę wielką, kaplicę zamkową, pomieszczenia mieszkalne starosty i burgrabiego oraz izby gospodarcze, składy broni i magazyny. Zamek został zniszczony w 1656 r. podczas potopu szwedzkiego, zaś ruiny rozebrano doszczętnie w 1895 r.
Zamek i miasto wizytowali wielokrotnie królowie polscy. Do najdłużej przebywających w mieście monarchów należeli: Kazimierz Jagiellończyk, który rezydował tu wielokrotnie w latach 1454–1466 podczas wojny trzynastoletniej oraz Stefan Batory (od stycznia do marca 1577 r.). W mieście przebywali także kilkakrotnie Władysław Jagiełło (1409, 1410, 1425), Zygmunt Stary (Sejm w 1520 r.) i inni monarchowie.
Przedmieścia.
Kolejną fazą rozwojową Bydgoszczy było powstanie w końcu XIV oraz w ciągu XV w. przedmieść, ukształtowanych na terenach położonych na północ, zachód i wschód od miasta. Najstarszym z nich było usytuowane od wschodu (na obszarze dawnego podgrodzia) Przedmieście Kujawskie, na którym rozciągało się uprzednio osadnictwo przedlokacyjne wraz z kościołem św. Idziego. W 1480 r. zlokalizowano na nim konwent bernardynów, który zbudował kompleks kościelno-klasztorny, istniejący częściowo do czasów obecnych. W XVI w. powstał ponadto szpital wraz z kaplicą św. Stanisława. Od strony zachodniej powstało Przedmieście Poznańskie, z wybudowanym w XVI wieku kościołem św. Trójcy oraz szpitalem św. Krzyża, a od północy Przedmieście Gdańskie. Na tym przedmieściu najpóźniej w ostatnim dziesięcioleciu XIV w. osiedlili się karmelici, którzy wznieśli tu dzięki wsparciu miejscowego starosty i króla, klasztor i kościół pw. Najświętszej Marii Panny. Nieco na północ od tych zabudowań w 1448 r. mieszczaństwo bydgoskie ufundowało szpital i kościół pw. św. Ducha. W 1582 r. rozpoczęto wznoszenie murowanej świątyni św. Ducha, którą na początku XVII wieku zaadaptowano i rozbudowano dla potrzeb nowo lokowanego konwentu klarysek. Komunikację między miastem a tym przedmieściem zapewniał most usytuowany u wylotu obecnej ulicy Mostowej.
Do każdego z przedmieść prowadziła droga z miasta przez odpowiednie bramy: Kujawską, Poznańską i Gdańską.
Do miasta należało również patrymonium, obejmujące obszary położone w większej odległości od miasta: od Myślęcinka na północy po Jezioro Jezuickie na południu. Na obszarze tym znajdowały się wsie i folwarki miejskie: Koziałacha (1594), Goryczkowo (1643), Prądy (1643), Biedaszkowo (1673) i pochodzące z 1723-1772: Białe Błota, Biały Smug, Bocianowo, Budy, Ciele, Czajki, Miedzyń, Nowy Dwór, Rupienica, Szwederowo, Trzciniec, Wilczak Wielki, Wilczak Mały, Wilcze Gardło i inne.
Ludność.
Miasto Bydgoszcz w szczytowym momencie rozwoju przedrozbiorowego, tzn. w XVI–XVII w. w obrębie murów miejskich liczyło ok. 300 zamieszkanych domów, zaś podobna liczba domostw znajdowała się na przedmieściach. Pozwala to oszacować liczbę mieszkańców na 2 do 3 tys. osób w XV w. i 5 tys. w końcu XVI wieku. Dawało to Bydgoszczy pierwsze miejsce w macierzystym regionie kujawskim. W kontekście ogólnopolskim Bydgoszcz w XVI–XVIII wieku zaliczała się do kilkudziesięciu średniej wielkości miast w Rzeczypospolitej (civitates et oppida secundo ordinis).
Ludność Bydgoszczy w XV–XVIII w. była przede wszystkim pochodzenia polskiego, z domieszką spolonizowanych Szkotów, Niemców, Włochów i Holendrów. Postępujący rozwój osadnictwa na prawie olęderskim i czynszowym w XVIII w. na gruntach starościńskich i wójtowskich doprowadził jednak do znacznego wzrostu liczby osad w otoczeniu miasta, którego tenutariuszami i dzierżawcami byli przede wszystkim osadnicy pochodzenia niemieckiego. W momencie zaboru Bydgoszczy przez Królestwo Prus w 1772 r. miasto zamieszkałe prawie wyłącznie przez Polaków otaczał pierścień osad o stosunkowo wysokim udziale olędrów oraz Niemców-ewangelików. Zabór pozwolił im łatwiej przeniknąć do miasta, ale dopiero po kilkudziesięciu latach zdołali oni zmajoryzować żywioł polski.
Rozkwit i upadek miasta w XVI–XVIII w..
Okresem największego rozkwitu miasta w okresie przedrozbiorowym był przełom XVI i XVII w. Po raz pierwszy wzmiankowano wówczas w źródłach czwarte przedmieście Błonie, zaś w ustroju miejskim wykształciła się nowa instytucja, tzw. Trzeci Ordynek, będący reprezentacją miejscowego pospólstwa. Nad miastem górował zamek, będący siedzibą starosty i jego urzędów (sądu starościńskiego, urzędu grodzkiego, ich kancelarii i archiwów).
Około 1600 r. ukończono budowę wieży ratuszowej oraz wybrukowano Rynek. Od połowy XVI w. działały już w mieście drewniane wodociągi, które doprowadzały wodę nie tylko na teren miasta, ale również do niektórych przedmieść. W tym czasie funkcjonowała też sieć kanalizacyjna, którą odprowadzano zużytą wodę z powrotem do Brdy. Pośrodku Rynku w gotyckim budynku wzniesionym w 1518 r. urzędował burmistrz, obradowała rada miejska, a także odbywały się sesje sądu ławniczego. Tutaj mieściła się również kancelaria i archiwum miejskie, w piwnicach zaś usytuowane było miejskie więzienie wraz z izbą tortur.
Po budowie kompleksu jezuitów w XVII w. w mieście i na przedmieściach znajdowało się 5 świątyń (w tym 4 zakonne), 2 kaplice publiczne i 2 kaplice szpitalne. Wokół świątyń (fary, kościoła bernardynów i klarysek) wznoszono kaplice, fundowane przez szlachtę i mieszczan.
Na Wyspie Młyńskiej znajdowały się urządzenia gospodarcze (młyny, tartak, folusze) napędzane siłą nurtu rzeki, wśród których wyróżniała się założona w 1594 r. mennica, początkowo prywatna, a później królewska i koronna. Na przedmieściu Kujawskim zlokalizowano natomiast w 1530 r. królewskie składy soli. Podstawą dochodów mieszczan oprócz rzemiosła był handel zbożem, solą, piwem i produktami drzewnymi.
Okres rozwoju przerwały zniszczenia wojenne i zarazy podczas potopu szwedzkiego. Po zniszczeniach tych liczba ludności Bydgoszczy spadła do około 2 tysięcy osób, które zamieszkiwały 183 domy w obrębie murów oraz 56 na przedmieściach. Okres stabilizacji, a nawet pewnego rozwoju miasta w II połowie XVII w. zakończył wybuch wojny północnej (1700-1721). Podczas niej w 1708 r. spłonął bydgoski ratusz oraz zniszczono żupę solną, zaś w wyniku zarazy w mieście pozostało zaledwie kilkanaście osób. Gospodarka miejska zaczęła wracać na właściwe tory dopiero od 1740 r. W 1765 r. w obrębie murów zasiedlonych było jedynie 95 domów, podobną liczbę – 99 zamieszkanych budynków zanotowano w 1786 r.
W momencie przejmowania miasta przez Prusy miasto liczyło ok. 1000 osób mieszkających w 194 domach.
Zmiany po I rozbiorze Polski.
Wraz z I rozbiorem Polski, Bydgoszcz znalazła się w państwie pruskim. W latach 1774–1787 dokonano dokładnej inwentaryzacji miasta. Na planie Paula Johanna Gretha w obrębie starego miasta lokacyjnego widnieje 341 numerowanych posesji miejskich, z tego 194 zabudowanych plus 180 domów na przedmieściach.
Budowa Kanału Bydgoskiego oraz awans administracyjny Bydgoszczy (władze Obwodu Nadnoteckiego, urząd landrata, sąd landwójtowski i apelacyjny, garnizon wojskowy) wywarły spory wpływ na rozwój przestrzenny i budowlany miasta, a jednocześnie przyczyniły się do szybkiej kolonizacji ośrodka bydgoskiego przez żywioł niemiecki. Efektem tego było m.in. wybudowanie w latach 1775–1778 na Starym Rynku gmachu Deputacji Kameralnej, przy ul. Podwale kościoła ewangelickiego (1784-1787), wzniesienie na terenie przedmieścia Gdańskiego wielkiego zespołu szachulcowych spichrzy (1789 r.), koszar i lazaretu (1774 r.), a po 1786 r. nowych mostów (Gdański i Młyński) i bulwaru nad Brdą. W latach 1772–1786 wybudowano ponadto w Bydgoszczy 99 nowych dwupiętrowych domów. Rozpoczęto również na szeroką skalę brukowanie niektórych placów i ulic, remont starych umocnień miejskich (bram i murów), a także budowę oświetlenia miejskiego.
Od 1783 r. cały ośrodek miejski dzielił się na śródmieście i trzy przedmieścia: Poznańskie, Toruńskie i Gdańskie. Na planie miasta z 1800 r. wydzielono jeszcze przedmieście Okole, połączone w jedną całość z Wyspą Młyńską. Tereny te były zamieszkane przez 4,5 tys. osób, z tego 2,2 tys. mieszkało w obrębie murów miejskich. Na przedmieściach zaczęły powstawać pierwsze zakłady przemysłowe, np. odlewnia żelaza, młyny, farbiarnia, fabryki tekstylne, garbarnie, cegielnie, rafineria cukru trzcinowego i inne.
W 1812 r. na terenie miasta znajdowało się 235 domów murowanych i 245 drewnianych, zaś łącznie z przedmieściami w sumie 938 domów. Z kolei w 1819 r. tylko w obrębie murów miejskich były 552 budynki. Do połowy XIX wieku ludność Bydgoszczy wzrosła do 10 tys., zaś zwarta zabudowa przekroczyła granice dawnego miasta lokacyjnego.
W 1835 r. na południe od murów miejskich wytyczono Nowy Rynek, przy którym usytuowano więzienie. W otoczeniu Starego Miasta wykształciły się wówczas Zbożowy i Wełniany Rynek na przedłużeniu ulic: Długiej i Wałów Jagiellońskich. Jednocześnie mury miejskie straciły całkowicie swoje znaczenie i przez cały ten czas ulegały stopniowej rozbiórce. Konieczną modernizację zabudowy przeprowadzano kosztem starych obiektów, które wyburzano bez większych zahamowań. W następstwie tego już w połowie XIX wieku Stare Miasto w znacznym stopniu zmieniło swoje oblicze, tracąc większość staropolskiego dziedzictwa architektury.
Niekorzystne warunki naturalne w południowej części miasta (Zbocze Bydgoskie) zatrzymały dalszy rozwój Bydgoszczy tym kierunku. Równocześnie coraz większego znaczenia nabierało przedmieście Gdańskie i to właśnie rozrost miasta w kierunku północnym zapoczątkował kształtowanie się nowoczesnego centrum Bydgoszczy. Kierunek północny stał się perspektywiczny po budowie budynków administracyjnych i oświatowych na przedmieściu Grodztwo w latach 30. XIX w., wytyczeniu ulicy Gdańskiej, a zwłaszcza po 1851 r., kiedy zbudowano tam pierwszy dworzec kolejowy. Odtąd niezwykłą karierę urbanistyczną przeżywało Śródmieście Bydgoszczy.
Architektura.
Obecny układ urbanistyczny Starego Miasta ukształtował się w dwu etapach w okresie przedrozbiorowym. Pierwszym etapem związanym z lokacją była zabudowa pierzei rynku i bloków przyległych do niego, zaś drugim zabudowa ciągu działek powstałych wzdłuż głównych ulic miejskich: Długiej, Mostowej, Jezuickiej i Podwale. Pierwotna zabudowa była drewniana bądź szachulcowa, zaś pierwsze budynki murowane powstały w XV wieku. W XVI i XVII wieku wokół rynku i głównych ulic stały już jedno- lub dwupiętrowe murowane kamienice w stylu gotyckim, rozbudowane później w stylu baroku. Z ówczesnej zabudowy do czasów dzisiejszych przetrwały kościół farny, dawne kolegium jezuickie, dwa kościoły klasztorne na przedmieściach oraz odcinek murów obronnych wzdłuż ul. Pod Blankami wraz z czytelnym śladem dawnej fosy.
Podziały ulic i parcel w większości przypadków zachowały się do dziś w swoim średniowiecznym kształcie. Przeciętna szerokość i długość parcel (7 × 30 m) utrzymała się w swojej podstawowej funkcji do ok. drugiej połowy XIX w. Dopiero wówczas, w związku z rozwojem miasta i intensywnością jego zasiedlania, następowała przebudowa dla celów mieszkalnych wielu budynków dotąd mających przeznaczenie gospodarcze lub budowa nowych w miejscach nie zabudowanych.
W okresie od 1800 do 1850 r. władze pruskie dokonały szeregu wyburzeń staropolskich świątyń, przytułków, budynków, zaś miasto przekroczyło barierę dawnych obwarowań miejskich. Okres ten charakteryzuje zmiana cech stylistycznych architektury: od form barokowych do form klasycystycznych. Wskutek dynamicznego rozwoju przemysłu i handlu rozbudowywały się przedmieścia, doskonalił się układ komunikacyjny. Tworzyło się nowe centrum od strony zabudowującej się ul. Gdańskiej. W 1858 r. zbudowano ulicę Bernardyńską wraz z mostem nad Brdą, która odciążyła komunikacyjnie stary trakt wiodący przez Stary Rynek.
O rosnącym tempie rozwoju ekonomicznego po roku 1851 świadczyć może fakt, że np. w latach 1853–1868 zbudowano 597 nowych budynków mieszkalnych i 497 gospodarczych. Trend ten znalazł również swój pozytywny wyraz na terenie Starego Miasta, gdzie domy otrzymywały nowe fasady, względnie budowano kamienice czy duże domy czynszowe np. przy Nowym Rynku.
Działalność budowlana w latach 1825–1875 doprowadziła do zabudowy lub przebudowy większości posesji na Starym Mieście. Do grupy kamienic o motywach klasycystycznych należały m.in. domy przy ul. Magdzińskiego 2, ul. Jana Kazimierza 1, Wełniany Rynek 8, ul. Farnej 12, Poznańskiej 3 oraz kamienice przy Nowym Rynku. Powstały także budynki użyteczności publicznej jak np. Seminarium Ewangelickie przy ul. Bernardyńskiej, czy też gmach szkoły realnej przy ul. Grodzkiej. W tym czasie nastąpiła również zabudowa nowymi obiektami Wyspy Młyńskiej w jej zachodniej części.
Okresem najintensywniejszej działalności budowlanej na obszarze Starego Miasta była ostatnie ćwierćwiecze XIX wieku. Często rozbierano pobudowane wcześniej budynki, aby w ich miejsce postawić bardziej okazałe. Do większych kamienic w tym trybie powstałych należy hotel przy ul. Długiej 37 lub domy przy ul. Długiej 29, 31, 39, 42, 52, 76 oraz na Starym Rynku przy pierzei południowej i północnej. Jednocześnie w wielu domach przebudowywano fasady wprowadzając nowy typ dużego okna sklepowego. W dekoracji fasad dominowały cechy architektury neorenesansowej, u schyłku wieku zastępowanej często elementami neobarokowymi. W tym typie powstały np. kamienice przy Nowym Rynku 2, Starym Rynku 12, Batorego 1.
Początek XX wieku przyniósł na Stare Miasto secesję, która była pierwszym stylem zrywającym z historyzmem. Domy przebudowywane w tym okresie przyozdabiano ornamentyką roślinną np. przy ul. Długiej 15 i 17. W pełni secesyjnym domem zaprojektowanym na widokowej osi ul. Mostowej była kamienica przy Starym Rynku 20 zbudowana jako dom towarowy dla polskiej spółki Siuchcińskiego i Stobieckiego.
Na początku XX w. władze pruskie przystąpiły do kompleksowego zagospodarowania wschodniej części Starego Miasta (dawnej wyspy zamkowej), na którym do tej pory znajdowały się ruiny zamku. Wytyczono wówczas plac Kościeleckich, ulicę Przy Zamczysku, oraz wydłużono ul. Magdzińskiego. Wschodnią perspektywę tej ulicy zajęła okazała sylweta nowo wzniesionej neogotyckiej fary ewangelickiej, zaś na miejscu zburzonego starego kościoła ewangelickiego wzniesiono miejską halę targową. W północnej pierzei pl. Kościeleckich zbudowano dwa neogotyckie budynki: szkolny oraz ochronki. Jednocześnie we wschodnim narożniku Nowego Rynku powstały gmachy sądów.
Okres międzywojenny nie wniósł wiele nowego w zabudowanym w zasadzie Starym Mieście. Zanotować można szereg przykładów przebudowy fasad, które miały miejsce w tym czasie. Dotyczy to między innymi kamienicy przy ul. Długiej 8. Z lat 30. XX w. pochodzą kamienice przy ul. Bernardyńskiej 1, ul. Niedźwiedzia 7, czy też ul. Przyrzecze 6.
Po zajęciu miasta przez hitlerowców dokonano publicznych egzekucji zakładników na Starym Rynku. W 1940 r. hitlerowskie władze okupacyjne podjęły decyzję o całkowitej rozbiórce zachodniej pierzei Starego Rynku wraz z historycznym kościołem pojezuickim oraz wschodniej części ul. Mostowej. W miejscu pierzei miał powstać nowy budynek ratusza, zaś poszerzenie ul. Mostowej miało służyć stworzeniu szlaku defilad dla wojska. Wyburzeń dokonano jeszcze w 1940 r., lecz w zamian nie zbudowano żadnego obiektu. W wyniku ostrzału artyleryjskiego pod koniec wojny uległa także rozbiórce część ul. Mostowej między Brdą a ul. Grodzką po stronie zachodniej oraz kamienice w północnej i wschodniej pierzei Starego Rynku. Zniszczono i rozebrano również spichlerze w zakolu Brdy oraz Teatr Miejski na placu Teatralnym.
Po II wojnie światowej porządkowano zabudowę zniszczoną w czasie wojny. W latach 50. XX w. uzupełniono wschodnią pierzeję Starego Rynku oraz wzniesiono plombę przy ul. Długiej 57. Nie przystąpiono natomiast do rekonstrukcji zachodniej pierzei Rynku, z uwagi na konieczność odbudowy kościoła, co było nie do przyjęcia przez ówczesne władze polityczne. W latach 60. podjęto natomiast konserwację kamienic przy ul. Jezuickiej 2 i 4, które przeznaczono dla potrzeb Bydgoskiego Towarzystwa Naukowego.
W latach 1968–1969 przy ul. Mostowej wzniesiono pawilon gastronomiczny „Kaskada” odcinający się wyraźnie formą od stylu Starego Miasta. Przy tej okazji całkowicie zlikwidowano dawną ul. Jatki. 5 września 1969 r. na płycie Starego Rynku odsłonięto pomnik Walki i Męczeństwa Ziemi Bydgoskiej.
Kompleksowe działania zmierzające do rewaloryzacji znacznych fragmentów Starego Miasta podjęto w 1974 r., po uchwaleniu odnośnej decyzji przez Wojewódzką Radę Narodową w Bydgoszczy. W ciągu kilkunastu lat zamierzano zrewaloryzować cały obszar Starego Miasta między ul. Bernardyńską, Świętej Trójcy, Jagiellońską i Grudziądzką. Podjęte w tym zakresie przedsięwzięcia dotyczyły przekształceń układu komunikacyjnego, uporządkowania sieci handlowej oraz zespołów mieszkaniowych. W zakresie sieci handlowej przystąpiono do przebudowy fasad w części sklepowej, jak również dostosowaniu branż do charakteru Zespołu Staromiejskiego przy ul. Mostowej, ul. Niedźwiedzia i wokół Starego Rynku. W 1973 r. zainicjowano również budowę Opery Nova w zakolu Brdy, a także uporządkowanie Wyspy Młyńskiej.
Do czasu kryzysu gospodarczego w latach 80. XX w. częściowo zrewaloryzowano zabudowę staromiejską między ulicami: Jezuicką, Przyrzecze i Długą. W tym czasie poważnej zmianie uległa organizacja ruchu kołowego w rejonie Starego Miasta. Wobec przebudowy ul. Grudziądzkiej, Nowego Rynku i ul. Wały Jagiellońskie zlikwidowano ruch kołowy na ul. Długiej i Starym Rynku, a ul. Mostową i Magdzińskiego przekształcono w deptaki. Istniejący od 1888 r. na Starym Mieście ruch tramwajowy został przy tej okazji zlikwidowany i wyprowadzony na jego obrzeża (ul. Focha, Jagiellońska, Bernardyńska).
Nowy etap rewaloryzacji zabudowy w rejonie Starego Miasta rozpoczął się po 1990 r. Największe zmiany nastąpiły w rejonie ul. Pod Blankami, gdzie stopniowo odbudowano pierzeję kamienic w miejscu zrujnowanej zabudowy oficynowej. Nowe perspektywy dla rewaloryzacji Starego Miasta przyniosły możliwości pozyskiwania funduszy unijnych. W latach 2005–2010 zrewaloryzowano kompleksowo Wyspę Młyńską, a istniejące na niej obiekty poprzemysłowe przekształcono w miejskie obiekty muzealne.
Odrestaurowano także nawierzchnie niektórych ulic (np. ul. Długiej) oraz fasady zabytkowych kamienic. Po 2000 r. ulokowano także kilka pomników, m.in. Kazimierza Wielkiego, Przechodzącego przez rzekę, czy też figurę mistrza Twardowskiego.
W latach 2020-2022 przy ul. Grudziądzkiej kosztem 35 mln zł zbudowano parking wielopoziomowy na 570 pojazdów.
Zabytki.
Od 1955 r. bydgoskie Stare Miasto posiada status zespołu zabytkowego przede wszystkim ze względu na jego zachowany średniowieczny układ przestrzenny, w którym obecne budynki stoją na fundamentach z XIV–XV w.
Podobnie do rejestru zabytków od 1995 r. wpisana jest w całości Wyspa Młyńska.

</doc>
<doc id="1656631" url="https://pl.wikipedia.org/wiki?curid=1656631" title="Jezioro Krzywe (Równina Drawska)">
Jezioro Krzywe (Równina Drawska)

Jezioro Krzywe(także "Łasko Krzywe") – jezioro na Równinie Drawskiej, położone w województwie zachodniopomorskim, w powiecie choszczeńskim, w gminie Bierzwnik, w Puszczy Drawskiej. 
Powierzchnia zbiornika wynosi 18,10 ha. Maksymalna głębokość jeziora wynosi 4,7 m. 
Zbiornik znajduje się w zlewni Mierzęckiej Strugi. Jezioro Krzywe ma wydłużony kształt o przebiegu południkowym.
Południowy i wschodni brzeg jeziora jest otoczony lasem Puszczy Drawskiej. Ok. 0,5 km na północny zachód leży wieś Łasko.

</doc>
<doc id="1656632" url="https://pl.wikipedia.org/wiki?curid=1656632" title="Baranowski (herb szlachecki)">
Baranowski (herb szlachecki)

Baranowski – polski herb szlachecki, nadany w zaborze austriackim.
Opis herbu.
Na tarczy dzielonej w pas w polu górnym, srebrnym, pół orła czerwonego. W polu dolnym, błękitnym, dolne pół koła zębatego, srebrnego. Klejnot: Trzy pióra strusie, srebrne między błękitnymi. Labry błękitne, podbite srebrem.
Najwcześniejsze wzmianki.
Nadany prezydentowi Krakowskiej Izby handlowej Teodorowi Baranowskiemu razem z pierwszym stopniem szlachectwa ("Edler von") i przydomkiem "von Zgoda" w Galicji 5 listopada 1887 roku.
Herbowni.
Baranowski.

</doc>
<doc id="1656633" url="https://pl.wikipedia.org/wiki?curid=1656633" title="Strug (górnictwo)">
Strug (górnictwo)



</doc>
<doc id="1656636" url="https://pl.wikipedia.org/wiki?curid=1656636" title="Zamach na rue Copernic w Paryżu">
Zamach na rue Copernic w Paryżu

Zamach na rue Copernic w Paryżu – antysemicki atak na synagogę przy rue Copernic (Kopernika) w XVI okręgu paryskim w dniu 3 października 1980 roku. Jego ofiarą padły cztery osoby zabite oraz 20 rannych. Do tej pory nie wyjaśniono, kto był organizatorem ataku.
Zamach miał miejsce w piątek wieczorem, w dniu żydowskiego święta Sim'Hat Tora, gromadzącego większą niż przeciętnie liczbę wiernych. Organizatorzy ataku umieścili bombę w bagażniku motocykla zaparkowanego przed budynkiem. Ładunek wybuchł w czasie, gdy Żydzi zaczęli wychodzić z budynku, dosięgając zarówno wychodzących wiernych, jak i przypadkowych przechodniów.
Następnego dnia na miejscu wydarzeń miała miejsce wielotysięczna manifestacja, która przeszła następnie Polami Elizejskimi. 7 października 1980 deputowani wszystkich partii politycznych reprezentowanych w parlamencie wzięli udział w drugim marszu protestu, jaki zebrał się na Placu Narodu i Placu Republiki. Skandal medialny wywołało jedynie oświadczenie premiera Raymonda Barre'a, który 3 października powiedział, iż „ten odrażający zamach miał uderzyć w Izraelitów udających się do synagogi, a uderzył w niewinnych Francuzów przechodzących przez ulicę”, co odnosiło się do faktu, że spośród czterech ofiar śmiertelnych tylko jedna była Żydówką. Barre twierdził, że swoją wypowiedzią nie miał zamiaru obrazić Żydów-obywateli Francji.
Na podstawie zeznań świadków policja francuska sporządziła portret pamięciowy człowieka, który zaparkował motocykl przed synagogą, ustalono również, że pojazd ten został wypożyczony na nazwisko Aleksandra Panadriyu, obywatela Cypru. Dopiero w 2008, po śledztwie przeprowadzonych przez sędziego Marca Trevidika policja kanadyjska zatrzymała podejrzanego o dokonanie ataku – Hassana Diaba, Palestyńczyka z podwójnym obywatelstwem kanadyjskim i libańskim, wykładowcę socjologii. W listopadzie 2008 zaczął się jego proces w Paryżu. Diab jest również podejrzewany o udział w zamachu bombowym w Anvers w tym samym roku, co atak na synagogę przy rue Copernic; nie przyznaje się do stawianych mu zarzutów.
Atak na synagogę przy rue Copernic w Paryżu jest łączony z podobnymi aktami antysemityzmu: atakiem w Antwerpii w roku 1981 i atakiem na synagogę w Wiedniu w tym samym roku. Obydwa były dziełem Ludowego Frontu Wyzwolenia Palestyny, z którym był związany Diab.
Na fasadzie synagogi znajduje się dziś tablica upamiętniająca zabitych w zamachu.

</doc>
<doc id="1656638" url="https://pl.wikipedia.org/wiki?curid=1656638" title="Łasko Krzywe">
Łasko Krzywe



</doc>
<doc id="1656640" url="https://pl.wikipedia.org/wiki?curid=1656640" title="DJ Haem">
DJ Haem

DJ Haem, właściwie Piotr Jończyk (ur. 15 lutego 1980 w Opolu) – polski DJ, muzyk i kompozytor, a także producent muzyczny i inżynier dźwięku.
Hip-hopem zainteresował się w 1995, głównie za sprawą graffiti, które uprawiał. Pierwszy raz stanął za gramofonami w 1997, a zadebiutował na imprezie w 1998. Występował m.in. kilkakrotnie na międzynarodowym festiwalu Hip Hop Kemp, dwukrotnie na Open’er Festival, na Coke Live Music Festival, w kilku koncertach pod kierownictwem muzycznym Mateusza Pospieszalskiego realizowanych dla TVP: Gala Przeglądu Piosenki Aktorskiej w 2000, 2001 oraz 2006, Pokój dla Czeczenii w 2006, Pytam o Wolność w 2007 oraz w widowisku Carmen TV organizowanym w ramach festiwalu Sacrum Profanum 2006 w Krakowie z towarzyszeniem tancerzy, akrobatów, solistów operowych i orkiestry symfonicznej. W latach 2001–2003 współpracował i występował z PFK Kompany: Ego i Paktofonika, Od 2003 stale nagrywa i koncertuje z O.S.T.R. Jest rezydentem warszawskiego klubu The Fresh. W latach 2004–2006 prowadził cykliczną, autorską audycję Kwintesent w częstochowskim radiu Fon. Trzykrotnie uczestniczył w roli wykładowcy na Vestax DJ Campie. Od 2000 stale współpracuje jako producent oraz realizator dźwięku z częstochowskim studiem nagrań Radioaktywni.

</doc>
<doc id="1656641" url="https://pl.wikipedia.org/wiki?curid=1656641" title="Sia Abrasives2">
Sia Abrasives2



</doc>
<doc id="1656642" url="https://pl.wikipedia.org/wiki?curid=1656642" title="Kara kompozycyjna">
Kara kompozycyjna

Kara kompozycyjna (od łac. "compositio" – ugoda) – rodzaj kary pieniężnej stosowanej powszechnie w prawie średniowiecznej Europy, powstały w związku z wypieraniem z prawa zwyczajowego krwawej zemsty. Jej korzenie sięgają już najstarszych systemów prawnych na Bliskim Wschodzie.
Kara kompozycyjna miała zastosowanie, gdy w wypadku popełnienia przestępstwa prywatnego, za zgodą sądu lub stron, karę na życiu lub ciele zamieniano na karę pieniężną. Była to kara subsydiarna, gdyż w razie niemożności opłacenia przez sprawcę przestępstwa okupu ponosił on karę na życiu lub ciele.
Kara kompozycyjna zazwyczaj zawierała w sobie okup na rzecz pokrzywdzonego lub jego rodu oraz opłatę na rzecz władcy za naruszenie porządku społecznego.
W późnym średniowieczu i w czasach nowożytnych kary kompozycyjne, jako wynikające z ugody między stronami, zostały zastąpione przez kary publiczne, ustanawiane przez władzę państwową.

</doc>
<doc id="1656647" url="https://pl.wikipedia.org/wiki?curid=1656647" title="Case of the Ex">
Case of the Ex

"Case of the Ex" – utwór amerykańskiej wokalistki rhythm and bluesowej Mýi, wydany w ostatnim kwartale 2000 roku jako drugi singel promujący jej drugi album studyjny "Fear of Flying". Australijska organizacja Australian Recording Industry Association (ARIA) i amerykańskie Recording Industry Association of America (RIAA) przyznały piosence certyfikat platynowego singla.
Listy utworów i formaty singla.
U.S. CD Single
European maxi Single
UK CD Single

</doc>
<doc id="1656648" url="https://pl.wikipedia.org/wiki?curid=1656648" title="Petra Schersing">
Petra Schersing

Petra Schersing, z domu Müller (ur. 18 lipca 1965 w Quedlinburgu) – wschodnioniemiecka lekkoatletka specjalizująca się w długich biegach sprintersklich, dwukrotna medalistka olimpijska, dwukrotna medalistka mistrzostw świata, mistrzyni Europy zarówno w hali jak i na stadionie.
Żona sprintera Mathiasa Schersinga.

</doc>
<doc id="1656649" url="https://pl.wikipedia.org/wiki?curid=1656649" title="Petra Müller">
Petra Müller



</doc>
<doc id="1656652" url="https://pl.wikipedia.org/wiki?curid=1656652" title="Penn Nouth">
Penn Nouth

Sâmdech („Jego Ekscelencja”) Penn Nouth (ur. 1 kwietnia 1906 w Phnom Penh, Kambodża, zm. 18 maja 1985 w Chatenay Malabry, koło Paryża, Francja) – kambodżański polityk. 
Życiorys.
Kilkakrotnie premier tego kraju: od 1948 do 1949, 1953; od 1954 do 1955; 1958; 1961; od 1968 do 1969, oraz od 1975 do 1976; po dojściu do władzy Czerwonych Khmerów emigrował do Francji.

</doc>
<doc id="1656654" url="https://pl.wikipedia.org/wiki?curid=1656654" title="Cima Piazzi">
Cima Piazzi

Cima Piazzi (także Cima dei Piazzi, Cima de' Piazzi) — szczyt i w pasmie Alpi di Livigno (Livigno-Alpen) w Alpach Retyckich. Leży w Lombardii w prowincji Sondrio. Najwyższy szczyt osiąga 3439 m. Cima Piazzi jest najwyższym szczytem Alpi di Livigno.
Szczyty grupy:
Bibliografia.
 

</doc>
<doc id="1656660" url="https://pl.wikipedia.org/wiki?curid=1656660" title="Piz Kesch">
Piz Kesch

Piz Kesch (retorom. Piz d'Es-Cha) to szczyt w paśmie Albula-Alpen w Alpach Retyckich. Jest najwyższym szczytem Albuli.
Pierwszego wejścia dokonali w 1846 r. J. Coaz, J. Rascher, C. Casper i J. Tscharner.
Na zachód od Piz Kesch leży przełęcz Albula; na północ znajduje się dolina Davos, a na południu dolina Engadyna. U stóp Piz Kesch w dolinie Engadyna leży wieś Madulain położona na wysokości 1694 m.

</doc>
<doc id="1656661" url="https://pl.wikipedia.org/wiki?curid=1656661" title="Antoni Bartłomiej Ledóchowski">
Antoni Bartłomiej Ledóchowski

Antoni Bartłomiej Jacek Joachim Filip Michał Ledóchowski, właśc. Antoni Halka-Ledóchowski (ur. 1755 w Krupie k. Łucka, zm. 1835 w Warszawie) − hrabia, poseł obozu reformatorskiego na Sejm Czteroletni z województwa czernihowskiego w 1790, starosta hajsyński, dworzanin króla Stanisława II Poniatowskiego, autor anonimowych publikacji reformatorskich, członek Zgromadzenia Przyjaciół Konstytucji Rządowej.
Syn Franciszka Antoniego i Ludwiki z Denhoffów. Brat Stanisława. Właściciel dóbr na Wołyniu, Sandomierszczyźnie i Mazowszu. Po powstaniu kościuszkowskim sprzedał dobra wołyńskie i mazowieckie i osiadł w dobrach sandomierskich (Ossolin). Wraz z bratem Stanisławem w 1800 roku otrzymał tytuł hrabiowski od cesarza rzymskiego Franciszka II. 8 stycznia 1809 roku był w pierwszej grupie odznaczonych Orderem Leopolda przez Cesarza Austrii Franciszka I.
W 1816 roku wysadził zamek w Ossolinie, rzekomo w poszukiwaniu skarbów. Odebrał również Ossolinowi prawa miejskie z uwagi na całkowity brak rozwoju miejscowości jako jednostki miejskiej. Po śmierci żony w 1819 roku przekazał dobra klimontowskie synowi Józefowi oraz ossolińskie Ignacemu, a sam wybrał stan duchowny. Przygotowywał się do niego w zakonie reformatów w Sandomierzu i Zgromadzeniu Księży Misjonarzy w Warszawie przy kościele św. Krzyża. Zmarł przy tym kościele. Pochowany w farze w Klimontowie.
Kawaler polskiego Orderu św. Stanisława od 1789 i austriackiego Orderu Leopolda I klasy od 1809.
Pierwszy w rodzinie hrabia austriacki od 8 maja 1800, galicyjski od 15 maja 1800, potwierdzony w Królestwie Kongresowym w 1820

</doc>
<doc id="1656662" url="https://pl.wikipedia.org/wiki?curid=1656662" title="Kaysone Phomvihan">
Kaysone Phomvihan

Kaysone Phomvihan, właśc. Nguyen Cai Song (ur. 13 grudnia 1920 we wsi Na Seng, zm. 21 listopada 1992 w Wientianie) – laotański polityk, jeden z założycieli Laotańskiej Partii Ludowo-Rewolucyjnej w 1955 roku. Pierwszy premier Laotańskiej Republiki Ludowo-Demokratycznej od 8 grudnia 1975 do 15 sierpnia 1991; prezydent kraju od 15 sierpnia 1991 do śmierci.

</doc>
<doc id="1656663" url="https://pl.wikipedia.org/wiki?curid=1656663" title="Last to Know">
Last to Know

Last to Know – singel Pink promujący jej trzeci album studyjny "Try This".

</doc>
<doc id="1656664" url="https://pl.wikipedia.org/wiki?curid=1656664" title="Mistrzostwa Europy w Zapasach 1975">
Mistrzostwa Europy w Zapasach 1975

30. Mistrzostwa Europy w zapasach odbywały się w 1975 roku w Ludwigshafen am Rhein w Niemczech.

</doc>
<doc id="1656665" url="https://pl.wikipedia.org/wiki?curid=1656665" title="Zwiezda Riazań">
Zwiezda Riazań

FK Riazań () – rosyjski klub piłkarski z miasta o tej nazwie.
Historia.
Nazwy:
Spartak Riazań.
Klub wywodzi się od drużyny "Spartak" założonej w Riazani w 1949. W 1949 zespół debiutował w Drugiej Grupie Mistrzostw ZSRR, w której zajął ostatnie miejsce i spadł do rozgrywek amatorskich.
Dopiero w 1959 ponownie startował w Klasie B, w której występował 4 sezony. Następnie spadł do Drugiej Ligi, w której występował do 1991, z wyjątkiem 1970, kiedy to zmagał się w niższej lidze oraz 1968, kiedy prezentował Riazań w Drugiej Grupie A.
W 1987 klub nazywał się "Sapfir", a od 1988 "Torpedo Riazań".
W Mistrzostwach Rosji klub startował w Pierwszej lidze (2. poziom), w której występował dwa sezony, a od 1994 występował w Drugiej lidze. Klubowi w 1995 przywrócono historyczną nazwę Spartak. Po sezonie 1999 klub z przyczyn finansowych został rozformowany.
2000–2009.
W 2000 w mieście został utworzony nowy klub pod nazwą "Riazań-Agrokomplekt", na bazie amatorskiego zespołu halowej piłki nożnej Agrokomplekt. Rozpoczął on występy w Drugiej Dywizji (3. poziom).
W 2001 klub występował pod nazwą Agrokomplekt Riazań, a w 2002 powrócił do nazwy Riazań-Agrokomplekt. Od 2007 klub nazywał się FK Riazań.
Przed rozpoczęciem sezonu 2010 samorząd obwodu riazańskiego zwrócił się do PFL z prośbą, aby skreślić klub z Riazani z listy członków. Klub ogłosił bankructwo i został rozwiązany.
Od 2010.
Po tym, jak zbankrutował "stary" FK Riazań, założono nową drużynę. Zwiezda Riazań wystartowała w Drugiej Dywizji w grupie centralnej. Przed sezonem 2014/15 klubowi przywrócono nazwę FK Riazań.

</doc>
<doc id="1656666" url="https://pl.wikipedia.org/wiki?curid=1656666" title="Breń (jezioro)">
Breń (jezioro)

Breń – jezioro na Pojezierzu Dobiegniewskim, położone w województwie zachodniopomorskim, w powiecie choszczeńskim, w gminie Bierzwnik. 
Powierzchnia zbiornika wynosi 29,28 ha. Breń ma wydłużony kształt o przebiegu południkowym. 
Zbiornik znajduje się w zlewni Mierzęckiej Strugi. Jezioro znajduje się na pograniczu Pojezierza Dobiegniewskiego i Równiny Drawskiej, rozpoczynającej się na północ od Brnia 
Ok. 0,3 km na północny zachód leży wieś Breń, a na wschodnim brzegu kolonia wsi.

</doc>
<doc id="1656667" url="https://pl.wikipedia.org/wiki?curid=1656667" title="Spartak Riazań">
Spartak Riazań



</doc>
<doc id="1656669" url="https://pl.wikipedia.org/wiki?curid=1656669" title="Herb gminy Trzyciąż">
Herb gminy Trzyciąż

Herb gminy Trzyciąż – tarcza herbowa typu hiszpańskiego. W błękitnym polu trójwzgórze srebrne, a nad nim kwiat obuwika o czterech płatkach czerwonych i wargach złotych, poniżej rogacina i korona.
Kwiat storczyka - obuwika to nawiązanie do endemicznej przyrody gminy chronionej w rezerwacie Dłubniańskiego Parku Krajobrazowego.
Srebrna rogacina jest nawiązaniem do herbu Odrowąż, którym pieczętowali się założyciele większości wiosek gminy Trzyciąż- rodu Odrowążów: biskupa krakowskiego Iwo Odrowąża i jego Wuja (Imbrama) – trzynastowiecznego fundatora klasztoru norbertanek w Imbramowicach, a złota korona Piastów jest nawiązaniem do króla Władysława Łokietka, który chronił się ze swoimi wojskami w czasie walk o tron krakowski. Błękit symbolizuje Matkę Bożą władzę duchowną (większość wiosek należała do biskupa krakowskiego i zakonu norbertanek, w których herbie Baranek Boży znajduje się na takiej tarczy), a ponadto błękitne niebo nad Gminą Trzyciąż, przywiązanie do wiary katolickiej prawdy lojalności wierności i stałości. Biel ponadto jest symbolem czystości (panny norbertanki) uczciwości oraz wód przepływających przez gminę i źródła Jordan. Złoto (żółcień) symbolizuje Boski majestat słońce, łany trzyciąskich zbóż, a także wspaniałomyślność, życzliwość i światło. Czerwień, symbol krwi Odkupiciela, Syna Bożego, jest to barwa królewska.

</doc>
<doc id="1656670" url="https://pl.wikipedia.org/wiki?curid=1656670" title="Torpedo Riazań">
Torpedo Riazań



</doc>
<doc id="1656672" url="https://pl.wikipedia.org/wiki?curid=1656672" title="Trud Riazań">
Trud Riazań



</doc>
<doc id="1656676" url="https://pl.wikipedia.org/wiki?curid=1656676" title="Anandamurti">
Anandamurti



</doc>
<doc id="1656679" url="https://pl.wikipedia.org/wiki?curid=1656679" title="Raúl Emeal">
Raúl Emeal

Raúl Florio Emeal (ur. 16 stycznia 1916 w Buenos Aires - 20 października 1999) - piłkarz argentyński, grający na pozycji napastnika.
W piłkę zaczął grać w klubie Ferro Carril Oeste. Jako gracz klubu Ferro Carril był w kadrze reprezentacji podczas turnieju Copa América 1937, gdzie Argentyna zdobyła tytuł mistrza Ameryki Południowej. Emeal nie zagrał w żadnym meczu.
Emeal, po długim okresie gry w Ferro Carril, w 1940 roku przeszedł do klubu Boca Juniors, z którym w tym samym roku zdobył tytuł mistrza Argentyny. Zawodnikiem Boca Juniors był do 13 lutego 1943 roku - rozegrał 63 mecze (35 zwycięstw i 13 remisów), a dokładniej zaliczył 5536 minut gry zdobywając 13 bramek. Ostatni raz w barwach Boca Juniors wystąpił 15 listopada 1942 roku w przegranym 1:2 meczu przeciwko Gimnasia y Esgrima La Plata. Choć był powoływany do reprezentacji, nie zagrał w niej ani razu.

</doc>
<doc id="1656680" url="https://pl.wikipedia.org/wiki?curid=1656680" title="T-33 (czołg)">
T-33 (czołg)

T-33 – radziecki pływający czołg lekki z okresu sprzed II wojny światowej, pierwszy czołg pływający w ZSRR.
Historia konstrukcji.
W 1931 roku Szefostwo Motoryzacji i Mechanizacji Armii Czerwonej uzyskało informację o próbach brytyjskiego czołgu pływającego skonstruowanego w wytwórni "Vickers-Carden-Loyd" w związku z tym zleciło oddziałowi konstrukcyjno-doświadczalnemu zakładów "Bolszewik" kierowanemu przez Siemion Ginzburga wykonanie podobnego pojazdu. 
Konstrukcja oparta została na zakupionym w Wielkiej Brytanii lekkim ciągniku rolniczym wytwórni "Vickers-Carden-Loyd" w 1930 roku. Prototyp czołgu, który otrzymał kryptonim "Sielezien" (pol. "Kaczor"), był gotowy pod koniec marca 1931 roku. Otrzymał wtedy oznaczenie T-33. 
Kadłub czołgu został wykonany z nieutwardzonej stali, wyporność zapewniały dwa skrzynkowe pływaki z drewna umieszczone po obu stronach kadłuba. Pływaki były pokryte blachą i wypełnione korkiem. Napęd czołgu stanowił rzędowy silnik gaźnikowy umieszczony z prawej strony kadłuba. Z lewej strony kadłuba umieszczono stanowiska załogi, jedno za drugi, najpierw kierowcy-mechanika a następnie dowódcy. Czołg dysponował jedną śrubą, która napędzała czołg w trakcie pływania. 
Czołg został poddany próbom, które zakończyły się w 1932 roku. Wykazał on dobre właściwości pływania. Lecz z uwagi na liczne usterki i wady ostatecznie zrezygnowano z tego czołgu, a doświadczenia uzyskane w trakcie prób posłużyły do prac nad czołgami T-37 i T-41.
Użycie.
Prototyp czołgu T-33 był używany tylko do badań i prób.

</doc>
<doc id="1656681" url="https://pl.wikipedia.org/wiki?curid=1656681" title="Raul Emeal">
Raul Emeal



</doc>
<doc id="1656684" url="https://pl.wikipedia.org/wiki?curid=1656684" title="Love vs. Money">
Love vs. Money

Love vs. Money – drugi album studyjny The-Dreama, wydany 10 marca 2009 roku.
Niewątpliwym atutem albumu jest fakt, że The Dream wyprodukował i napisał każdy kawałek samodzielnie, z pomocą co-producenta krążka Christophera “Tricky’ego” Stewarta oraz LOS Da Mystro i zaproszonych gości Kanye West i Mariah Carey i Lil Jon.
Lista utworów.
Deluxe Edycja

</doc>
<doc id="1656685" url="https://pl.wikipedia.org/wiki?curid=1656685" title="Raúl Florio Emeal">
Raúl Florio Emeal



</doc>
<doc id="1656687" url="https://pl.wikipedia.org/wiki?curid=1656687" title="Starzec (jezioro)">
Starzec (jezioro)

Starzec(także "Starzyce, Starzyc") – jezioro na Pojezierzu Dobiegniewskim, położone w województwie zachodniopomorskim, w powiecie choszczeńskim, w gminie Bierzwnik. 
Powierzchnia zbiornika wynosi 66,56 ha. Maksymalna głębokość jeziora wynosi 1,7 m. Starzec ma wydłużony kształt w kierunku północno-zachodnim. 
Zbiornik znajduje się w zlewni Mierzęckiej Strugi.
Na południowy wschód znajduje się jezioro Kuchta, z którym Starzec jest połączony ciekiem zwanym Kaczynka. Na południowym brzegu jeziora leży wieś Starzyce.

</doc>
<doc id="1656692" url="https://pl.wikipedia.org/wiki?curid=1656692" title="Archidiecezja mediolańska">
Archidiecezja mediolańska

Archidiecezja mediolańska (łac. "Archidioecesis Mediolanensis", wł. "Arcidiocesi di Milano") – rzymskokatolicka archidiecezja ze stolicą w Mediolanie, w Lombardii we Włoszech. Diecezja powstała w I wieku, a w IV wieku została podniesiona do godności archidiecezji.
Arcybiskup Mediolanu jest również metropolitą mediolańskim. W skład metropolii wchodzą diecezje:
Na terenie archidiecezji żyje 1108 zakonników i 6210 sióstr zakonnych.
Terytorium.
Archidiecezja obejmuje prowincje Mediolan, większość prowincji Varese i prowincji Lecco, niektóre gminy w prowincji Como i prowincji Pawia oraz Treviglio w prowincji Bergamo.
Historia.
Za pierwszego biskupa Mediolanu uważa się św. Barnabę (zaliczanego do szerszego grona apostołów).
W IV wieku w Mediolanie - wtedy stolicy Cesarstwa Zachodniorzymskiego doszło do konfliktu katolików z arianami. Arianie mieli duże wpływy w mieście przez osobę arcybiskupa Auksencjusza - arianina. Po jego śmierci w 374 wybrano św. Ambrożego, który przyczynił się do zakończenia herezji ariańskiej na Zachodzie. Święty ten stworzył używany po dziś dzień w Mediolanie obrządek ambrozjański.
Arcybiskupi mediolańscy odegrali dużą rolę w walkach o koronę cesarską po śmierci Lotara Lombardia, ponieważ ich opinia co do wyboru nowego cesarza była kluczowa.
W historii 42 biskupów Mediolanu zostało kardynałami.
Biskupi i arcybiskupi Mediolanu.
Obecni biskupi archidiecezji mediolańskiej:
Do najważniejszych i najbardziej znanych biskupów mediolańskich prócz późniejszych papieży (o których niżej) należą:
Arcybiskupi wybrani na Stolicę Piotrową.
Czterech arcybiskupów Mediolanu zostało wybranych papieżami i jeden antypapieżem (papieżem obediencji pizańskiej w czasie wielkiej schizmy zachodniej). Byli to:
Antypapież:

</doc>
<doc id="1656695" url="https://pl.wikipedia.org/wiki?curid=1656695" title="Piz Cengalo">
Piz Cengalo

Piz Cengalo – szczyt w paśmie Bergell w Alpach Retyckich. Leży na granicy między Włochami i Szwajcarią.
Pierwszego wejścia, 25 lipca 1866 r., dokonali D.W. Freshfield i C. Comyns Tucker oraz przewodnik F. Dévouassoud.

</doc>
<doc id="1656696" url="https://pl.wikipedia.org/wiki?curid=1656696" title="X Cancri">
X Cancri

X Cancri – gwiazda węglowa znajdująca się w gwiazdozbiorze Raka, jedna z największych gwiazd w naszej Galaktyce. Jest klasyfikowana jako jasny olbrzym. Jest gwiazdą zmienną o średniej jasności 6,40.

</doc>
<doc id="1656707" url="https://pl.wikipedia.org/wiki?curid=1656707" title="Piz Scalino">
Piz Scalino

Pizzo Scalino to szczyt w Masywie Berniny w Alpach Retyckich. Leży w północnych Włoszech w prowincji Sondrio w Lombardii.
Pierwszego wejścia, 22 czerwca 1866, dokonali dwaj brytyjscy wspinacze F. Tuckett i F. Brown.

</doc>
<doc id="1656710" url="https://pl.wikipedia.org/wiki?curid=1656710" title="Zbożowy Rynek w Bydgoszczy">
Zbożowy Rynek w Bydgoszczy

Zbożowy Rynek – historyczny plac (rynek) w Bydgoszczy, obecnie ulica.
Położenie.
Zbożowy Rynek mieści się u wschodniego wylotu ul. Długiej na połączeniu z ul. Wały Jagiellońskie oraz Bernardyńską.
Historia.
Zbożowy Rynek jest jednym z najstarszych placów miejskich w Bydgoszczy. Istniał już prawdopodobnie przed lokacją miasta (1346) jako plac targowy w sąsiedztwie kościoła św. Idziego.
Po ukształtowaniu bydgoskiego miasta lokacyjnego plac znajdował się poza murami miejskimi w miejscu skrzyżowania dróg na Kujawy (ul. Kujawska), do Torunia (ul. Toruńska) oraz do miasta (ul. Szpitalna wiodąca do Bramy Kujawskiej).
Przy ul. Szpitalnej mieścił się niegdyś przytułek dla ubogich z kościołem pw. św. Stanisława (1529–1818, konsekrowany w 1533) fundacji starosty Stanisława Kościeleckiego. Fakt istnienia szpitala upamiętniają medaliony z XVI w., do 10 sierpnia 2018 wmurowane w szczyt wschodni kamienicy przy Zbożowym Rynku 3. W związku z jej rozbiórką, tonda przekazano do Muzeum Okręgowego w Bydgoszczy.
W latach 70. XIX w. wytyczono dochodzącą do placu ul. Bernardyńską. W pierzejach placu zbudowano kamienice, a do 1939 r. odbywały się tu targi zbożem, od czego wzięła się nazwa placu.
Od 1888 r. do Zbożowego Rynku kursowała pierwsza w mieście linia tramwaju konnego. W 1896 r. została ona zelektryfikowana i prowadziła od koszar na ul. Gdańskiej do strzelnicy na ul. Toruńskiej. Była to tzw „linia zielona” (B). Trakcję tramwajową na Zbożowym Rynku zlikwidowano ostatecznie w roku 1974, po wybudowaniu Ronda Jagiellonów, w czasie budowy którego linia przez Zbożowy Rynek pełniła funkcję awaryjną.
Podczas działań wojennych w styczniu 1945 r. częściowemu zniszczeniu uległa kamienica narożna ul. Bernardyńska/Wały Jagiellońskie. Obecnie jest ona jednopiętrowa, bez dwóch wyższych kondygnacji. W latach 60. XX w. podczas modernizacji ul. Wały Jagiellońskie rynek w zasadzie przestał istnieć, gdyż jego środkiem poprowadzono dwie dwupasmowe jezdnie drogowe. Wyburzono również pierzeję zachodnią rynku.
18 czerwca 2018, w związku z kolejną przebudową, przystąpiono do rozbiórki budynków w północnej pierzei placu, począwszy od kamienicy nr 3. 19-23 lutego 2019 wyburzono budynki przy ul. Toruńskiej o numerach 4 i 6, a 22 lutego 2020 narożną kamienicę nr 4 między ul. Bernardyńską a Wały Jagiellońskie, powstałą ok. 1900 roku i przebudowaną po spaleniu w 1945 z zatarciem cech stylowych. W czasie prac rozbiórkowych odkryto datowane na XVI i XVII wiek pochówki z cmentarza przy XVI-wiecznym kościele św. Stanisława, a także relikty pałacu hrabiego Czapskiego z II połowy XVIII wieku. W 2020, w czasie prac budowlanych w pasie zieleni pomiędzy jezdniami, na wysokości dawnego budynku nr 2 znaleziono cmentarz z czasów wczesnego średniowiecza, z kilkunastoma pochówkami dziecięcymi z ozdobami (m.in. nożyk z kościaną lub rogową rękojeścią, obrączka i kabłączki skroniowe). Jednocześnie odkryto w tym miejscu staropolski trakt z kamienia, wzmocniony po bokach wielkimi drewnianymi kłodami, wiodący prawdopodobnie w kierunku Bramy Kujawskiej, a także fragmenty późnośredniowiecznej ceramiki. W 2021 dokonano odkrycia pochówku osoby podejrzewanej o nadprzyrodzone zdolności (pochówek wampiryczny).
Nazwy.
Rynek w przekroju historycznym posiadał następujące nazwy:

</doc>
<doc id="1656715" url="https://pl.wikipedia.org/wiki?curid=1656715" title="Bliska Struga">
Bliska Struga

Bliska Struga – struga, lewy dopływ Dębnicy o długości 10,81 km i powierzchni zlewni 17,85 km².
Struga płynie w województwie zachodniopomorskim, w powiecie świdwińskim. Wypływa w lesie koło miejscowości Kocury w gminie Połczyn-Zdrój.
Nazwę Bliska Struga wprowadzono urzędowo w 1948 roku, zastępując poprzednią niemiecką nazwę strugi – "Holz Bach".

</doc>
<doc id="1656719" url="https://pl.wikipedia.org/wiki?curid=1656719" title="Geografia Monako">
Geografia Monako

Monako – miasto-państwo położone w południowej części Europy, nad Morzem Śródziemnym, na Lazurowym Wybrzeżu. Znajduje się 18 km na wschód od francuskiej Nicei. 
Powierzchnia, punkty skrajne i granice.
Powierzchnia.
Całkowita powierzchnia państwa wynosi 2,02 km².
Granice.
Monako graniczy jedynie z Francją, długość tej granicy wynosi 5,469 km. Położone jest nad brzegiem Morza Śródziemnego, długość jego wybrzeża wynosi 4,1 km.
Budowa geologiczna i rzeźba.
Monako geologicznie jest nadbrzeżnym przedłużeniem Alp, a dokładnie Alp Nadmorskich, które jako obszar górski ciągną się wzdłuż wybrzeży Morza Śródziemnego. Zajmuje skalisty obszar Lazurowego Wybrzeża. Najwyższy punkt kraju ma jedynie 163 m n.p.m., ale obszar leżący na północ, poza granicami księstwa jest wyżej położony i szybko przechodzi w obszar górski Alp. Powierzchnia Monako jest pagórkowata. Skaliste wybrzeże kraju jest zbudowane z twardych i odpornych skał, zaś plażowy odcinek zajmuje niewielką część linii brzegowej we wschodniej części księstwa. Brzeg morski jest w znacznym stopniu przekształcony przez człowieka. 
Klimat.
Monako, jak i całe Lazurowe Wybrzeże, leży w strefie klimatu podzwrotnikowego o łagodnej śródziemnomorskiej odmianie. Zimy w księstwie są wilgotne i łagodne, zaś lata suche i ciepłe. Średnia temperatura zimą wynosi 8 °C, zaś latem od 23 do 26 °C. W zasadzie nie występują ekstrema termiczne w związku z wpływem wód Morza Śródziemnego i bliską obecnością gór, blokującą dostęp dla chłodnych mas powietrza z północy. Średnia suma opadów atmosferycznych wynosi od 600 do maksymalnie 800 mm, występują one głównie jesienią i zimą. Latem są niewielkie, a klimat kształtowany jest w głównej mierze przez masy powietrza zwrotnikowego.
Przyroda.
Monako stanowi przykład państwa, którego całe terytorium pokrywa infrastruktura miejska. Naturalną florę stanowiła roślinność twardolistna, obecnie zajmuje ona tylko niewielkie skrawki terenu. Powszechnie występującym drzewostanem są posadzone przez człowieka palmowate. Do zwierząt lądowych dziko żyjących w Monako należą sarna europejska, lis rudy i łasica pospolita.

</doc>
<doc id="1656720" url="https://pl.wikipedia.org/wiki?curid=1656720" title="Verwall">
Verwall



</doc>
<doc id="1656725" url="https://pl.wikipedia.org/wiki?curid=1656725" title="Miejsce dla jednego">
Miejsce dla jednego

Miejsce dla jednego – polski film obyczajowy z 1965 roku.

</doc>
<doc id="1656726" url="https://pl.wikipedia.org/wiki?curid=1656726" title="Order Ferdynanda I">
Order Ferdynanda I

Order Ferdynanda I (rum. "Ordinul Ferdinand I") – efemeryczne odznaczenie Królestwa Rumunii, nadawane w latach 1929–1937.
Historia.
Order został ustanowiony 10 maja 1929 za czasów pierwszego panowania króla Michała I przez księcia-regenta Mikołaja (1903–1978) ku czci dziadka Michała I, a ojca regenta, Ferdynanda I, i posiadał pięć klas według klasycznego schematu Legii Honorowej, od Wielkiego Krzyża do Krzyża Kawalerskiego oraz dodatkowo łańcuch. Nadawany był wyłącznie Rumunom za szczególne wojskowe czy cywilne zasługi w sprawie zjednoczenia wszystkich Rumunów w jednym państwie.
Liczba odznaczonych każdej klasy była ograniczona i wynosić mogła (nie licząc członków dynastii Hohenzollern-Sigmaringen):
W 1937 król Karol II Rumuński przeprowadził reorganizację systemu odznaczeń i Order Ferdynanda I przestano nadawać.
Insygnia.
Insygnia orderu to łańcuch, oznaka oraz gwiazda I i II klasy. Łańcuch składał się na przemian z krzyżów orderu i stylizowanych monogramów Ferdynanda I, splecionych w złote węzły. Oznaka była utrzymana w modnym wówczas stylu Art déco, był nią emaliowany na awersie na jasnozielono ośmioramienny krzyż z nałożonym nań greckim krzyżem z rozszerzonymi zakończeniami ramion o formie podwójnych, splecionych stylizowanych inicjałów „F”. Rewers był gładki, nieemaliowany. Gwiazda I i II klasy była srebrna, posiadała kształt rombu, i nosiła na sobie awers oznaki. Zawieszką oznaki była korona królewska. Order noszony był na ciemnoniebieskiej wstędze ze złotym paskiem w środku i w nim wąskim czerwonym paseczkiem, Wielki Krzyż z prawego ramienia na lewy bok.

</doc>
<doc id="1656730" url="https://pl.wikipedia.org/wiki?curid=1656730" title="Konwent B">
Konwent B

Konwent B – tajna organizacja piłsudczyków.
Jej zadaniem było penetrowanie i przenikanie do środowisk prawicowych. Miała stać się ukrytym ośrodkiem dyspozycyjnym dla stronnictw prawicowych.

</doc>
<doc id="1656733" url="https://pl.wikipedia.org/wiki?curid=1656733" title="Piz Buin">
Piz Buin

Piz Buin (; romansz: Piz Buin Grand) to trzeci pod względem wysokości szczyt w paśmie Silvretta w Alpach Retyckich. Leży na granicy między Austrią (Vorarlberg) i Szwajcarią (Gryzonia). Jest najwyższym szczytem Vorarlbergu. 
Nie należy mylić tego szczytu z innym, blisko położonym, o podobnej nazwie - Piz Buin Pitschen (3255 m).
Pierwszego wejścia dokonali dwaj austriaccy wspinacze: Joseph Anton Specht i Johann Jakob Weilenmann.

</doc>
<doc id="1656735" url="https://pl.wikipedia.org/wiki?curid=1656735" title="Nowy Rynek w Bydgoszczy">
Nowy Rynek w Bydgoszczy

Nowy Rynek – plac (rynek) w Bydgoszczy.
Położenie.
Nowy Rynek mieści się na połączeniu ulic: od wschodu Wały Jagiellońskie, a od zachodu ul. Grudziądzkiej. Jest on położony na południe od bydgoskiego miasta lokacyjnego u stóp stromego zbocza pradoliny o wysokości ok. 25 m. Na skarpę szwederowską prowadzą kręte schody betonowe (od 1995 r.)
Historia.
Nowy Rynek został wytyczony w 1835 r. Pierwotnie odbywały się na nim targi i spędy nierogacizny, później parady wojsk pruskich, a w okresie międzywojennym: skautów i hallerczyków. W 1902 r. przy Nowym Rynku powstał mały sklep bławatny, będący pierwszym sklepem firmy "Siuchniński i Stobiecki" (znanej w późniejszym okresie ze sklepu przy Starym Rynku 20).
Obecnie rynek jest częściowo zniszczony przez poprowadzenie jego południowym skrajem poszerzonej ul. Grudziądzkiej z kierunku Placu Poznańskiego (lata 1975–1976).
Do 14 września 2020 w budynku pod nr 1 znajdowała się filia nr 1 Wojewódzkiej i Miejskiej Biblioteki Publicznej.
Nazwy.
Plac w przekroju historycznym posiadał następujące nazwy:
Zabudowa.
Wschodnią pierzeję rynku stanowi gmach sądu okręgowego. Pozostałe pierzeje stanowią kamienice wzniesione w połowie XIX wieku. Po północno-wschodniej stronie placu znajdowały się wzniesione na przełomie XVIII/XIX wieku budynki loży wolnomularskiej „Janus”. Jeden z nich spalił się w 1945 r., a drugi został rozebrany podczas poszerzania ulicy Grudziądzkiej.
W l. 2018–2019 w związku z budową buspasa przy ul. Wały Jagiellońskie (budowę rozpoczęto w lipcu 2018 i oddano do użytku 1 lipca 2019 kosztem ok. 3,5 mln zł), dokonano przebudowy parkingów zlokalizowanych na Nowym Rynku
20 września 2019 w południowej pierzei rynku (nr 12) otwarto nowy budynek Sądu Okręgowego o powierzchni 3320,11 m kw. Posiada on 4 kondygnacje, a ponadto dwukondygnacjne podziemie przeznaczone na parking. Wewnątrz znajduje się 10 sal rozpraw, pokoje narad i 45 pomieszczeń biurowych, w tym 25 przeznaczonych dla sędziów i asystentów oraz miejsca dla zatrzymanych i pomieszczenia dla świadków. Elewację tworzą jasne kamienne okładziny z trawertynu oraz ciemne z łupku. Ostatnia kondygnacja została odcięta kompozycyjnie przez zastosowanie ciemnoszarego tynku. Koszt realizacji inwestycji wyniósł ponad 17 mln zł. Obiekt powstał w miejscu starego magazynu z czerwonej cegły, który nie był wpisany do rejestru zabytków i który w związku z budową rozebrano.
W 2022 pochodząca z końca XIX wieku kamienica stojąca w zachodniej pierzei rynku (adres: Wierzbickiego 1) została poddana pracom budowlanym, w wyniku których ślepa dotąd ściana szczytowa (od ul. Grudziądzkiej) uzyskała otwory okienne oraz sztukaterię powtarzającą układ z elewacji frontowej.

</doc>
<doc id="1656739" url="https://pl.wikipedia.org/wiki?curid=1656739" title="Damodar Pande">
Damodar Pande

Damodar Pande (ur. w 1 połowie XVIII wieku, zm. 1804) – nepalski polityk. Pierwszy premier tego kraju od 1799 do śmierci; bezpartyjny.

</doc>
<doc id="1656751" url="https://pl.wikipedia.org/wiki?curid=1656751" title="Muttler">
Muttler

Muttler lub Piz Muttler to szczyt w Samnaungruppe w Alpach Retyckich we wschodniej Szwajcarii. Jest najwyższym szczytem Masywu Samnaun.

</doc>
<doc id="1656752" url="https://pl.wikipedia.org/wiki?curid=1656752" title="Kurier dla Wszystkich">
Kurier dla Wszystkich

Kurier dla Wszystkich ("Kuryer dla Wszystkich") – dziennik społeczno-informacyjny ukazujący się w latach 1914–1915 w Warszawie.

</doc>
<doc id="1656754" url="https://pl.wikipedia.org/wiki?curid=1656754" title="Ogólnopolski Konkurs Chórów a Cappella Dzieci i Młodzieży">
Ogólnopolski Konkurs Chórów a Cappella Dzieci i Młodzieży

Ogólnopolski Konkurs Chórów a Cappella Dzieci i Młodzieży – konkurs muzyczny, organizowany od 1971 roku kolejno w: Warszawie, Częstochowie i Kaliszu. Od 1988 r. odbywa się w Bydgoszczy.
Historia.
Pierwsza edycja konkursu odbyła się w Warszawie w 1971 roku pod nazwą „Konkurs Chórów Szkolnych”. Następny konkurs odbył się również w Warszawie, w 1980 roku, ale zmienił nazwę na „Ogólnopolski Konkurs Chórów Szkolnych i Placówek Wychowania Pozaszkolnego”. Przez następne 6 lat konkurs odbywał się w Częstochowie, później w Kaliszu. W Bydgoszczy finał konkursu odbył się po raz pierwszy w 1988 roku. Jest on organizowany przez Pałac Młodzieży. Patronat nad konkursem objęło Ministerstwo Edukacji Narodowej.
Jednym z pierwszych laureatów konkursu był chór Szkoły Podstawowej nr 2 w Nowem n. Wisłą i chór „Canto” z Pałacu Młodzieży (1989). Konkursowe przesłuchania odbywały się w sali Filharmonii Pomorskiej, a niektóre koncerty laureatów połączone z tzw. nocnym śpiewaniem uczestników – w bazylice św. Wincentego a Paulo. Z każdym rokiem impreza nabierała rozmachu. W XV edycji w 1995 r. uczestniczyło 41 chórów skupiających 2078 dzieci.
Charakterystyka.
Konkurs polega na rywalizacji chórów młodzieżowych w trudnej dyscyplinie śpiewania bez akompaniamentu. Konkurs przebiega w trzech etapach: eliminacje wojewódzkie, kwalifikacja do finału i przesłuchania centralne. Startuje zazwyczaj od kilkunastu do kilkudziesięciu zespołów, z których najlepsze z najlepszych zdobywają Grand Prix i nagradzane są Złotymi Kamertonami. Poza nagrodami regulaminowymi przyznaje się również nagrody specjalne, np. nagrody prezydenta Bydgoszczy lub Zarządu Głównego Związku Kompozytorów Polskich za najlepsze wykonanie utworu rodzimego kompozytora. Finał odbywa się w sali Filharmonii Pomorskiej im. I.J. Paderewskiego.
Nagrody i wyróżnienia.
Nagrodami w finale konkursu są:
Kategorie.
Chóry startują w sześciu kategoriach:

</doc>
<doc id="1656758" url="https://pl.wikipedia.org/wiki?curid=1656758" title="FK Riazań">
FK Riazań



</doc>
<doc id="1656759" url="https://pl.wikipedia.org/wiki?curid=1656759" title="Agrokomplekt Riazań">
Agrokomplekt Riazań



</doc>
<doc id="1656760" url="https://pl.wikipedia.org/wiki?curid=1656760" title="Riazań-Agrokomplekt Riazań">
Riazań-Agrokomplekt Riazań



</doc>
<doc id="1656761" url="https://pl.wikipedia.org/wiki?curid=1656761" title="Mistrzostwa Europy w Zapasach 1976">
Mistrzostwa Europy w Zapasach 1976

31. Mistrzostwa Europy w zapasach odbywały się od 16 kwietnia do 21 kwietnia 1976 roku w Leningradzie w ZSRR.

</doc>
<doc id="1656763" url="https://pl.wikipedia.org/wiki?curid=1656763" title="Hissène Habré">
Hissène Habré

Hissène Habré (ur. 13 września 1942 w Faya, zm. 24 sierpnia 2021 w Dakarze) – czadyjski polityk, w latach 1978–1979 premier Czadu, w latach 1982–1990 prezydent kraju.
Życiorys.
Urodził się w 1942 w rodzinie pasterskiej z plemienia Tubu. W 1962 ukończył w Czadzie szkołę misyjną. Następnie znalazł się we francuskiej administracji wojskowej. Otrzymał także stypendium od czadyjskiego rządu i poleciał na studia do Paryża. Ukończył tam m.in. politologię oraz administrację. W 1970 wrócił do kraju, kiedy trwała tam wojna domowa. Urzędujący wówczas prezydent François Tombalbaye wysłał go na negocjacje z rebeliantami z ugrupowania Frolinat. Habré wypowiedział jednak posłuszeństwo prezydentowi i przystąpił do rebelii. W 1972 został dowódcą Sił Zbrojnych Północy (FAN), bojowego ramienia Frolinat. W 1976 doszło do sporu między rebeliantami, w wyniku którego Habré wyemigrował do Sudanu. W 1979 podpisano pokój kończący wojnę domową. Lider rebeliantów Goukouni Oueddei został prezydentem, a Habré ministrem obrony. Koalicja rządowa była bardzo niestabilna. Ponadto Czad był skonfliktowany z Libią, której żołnierze swobodnie poruszali się po strefie Aouzou i dokonali faktyczną aneksję tego regionu. Jako minister obrony zażądał od pułkownika M’uammara al-Kaddafiego, by jego żołnierze opuścili terenu Czadu. Prezydent nie chcąc konfliktu z Libią, zdymisjonował Habré, który ponownie wyemigrował do Sudanu. Tymczasem Goukouni Oueddei faktycznie uznał zwierzchnictwo Libii. Zaniepokojone tym kraje zachodnie udzieliły poparcia Habré, który ruszył na Ndżamenę, zdobywając ją w czerwcu 1982. Przejęcie władzy przez Habré umożliwione zostało też przez trwającą w tym czasie interwencję wojsk francuskich, która miała na celu osłabienie w kraju wpływów libijskich.
Sprawował dyktaturę utrzymując się przy władzy dzięki pomocy Francji i Stanów Zjednoczonych. Obydwa mocarstwa popierały go w wojnie domowej przeciwko opozycji wspieranej przez Libię. Po objęciu fotelu prezydenta przez Habré, al-Kaddafi wysłał do Czadu żołnierzy, którzy zajęli północ kraju. W latach 1983–1984 doszło do interwencji francuskiej, a Stany Zjednoczone wysłały instruktorów wojskowych oraz samoloty kontroli powietrznej AWACS. Wybuchły krwawe walki, z których zwycięsko wyszedł Habré. Decydujący cios armii libijskiej Habré zdał podczas tzw. wojny toyot (1986-87).
Podczas jego rządów Czad należał do jednych z najbiedniejszych krajów świata, a on sam opływał w luksusy. W czasie jego rządów stracono 40 tysięcy osób, a kolejne 200 tysięcy było torturowanych. W 1990 w wyniku antyrządowej rebelii pod wodzą Idrissa Déby’ego uciekł z kraju i osiadł w Senegalu. Został oskarżony o zbrodnie przeciwko ludzkości i oczekiwał na proces.
W 2000 wpłynął pierwszy pozew o aresztowanie byłego dyktatora. Sędzia z Dakaru, który prowadził proces, uznał go za współwinnego m.in. tortur i aktów barbarzyństwa. W 2001 pozew złożyła grupa Czadyjczyków mieszkających w Belgii. Ofiary dyktatora zwróciły się zatem do rządu w Brukseli. W 2005 Belgia wystawiła międzynarodowy nakaz aresztowania. W Senegalu nałożono na niego prowizoryczny areszt domowy, jednak kraj ten stwierdził, że senegalskie prawo nie zezwala na ekstradycję Habré do Belgii. W 2006 Unia Afrykańska poprosiła Senegal, by osądził Habré. Prezydent Senegalu Abdoulaye Wade wyraził zgodę, wprowadzono poprawki w konstytucji, by umożliwić sądzenie byłego dyktatora Czadu. Jednak Dakar zażądał pokrycia kosztów procesu. Organizacje międzynarodowe uznały to za farsę. Prezydent Wade zagroził wysłaniem Habré do Czadu, gdzie czekał na niego zaoczny wyrok kary śmierci, na czym Unii Afrykańskiej nie zależało. Zapłacono więc rządowi senegalskiemu 11 mln dolarów.
W maju 2011 zerwano współpracę nad procesem. Oficjalnego powodu nie podano. Prezydent Senegalu powiedział, jedynie, że nie otrzymał takiego wsparcia na jakie liczył. 8 lipca 2011 Senegal ogłosił, że w ciągu trzech dni dojdzie do ekstradycji Habré do Czadu. W ostatniej chwili wycofano się z transportu do Czadu. Pod koniec lipca 2011 Belgia jeszcze raz poprosiła o ekstrakcję Habré.
Aresztowany przez władze Senegalu 30 czerwca 2013 roku. 30 maja 2016 został uznany za winnego zbrodni przeciwko ludzkości przez Nadzwyczajny Trybunał Afrykański. Sąd skazał go na karę dożywotniego pozbawienia wolności.

</doc>
<doc id="1656764" url="https://pl.wikipedia.org/wiki?curid=1656764" title="Riazań-Agro Riazań">
Riazań-Agro Riazań



</doc>
<doc id="1656765" url="https://pl.wikipedia.org/wiki?curid=1656765" title="Mistrzostwa europy w saneczkarstwie">
Mistrzostwa europy w saneczkarstwie



</doc>
<doc id="1656767" url="https://pl.wikipedia.org/wiki?curid=1656767" title="Piz Sesvenna">
Piz Sesvenna

Piz Sesvenna to szczyt w Sesvennagruppe, części Alp Retyckich. Leży w Szwajcarii, w kantonie Gryzonia.

</doc>
<doc id="1656770" url="https://pl.wikipedia.org/wiki?curid=1656770" title="Norbert Rózsa">
Norbert Rózsa

Norbert Rózsa (ur. 9 lutego 1972 w Dombóvár) – węgierski pływak. Trzykrotny medalista olimpijski.
Specjalizował się w stylu klasycznym i w Barcelonie zajął drugie miejsce na obu dystansach rozgrywanych tym stylem, a cztery lata później zwyciężył w rywalizacji na 200 metrów. Brał udział IO 2000. Był mistrzem Węgier na różnych dystansach oraz medalistą mistrzostw Europy (1991). Wielokrotnie stawał na podium mistrzostw świata, był m.in. mistrzem globu w 1991 (100 metrów) oraz w 1994 (100 i 200 metrów). W 2005 został przyjęty do International Swimming Hall of Fame

</doc>
<doc id="1656771" url="https://pl.wikipedia.org/wiki?curid=1656771" title="Norbert Rozsa">
Norbert Rozsa



</doc>
<doc id="1656773" url="https://pl.wikipedia.org/wiki?curid=1656773" title="Arta Dobroshi">
Arta Dobroshi

Arta Dobroshi (ur. 2 października 1979 w Prisztinie) – albańska aktorka, pochodząca z Kosowa.
Posługuje się czterema językami.
Życiorys.
W roku 1994 wyemigrowała z Kosowa wraz z rodzicami do Stanów Zjednoczonych, osiedlając się w mieście Albany. Tam też po raz pierwszy próbowała sił jako aktorka. W 1996 powróciła do Kosowa i podjęła studia w Akademii Sztuk Pięknych w Prisztinie, a także występując na scenie w repertuarze szekspirowskim oraz w filmach krótkometrażowych. W 1999 w czasie wojny przedostała się do Macedonii, gdzie pracowała jako tłumacz w obozach dla uchodźców albańskich, współpracując z "International Medical Corps".
Pierwszą poważniejszą rolą filmową była rola Violi w filmie Kujtima Çashku – Syri magjik. Zauważona przez filmowców belgijskich, kiedy występowała na festiwalu teatralnym w Sarajewie została zaangażowana do nowego filmu, realizowanego przez braci Jean Pierre’a i Luca Dardenne. Zagrała tytułową rolę w obrazie Milczenie Lorny, za co została nominowana do nagrody za główną rolę kobiecą na 61. Festiwalu Filmowym w Cannes.
W 2011 była jurorką 59 Międzynarodowego Festiwalu Filmowego w Berlinie. W 2016 wystąpiła w wideoklipie do utworu "Come Near Me" brytyjskiego zespołu Massive Attack.

</doc>
<doc id="1656776" url="https://pl.wikipedia.org/wiki?curid=1656776" title="Tomas Kaukėnas">
Tomas Kaukėnas

Tomas Kaukėnas (ur. 1 maja 1990 w Ignalinie) – litewski biathlonista, olimpijczyk z Soczi i Pjongczangu.
Zadebiutował w biathlonie w rozgrywkach juniorskich w roku 2007.
Starty w Pucharze Świata rozpoczął zawodami w Ruhpolding w roku 2009, zajmując 100. miejsce w sprincie.
Podczas mistrzostw świata juniorów w roku 2007 w Martello zajął 60. miejsce w sprincie, 20. w biegu indywidualnym i 14. w sztafecie. Na Mistrzostwach Świata Juniorów 2008 w Ruhpolding zajął 45. miejsce w biegu indywidualnym, 43. w sprincie, 31. w biegu pościgowym oraz 14. w sztafecie. Na Mistrzostwach Świata Juniorów 2009 w Canmore zajął 33. miejsce w biegu indywidualnym, 8. w sprincie, 4. w biegu pościgowym oraz 6. w sztafecie.
Dwukrotnie reprezentował Litwę na zimowych igrzyskach olimpijskich. W 2014 roku na igrzyskach w Soczi wystąpił w trzech konkurencjach biathlonowych – w sprincie zajął 47. miejsce, w biegu pościgowym był 40., a w biegu indywidualnym uplasował się na 23. miejscu.
W 2018 roku ponownie uczestniczył w igrzyskach olimpijskich. Podczas ceremonii otwarcia pełnił rolę chorążego reprezentacji Litwy. W zawodach jego najlepszym rezultatem było 13. miejsce w biegu pościgowym. Poza tym zajął 17. miejsce w sprincie, 30. w biegu masowym i 78. w biegu indywidualnym. Wraz z Nataliją Kočerginą, Dianą Rasimovičiūtė-Brice i Vytautasem Strolią wziął udział również w rywalizacji sztafet mieszanych, jednak litewska sztafeta została zdublowana i sklasyfikowana na 19. miejscu.

</doc>
<doc id="1656777" url="https://pl.wikipedia.org/wiki?curid=1656777" title="Martial Célestin">
Martial Célestin

Martial Célestin (ur. 4 października 1913 w Port-au-Prince, Haiti, zm. 4 lutego 2011 tamże) - haitański polityk. Pierwszy premier kraju od 9 lutego do 20 czerwca 1988 roku; bezpartyjny.

</doc>
<doc id="1656782" url="https://pl.wikipedia.org/wiki?curid=1656782" title="Katedra św. Stefana w Paryżu">
Katedra św. Stefana w Paryżu

Katedra św. Stefana – prawosławna katedra w Paryżu, wzniesiona w stylu bizantyjskim, główna świątynia Greckiej Metropolii Francji oraz siedziba parafii, położona w XVI okręgu paryskim. Od 1995 posiada status zabytku. 
Katedra powstała w 1895, jej budowa została w dużej mierze sfinansowana przez rodzinę Schilizzi, która już wcześniej wspierała materialnie Kościół prawosławny, przekazując środki na budowę nowych świątyń i wspierając Studium Teologiczne Patriarchatu Ekumenicznego na Chalkis. Została zaprojektowana przez Josepha Vaudremera, autora kilku kościołów katolickich w Paryżu oraz pałacu biskupiego w Beauvais. Ikony wykonał Charles Lameire, dekorator bazyliki Notre Dame de la Garde w Marsylii. Z kolei autorem ikonostasu jest Ludiwing Tiersch, pracujący wcześniej w Atenach oraz w świątyniach grecko-prawosławnych w Londynie i Karlsruhe. 
Od początku swojego istnienia katedra stanowiła kulturalne centrum imigracji greckiej we Francji, działa przy niej grecka szkoła. Miały tu miejsce ślub Edith Piaf i uroczystości pogrzebowe Marii Callas. 
Nad wejściem do budynku widnieje napis „Intencją fundatora, świątynia ta przeznaczona jest celowi gromadzenia jego rodaków, na ziemi francuskiej”. 
Od 1953 katedra jest siedzibą eparchii, dziesięć lat później została siedzibą egzarchatu patriarchy Konstantynopola dla Hiszpanii i Portugalii oraz Greckiej Metropolii Francji. W 1995 Świętą Liturgię celebrował tu patriarcha Bartłomiej I. 

</doc>
<doc id="1656783" url="https://pl.wikipedia.org/wiki?curid=1656783" title="Putyfar">
Putyfar



</doc>
<doc id="1656784" url="https://pl.wikipedia.org/wiki?curid=1656784" title="Schesaplana">
Schesaplana

Schesaplana to najwyższy szczyt pasma Rätikon w Alpach Retyckich. Leży na granicy Austrii (Vorarlberg) i Szwajcarii (Gryzonia).
Pierwszego wejścia, 24 września 1610, dokonali Christa Barball, Claus Manall i David Pappus.

</doc>
<doc id="1656798" url="https://pl.wikipedia.org/wiki?curid=1656798" title="Franciszek Maciej Gluziński">
Franciszek Maciej Gluziński

Franciszek Maciej Jan Gluziński, pierwotnie Wiercimak (ur. 14 stycznia 1823 w Andrychowie, zm. 22 maja 1899 we Lwowie), polski lekarz. 
Życiorys.
Był ojcem lekarzy Antoniego Władysława i Lesława, dziadkiem Lesława Węgrzynowskiego (syn jego córki Zofii).
Był synem chłopa Franciszka Wiercimaka i Katarzyny z Gluzińskich; w 1852 przyjął nazwisko panieńskie matki (ojciec już w tym czasie nie żył). Pobierał nauki gimnazjalne w Bochni i w Tarnowie. Uczestniczył w walkach o niepodległość Polski i Węgier w latach 1846–1848, według rodzinnej tradycji pozostawał przez jakiś czas więźniem twierdzy w Schlüsselburgu. W latach 1850–1854 studiował medycynę w Krakowie. Dyplom doktorski uzyskany na Uniwersytecie Jagiellońskim potwierdził przed Radą Lekarską w Warszawie. Po studiach szkolił się w Wiedniu, a następnie przeniósł się na ziemie polskie pozostające pod zaborem rosyjskim. Był znanym lekarzem w mieście Sompolno na Pojezierzu Kujawskim, cenionym szczególnie przez okolicznych ziemian. Zasilał korespondencjami ówczesne pisma lekarskie.
W 1863 roku z ramienia Rządu Narodowego pełnił obowiązki komisarza powiatowego kolskiego. We własnym mieszkaniu prowadził szpital powstańczy, urządzał pogrzeby poległych, pobierał wyznaczony podatek narodowy. W maju 1863 asystował Władysławowi Stankiewiczowi w operacjach przeprowadzanych w polowych warunkach na rannych w bitwie pod Lubstowem.
W 1880 obchodził w Sompolnie uroczysty jubileusz ćwierćwiecza pracy zawodowej i społecznej. Kilka lat później przeniósł się do syna Władysława Antoniego do Krakowa; ostatnie lata życia, po przejściu syna na katedrę chorób wewnętrznych we Lwowie, spędził w tymże mieście. Zmarł we Lwowie 22 maja 1899, pochowany został na Cmentarzu Rakowickim w Krakowie.
Był żonaty z Walerią Szarle (Charlais), córką francuskiego lekarza, później chirurga wojskowego w armii austriackiej. Poza wspomnianymi synami lekarzami miał syna Tadeusza (1863–1930), adwokata i córkę Zofię, żonę lekarza Węgrzynowskiego.

</doc>
<doc id="1656801" url="https://pl.wikipedia.org/wiki?curid=1656801" title="Zielona Karta">
Zielona Karta



</doc>
<doc id="1656805" url="https://pl.wikipedia.org/wiki?curid=1656805" title="Decode">
Decode

Decode – piosenka zespołu Paramore, która została stworzona specjalnie na potrzeby filmu "Zmierzch". Była ona głównym utworem promującym film. Piosenkę można również znaleźć na płycie Paramore – "Brand New Eyes", gdzie została umieszczona jako bonus track. Piosenka została napisana przez członków zespołu: Hayley Williams, Josha Farro i Taylora Yorka. 3 listopada 2008 roku odbyła się światowa premiera teledysku, w którym poza ujęciami zespołu znajdowały się fragmenty filmu.

</doc>
<doc id="1656806" url="https://pl.wikipedia.org/wiki?curid=1656806" title="Roland Gerbacea">
Roland Gerbacea

Roland Gerbacea (ur. 17 marca 1989) – rumuński biathlonista. Zadebiutował w biathlonie w rozgrywkach juniorskich w roku 2007.
Starty w Pucharze Świata rozpoczął zawodami w Pjongczangu w roku 2009 zajmując 40. miejsce w sprincie lecz później został zdyskwalifikowany za zbyt długie narty. Jego dotychczasowy najlepszy wynik w Pucharze Świata to 65. miejsce w biegu indywidualnym w Pjongczangu w roku 2009.
Podczas Mistrzostw świata juniorów w roku 2007 w Martello zajął 22. miejsce w sprincie, 31 w biegu pościgowym, 34 w biegu indywidualnym i 17 w sztafecie. Na Mistrzostwach Świata Juniorów w roku 2008 w Ruhpolding zajął 22. miejsce w biegu indywidualnym, 9 w sprincie, 17 w biegu pościgowym oraz 4 w sztafecie. Na Mistrzostwach Świata Juniorów w roku 2009 w Canmore zajął 27. miejsce w biegu indywidualnym, 32 w sprincie, 22 w biegu pościgowym oraz 9 w sztafecie.

</doc>
<doc id="1656807" url="https://pl.wikipedia.org/wiki?curid=1656807" title="Bartolus de Saxoferrato">
Bartolus de Saxoferrato

Bartolus de Saxoferrato, wł. Bartolo da Sassoferrato (ur. 1313, zm. 13 lipca 1357) – włoski profesor prawa, jeden z najwybitniejszych jurystów czasów średniowiecza. Należał do szkoły komentatorów (postglosatorów). Zdobył wielkie uznanie wśród kolejnych generacji cywilistów, co wyraża powiedzenie "nemo bonus íurista nisi bartolista" – "nie jest dobrym jurystą, kto nie naśladuje Bartolusa".
Życiorys.
Bartolus urodził się w wiosce Venatura koło Sassoferrato we włoskim regionie Marche. Jego ojcem był Fraciscus Severi, matka zaś pochodziła z rodziny Alfani. Pobierał nauki prawa cywilnego na uniwersytecie w Perugii jako uczeń Cinusa i w Bolonii jako uczeń Oldradusa i Belvisa. Tytuł doktora prawa uzyskał w roku 1334.
W 1339 zaczął nauczać prawa, najpierw w Pizie, następnie w Perugii. Za jego zasługą poziom wydziału prawa w Perugii dorównał temu w Bolonii, za co też został przez miasto obwołany honorowym obywatelem. W 1355 roku cesarz Karol IV powołał go na swego najwyższego doradcę. W Perugii jego uczniami zostali m.in. Baldus de Ubaldis i jego bracia Angelus i Petrus.
Zmarł przedwcześnie, w wieku 43 lat, w Perugii.
Twórczość.
Pomimo krótkiego życia, Bartolus pozostawił po sobie bogatą spuściznę. Jest twórcą komentarza do wszystkich części "Corpus Iuris Civilis" (poza Instytucjami Justyniana). Stworzył również wiele traktatów na różne tematy, w tym słynny traktat o prawie rzecznym ("De fluminibus seu Tyberiadis"). W traktacie "De insigniis et armis" udowadniał prawo wolnych ludzi różnych stanów do posiadania herbu. Był autorem niemal 400 opinii prawnych (consilia), napisanych na prośbę sądów i osób prywatnych szukających porady.
Bartolus stworzył wiele nowatorskich koncepcji, będących do dziś częścią tradycji prawa cywilnego, m.in. negatywną definicję prawa własności.

</doc>
<doc id="1656811" url="https://pl.wikipedia.org/wiki?curid=1656811" title="António Ribeiro">
António Ribeiro

António Ribeiro (ur. 21 maja 1928 w Gandarela de Basta, zm. 24 marca 1998 w Lizbonie), portugalski duchowny katolicki, kardynał, patriarcha Lizbony.
Życiorys.
Syn José Ribeiro i Diany Gonçalves. Studiował w seminarium duchownym w Bradze oraz na Papieskim Uniwersytecie Gregoriańskim w Rzymie, gdzie uzyskał tytuł doktora teologii. Święcenia kapłańskie otrzymał 5 lipca 1953 roku. Przez wiele lat był profesorem filozofii moralnej, filozofii społecznej oraz psychologii społecznej w Instytucie Nauk Społecznych i Politycznych. Był autorem programów religijnych w telewizji i radiu, a także książek o tematyce społecznej. 3 lipca 1967 roku Paweł VI mianował go biskupem pomocniczym Bragi ze stolicą tytularną Tigillava. 6 czerwca 1969 roku został przeniesiony do Lizbony jako biskup pomocniczy, a 10 maja 1971 otrzymał nominację na patriarchę Lizbony. 5 marca 1973 kreowany kardynałem z tytułem prezbitera Sant’Antonio da Padova in Via Merulana przez Pawła VI. Długoletni przewodniczący Konferencji Episkopatu Portugalii.

</doc>
<doc id="1656822" url="https://pl.wikipedia.org/wiki?curid=1656822" title="Lenzenhorn">
Lenzenhorn

Lenzerhorn to szczyt w paśmie Plessur-Alpen w Alpach Retyckich. Leży we wschodniej Szwajcarii w kantonie Gryzonia.

</doc>
<doc id="1656825" url="https://pl.wikipedia.org/wiki?curid=1656825" title="Lesław Gluziński">
Lesław Gluziński

Lesław Gluziński (ur. 1858 w Sompolnie, zm. w marcu 1932 we Lwowie) – polski lekarz. 
Życiorys.
Pochodził z rodziny o tradycjach lekarskich. Był synem Franciszka Macieja oraz bratem Władysława Antoniego i Zofii (jej synem był Lesław Węgrzynowski, także lekarz). 
Dyplom doktorski uzyskał na Uniwersytecie Jagiellońskim (1883). Podczas studiów był inicjatorem założenia Komisji Sanitarnej celem zwalczania gruźlicy w środowisku akademickim. Przez następne dwa lata był asystentem przy katedrze fizjologii tego uniwersytetu. Pracował przez wiele lat jako lekarz chorób płucnych w Szczawnicy, podnosząc znaczenie tego uzdrowiska. Równocześnie kształcił się w klinikach wiedeńskich w zakresie chorób wewnętrznych, a szczególnie w chorobach układu oddechowego. W 1886 osiadł na stałe we Lwowie, zdobywając sobie szerokie uznanie jako pierwszorzędny diagnostyk i terapeuta. Wykładał w Krakowie w 1905 i 1906 oraz zastępczo laryngologię na Uniwersytecie Lwowskim. Poświęcił się studiom i badaniom na temat diagnostyki i leczenia gruźlicy. Z szeregu prac ogłoszonych drukiem w Towarzystwie Lekarskim Lwowskim, ważniejsze to: "O okresowości stanów zapalnych płuca przy grypie", "O gruźlicy krtani i je leczeniu" oraz "O dziedziczności gruźlicy i jej wpływie na przebieg i rokowania".
Zmarł w marcu 1932 we Lwowie. 29 marca został pochowany na cmentarzu Łyczakowskim.
Był określany jako "dr Leszek" i "płucnik", a we wspomnieniu pośmiertnym „Gazeta Lwowska” określiła go jako "lekarz natchniony" i "genialny".

</doc>
<doc id="1656828" url="https://pl.wikipedia.org/wiki?curid=1656828" title="Konfederacja maracka">
Konfederacja maracka



</doc>
<doc id="1656829" url="https://pl.wikipedia.org/wiki?curid=1656829" title="Deborah (film)">
Deborah (film)

Deborah – polski melodramat wojenny w reżyserii Ryszarda Brylskiego, wyprodukowany w 1995.
Fabuła.
Rok 1939. W małym, prowincjonalnym miasteczku mieszka znany malarz Marek Wawrowski wraz z rodziną. Ponieważ jest zniechęcony do wielkomiejskiego życia, postanawia pracować nad renowacją renesansowych fresków w pobliskim kościele. Kiedy w willi Wawrowskich zjawia się Jakub Burstein, znany aktor i przywozi ze sobą dwie kuzynki, okazuje się, że jest on kochankiem Anny, żony Marka. Marek jest zafascynowany jedną z nich, Deborą nawiązuje z nią romans. Marek zachowuje pozory dobrego męża i ojca. Razem z Deborą mogą się coraz częściej widywać, gdy Anna wraz z synem wyjeżdża do Zakopanego.

</doc>
<doc id="1656832" url="https://pl.wikipedia.org/wiki?curid=1656832" title="Dreamspace">
Dreamspace

Dreamspace – trzeci studyjny album fińskiego zespołu Stratovarius. Jest to również ostatni album, na którym śpiewa Timo Tolkki. Muzyka zaprezentowana na nim stanowi krok do przodu w porównaniu z poprzedzającym go Twilight Time, zarówno kompozytorsko, jak i stylistycznie. Jest to nadal klimatyczny heavy metal, posiadający jednak więcej momentów power metalowych (np. "We Are the Future", "Shattered") oraz progresywnych (np. "Thin Ice", "Dreamspace"), aniżeli pierwsze dwie płyty grupy.
Lista utworów.
Muzykę do wszystkich utworów skomponował Timo Tolkki
Słowa do utworów „Thin Ice”, „Abyss”, „Wings of Tomorrow” napisał Tuomo Lassila, do „Hold On To Your Dream” Lassila i Tolkki; do pozostałych utworów tekst napisał Timo Tolkki.
Utwory dodatkowe.
15. „Full Moon” – 4:33 – wydanie japońskie

</doc>
<doc id="1656835" url="https://pl.wikipedia.org/wiki?curid=1656835" title="Naoko Azegami">
Naoko Azegami

Naoko Azegami (ur. 29 stycznia 1985) – japońska biathlonistka. Zadebiutowała w biathlonie w rozgrywkach Pucharu Europy w roku 2008.
Starty w Pucharze Świata rozpoczęła zawodami w Oberhofie w roku 2009 zajmując 83. miejsce w sprincie. Jest to jednocześnie jej najlepszy dotychczasowy wynik w Pucharze Świata.
Na Mistrzostwach świata w roku 2009 w Pjongczangu zajęła 103. miejsce w biegu indywidualnym, 89 w sprincie oraz 16 w sztafecie.

</doc>
<doc id="1656838" url="https://pl.wikipedia.org/wiki?curid=1656838" title="Hela Superdziewczyna">
Hela Superdziewczyna

 – manga Shōtarō Ishinomoriego oraz oparty na jej podstawie serial anime wyprodukowany w latach 1971-1972 przez Toei Animation w reżyserii Yugo Serikawy.
Opis fabuły.
Serial anime opowiada o dziewczynie imieniem Hela, która jest niewielkiego wzrostu, wielka duchem oraz wychowana w szkole dla ninja. Próbuje odnaleźć swoje miejsce na świecie. Zdobywa nowych przyjaciół i walczy z napotkaną niesprawiedliwością.
Wersja polska.
W Polsce serial był emitowany na kanale Polonia 1 z włoskim dubbingiem i polskim lektorem.

</doc>
<doc id="1656843" url="https://pl.wikipedia.org/wiki?curid=1656843" title="Format telewizyjny">
Format telewizyjny

Format telewizyjny – licencja na produkcję kolejnych wersji audycji telewizyjnej, który jest już lub był produkowany na innym rynku (zwykle: w innym państwie). Kupując format, stacja telewizyjna lub działający na jej rzecz zewnętrzny producent nabywa możliwość legalnego powielenia istniejącego już programu.
Formaty powstają najczęściej na bazie programów, które odniosły duży sukces na swoim macierzystym rynku. Rzadziej są opracowywane przez wyspecjalizowane firmy, które następnie sprzedają je nadawcom i producentom z różnych państw. Handel formatami należy do najszybciej rozwijających się gałęzi międzynarodowego rynku telewizyjnego. Najważniejszym powodem sięgania przez telewizje po formaty jest chęć zminimalizowania ryzyka związanego z wprowadzaniem do swojej oferty nowych programów. Adaptując popularny w innych krajach format, stacja ma nadzieję na powtórzenie jego sukcesu na swoim rynku. Gatunkiem telewizyjnym, w którym zjawisko formatów ma najdłuższe tradycje, są teleturnieje i programy rozrywkowe. W ogromnej większości na formatach oparte są reality shows. W ostatnich latach taki sposób produkcji staje się także coraz bardziej popularny w odniesieniu do seriali.
Największymi na świecie specjalistycznymi targami programów telewizyjnych, na których prezentowane są i nabywane m.in. formaty, są MIPTV, odbywające się co roku w Cannes.
Polskie formaty za granicą.
Niektóre polskie programy telewizyjne zostały następnie przekształcone w formaty sprzedane lub oferowane do innych krajów. Dużym sukcesem okazała się sprzedaż formatu powstałego na bazie serialu "M jak miłość", którego rosyjska wersja pt. "Lubow kak lubow" zdobyła uznanie widzów, a także teleturnieju "Gra w ciemno", który doczekał się swojej lokalnej wersji w co najmniej pięciu różnych krajach czy serialu "Ranczo", którego estoński odpowiednik "Naabriplika" gościł w tamtejszej telewizji przez siedem lat.

</doc>
<doc id="1656844" url="https://pl.wikipedia.org/wiki?curid=1656844" title="Jo In-hee">
Jo In-hee

Jo In-hee (ur. 25 lutego 1989) – koreańska biathlonistka. Zadebiutowała w biathlonie w rozgrywkach Pucharu Europy w roku 2005.
Starty w Pucharze Świata rozpoczęła zawodami w Hochfilzen w roku 2006 zajmując 98. miejsce w biegu indywidualnym. Jej najlepszy dotychczasowy wynik w Pucharze świata to 67. miejsce w biegu indywidualnym w P'yŏngch'ang w sezonie 2008/09.
Na Mistrzostwach świata w roku 2008 w Östersund zajęła 89. miejsce w sprincie oraz 19 w sztafecie. Na Mistrzostwach świata w roku 2009 w Pjongczangu zajęła 67. miejsce w biegu indywidualnym, 96 w sprincie i 17 w sztafecie.

</doc>
<doc id="1656845" url="https://pl.wikipedia.org/wiki?curid=1656845" title="Gran Zebrù">
Gran Zebrù



</doc>
<doc id="1656846" url="https://pl.wikipedia.org/wiki?curid=1656846" title="Koła Apollina">
Koła Apollina

Koła Apollina (ang. "Apollon's Wheels") – jedna z konkurencji w zawodach siłaczy.
Zadaniem zawodnika jest wielokrotne podniesienie oburącz ciężaru, z podłoża i uniesienie go nad głowę, do pełnego wyprostowania rąk. Stopy zawodnika muszą być unieruchomione na podłożu. Konkurencja rozgrywana jest w określonym czasie. Wygrywa zawodnik, który wykonał największą liczbę powtórzeń.
W Polsce konkurencja ta jest najczęściej nazywana Axlem.
Ciężar ma formę "osi", zbudowanej z kół połączonych rurą o przekroju okręgu. Koła zamocowane są w sposób uniemożliwiający im obracanie się. Trudność konkurencji, przy stosunkowo nie największej masie, wynika z dużej średnicy rury (wynoszącej zazwyczaj od 50 mm do 70 mm), utrudniającej objęcie jej uchwytem dłoni. Dodatkowym utrudnieniem jest duża sztywność ciężaru, nie "sprężynującego" jak ma to miejsce w przypadku gryfu używanego w podnoszeniu ciężarów. Waga ciężaru najczęściej wynosi od 130 kg do 150 kg.
Konkurencja ta rozgrywana jest m.in. w USA na zawodach Arnold Strongman Classic. Stała waga klasycznego ciężaru wynosi 166 kg (366 funtów), średnica uchwytu wynosi 49 mm (ok. 1,92 cala).
Rekordy świata.
podczas zawodów Arnold Strongman Classic 2006, 166 kg podniósł 8 razy, w czasie 120 s.
podczas Mistrzostw Europy Strongman 2010 podniósł 1 raz koła o wadze 193 kg.

</doc>
<doc id="1656847" url="https://pl.wikipedia.org/wiki?curid=1656847" title="Cima Vertana">
Cima Vertana



</doc>
<doc id="1656850" url="https://pl.wikipedia.org/wiki?curid=1656850" title="Oreophryne">
Oreophryne

Oreophryne – rodzaj płaza bezogonowego z podrodziny Asterophryinae w rodzinie wąskopyskowatych (Microhylidae). 
Zasięg występowania.
Rodzaj obejmuje gatunki występujące na południowych wyspach Filipin, Celebes i Małych Wyspach Sundajskich do Nowej Gwinei i Nowej Brytanii.
Systematyka.
Podział systematyczny.
Do rodzaju należą następujące gatunki:

</doc>
<doc id="1656851" url="https://pl.wikipedia.org/wiki?curid=1656851" title="Archidiecezja Mediolan">
Archidiecezja Mediolan



</doc>
<doc id="1656853" url="https://pl.wikipedia.org/wiki?curid=1656853" title="Solfernus’ Path">
Solfernus’ Path

Solfernus' Path - piąty album polskiej grupy muzycznej Darzamat. Wydawnictwo ukazało się 28 sierpnia 2009 roku nakładem wytwórni muzycznej Massacre Records. W grudniu tego samego roku firma Witching Hour Productions wydała "Solfernus' Path" na płycie winylowej. Album został zmiksowany w Black Lounge Studios w miejscowości Avesta przez Jonasa Kjellgrena gitarzystę grupy Scar Symmetry. Gościnnie na albumie wystąpili Andy LaRocque, który zagrał solo gitarowe w utworze pt. "The King of the Burning Anthems" oraz instrumentalista Roy "Maurice" Mayorga członek grupy Stone Sour.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="1656854" url="https://pl.wikipedia.org/wiki?curid=1656854" title="Oxydactyla">
Oxydactyla



</doc>
<doc id="1656859" url="https://pl.wikipedia.org/wiki?curid=1656859" title="Gruppo Ortles-Cevedale">
Gruppo Ortles-Cevedale

Gruppo Ortles-Cevedale, Ortler-Alpen – grupa górska w Alpach Wschodnich, na pograniczu Włoch i Szwajcarii. Nazwa łańcucha pochodzi od jego najwyższego szczytu – Ortlera, który osiąga wysokość 3905 m.
Łańcuch leży w Tyrolu Południowym, w prowincjach Trydent i Sondrio, w części włoskiej oraz w Gryzonii w części szwajcarskiej.
Ortler-Alpen oddzielone są od Alpi di Livigno (Livigno-Alpen) przez przełęcz Stelvio i dolinę rzeki Adda (Valtellina); od grupy Alpi dell’Adamello e della Presanella przez przełęcz Tonale; od Alp Ötztalskich przez dolinę rzeki Adygi (Vinschgau). 
Przed 1984 do Gruppo Ortles-Cevedale zaliczano położony na zachód od przełęczy Gavia łańcuch Gruppo Sobretta-Gavia.
W Ortler-Alpen biorą swój początek rzeki Adda, Oglio, Adyga i jej dopływ Noce.
Szczyty.
Najwyższe szczyty Ortler-Alpen to:

</doc>
<doc id="1656864" url="https://pl.wikipedia.org/wiki?curid=1656864" title="Język arkuszy stylów">
Język arkuszy stylów

Język arkuszy stylów jest językiem służącym do opisu formy prezentacji dokumentu o uporządkowanej strukturze. Taki dokument ma przejrzyście zdefiniowane i rozgraniczone sekcje. Program odpowiedzialny za prezentację dokumentu może przedstawić go w różny sposób, w zależności od użytego arkusza stylów. Obecnie, powszechnie używanym językiem arkuszy stylów o szerokim zastosowaniu jest CSS (ang. "Cascading Style Sheets"), pozwalający na opisanie wyglądu dokumentów napisanych w HTML, XHTML, SVG, XUL, XML, oraz innych językach znaczników. Do jednego dokumentu może być przypisanych wiele arkuszy stylów, dzięki czemu treść może być prezentowana na różne sposoby.
Aby treść dokumentu mogła zostać przedstawiona w należyty sposób niezbędne jest zastosowanie zestawu zasad stylistycznych, takich jak np. kolor, czcionka lub układ treści. Kompletny zestaw reguł dla danego dokumentu nazywany jest arkuszem stylów. W formie dokumentu pisanego arkusze stylów od dawna były używane przez edytorów i poligrafów do określenia reguł prezentacji, pisowni oraz interpunkcji. W publikacjach elektronicznych arkusze stylów są głównie wykorzystywane w celu dokładnego określenia wyglądu dokumentu pod względem wizualnym, nie przywiązując wagi do innych aspektów dokumentu takich jak interpunkcja czy ortografia.
Składnia arkuszy.
Wszystkie języki arkuszy stylów mają ujednoliconą strukturę, której elementy można podzielić na sześć kategorii:

</doc>
<doc id="1656867" url="https://pl.wikipedia.org/wiki?curid=1656867" title="Suchia">
Suchia

Suchia – klad archozaurów z grupy Crurotarsi. Według definicji przedstawionej w 1991 roku przez Paula Sereno do Suchia należą ostatni wspólny przodek "Gracilisuchus stipanicicorum", aetozaurów, rauizuchów, Poposauridae, krokodylomorfów i wszyscy jego potomkowie. W 2005 Sereno przedstawił nieco odmienną definicję, zgodnie z którą klad Suchia obejmuje "Aetosaurus ferratus", "Rauisuchus tiradentes", "Prestosuchus chiniquensis", "Gracilisuchus stipanicicorum" i "Crocodylus niloticus", ich ostatniego wspólnego przodka i wszystkich jego potomków. Definicja Nesbitta z 2011 roku jest podobna, jednak nie obejmuje "Gracilisuchus", co pozostawia kwestię przynależności tego taksonu do Suchia otwartą. Według przeprowadzonej przez niego analizy filogenetycznej do Suchia należą wszyscy przedstawiciele Pseudosuchia z wyjątkiem Ornithosuchidae (czyli również "Gracilisuchus"). Z kolei według badań Brusattego i współpracowników klad Suchia obejmuje wszystkie Pseudosuchia z wyjątkiem fitozaurów (które według Nesbitta w ogóle nie należą do archozaurów), w tym również Ornithosuchidae.
Najstarszym znanym przedstawicielem Suchia (a także archozaurów w ogóle) jest "Xilousuchus sapingensis", którego skamieniałości odkryto w datowanych na olenek lub anizyk osadach na terenie współczesnych Chin.

</doc>
<doc id="1656870" url="https://pl.wikipedia.org/wiki?curid=1656870" title="Księżniczka Kunegunda">
Księżniczka Kunegunda

Księżniczka Kunegunda – bohaterka legendy z Sudetów (góra Chojnik), zamieszkująca chojnicki zamek. Mając wyjść za mąż, postawiła warunek, by przyszły małżonek objechał w zbroi, konno, mury zamkowe. Szczególna trudność zadania polegała na tym, że mury zwężały się po stronie zamku graniczącej z urwiskiem. Wielu śmiałków zginęło, aż jeden dokonał tej sztuki, po czym wzgardził ręką okrutnej księżniczki. Księżniczka rzuciła się wtedy w przepaść.

</doc>
<doc id="1656871" url="https://pl.wikipedia.org/wiki?curid=1656871" title="Kuchta">
Kuchta

Kuchta – jezioro na Pojezierzu Dobiegniewskim, położone w województwie zachodniopomorskim, w powiecie choszczeńskim, w gminie Bierzwnik o powierzchni 12,83 ha. Maksymalna głębokość jeziora wynosi 2,4 m. Kuchta ma wydłużony kształt w kierunku północno-zachodnim. 
Zbiornik znajduje się w zlewni Mierzęckiej Strugi.
Na północny zachód znajduje się jezioro Starzec, z którym Kuchta jest połączona ciekiem zwanym Kaczynka. Nad jeziorem leży miejscowość Bierzwnik.

</doc>
<doc id="1656874" url="https://pl.wikipedia.org/wiki?curid=1656874" title="Leszek Golba">
Leszek Golba

Leszek Golba (ur. 6 czerwca 1959 w Tarnowie) – polski politolog, historyk i polityk, poseł na Sejm I kadencji.
Życiorys.
W 1979 został absolwentem IV Liceum Ogólnokształcącego w Tarnowie. W 1985 ukończył studia na Wydziale Prawa i Administracji Uniwersytetu Jagiellońskiego, specjalizował się w zakresie politologii i historii. Działacz Konfederacji Polski Niepodległej. Na początku lat 90. był dyrektorem biura poselsko-senatorskiego w rodzinnym mieście.
W wyborach w 1991 uzyskał mandat posła na Sejm I kadencji. Został wybrany w okręgu tarnowskim z listyKPN. Zasiadał w Komisji Administracji i Spraw Wewnętrznych, a także w dwóch podkomisjach.
W latach 1990–1994 był radnym tarnowskiej rady miejskiej. W 2002 bezskutecznie kandydował do sejmiku województwa małopolskiego z ramienia Małopolskiego Forum Kobiet. Wiceprzewodniczący rady charytatywnej Fundacji „Kromka Chleba”.

</doc>
<doc id="1656882" url="https://pl.wikipedia.org/wiki?curid=1656882" title="Jezioro Myśliwskie">
Jezioro Myśliwskie

Jezioro Myśliwskie – jezioro na Pojezierzu Dobiegniewskim, położone w województwie zachodniopomorskim, w powiecie choszczeńskim, w gminie Bierzwnik o powierzchni 7,61 ha. Jezioro Myśliwskie ma wydłużony kształt w kierunku północno-zachodnim. 
Zbiornik znajduje się w zlewni Mierzęckiej Strugi, na południowy wschód od wsi Bierzwnik.

</doc>
<doc id="1656885" url="https://pl.wikipedia.org/wiki?curid=1656885" title="Mirosław Lewandowski">
Mirosław Lewandowski

Mirosław Robert Lewandowski (ur. 13 października 1961 w Krakowie) – polski prawnik i polityk, poseł na Sejm I kadencji.
Życiorys.
Od 1982 był członkiem Konfederacji Polski Niepodległej. Z racji działalności w KPN był rozpracowywany i zatrzymywany przez funkcjonariuszy SB.
W 1985 ukończył studia na Wydziale Prawa i Administracji Uniwersytetu Jagiellońskiego. Prowadził własną firmę usług prawnych, był pracownikiem naukowo-dydaktycznym Uniwersytetu Jagiellońskiego oraz konsultantem w firmach doradczych. W wyborach w 1991 uzyskał mandat posła na Sejm I kadencji. Został wybrany w okręgu krakowskim z ramienia Konfederacji Polski Niepodległej. Zasiadał w Komisji Przekształceń Własnościowych (jako jej wiceprzewodniczący), Komisji Ustawodawczej, a także w komisjach nadzwyczajnych. Bez powodzenia ubiegał się o reelekcję z krakowskiej listy KPN w wyborach w 1993.
Wraz z Maciejem Gawlikowskim jest autorem książek historycznych poświęconych działalności ROPCiO i KPN w Krakowie. Drugi tom z tego cyklu ("Gaz na ulicach: KPN w Krakowie: stan wojenny 1981–1982") został wybrany głosami czytelników na Książkę Historyczną Roku 2012 w jednej z kategorii. W 2015 książka jego współautorstwa " No Future! Historia krakowskiej FMW" również została nagrodzona głosami czytelników w Konkursie „Książka Historyczna Roku”.
W 2010 odznaczony został Medalem „Niezłomnym w słowie”.

</doc>
<doc id="1656888" url="https://pl.wikipedia.org/wiki?curid=1656888" title="Rejon szewczenkowski">
Rejon szewczenkowski



</doc>
<doc id="1656890" url="https://pl.wikipedia.org/wiki?curid=1656890" title="Foresight Linux">
Foresight Linux

Foresight Linux – dystrybucja systemu operacyjnego GNU/Linux. Wyróżnia się między innymi zawsze najnowszą wersją środowiska graficznego GNOME oraz pozostałych programów. Jej twórcą jest Ken VanDine, a obecnie nad rozwojem systemu pracuje wielu programistów. Foresight Linux korzysta z systemu zarządzania pakietami o nazwie Conary. Oprócz edycji dla komputerów PC dystrybucja ta dostępna jest również w wersji Mobile przeznaczonej m.in. dla netbooków.

</doc>
<doc id="1656891" url="https://pl.wikipedia.org/wiki?curid=1656891" title="Deadly Lullabyes Live">
Deadly Lullabyes Live

Deadly Lullabyes Live to koncertowy album duńskiej grupy heavymetalowej King Diamond. Materiał został zarejestrowany podczas amerykańskiej trasy promującej album The Puppet Master i wydany nakładem wytwórni Metal Blade, 20 listopada 2004 roku.

</doc>
<doc id="1656893" url="https://pl.wikipedia.org/wiki?curid=1656893" title="Samnaungruppe">
Samnaungruppe

Samnaungruppe (także "Samnaun") – grupa górska w Alpach Wschodnich, na pograniczu Austrii (w Tyrolu) i Szwajcarii (w Gryzonii). Nazwa łańcucha pochodzi od szwajcarskiej gminy Samnaun. 
Samnaun to niewielka grupa w sercu Alp. Sąsiaduje z Verwallgruppe na północnym zachodzie, Silvretta na południowym zachodzie, Sesvennagruppe na południu, z Alpami Ötztalskimi na wschodzie oraz z Alpami Lechtalskimi na północy.
Najważniejsze szczyty:

</doc>
<doc id="1656894" url="https://pl.wikipedia.org/wiki?curid=1656894" title="Spartak Tambow">
Spartak Tambow

Spartak Tambow (ros. Футбольный клуб «Спартак» Тамбов, "Futbolnyj Kłub "Spartak" Tambow") – rosyjski klub piłkarski z siedzibą w Tambowie.
Historia.
Chronologia nazw:
Piłkarska drużyna Spartak została założona w 1960 w mieście Tambow, chociaż wcześniej w rozrywkach Pucharu ZSRR miasto reprezentowała drużyna najpierw Samolot Tambow w 1938, a potem Komsomolec Tambow w 1950.
W 1960 zespół debiutował w Klasie B, grupie 1 Mistrzostw ZSRR, w której występował trzy sezony. Następnie spadł do Drugiej Ligi, w której występował do 1989, z wyjątkiem 1970, kiedy to zmagał się w niższej lidze.
Od 1980 klub nazywał się Spartak Tambow.
W 1990 i 1991 występował w Drugiej Niższej Lidze.
W Mistrzostwach Rosji klub startował w Drugiej Lidze, w której występował dwa sezony, a od 1994 występował w Trzeciej Lidze.
W 1996 klub zajął pierwsze miejsce w Trzeciej lidze i zdobył awans do Drugiej Ligi, w której występował do czerwca 2013. W związku z brakiem finansowania na początku 2014 klub został rozwiązany.

</doc>
<doc id="1656896" url="https://pl.wikipedia.org/wiki?curid=1656896" title="Zbrodnie w Złoczówce">
Zbrodnie w Złoczówce

Zbrodnie w Złoczówce – zbrodnie dokonane przez UPA we wsi Złoczówka w powiecie dubieńskim w województwie wołyńskim. W dwóch dużych napadach i w kilku pomniejszych mordach zginęło 53 Polaków i 2 Ukraińców.
Przed zbrodnią.
Złoczówka była wsią o zdecydowanej przewadze ludności ukraińskiej, z 30 gospodarstwami polskimi oraz kilkoma czeskimi i rosyjskimi. Mieścił się w niej również folwark.
W roku 1943 w okolicach Złoczówki zaczęło dochodzić do pojedynczych napadów i morderstw dokonywanych przez ukraińskich nacjonalistów: w styczniu zginął Ukrainiec, były członek Komunistycznej Partii Zachodniej Ukrainy, wiosną – jedna polska rodzina. Od kwietnia mieszkańcy otrzymywali, także od niektórych ukraińskich znajomych, informacje o możliwym ataku na polskie gospodarstwa. Część Polaków zdecydowała się w związku z tym na wyjazd ze Złoczówki.
Pierwszy napad na Złoczówkę.
W nocy z 12 na 13 (lub 14 na 15) maja 1943 do wsi wszedł oddział UPA razem z chłopami ukraińskimi ze wsi Nowosiółki i Paszowa, który podpalił i obrabował sześć polskich zagród. Zginęło w nich 12 osób (ustalono tożsamość ośmiu). Następnego dnia ofiary zostały pochowane na miejscowym cmentarzu, a inni mieszkańcy Złoczówki zdecydowali się na wyjazd do Łucka.
Drugi napad na Złoczówkę.
Część Polaków okazjonalnie wracała do porzuconych domów, by uratować chociaż część dobytku, niektórzy pozostawali na stałe. Ponieważ napady nie powtarzały się, powroty były coraz częstsze; ponadto miejscowa ludność ukraińska – która w maju nie brała udziału w ataku na polskich sąsiadów – zachęcała do powrotu, zapewniając, że nowe ataki nie będą miały miejsca. Tymczasem we wsi był już organizowany oddział UPA pod dowództwem Trofima Łyńczuka. 12 lipca jego grupa, zasilona przez chłopów, zaatakowała ponownie polskich mieszkańców Złoczówki. Zamordowano 38 osób, w tym Ukraińca, który w 1939 przeszedł na katolicyzm, a ponadto odmówił wzięcia udziału w ataku na Polaków. UPA oszczędziła pozostałych jeszcze w Złoczówce Czechów, jednak zażądała od nich natychmiastowego wyjazdu pod groźbą śmierci.
Jeszcze pod koniec lipca 1943 ci sami sprawcy zabili w Złoczówce dwie Polki ocalałe z wcześniejszych ataków oraz splądrowali dziewiętnastowieczny kościół Najświętszej Maryi Panny.

</doc>
<doc id="1656900" url="https://pl.wikipedia.org/wiki?curid=1656900" title="Europa Jupiter System Mission">
Europa Jupiter System Mission

Europa Jupiter System Mission – Laplace (EJSM/Laplace) – proponowana międzynarodowa misja kosmiczna klasy Flagship, składająca się z dwóch lub trzech wysłanych niezależnie sond oraz ewentualnie lądownika, których celem miały być cztery największe księżyce Jowisza (Io, Europa, Ganimedes i Kallisto) oraz magnetosfera największej planety Układu Słonecznego.
Start planowany był w okolicach 2020 roku, dotarcie do systemu Jowisza około 2025 roku, a wejście na orbity Europy i Ganimedesa – około 2028 roku.
„Laplace” to europejska nazwa dla tej misji.
Uczestnictwo.
Misja miała być wspólnym przedsięwzięciem amerykańskiej agencji NASA i europejskiej ESA, oraz być może japońskiej JAXA i rosyjskiego Roskosmosu. 
Koszt strony amerykańskiej miał wynieść około 3,8 mld USD. ESA miała zadecydować o wyborze misji w ramach europejskiej Wizji Kosmicznej na lata 2015-2025, koszt segmentu europejskiego szacowano na 650 mln USD. W 2011 roku, w związku z problemami budżetowymi amerykańskiej agencji, ESA zdecydowała, że samodzielnie wyśle sondę przygotowywaną dla misji EJSM.
W wersji bazowej misja miała składać się z dwóch sond:
Strona japońska i rosyjska wyraziły zainteresowanie uczestnictwem w projekcie, opracowując indywidualne misje: 
Wybór misji.
12 lutego 2009 roku, podczas spotkania przedstawicieli ekspertów NASA oraz ESA wybrano następną misję klasy Flagship, czyli największą z możliwych kategorii wypraw bezzałogowych. Do ostatniego momentu rywalizowały misje, których celem były dwie największe planety naszego Układu Słonecznego oraz ich księżyce. Konkurentem EJSM była Titan Saturn System Mission (TSSM), czyli misja w kierunku Saturna oraz największego księżyca z układu tej planety – Tytana.
Zadecydowano o wyborze misji EJSM, w kierunku Europy i Ganimedesa. O wyborze zadecydowały przede wszystkim możliwości, a raczej ograniczenia techniczne – uznano, że obecnie (oraz w przeciągu następnej dekady) łatwiejsze będzie zaprojektowanie, zbudowanie, wystrzelenie ku celu, oraz zebranie danych z misji EJSM. Wybór misji podczas wspomnianego spotkania ekspertów ESA i NASA nie oznacza, że misja TSSM nigdy się nie odbędzie. Według rekomendacji, księżyc Saturna Tytan jest na tyle ważnym celem, że nie można całkowicie anulować projektu, a jedynie przesunąć go w dalszą przyszłość.
Dalsze losy projektu.
W kwietniu 2011 roku ESA uznała, że planowany budżet amerykańskiej agencji stawia wspólną misję w 2020 pod znakiem zapytania i lepszym rozwiązaniem będzie samodzielne wysłanie sondy, opartej na projekcie orbitera Ganimedesa. Projektowana misja została nazwana "Jupiter Icy Moon Explorer" (JUICE). Jej start zaplanowano na rok 2022.
Po rozwiązaniu współpracy strona amerykańska wprowadziła zmiany również w swoim projekcie. Zamiast kontynuować prace nad orbiterem Europy, naukowcy z NASA planują obecnie wysłanie sondy Europa Clipper, która będzie krążyła wokół Jowisza i okresowo przelatywała nad powierzchnią Europy. To pozwoli przeprowadzić planowane badania nawet lepiej niż z pomocą orbitera, przy jednoczesnym znacznym obniżeniu kosztów misji; wiąże się to ze skróceniem czasu spędzanego w pasach radiacyjnych Jowisza i wydłużeniem czasu potrzebnego na przesłanie danych na Ziemię. Planowany koszt misji wynosi 2 miliardy USD, a sonda mogłaby wystartować w 2021 roku.
Agencja Roskosmos natomiast rozważa wysłanie lądownika na Ganimedesa zamiast na Europę, tak aby mógł on współpracować z orbiterem misji JUICE.

</doc>
<doc id="1656902" url="https://pl.wikipedia.org/wiki?curid=1656902" title="Straszny dwór (film)">
Straszny dwór (film)

Straszny dwór – polski film fabularny, musical z 1936 r. w reż. Leonarda Buczkowskiego.

</doc>
<doc id="1656903" url="https://pl.wikipedia.org/wiki?curid=1656903" title="Andalucia Tennis Experience 2009">
Andalucia Tennis Experience 2009

Andalucia Tennis Experience 2009 – tenisowy turniej WTA kategorii WTA International Series w sezonie 2009 z cyklu Andalucia Tennis Experience rozgrywany w dniach 6–12 kwietnia 2009 roku w Marbelli na kortach ceglanych o puli nagród wynoszącej 500 000 dolarów amerykańskich.

</doc>
<doc id="1656905" url="https://pl.wikipedia.org/wiki?curid=1656905" title="King Diamond Platinum Edition">
King Diamond Platinum Edition

King Diamond Platinum Edition to wydany w 2004 roku przez Massacre Records box set zawierający trzy albumy duńskiej grupy heavymetalowej King Diamond. W skład zestawu wchodzą albumy The Spider’s Lullabye, The Graveyard oraz Nightmares in the Nineties.

</doc>
<doc id="1656906" url="https://pl.wikipedia.org/wiki?curid=1656906" title="Diecezja Haarlemu">
Diecezja Haarlemu

Diecezja Haarlemu – jedna z dwóch diecezji Kościoła Starokatolickiego w Holandii, ze stolicą w Haarlem. Diecezja została wyodrębniona w 1559 roku z rzymskokatolickiej diecezji Utrechtu, a następnie od 1732 roku pozostaje w niezależności od Papieża. Od 2008 r. ordynariuszem diecezji jest bp dr Dirk-Jan (Dick) Schoon (ur. 1959). Diecezja dzieli się na dwa regiony: południowy i północny.

</doc>
<doc id="1656907" url="https://pl.wikipedia.org/wiki?curid=1656907" title="EJSM">
EJSM



</doc>
<doc id="1656909" url="https://pl.wikipedia.org/wiki?curid=1656909" title="King Diamond Platinum Collection">
King Diamond Platinum Collection



</doc>
<doc id="1656912" url="https://pl.wikipedia.org/wiki?curid=1656912" title="Gustave Flourens">
Gustave Flourens

Gustave Flourens (ur. w 1838 w Paryżu - zm. w Rueil-Malmaison w 1871) – uczestnik Komuny Paryskiej, nauczyciel i lewicowy dziennikarz.
Życiorys.
Młodość.
Flourens był synem Marie Jeana Flourensa, wykładowcy w Collège de France i deputowanego do Zgromadzenia Narodowego oraz bratem Emile'a Flourensa, późniejszego ministra spraw zagranicznych III Republiki. Po ukończeniu studiów również podjął pracę w Collège de France, którą stracił po publikacji pracy "Historia ras ludzkich". Wyłożył w niej swoje poglądy antybonapartystowskie i ateistyczne. Flourens wykazywał również poglądy antysemickie.
Działalność polityczna.
W 1866 wziął udział w powstaniu Kreteńczyków przeciwko Turkom i dosłużył się stopnia kapitana. Został honorowym ambasadorem Krety przy rządzie greckim, który ostatecznie ustąpił pod naciskiem rządu francuskiego i wydalił go z kraju. Flourens po powrocie w 1869 spędził trzy miesiące w więzieniu, po czym Henri Rochefort zatrudnił go w radykalnym dzienniku "Marsylianka". Jego wyraziście lewicowe poglądy stały się przyczyną pojedynku z Paulem de Cassagnac, w którym został ciężko ranny. Po aresztowaniu Rocheforta w lutym 1870 uciekł do Holandii, następnie do Wielkiej Brytanii. W sierpniu tego samego roku został "in absentia" skazany za działalność antypaństwową na 6 lat pozbawienia wolności. 
Komuna Paryska.
Po proklamacji III Republiki Flourens wrócił do Francji i został wybrany przywódcą batalionu Gwardii Narodowej dzielnicy Belleville. Był jednym z liderów powstania 31 października 1870, za co ponownie trafił do więzienia. Uwolniony po powstaniu 18 marca 1871, został obwołany generałem Komuny Paryskiej, którą gorąco popierał i do której został wybrany z ramienia XIX okręgu paryskiego.
W pierwszych dniach kwietnia 1871 Flourens stanął na czele ofensywy przeciwko Wersalczykom, za pomocą której komunardzi mieli nadzieję rozproszyć dopiero gromadzące się siły przeciwnika. Fatalnie zorganizowany wypad z miasta zakończył się otoczeniem oddziału Flourensa i wzięciem wszystkich do niewoli przez oddział kapitana żandarmerii Desmaretsa. Zapytał on, kto dowodził pojmanymi komunardami, a gdy Flourens ujawnił się, natychmiast zabił go ciosem szabli w głowę.
Na jego cześć został nazwany batalion Gwardii Narodowej "Mściciele Flourensa".

</doc>
<doc id="1656914" url="https://pl.wikipedia.org/wiki?curid=1656914" title="Koldo Fernandez">
Koldo Fernandez



</doc>
<doc id="1656915" url="https://pl.wikipedia.org/wiki?curid=1656915" title="Code blue">
Code blue



</doc>
<doc id="1656918" url="https://pl.wikipedia.org/wiki?curid=1656918" title="Cash Rules Everything Around Me">
Cash Rules Everything Around Me



</doc>
<doc id="1656919" url="https://pl.wikipedia.org/wiki?curid=1656919" title="Aberracja astronomiczna">
Aberracja astronomiczna



</doc>
<doc id="1656920" url="https://pl.wikipedia.org/wiki?curid=1656920" title="Code Blue">
Code Blue

 – japońska drama nadawana na kanale Fuji TV. Emitowana była od 3 lipca 2008 do 12 września 2008 roku, składa się z 22 odcinków. Opowiada o życiu personelu ratownictwa medycznego. Sezon 1 emitowany był na antenie Fuji TV w każdy czwartek o 22:00. Sezon 2 został wyemitowany w 2010 roku: od 11 stycznia 2010 do 22 maja 2010, emitowany w poniedziałki o 21:00.
Fabuła.
System ratownictwa, opierający się na wysyłaniu helikoptera medycznego do wypadków w celu zapewnienia jak najszybszej opieki, został zalegalizowany w Japonii w czerwcu 2007 roku. Pewnego dnia, do szpitala trafia czwórka młodych lekarzy, którzy zetkną się z trudnymi sytuacjami, będą musieli poradzić sobie ze swoimi ambicjami, a także poznają kruchość życia. Jednak dzięki tym wszystkim wydarzeniom, dorosną psychicznie oraz zdobędą spore doświadczenie.
Code Blue SP.
10 stycznia 2009 roku został wyemitowany odcinek specjalny, którego akcja dotyczy katastrofy kolejowej, a także wypadku jednego ze stażystów. Odcinek trwał prawie 2 godziny, a procent telewidzów, którzy go oglądali wynosił ponad 23%.
Fabuła.
Aizawa, Shiraishi, Hiyama, Fujikawa i siostra Saejima wracają do pracy po zawieszeniu, które było karą za ich zachowanie podczas wypadku w tunelu (ostatni odcinek sezonu). W tym samym czasie dr Kuroda składa swoją rezygnację. Kiedy do szpitala dociera informacja w wykolejeniu się pociągu w Chibie, interniści stają przed trudnym zadaniem - czy będą w stanie sobie poradzić bez nadzory Kurody?
Code Blue 2.
Fabuła.
Minęło półtora roku odkąd Aizawa, Shiraishi, Hiyama, Fujikawa rozpoczęli szkolenie. Tylko trzy miesiące dzielą ich od zakończenia programu szkoleniowego, jednak muszą podjąć trudne decyzje, które zaważą na ich karierze i życiu prywatnym. Aizawa, którego babcia przebywa w domu starości, zaczyna mieć wątpliwości dotyczące jego obowiązków i nie może się skupić na swojej przyszłości. Shiraishi nie może zapomnieć o przeszłości. Z jej winy doszło do wypadku w którym dr Kuroda stracił rękę. Pojawia się nowy lekarz - Tachibana Keisuke. Jego zadaniem została ocena młodych lekarzy, która to zdecyduje o ich losie.

</doc>
<doc id="1656922" url="https://pl.wikipedia.org/wiki?curid=1656922" title="Concerto Italiano">
Concerto Italiano

Concerto Italiano – włoski zespół muzyki dawnej znany z wykonań utworów Händla, Scarlattiego, Vivaldiego, Charpentiera, Melaniego, Pergolesiego, Stradelli i innych. Został założony w 1984 przez Rinaldo Alessandriniego.
Zespół zdobył wiele nagród, m.in. "Gramophone Awards", "Diapason d’Or", "Der Deutsche Schallplattenpreis", "Cannes Classical Award – Disque de l’Année", "Grand Prix de la Nouvelle Académie du Disque" czy "Grand Prix de l’Académie Charles Cros".
W latach 2008 i 2009 wystąpił na krakowskim festiwalu Misteria Paschalia.

</doc>
<doc id="1656923" url="https://pl.wikipedia.org/wiki?curid=1656923" title="Aberracja gwiezdna">
Aberracja gwiezdna



</doc>
<doc id="1656924" url="https://pl.wikipedia.org/wiki?curid=1656924" title="Sesvennagruppe">
Sesvennagruppe

Sesvennagruppe, Alpi della Val Müstair, Münstertaler Alpen — grupa górska w Alpach Wschodnich. Leży na pograniczu Szwajcarii (Gryzonia), północnych Włoch (Trydent-Górna Adyga) i zachodniej Austrii (Tyrol). 
Pasmo Alpi della Val Müstair oddzielone jest od grupy Silvretta na północy i łańcucha Albula-Alpen na zachodzie przez dolinę Engadyny; od pasma Alpi di Livigno na południowym zachodzie przez przełęcz Forno i Val Müstair; od Alp Ötztalskich na wschodzie przez rzekę Adygę i przełęcz Reschenpass. 
Szczyty.
Najważniejsze szczyty Münstertaler Alpen to:

</doc>
<doc id="1656925" url="https://pl.wikipedia.org/wiki?curid=1656925" title="Ben Watson">
Ben Watson

Benjamin „Ben” Watson (ur. 7 lipca 1985 w Londynie) - angielski piłkarz grający na pozycji pomocnika w Watford.
Watson karierę zaczynał w Crystal Palace, gdzie zadebiutował 8 kwietnia 2003 roku w ligowym meczu przeciwko Watfordowi. Łącznie w Championship rozegrał 169 meczów i strzelił 18 goli.
W trakcie gry w klubie z Londynu dwa razy wystąpił w reprezentacji Anglii U-21.
W zimowym okienku transferowym 2009 zawodnik podpisał kontrakt z Wigan Athletic. Na JJB Stadium zadebiutował 31 stycznia w meczu ligowym przeciwko Aston Villi. Pierwszego gola dla Wigan strzelił 14 marca 2009 roku w spotkaniu z Sunderlandem.
1 września 2009 roku został wypożyczony do Queens Park Rangers.
22 lutego 2010 roku został na miesiąc wypożyczony do West Bromwich Albion.
11 maja 2013 roku zdobył z Wigan Puchar Anglii, strzelając jedynego gola finału w doliczonym czasie gry.

</doc>
<doc id="1656926" url="https://pl.wikipedia.org/wiki?curid=1656926" title="Gandawa-Wevelgem 2009">
Gandawa-Wevelgem 2009

71. edycja kolarskiego wyścigu Gandawa-Wevelgem odbyła się 8 kwietnia 2009 roku. Trasa tego belgijskiego, jednodniowego wyścigu liczyła 203 km ze startem w Gandawie i metą w Wevelgem. 
Zwyciężył reprezentant Norwegii Edvald Boasson Hagen z grupy Team Columbia.

</doc>
<doc id="1656927" url="https://pl.wikipedia.org/wiki?curid=1656927" title="Kolonizacja Tytana">
Kolonizacja Tytana



</doc>
<doc id="1656930" url="https://pl.wikipedia.org/wiki?curid=1656930" title="Kolonizacja Merkurego">
Kolonizacja Merkurego



</doc>
<doc id="1656931" url="https://pl.wikipedia.org/wiki?curid=1656931" title="Ninel Miculescu">
Ninel Miculescu

Ninel Miculescu (ur. 15 sierpnia 1985) – rumuński sztangista, wicemistrz świata, mistrz Europy.
W maju 2006 roku, podczas Mistrzostw Europy w podnoszeniu ciężarów we Władysławowie (zajął na nich 5. miejsce), wraz z Azerem Nizamim Paszajewem został przyłapany na stosowaniu dopingu i w związku z tym zdyskwalifikowany z zawodów sztangowych na dwa lata. Do sportu powrócił w roku 2009. Po powrocie zdobył srebrny medal mistrzostw świata w Antalyi w 2010 roku oraz mistrzostwo Europy w Mińsku (2010).
Po mistrzostwach świata w 2010 roku ponownie został przyłapany na stosowaniu dopingu. We wrześniu 2011 "Międzynarodowa Federacja Podnoszenia Ciężarów (IWF)" dożywotnio go zdyskwalifikowała i anulowała jego wynik z mistrzostw w Antalyi.

</doc>
<doc id="1656938" url="https://pl.wikipedia.org/wiki?curid=1656938" title="Jelcz 039">
Jelcz 039

Jelcz 039 – prototyp autobusu miejskiego stworzonego w 1970 roku przez Jelczańskie Zakłady Samochodowe w Jelczu (obecnie Jelcz-Laskowice) koło Oławy.
Prototypy i historia.
Zaprzestanie prac nad jelczańskim prototypem Odra 042 stanowi do dziś wielką zagadkę. Przypuszcza się, że ktoś wstrzymał dalsze prace badawcze; istnieje również teoria, iż Odra podczas jazd próbnych we Wrocławiu uległa kolizji i nie została już odbudowana.
Niepowodzenie nie zniechęciło jelczańskich konstruktorów i w roku 1970 powstał następny prototyp, oznaczony symbolem 039. Był to autobus miejski o standardowej długości 12 metrów, który mógł pomieścić 120 pasażerów. Posiadał 3 pary drzwi umieszczonych w układzie 2-2-2. Odznaczał się przy tym nowoczesną, kanciastą sylwetką ze znacznie przeszklonym nadwoziem, podobną do bułgarskiego Czawdara 14 z roku 1968 (zbliżoną stylizację posiadały też produkowane później autobusy czeskiej Karosy). W układzie napędowym zastosowano silnik Leylanda, umieszczony z tyłu, skrzynię biegów ZF, most tylny RABA. Zawieszenie osi przedniej, drzwi oraz cała struktura pojazdu stanowiły własną konstrukcję. Jelcz 039 wykonany został w jednym egzemplarzu i uzyskał podczas badań przebieg około 60 tysięcy kilometrów. Nie podjęto decyzji o seryjnej produkcji tego pojazdu, gdyż wybrano licencję (Berliet PR100), zaś jedyny prototyp został zezłomowany.

</doc>
<doc id="1656941" url="https://pl.wikipedia.org/wiki?curid=1656941" title="Zhang Qing">
Zhang Qing

Zhang Qing (; ur. 13 lutego 1979 w Liaoning) – chiński biathlonista, olimpijczyk. Zadebiutował w biathlonie w rozgrywkach juniorskich w roku 1994.
Starty w Pucharze Świata rozpoczął zawodami w Hochfilzen w roku 1998 zajmując 85. miejsce w sprincie. Jego najlepszy dotychczasowy wynik w Pucharze świata to 18. miejsce w biegu indywidualnym w Holmenkollen w sezonie 2006/07.
Podczas Igrzysk Olimpijskich w Salt Lake City w roku 2002 zajął 59. miejsce w biegu indywidualnym, 56 w sprincie i 53 w biegu pościgowym.
Podczas Mistrzostw świata w roku 2004 w Oberhofie zajął 91. miejsce w biegu indywidualnym, 55 w sprincie i nie dobiegł do mety w biegu pościgowym. Na Mistrzostwach świata w roku 2007 w Anterselvie zajął 56. miejsce w biegu indywidualnym i 17 w sztafecie. Na Mistrzostwach świata w roku 2008 w Östersund zajął 16. miejsce w sztafecie. Na Mistrzostwach świata w roku 2009 w Pjongczangu zajął 34. miejsce w sprincie, 37 w biegu pościgowym oraz 24 w sztafecie.

</doc>
<doc id="1656942" url="https://pl.wikipedia.org/wiki?curid=1656942" title="Charmbracelet">
Charmbracelet

Charmbracelet – dziewiąty album studyjny Mariah Carey. Jest to pierwszy album wokalistki, który został wydany przez wytwórnię Island Records. Album stał się porażką na wielu rynkach muzycznych, mimo tego, iż sprzedał się lepiej od "Glitter OST". Z albumu nie pochodziły piosenki, które mogły stać się hitami, choć jeden singel osiągnął miejsce w pierwszej 80. listy "Billboard Hot 100". Mariah Carey współpracowała przy tym albumie z artystami: Jayem-Z, Cam’ronem, Freewayem, Westside Connection, Kelly Price i Joe.
Kulisy i produkcja.
Po porażce dwóch poprzednich albumów wokalistki i filmu "Glitter" oraz plotkach, które mówiły o tej porażce, Virgin Records zdecydowało o wyrzuceniu Carey i wycofaniu 80 milionów dolarów, które jej zaoferowali. Została bez środków pieniężnych przez kilka miesięcy aż do podpisania o wiele skromniejszego kontraktu z wytwórnią Island. Kierownik wytwórni, Lyor Cohen, spowodował, że nagranie nowego albumu Carey to priorytet dla wytwórni.
Cohen, który chciał, aby album był „powrotem do podstaw” nadzorował Carey, gdy pisała „I Will Survive"-podobną piosenkę o pokonywaniu przeciwności losu. Carey ze swoim pianistą, Lionelem Cole, napisała „Through the Rain”, który odzwierciedlał jej osobiste przeżycia sprzed paru miesięcy. Współprodukowała tę piosenkę wraz z Jimmym Jamem i Terrym Lewisem, a remiks do piosenki został stworzony przez Just Blaze i Randy’ego Jacksona. Carey współpracowała z Jamem i Lewisem także nad piosenką „Yours”. Chciano, aby Justin Timberlake zaśpiewał tę piosenkę z Mariah, ale jego wytwórnia się na to nie zgodziła, więc piosenka zawiera tylko wokale Carey.
W przeciwieństwie do kolejnej współpracy z Jimmym Jamem i Terrym Lewisem, Carey współpracowała z sędzią "American Idol", Randym Jacksonem, po raz pierwszy. Razem wyprodukowali „My Saving Grace”, „Sunflowers for Alfred Roy” i „I Only Wanted”. Jackson zasugerował Carey, aby nagrała cover piosenki Def Leppard „Bringin' On the Heartbreak”, który razem wyprodukowali.
Carey wybrała Just Blaze’a do współpracy nad krążkiem, aby pomógł jej nagrać bardziej żywe kawałki. Była bardzo zafascynowana piosenką Cam’rona „Oh Boy” i poprosiła go oraz Just Blaze’a do pomocy nad nagraniem piosenki, która miałaby zawierać elementy „Oh Boy” i była na nią „odpowiedzią”. Producenci pomogli Carey odtworzyć piosenkę i nagrać ją pod nowym tytułem „Boy (I Need You)”. Zainspirowani rytmem „Boy (I Need You)”, Carey i Just Blaze nagrali „You Got Me” z kolejnym szybkim wokalem.
Gdy Cohen przygotował krążek Carey, album stał się odpowiedzią na wszystkie przeżycia wokalistki z ostatnich miesięcy. Jednak Carey powiedziała, że nie lubi nagrywać „smutnych” piosenek i zdecydowała się na adresację ich do słów Eminema, które wypowiedział na temat jej załamania nerwowego. On i Carey lubili swoją przyjaźń, o której niektórzy myśleli, że jest „czymś więcej”. Jednak Eminem twierdził, że doszukał się „sztuczności” w piosenkach Carey i skrytykował ją w utworze „Superman”. Jako rewanż, Carey stworzyła piosenkę „Clown”, w której krytykowała jego konflikty z matką. Mariah nagrała także, wraz z Dre i Vidalem, utwór „Lullaby”, który (jeśli wierzyć plotkom) był o ex-chłopaku wokalistki, Dereku Jeter, który wcześniej zerwał z Carey, a tekst został odniesiony do piosenki „The Roof (Back In Time)”.
Przestrzegając planów Cohena o „powrocie do podstaw”, Carey zdecydowała się na nagranie kilku piosenek ze swoim regularnym współpracownikiem, Jermaine’em Dupri. Stworzyli piosenki „You Had Your Chance” i wycofany singel „The One”. carey współpracowała także z innym kolegą, Damizza, z którym stworzyła „Irresitable (Westside Connection)” – piosenkę, która zawiera rap grupy Westside Connection.
Sprzeciwiając się planom Cohena, co do „powrotu do początku”, Carey zainspirowana rockowym brzmieniem „Bringin' On the Heartbreak”, postanowiła poeksperymentować i zaczęła współpracować z producentem Channel 7. Po kilku latach pracy w studio, Mariah zdecydowała się na muzykę, w której będzie słychać grające na żywo instrumenty. Razem z Channel 7, stworzyła piosenki: „Subtle Invitation” i „There Goes My Heart”. Jednak tylko ta pierwsza została umieszczona na oficjalnej wersji albumu. „There Goes My Heart” pojawia się jako bonus na nieamerykańskich wersjach płyty. Wokalistka napisała także piosenki z DJ Quikiem, ale nie zostały one wykorzystane.
Gdy produkcja albumu zmierzała ku końcowi, Carey poczuła, że potrzebuje tytułu, który by ją reprezentował. W czasie nagrywania albumu zmarł ojciec Mariah, Alfred Roy Carey, z którym była przez wiele lat pokłócona, ale przed jego śmiercią, ojciec i córka pogodzili się. Carey i Randy Jackson napisali utwór „Sunflowers for Alfred Roy”, który upamiętniał życie ojca wokalistki. Mariah zdecydowała się na tytuł "Charmbracelet", ponieważ dla niej taka bransoletka była częścią jakiejś osoby lub rzeczy, która pozwalała jej pozostawać w kontakcie i upamiętniać osoby, które kochała i ceniła. Wersje albumu z bonusami „I Know What You Want” i/lub „Miss You” miały nadrukowany znak „Parental Advisory”, z powodu niedwuznacznej „natury” „I Know What You Want”, przez co ta płyta stała się pierwszą i dotychczas ostatnią płytą wokalistki, która miała nadrukowany znak „Parental Advisory”.
Promocja i listy przebojów.
Aby pomóc w promocji albumu, Carey pokazała się w programach telewizyjnych: "The Oprah Winfrey Show", "The View" i "The Late Show with David Letterman". Tak jak Cohen sądził, jego plan co do Mariah, aby szybko wymazać jej wizerunek i publiczną odrazę do niej przez „powrót do początku kariery”, zadziałał. W rezultacie, Carey zaczęła znowu kręcić włosy (nie robiła tego od lat), aby przypomnieć swój wizerunek z czasów "Mariah Carey". Wokalistka była tematem specjalnego programu w MTV "Shining Through the Rain". We wszystkich swoich publicznych wystąpieniach opowiadała o swoim załamaniu nerwowym i porażce filmu "Glitter" oraz jego soundtracku. Cohen sądził, że dzięki temu ludzie będą nawiązywać do jej zwycięskiej walki, i pomagać w odzyskaniu ich zaufania do niej, kupując jej nowe nagrania, jak np. „Through the Rain”. Jednak „Through the Rain” znalazł się tylko na 81. pozycji "Billboard Hot 100", ale lepiej poradził sobie w Kanadzie i Wielkiej Brytanii, gdzie znalazł się w pierwszej 10. Osiągnął 1. miejsce na liście US Sales &amp; Dance.
Album zadebiutował na 3. miejscu "Billboard" 200 ze sprzedażą 241 200 kopii w pierwszym tygodniu. Jednak szybko znalazł się w pierwszej 20, gdzie spędził 3 tygodnie. Ogółem na liście spędził 23 tygodnie. Island Def Jam szybko starało się o wydanie kolejnego singla, aby podnieść się po niezbyt dobrym przyjęciu „Through the Rain”. Wybrano „The One”. Jednak utwór nie pokazywał się często w radio i nie był mocno promowany, więc w ostatniej chwili wybrano „Boy (I Need You)”. Pomimo wielu telewizyjnych występów w celu promowania piosenki, uzyskała ona bardzo limitowaną promocję w radiach i nie udało się jej wejść na listę "Billboard" Hot 100 i Bubbling Under Hot 100 Singles. Inna piosenka z tego albumu „Irresistible (Westside Connection)” znalazła się na 81. miejscu Hot R&amp;B/Hip-Hop Singles &amp; Tracks.
Ze względu na mierną sprzedaż obu singli z albumu, Carey zdecydowała się wyruszyć w trasę koncertową, aby wypromować album i podnieść jego sprzedaż. była największą trasą koncertową w karierze piosenkarki. Trasa trwała osiem miesięcy, wokalistka wystąpiła 61 razy w Azji, Europie i Ameryce Północnej (dwie poprzednie trasy były realizowane tylko w Europie i Ameryce Północnej i składały się z ok. 15 występów). W czasie trasy, dział informacyjny piosenkarki zasugerował, że „Bringin' On The Heartbreak” może zostać zaśpiewany dla jej poprockowej i dorosłej publiczności, ale zawalił z pokazaniem się wiele razy w radio, gdy został wydany jako singel. Pomimo trasy, sprzedaż albumu nie zwiększyła się. Album został ponownie wydany w Azji i Europie pt. "Charmbracelet: Limited Edition" i miał podeprzeć trasę. Specjalna edycja zawierała cztery dodatkowe utwory, które nigdy nie zostały pokazane, oraz teledyski do „Throush the Rain” i „Boy (I Need You)”.
"Charmbracelet" zdobył status Platynowej Płyty (RIAA) i sprzedał się w ilości miliona egzemplarzy w Stanach Zjednoczonych. Do 2005 roku sprzedało się tam 1,2 miliona kopii oraz 5 milionów kopii na całym świecie. 18 maja 2005, „My Saving Grace” został zapowiedziany do bycia promocyjnym singlem i wysłany do amerykańskich radiostacji gospel wraz z „Fly Like a Bird”, czternastym utworem z czternastego albumu wokalistki, "The Emancipation of Mimi". Piosenka nie odniosła sukcesu w radiostacjach i tylko „Fly Like a Bird” została wydana w innych formatach.
"You Got Me” znajduje się na debiutanckim albumie Freewaya, "Philadelphia Freeway", wydanym w lutym 2003.
Opinie.
Opinie krytyków o "Charmbracelet" były bardzo zróżnicowane. Od Metacritic otrzymał średnią ocenę 43/100, na podstawie 13 recenzji. Album był nominowany do nagrody Rock &amp; Pop Album of the Year 2003, przyznawanej przez Japan Gold Disc.

</doc>
<doc id="1656943" url="https://pl.wikipedia.org/wiki?curid=1656943" title="Przepiór zmienny">
Przepiór zmienny

Przepiór zmienny ("Colinus cristatus") – gatunek ptaka z rodziny przepiórowatych (Odontophoridae).
Systematyka.
Wyróżniono kilkanaście podgatunków "C. cristatus":
W ujęciu systematycznym stosowanym m.in. przez autorów "Kompletnej listy ptaków świata" czy "Clements Checklist of Birds of the World" do "C. cristatus" zalicza się też podgatunki wydzielane przez innych autorów do osobnego gatunku o nazwie "Colinus leucopogon" (przepiór plamisty):
Morfologia i ekologia.
Długość ciała 20–23 cm. U samca czub jasnopłowy, ciemię i brew ciemniejsze. Wierzch ciała ciemnobrązowo i czarno delikatnie prążkowany. Spód gęsto biało plamkowany. Samica bardziej matowa. Zwykle spotykany w parach lub stadkach. Zaalarmowany ucieka pieszo lub odlatuje na niewielką odległość i kryje się w gąszczu. Nierzadko spotykany na poboczach dróg.
Zasięg, środowisko.
Ameryka Środkowa i Południowa do północnej Brazylii. Dość pospolity na nizinnych suchych terenach.
Status.
IUCN uznaje przepióra zmiennego i przepióra plamistego za osobne gatunki i zalicza je do kategorii najmniejszej troski (LC – "Least Concern"), trend liczebności populacji obu tych taksonów uznaje się za wzrostowy.

</doc>
<doc id="1656944" url="https://pl.wikipedia.org/wiki?curid=1656944" title="Edvald Boasson Hagen">
Edvald Boasson Hagen

Edvald Boasson Hagen (ur. 17 maja 1987 w Rudsbygd) – norweski kolarz szosowy.
Największe jego sukcesy to zwycięstwo w prestiżowym wyścigu jednodniowym zaliczanym do ProTour Gandawa-Wevelgem, dwukrotne zwycięstwo w klasyfikacji generalnej Eneco Tour (2009, 2011) oraz wygrane: 19. etap Tour de France w 2017, 6. i 17. etap Tour de France w 2011 roku oraz 7. etap Giro d’Italia dwa lata wcześniej.
Dwukrotnie startował w igrzyskach olimpijskich.

</doc>
<doc id="1656947" url="https://pl.wikipedia.org/wiki?curid=1656947" title="Xenorhina">
Xenorhina

Xenorhina – rodzaj płaza bezogonowego z podrodziny Asterophryinae w rodzinie wąskopyskowatych (Microhylidae). 
Zasięg występowania.
Rodzaj obejmuje gatunki występujące na Nowej Gwinei, w tym na niektórych wyspach satelickich.
Systematyka.
Podział systematyczny.
Do rodzaju należą następujące gatunki:
W niektórych opracowaniach rodzaj ten liczy 10 gatunków, natomiast pozostałe gatunki zaliczane są do rodzaju "Xenobatrachus".

</doc>
<doc id="1656948" url="https://pl.wikipedia.org/wiki?curid=1656948" title="Judo na Letniej Uniwersjadzie 2007 – kategoria poniżej 70 kilogramów kobiet">
Judo na Letniej Uniwersjadzie 2007 – kategoria poniżej 70 kilogramów kobiet

Zawody w judo w kategorii poniżej 70 kilogramów kobiet odbyły się 14 sierpnia w hali Thammasat University.
Złoto wywalczyła japonka Yoriko Kunihara. Srebro dla koreanki Park Ka-yeon, a brązowy medal przypadł: Erich Barbieri i Cathérine Roberge. 

</doc>
<doc id="1656952" url="https://pl.wikipedia.org/wiki?curid=1656952" title="EAS Airlines">
EAS Airlines

EAS Airlines – nieistniejące nigeryjskie linie lotnicze. Powstały w 1983 jako towarowe linie lotnicze. W 1993 otrzymało nazwę EAS Airlines.
W lipcu 2006 roku linia połączyła się z Fleet Air Nigeria Limited, tworząc krótkotrwałą linię Nicon Airways.
Połączenia.
Samoloty latają do: Abudży, Egunu, Josu, Lagos i Port Harcourt

</doc>
<doc id="1656955" url="https://pl.wikipedia.org/wiki?curid=1656955" title="Oberhalbsteiner Alpen">
Oberhalbsteiner Alpen

Oberhalbsteiner Alpen, Platta-Gruppe, Alpi del Platta – pasmo górskie w Alpach Wschodnich w Alpach Retyckich. Leży na pograniczu Szwajcarii (Gryzonia) i północnych Włoch (Lombardia). Oberhalbsteiner Alpen oddzielone są od Alp Lepontyńskich na zachodzie przez przełęcz Splügenpass; od pasma Plessur na północy przez rzekę Albula; od pasma Albula na wschodzie przez przełęcz Septimerpass i rzekę Julia; od Bernina-Alpen na południu przed dolinę Val Bregaglia. 
Biorą tu swój początek rzeki Ren, Julia, Liro i Mera.
Szczyty.
Najważniejsze szczyty Oberhalbsteiner Alpen to:

</doc>
<doc id="1656958" url="https://pl.wikipedia.org/wiki?curid=1656958" title="Górzno (jezioro)">
Górzno (jezioro)

Górzno – jezioro na Pojezierzu Dobiegniewskim, położone w województwie zachodniopomorskim, w powiecie choszczeńskim, w gminie Bierzwnik o powierzchni 39,35 ha. Maksymalna głębokość jeziora wynosi 9,2 m. 
Zbiornik znajduje się w zlewni Mierzęckiej Strugi.
Nad południowym brzegiem jeziora leży wieś Górzno.

</doc>
<doc id="1656960" url="https://pl.wikipedia.org/wiki?curid=1656960" title="Susan Lalić">
Susan Lalić

Susan Kathryn Lalić, z domu Walker (ur. 20 października 1965) – angielska szachistka, arcymistrzyni od 1988, posiadaczka męskiego tytułu mistrza międzynarodowego od 1997 roku. W czasie swojej kariery występowała również pod nazwiskiem panieńskim oraz Arkell (w latach 1986–1994).
Kariera szachowa.
Znaczące sukcesy międzynarodowe zaczęła odnosić w połowie lat 80. XX wieku. Dwukrotnie wystąpiła w turniejach międzystrefowych (eliminacji mistrzostw świata), w obu przypadkach zajmując miejsca w pierwszej dziesiątce (Hawana 1985 – VIII m. oraz Smederevska Palanka 1987 – IX m.). Do innych jej sukcesów w turniejach międzynarodowych należą m.in. dz. I m. w Bath (1987, turniej strefowy, wspólnie z Teresą Needham), dz. II m. w Ceucie (1993, turniej B, za Jaanem Eslonem, wspólnie z Aleksandrem Veingoldem) oraz dz. I m. w Delden (1993, turniej strefowy, wspólnie z Nieves Garcią Vicente i Esther de Kleuver). W 2001 r. uzyskała najlepszy indywidualny wynik (8 pkt w 10 partiach) w międzypaństwowym meczu Anglii z Niemcami. Wielokrotnie startowała w finałach indywidualnych mistrzostw Wielkiej Brytanii, pięciokrotnie zdobywając złote medale (1986, 1990, 1991, 1992, 1998).
W latach 1984–2000 wystąpiła we wszystkich w tym okresie rozegranych 9 szachowych olimpiadach (w tym siedmiokrotnie na I szachownicy), natomiast pomiędzy 1992 a 2005 r. czterokrotnie uczestniczyła w drużynowych mistrzostwach Europy, na których zdobyła cztery medale: dwa złote (2001, za indywidualny wynik na III szachownicy oraz za wynik rankingowy) i dwa brązowe (1997 i 2001 – w obu przypadkach wspólnie z drużyną).
Najwyższy ranking w karierze osiągnęła 1 stycznia 1997 r., z wynikiem 2405 punktów dzieliła wówczas 20-21. miejsce (wspólnie z Natašą Bojković) na światowej liście FIDE, jednocześnie zajmując pierwsze miejsce wśród angielskich szachistek.
Życie prywatne.
Była żoną dwóch arcymistrzów, Keitha Arkella oraz Bogdana Lalicia, z którym ma syna Petera (ur. 1994). Aktualnym jej mężem jest angielski mistrz międzynarodowy Graeme Buckley (z tego związku pochodzi para bliźniąt).

</doc>
<doc id="1656962" url="https://pl.wikipedia.org/wiki?curid=1656962" title="Kurosagi">
Kurosagi

 – seinen-manga autorstwa Takeshiego Natsuhary z ilustracjami Kuromaru, ukazywana na łamach magazynu „Shūkan Young Sunday” wydawnictwa Shōgakukan od 13 listopada 2003 do 29 maja 2008.
Tytuł doczekał się dwóch kontynuacji – pierwsza z nich zatytułowana , która ukazywała się w latach 2008–2012 na łamach magazynu „Shūkan Young Sunday”, a następnie "Big Comic Spirits", natomiast druga – zatytułowana – w latach 2012–2013 na łamach „Big Comic Spirits”.
W oparciu o mangę powstała też TV drama w reżyserii Yasuharu Ishii, Shunichiego Hirano i Atsushiego Takei, która nadawana była na antenie TBS od 14 kwietnia do 23 czerwca 2006, a także film pełnometrażowy, którego premiera miała miejsce 8 marca 2008.
Fabuła.
Główny bohater, Kurosaki, szuka zemsty na „shirosagi” (biali szwindlarze, którzy okradają swoje ofiary). Sam ich oszukuje, zbiera dowody przeciwko nim, a odzyskane pieniądze oddaje ofiarom, a to z tego względu, że 6 lat wcześniej jego rodzina została oszukana przez shirosagi, a ojciec zabił matkę i brata Kurosakiego, a następnie popełnił samobójstwo. Chłopak sam zostaje oszustem i działa jako Kurosagi (czarny szwindler, który oszukuje innych oszustów). Osobą, która dostarcza mu informacji o ofiarach, jest Katsuragi Toshio, mężczyzna, który brał udział w upadku rodziny Kurosakiego.
Kurosaki prowadzi też legalny biznes, wynajmując mieszkania. Jedną z jego lokatorek jest młoda studentka prawa, Yoshikawa Tsurara, która chce zostać prokuratorem, która nie może zrozumieć jego braku szacunku do prawa i stara się sprowadzić Kurosakiego na "dobrą drogę".

</doc>
<doc id="1656963" url="https://pl.wikipedia.org/wiki?curid=1656963" title="Jelcz 120MB">
Jelcz 120MB

Jelcz 120MB – autobus miejski o układzie drzwi 2-2-2 wyprodukowany przez Zakłady Samochodowe Jelcz SA w roku 1996. Zmianą w stosunku do standardowego Jelcza 120M jest zastosowanie silnika Mercedes-Benz typu OM447hLA o mocy maksymalnej 250KM. Jedyny egzemplarz w 1996 roku został zakupiony przez PKS Będzin i eksploatowany do 2006 roku.

</doc>
<doc id="1656964" url="https://pl.wikipedia.org/wiki?curid=1656964" title="Francisco Oller y Cestero">
Francisco Oller y Cestero

Francisco Oller, właśc. Francisco Manuel Oller y Cestero (ur. 17 lipca 1833, zm. 17 maja 1917) – malarz latynoamerykański, jedyny artysta tej narodowości, który odegrał ważną rolę w kształtowaniu się impresjonizmu.
Pochodził z Portoryko, był trzecim z czwórki dzieci. W wieku jedenastu lat rozpoczął naukę rysunku pod okiem Juana Cleta Noy. W wieku lat osiemnastu przeprowadził się do Madrytu, gdzie studiował malarstwo w Royal Academy of San Fernando. W 1858 przeniósł się do Paryża, tam też kontynuował naukę pod okiem nowego nauczyciela – Thomasa Couture’a. W 1868 założył w Puerto Rico Wolną Akademię Sztuk Pięknych, a w 1884 szkołę artystyczną dla kobiet. Został honorowany hiszpańskim Orderem Carlosa III. Zmarł w San Juan, w Puerto Rico.

</doc>
<doc id="1656966" url="https://pl.wikipedia.org/wiki?curid=1656966" title="Johann Pauls">
Johann Pauls

Johann Pauls (ur. 9 lutego 1908, zm. 4 lipca 1946 w Gdańsku) – niemiecki zbrodniarz nazistowski, członek załogi niemieckiego nazistowskiego obozu koncentracyjnego Stutthof i SS-Oberscharführer.
W czasie II wojny światowej pełnił służbę w obozie Stutthof, gdzie kierował tzw. „Waldkolonne” (komandem więźniarskim nazywanym kolumną leśną). Więźniowie karczowali i wyrównywali teren pod powiększany obóz. Ich praca polegała na ścinaniu drzew i transporcie ciężkich pni. Więźniowie pracowali przy głodowych racjach żywnościowych i przy nieustannym maltretowaniu ze strony esesmanów i kapo. Śmiertelność w „Waldkolonne” była bardzo wysoka.
Po zakończeniu wojny Johann Pauls został osądzony przez Specjalny Sąd Karny w Gdańsku w pierwszym procesie załogi Stutthofu. Wymierzono mu karę śmierci, którą wykonano przez powieszenie w Gdańsku na Biskupiej Górce (niem: Stolzenberg) 4 lipca 1946.

</doc>
<doc id="1656968" url="https://pl.wikipedia.org/wiki?curid=1656968" title="Munetaka Higuchi">
Munetaka Higuchi

 (ur. 24 grudnia 1958, zm. 30 listopada 2008) – japoński perkusista. Muzyk był wieloletnim perkusistą i współzałożycielem heavymetalowej grupy Loudness. Nagrał dwa albumy solowe "Destruction" (1983) i "Free World" (1997), przy którym współpracował m.in. z gitarzystą Steve'em Vaiem i basistą Billym Sheehanem.
Higuchi pod koniec życia cierpiał na raka wątroby, zmarł 30 listopada 2008 roku w szpitalu w Osace.
Dyskografia.
Solo

</doc>
<doc id="1656970" url="https://pl.wikipedia.org/wiki?curid=1656970" title="Robert III (ujednoznacznienie)">
Robert III (ujednoznacznienie)



</doc>
<doc id="1656971" url="https://pl.wikipedia.org/wiki?curid=1656971" title="Antoni Chlondowski">
Antoni Chlondowski

Antoni Chlondowski, SDB, właśc. Antoni Hlond (zmienił nazwisko, aby nie kojarzono go z bratem, kardynałem Augustem Hlondem, prymasem Polski), także Antoni Hlond-Chlondowski (ur. 13 czerwca 1884 w Kosztowach na Górnym Śląsku, zm. 13 maja 1963 w Czerwińsku nad Wisłą) – polski salezjanin, kompozytor.
Życiorys.
Przyszedł na świat w rodzinie Jana Hlonda i Marii z domu Imiela. Rodzonymi braćmi Antoniego Hlonda byli Ignacy i August, obaj salezjanie; August był prymasem Polski. Studiował filozofię i teologię we Włoszech w Lombriasco i na Uniwersytecie Gregoriańskim w Rzymie, a także w Radnej w Słowenii i Akademii Muzycznej w Ratyzbonie.
Od dziecka przejawiał zdolności muzyczne. Od 1904 ukazywały się drukiem jego kompozycje muzyczne. W latach 1903–1907 uczył muzyki i kierował chórem w Oświęcimiu. Następnie w Przemyślu założył szkołę organistowską. Jego dorobek kompozytorski, obejmujący pieśni liturgiczne, msze i preludia, stanowi blisko 4000 utworów. Był przedstawicielem cecylianizmu w muzyce.
W latach 1925–1930 był prowincjałem swojej macierzystej prowincji zakonnej. Był także proboszczem Parafii Najświętszego Serca Jezusowego w Warszawie.
Twórczość.
Jest autorem muzyki do śpiewanych w polskich kościołach pieśni "Pan zstąpił z nieba", "Maryjo coś w niebie" oraz "Maryjo, ja Twe dziecię". W latach 1966–1997 przypisywano mu (prawdopodobnie błędnie) autorstwo muzyki do polskiej wersji "Ciebie Boga wysławiamy".

</doc>
<doc id="1656972" url="https://pl.wikipedia.org/wiki?curid=1656972" title="Colinus cristatus">
Colinus cristatus



</doc>
<doc id="1656973" url="https://pl.wikipedia.org/wiki?curid=1656973" title="Antoni Hlond-Chlondowski">
Antoni Hlond-Chlondowski



</doc>
<doc id="1656975" url="https://pl.wikipedia.org/wiki?curid=1656975" title="Jelcz 120MD">
Jelcz 120MD

Jelcz 120MD – autobus miejski o układzie drzwi 2-2-2 produkowany przez firmę Jelcz.
Pod koniec roku 1999 Jelcz zamówił dostawę autobusu 120MD, wyposażony w holenderski silnik DAF. Jego transport tego autobusu odbył się w 2000 roku.
Wyprodukowano 1 szt. tego autobusu.

</doc>
<doc id="1656976" url="https://pl.wikipedia.org/wiki?curid=1656976" title="Ballerus ballerus">
Ballerus ballerus



</doc>
<doc id="1656977" url="https://pl.wikipedia.org/wiki?curid=1656977" title="Bergell">
Bergell

Bergeller Alpen, Monti della Val Bregaglia (także Bergell, Alpi della Val Bregaglia) – pasmo górskie w Alpach Wschodnich. Pasmo leży na pograniczu Szwajcarii (Gryzonia) i północnych Włoch (Prowincja Sondrio). Nazwa pochodzi od doliny Bergell (wł. Val Bregaglia), która należy w części do Szwajcarii, a w części do Włoch.
Pasmo popularne wśród wspinaczy, przyciągając takimi szczytami jak Monte Disgrazia, Piz Cengalo i Piz Badile oraz masywem Sciora.
Z Pranzairy do jeziora Albigna kursuje kolejka linowa, Schronisko Albigna (2331 m) leży o 30–45 minut drogi dalej.
Szczyty.
Najważniejsze szczyty Bergell to:

</doc>
<doc id="1656978" url="https://pl.wikipedia.org/wiki?curid=1656978" title="Stefania Craxi">
Stefania Craxi

Stefania Gabriella Anastasia Craxi (ur. 25 października 1960 w Mediolanie) – włoska polityk, parlamentarzystka i podsekretarz stanu w resorcie spraw zagranicznych.
Życiorys.
Absolwentka szkoły średniej. Przez lata zajmowała się działalnością biznesową jako producentka programów telewizyjnych. Później zaangażowała się także w politykę w ramach centroprawicowej partii Forza Italia Silvia Berlusconiego. W 2004 została przewodniczącą nowej frakcji w tym ugrupowaniu pod nazwą "Giovane Italia", skupiającej dawnych działaczy Włoskiej Partii Socjalistycznej.
W wyborach parlamentarnych w 2006 i 2008 uzyskiwała mandat posłanki do Izby Deputowanych XV i XVI kadencji. Za pierwszym razem wybrano ją z listy FI, dwa lata później z ramienia federacyjnego Ludu Wolności. 12 maja 2008 została powołana na stanowisko podsekretarza stanu w Ministerstwie Spraw Zagranicznych w czwartym rządzie Silvia Berlusconiego. Funkcję tę pełniła do 16 listopada 2011. W tym samym roku opuściła PdL i powołała własne ugrupowanie pod nazwą "Riformisti Italiani". Dołączyła później do reaktywowanej Forza Italia. W 2018 jako kandydatka centroprawicy została wybrana w skład Senatu XVIII kadencji (reelekcja na XIX kadencję w 2022).
Życie prywatne.
Jest córką Bettina Craxiego, premiera i lidera Włoskiej Partii Socjalistycznej, który stał się symbolem afer korupcyjnych z pierwszej połowy lat 90. (tzw. Tangentopoli). Po jego śmierci w 2000 założyła fundację jego imienia, w której objęła funkcję honorowej przewodniczącej. W działalność polityczną zaangażował się również jej brat Bobo Craxi, sprawujący mandat poselski i zajmujący stanowisko podsekretarza stanu w rządzie Romano Prodiego.

</doc>
<doc id="1656979" url="https://pl.wikipedia.org/wiki?curid=1656979" title="OnLive">
OnLive

OnLive – firma będąca właścicielem platformy do grania w chmurze oraz aplikacji OnLive Desktop na tablety. 
Cała gra odbywa się na zdalnym serwerze, a wyrenderowana treść przesyłana jest do użytkownika za pomocą szybkiego łącza internetowego. Do gry wystarczy telewizor z prostą przystawką lub komputer o małej mocy obliczeniowej (jakiekolwiek urządzenie z systemem XP, Vista, 7, OS X, Android lub iOS). Wszystkie gry w serwisie są dostępne w formacie 720p. OnLive zaleca łącze internetowe 5 Mbit/s lub szybsze, minimum to 2 Mbit/s.
Historia.
Platforma OnLive została zapowiedziana na Game Developers Conference w marcu 2009 roku. Serwis został uruchomiony 17 czerwca 2010 roku w Stanach Zjednoczonych.
17 sierpnia 2012 roku ogłoszono, że firma zbankrutowała, a usługa grania w chmurze została wykupiona przez nieokreśloną firmę. 20 sierpnia 2012 roku ujawniono, że zakupu dokonała firma Lauder Partners. OnLive został zakupiony za sumę 4,8 mln USD.
Gry.
Za pośrednictwem platformy OnLive Game Service można zagrać w około 300 tytułów, wydanych przez ponad 50 wydawców, takich jak Take-Two Interactive, Sega, Ubisoft, Epic Games, Atari, Codemasters, THQ, Electronic Arts, Konami, Capcom, Warner Bros., Kalypso Media, 2D Boy, Eidos Interactive, Disney Interactive Studios.

</doc>
