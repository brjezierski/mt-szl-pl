<doc id="1661012" url="https://pl.wikipedia.org/wiki?curid=1661012" title="Andriej Pierłow">
Andriej Pierłow

Andriej Borisowicz Pierłow (ros.: Андрей Борисович Перлов; ur. 12 grudnia 1961 w Nowosybirsku) – rosyjski lekkoatleta chodziarz startujący w barwach ZSRR oraz Wspólnoty Niepodległych Państw, mistrz olimpijski z Barcelony.
Specjalizował się w chodzie na 50 kilometrów. Pierwszym sukcesem międzynarodowym Pierłowa było zwycięstwo na 50 kilometrów na zawodach Przyjaźń-84 w 1984 w Moskwie. W 1985 zajął 2. miejsce na tym dystansie w Pucharze Świata; powtórzył ten wynik w 1987. Był również srebrnym medalistą letniej uniwersjady w 1985 w Kobe w chodzie na 20 kilometrów.
Zdobył złoty medal w chodzie na 50 km na mistrzostwach Europy w 1990 w Splicie. Na mistrzostwach świata w 1991 w Tokio Pierłow i jego kolega z drużyny Alaksandr Pataszou prowadzili przed Hartwigiem Gauderem z Niemiec. Linię mety Pierłow i Pataszou przekroczyli równocześnie, nie rywalizując ze sobą. Po blisko 4 godzinach analiz jury orzekło, że Pataszou wygrał o jedną setną sekundy i zdobył złoty medal, a Pierłow srebrny.
Na igrzyskach olimpijskich w 1992 w Barcelonie Pierłow wygrał zdecydowanie chód na 50 km o blisko 2 minuty przed drugim Carlosem Mercenario z Meksyku.
Pierłow był mistrzem ZSRR w chodzie na 50 km w 1984, 1985 i 1989, w 1990 zwyciężył na dystansie 20 kilometrów.

</doc>
<doc id="1661013" url="https://pl.wikipedia.org/wiki?curid=1661013" title="Hoplopleura pectinata">
Hoplopleura pectinata

Hoplopleura pectinata – gatunek wszy z rodziny Hoplopleuridae, pasożytujący głównie na "Maxomys surifer". Spotykany również na innych myszowatych: "Maxomys alticola". Powoduje wszawicę.
Samica wielkości 2 mm, samiec mniejszy wielkości 1,25 mm. Wszy te mają ciało silnie spłaszczone grzbietowo-brzusznie. Samica składa jaja zwane gnidami, które są mocowane specjalnym "cementem" u nasady włosa. Rozwój osobniczy trwa po wykluciu się z jaja około 14 dni. Pasożytuje na skórze. Występuje na terenie Azji.

</doc>
<doc id="1661014" url="https://pl.wikipedia.org/wiki?curid=1661014" title="Denis Udovič">
Denis Udovič

Denis Udovič (ur. 7 lutego 1970 w Koprze) – słoweński kulturysta i strongman.
 w latach 1999, 2000 i 2001.
Życiorys.
Denis Udovič pracuje jako strażnik miejski w mieście Izola.
Mieszka we wsi Hrvatini (gmina Koper).
Wymiary:
Rekordy życiowe:

</doc>
<doc id="1661018" url="https://pl.wikipedia.org/wiki?curid=1661018" title="Międzyplatformowość">
Międzyplatformowość



</doc>
<doc id="1661023" url="https://pl.wikipedia.org/wiki?curid=1661023" title="Psychoneuroimmunologia">
Psychoneuroimmunologia

Psychoneuroimmunologia – nauka o interakcjach między psychiką a układami nerwowym i immunologicznym. W sferze jej głównych zainteresowań leży powiązanie stresu z chorobami (jego wpływ na ich wywoływanie czy zaostrzanie przebiegu).

</doc>
<doc id="1661025" url="https://pl.wikipedia.org/wiki?curid=1661025" title="Gamma Pegasi">
Gamma Pegasi

Gamma Pegasi ("γ Peg", "Algenib") – gwiazda w gwiazdozbiorze Pegaza, oddalona o około 830 lat świetlnych od Słońca.
Nazwa.
Tradycyjna nazwa gwiazdy, Algenib, wywodzi się od arabskiego , „bok” (Pegaza). Nazwa ta pierwotnie odnosiła się do gwiazdy Mirfak (Alfa Persei). W 2016 Międzynarodowa Unia Astronomiczna formalnie zatwierdziła użycie nazwy Algenib do określenia Gamma Pegasi.
Charakterystyka obserwacyjna.
Jest to czwarta co do jasności gwiazda konstelacji i najsłabsza w asteryzmie Wielkiego Kwadratu Pegaza, obejmującym także Alfa Andromedae (Alpheratz) z Andromedy. Jej Obserwowana wielkość gwiazdowa to 2,84. Pomiary paralaksy z sondy Hipparcos sugerowały, że gwiazda znajduje się 120 pc (390 ly) od Słońca, jednak nowsze pomiary sondy Gaia wskazują, że odległość jest ponad dwukrotnie większa (choć z dużą niepewnością).
Charakterystyka fizyczna.
Gamma Pegasi to błękitna gwiazda typu widmowego B sklasyfikowana jako podolbrzym. Ma wysoką temperaturę . Obserwacje efektu Dopplera wskazują, że gwiazda bardzo wolno obraca się wokół osi, co jest nietypowe, ale prawdopodobnie w rzeczywistości jest artefaktem wynikającym z ustawienia osi obrotu wzdłuż kierunku obserwacji. Należy do gwiazd zmiennych typu Beta Cephei, jej jasność zmienia się o 0,07 w okresie 3,6 h.
Gamma Pegasi jest gwiazdą spektroskopowo podwójną. Jej towarzyszka okrąża ją w ciągu 6,83 doby, w odległości szacowanej na 0,15 au. Ponadto gwiazda ma dwie słabe optyczne towarzyszki, składnik B o wielkości 12,66 oddalony o 164,1 sekundy kątowej (pomiar z 2013 roku) i składnik C o wielkości 13,3m odległy od niego o 20,1″ (w 2015 roku). Jeśli byłyby związane grawitacyjnie z Algenibem, co wydaje się wątpliwe, musiałyby być czerwonymi karłami typu M, o okresie obiegu rzędu setek tysięcy lat.

</doc>
<doc id="1661026" url="https://pl.wikipedia.org/wiki?curid=1661026" title="Piz Platta">
Piz Platta

Piz Platta to szczyt w pasmie Oberhalbsteiner Alpen, w Alpach Retckich. Leży w południowo-wschodniej Szwajcarii, w kantonie Gryzonia. Jest to najwyższy szczyt pasma Oberhalbstein. Na południe od szczytu znajduje się "Vadret da Piz Platta", największy lodowiec w regionie. Piz Platta rozdziela doliny Avers i Julia.
Szczyt ten po raz pierwszy zdobyli 7 listopada 1866 r. A. Baltzer i S.Hartmann.

</doc>
<doc id="1661028" url="https://pl.wikipedia.org/wiki?curid=1661028" title="Zbigniew Ładosz">
Zbigniew Ładosz

Zbigniew Ładosz (ur. 14 kwietnia 1939 we Wrotnowie, zm. 15 grudnia 1999 w Koninie) – polski polityk, inżynier, działacz opozycji w okresie PRL, poseł na Sejm RP I kadencji.
Życiorys.
Był pracownikiem ZNTK we Wrocławiu (1959), PKS w Lubaniu (1961), Fabryki Nawozów Fosforowych w Uboczu (1961–1969). Od 1969 pracował jako starszy technolog w Hucie Aluminium Konin. W 1981 ukończył studia na Wydziale Budowy Maszyn Politechniki Poznańskiej.
We wrześniu 1980 zaangażował się w działalność NSZZ „Solidarność” w swoim zakładzie pracy. Od stycznia do czerwca 1981 był członkiem Międzyzakładowego Komitetu Założycielskiego w Koninie. W czerwcu 1981 został wiceprzewodniczącym zarządu regionu konińskiego związku. 13 i 14 grudnia 1981 uczestniczył w strajku w swoim zakładzie. 15 grudnia 1981 został zatrzymany, następnie tymczasowo aresztowany i skazany "za kierowanie strajkiem i kontynuowanie działalności związkowej" na karę 1 roku i 6 miesięcy pozbawienia wolności. 15 grudnia 1982 został warunkowo zwolniony, następnie pracował jako rzemieślnik.
W lipcu 1989 należał do organizatorów miejskiego Komitetu Obywatelskiego w Koninie, od sierpnia 1989 był jego przewodniczącym. Od 10 lutego 1990 do 29 lutego 1992 był przewodniczącym zarządu Regionu Konin NSZZ „S”. Od lutego 1990 do kwietnia 1999 ponownie pracował w Hucie Aluminium w Koninie.
W 1991 z listy związkowej uzyskał mandat posła na Sejm I kadencji w okręgu konińsko-sieradzkim. Zasiadał w Komisji Polityki Społecznej oraz Komisji Spraw Zagranicznych. Był także członkiem Podkomisji nadzwyczajnej do rozpatrzenia projektu ustawy o zmianie ustawy o opodatkowaniu wzrostu wynagrodzeń. W 1993 bez powodzenia ubiegał się o reelekcję z ramienia Bezpartyjnego Bloku Wspierania Reform. Później zrezygnował z działalności politycznej.
W 2009, pośmiertnie, został odznaczony Krzyżem Kawalerskim Orderu Odrodzenia Polski.

</doc>
<doc id="1661030" url="https://pl.wikipedia.org/wiki?curid=1661030" title="Reprezentacja Wyspy Wielkanocnej w piłce nożnej mężczyzn">
Reprezentacja Wyspy Wielkanocnej w piłce nożnej mężczyzn

Reprezentacja Wyspy Wielkanocnej w piłce nożnej – drużyna reprezentująca chilijską Wyspę Wielkanocną. Nie jest członkiem FIFA, CONMEBOL i OFC; dlatego nie ma prawa uczestniczyć w eliminacjach do Mistrzostw Świata. Jest jednak członkiem NF-Board (od 30 września 2006). Reprezentacja rozgrywa swoje spotkania na Estadio de Hanga Roa (pojemność: 2000).
5 sierpnia 2009 na Rapa Nui rozpoczęła się druga edycja reaktywowanego w 2008 roku Pucharu Chile ("Copa Chile"). Drużyna Wyspy Wielkanocnej zmierzyła się w spotkaniu inaugurującym rozgrywki na "Estadio de Hanga Roa" z drużyną CSD Colo-Colo.

</doc>
<doc id="1661032" url="https://pl.wikipedia.org/wiki?curid=1661032" title="Pipridae">
Pipridae



</doc>
<doc id="1661034" url="https://pl.wikipedia.org/wiki?curid=1661034" title="Piz Forbesch">
Piz Forbesch

Piz Forbesch to szczyt w paśmie Oberhalbsteiner Alpen, w Alpach Retyckich. Leży w południowo-wschodniej Szwajcarii, w kantonie Gryzonia. Jest to drugi pod względem wysokości szczyt Oberhalbsteinu.

</doc>
<doc id="1661037" url="https://pl.wikipedia.org/wiki?curid=1661037" title="Gwendoline Mahlangu-Nkabinde">
Gwendoline Mahlangu-Nkabinde

Gwendoline Lindiwe Mahlangu-Nkabinde (ur. 16 sierpnia 1955) – południowoafrykańska nauczycielka, prawnik i polityk, od 2008 do 2009 przewodnicząca Zgromadzenia Narodowego RPA.
Po ukończeniu Moroka High School w 1974 pracowała jako nauczycielka w szkołach średnich w Malatse Motsepe i Rantailane (do 1981). W 2004 uzyskała stopień magistra prawa na Uniwersytecie Południowoafrykańskim (UNISA). 
W 1981 podjęła pracę w firmie Browary Południowoafrykańskie (South African Breweries, do 1994). Po zalegalizowaniu Afrykańskiego Kongresu Narodowego w 1990 pełniła obowiązki wiceprzewodniczącej i przewodniczącej Ligi Kobiet ANC (1991–1993). 
W 1994 po raz pierwszy została wybrana posłem do Zgromadzenia Narodowego RPA. Swój mandat odnawiała w 1999 i 2004. W latach 2004–2008 pełniła obowiązki wiceprzewodniczącej Zgromadzenia Narodowego. 25 września 2008 wybrano ją jego przewodniczącą. Pełniła tę funkcję do 6 maja 2009. Następnie była wiceministrem rozwoju gospodarczego od 11 maja 2009 do 30 października 2010 i ministrem robót publicznych od 1 listopada 2010 do 24 października 2011.
Jest zamężna z Brigiem Genem Nkabinde. Mają razem dwójkę dzieci.

</doc>
<doc id="1661038" url="https://pl.wikipedia.org/wiki?curid=1661038" title="Sławomir Panek">
Sławomir Panek

Sławomir Panek (ur. 8 czerwca 1944 w Proszowicach) – polski działacz związkowy i polityk, poseł na Sejm RP I kadencji.
Życiorys.
Ukończył w 1972 studia na Wydziale Górnictwa i Geologii Politechniki Śląskiej w Gliwicach. Pracował w górnictwie, był działaczem „Solidarności”. W latach 90. pełnił funkcję wiceprzewodniczącego zarządu Regionu Śląsko-Dąbrowskiego.
W wyborach w 1991 uzyskał mandat posła na Sejm I kadencji. Został wybrany w okręgu sosnowieckim z listy związkowej. Zasiadał w Komisji Systemu Gospodarczego i Przemysłu oraz Komisji Ochrony Środowiska, Zasobów Naturalnych i Leśnictwa. W 1993 nie uzyskał reelekcji. Był dyrektorem Regionalnego Przedsiębiorstwa Związkowego, kierował też lokalnym radiem. Później związany z katowickimi spółkami prawa handlowego.

</doc>
<doc id="1661039" url="https://pl.wikipedia.org/wiki?curid=1661039" title="Pożar hotelu w Kamieniu Pomorskim">
Pożar hotelu w Kamieniu Pomorskim



</doc>
<doc id="1661043" url="https://pl.wikipedia.org/wiki?curid=1661043" title="Ja’el Abekasis">
Ja’el Abekasis

Ja’el Abekasis, Yaël Abecassis (hebr. יעל אבקסיס; ur. 19 lipca 1967 w Aszkelonie) – izraelska aktorka filmowa i telewizyjna, modelka.
Życiorys.
Córka Raymonde’a Abekasisa, mając czternaście lat rozpoczęła pracę jako modelka. W 1999 roku wystąpiła w sztuce "Dybuk" w reżyserii Amosa Gitai. Za rolę Elli Azulaj w serialu "Shabatot VeHagim" (1999–2004) odebrała w 2003 roku izraelską nagrodę Złotego Ekranu. Porzuciła jednak udział w produkcjach telewizyjnych i grała w filmach Amosa Gitai, które były realizowane we Francji.
Była zamężna z Liorem Millerem (od 12 września 1996 do 2003), z którym ma dziecko. W 2005 roku poślubiła Roniego Dueka.

</doc>
<doc id="1661046" url="https://pl.wikipedia.org/wiki?curid=1661046" title="Sztuka ludu polskiego">
Sztuka ludu polskiego

Sztuka ludu polskiego – album autorstwa Aleksandra Jackowskiego i Jadwigi Jarnuszkiewiczowej wydany w 1967 roku w Warszawie nakładem wydawnictwa Arkady. W skład publikacji wchodzi obszerny wstęp napisany przez Aleksandra Jackowskiego, ponad pięćset fotografii różnych dzieł sztuki ludowej, katalog, mapka regionów etnicznych w Polsce oraz bibliografia przedmiotu. Nakład: 12 430 egzemplarzy.

</doc>
<doc id="1661051" url="https://pl.wikipedia.org/wiki?curid=1661051" title="Kościół Miłosierdzia Bożego w Bielsku Podlaskim">
Kościół Miłosierdzia Bożego w Bielsku Podlaskim

Kościół Miłosierdzia Bożego w Bielsku Podlaskim – rzymskokatolicki kościół położony w diecezji drohiczyńskiej w Bielsku Podlaskim przy ul. Wojska Polskiego 66.
Historia.
Pierwsze starania związane z organizacją kolejnej parafii w Bielsku Podlaskim na polecenie ks. biskupa Władysława Jędruszuka rozpoczął w roku 1987, ks. mgr Antoni Zajączkowski (proboszcz parafii farnej).
Dekretem z dnia 17 września 1989 roku ks. bp Władysław Jędruszuk administrator apostolski diecezji pińskiej erygował nową parafię pod wezwaniem Miłosierdzia Bożego. Jej pierwszym proboszczem został nominowany dotychczasowy proboszcz z Czeremchy (1986–1989) ks. Marian Wyszkowski.
W dniu 24 listopada 1989 roku staraniem parafian zakupiono od p. Eugenii Moczulskiej plac przy ul. Wojska Polskiego z przeznaczeniem pod budowę kościoła. Projekt nowej świątyni wykonał arch. Andrzej Chwalibóg z Białegostoku, a kierownikiem prac był Lucjan Oksimowicz. Obliczeń konstrukcyjnych dokonał inż. Andrzej Wrzosek. Budowę świątyni rozpoczęto 29 sierpnia 1992 roku, a kamień węgielny został poświęcony w dniu 24 września 1994 roku przez ks. bp Antoniego Pacyfika Dydycza. Konsekracji nowego kościoła pw. Miłosierdzia Bożego dokonał w dniu 21 kwietnia 2001 roku biskup drohiczyński Antoni P. Dydycz.

</doc>
<doc id="1661053" url="https://pl.wikipedia.org/wiki?curid=1661053" title="Surettahorn">
Surettahorn

Surettahorn (wł.: Punta Nera) – szczyt w paśmie Oberhalbsteiner Alpen, w Alpach Retyckich. Leży na granicy między Szwajcarią (Gryzonia), a Włochami (Lombardia). Surettahorn leży w masywie górskim, którego jest najwyższą kulminacją. Oprócz niego wyróżnia się w tym masywie następujące szczyty: Punta Rossa (3015 m), Punta Bianca i Punta Adami (2987 m).
Pierwszego wejścia, 18 lipca 1869 r., dokonali Arnold Baltzer i Georg Trepp.

</doc>
<doc id="1661057" url="https://pl.wikipedia.org/wiki?curid=1661057" title="The Asylum">
The Asylum

The Asylum – amerykański niezależny producent i dystrybutor filmowy, skupiający się na produkcjach niskobudżetowych, najczęściej przeznaczonych bezpośrednio na DVD. Studio znane jest z niskobudżetowych wersji hollywoodzkich hitów, które prasa amerykańska określiła terminem mockbuster (trawestacja słowa „blockbuster”, którą można przetłumaczyć jako „pseudoprzebój” bądź „niby-przebój”).
Historia.
Studio założone zostało w 1997 roku przez Davida Michaela Latta i Davida Rimawiego. Początkowo skupiło się na produkcji przeznaczonych bezpośrednio na rynek domowy filmów, głównie horrorów, jednakże nie mogło równać się z potentatami, jak chociażby Lions Gate Entertainment. W 2005 roku studio wyprodukowało niskobudżetową adaptację "Wojny światów" H.G. Wellsa, bazując na tym samym materiale, co film Stevena Spielberga. Blockbuster Inc., największa amerykańska sieć wypożyczalni video, zamówiła sto tysięcy kopii filmu The Asylum, zaś takie zainteresowanie filmem sprawiło, że Latt i Rimawi wiedzieli, jaki kierunek mają obrać.
The Asylum stało się znane w USA w 2007 roku, kiedy to tamtejsza prasa zaczęła odnotowywać podobieństwa między filmami studia a wielkimi kinowymi przebojami. Przykładowo film "Transmorphers", pod wieloma względami zbliżony do "Transformers", zadebiutował w kinach na dwa dni przed premierą filmu Michaela Baya. Latt stwierdził: „Nie zamierzam nikogo nabierać, po prostu staram się zrobić wszystko, aby ludzie oglądali moje filmy. Inni robią to cały czas, tyle że są bardziej subtelni. Inne studio może zrobić podobny do "Transformers" film o wielkich robotach i nazwać go "Robot Wars", my nazwaliśmy nasz „Transmorphers”.
W 2008 roku studio 20th Century Fox zagroziło The Asylum procesem sądowym, czego przyczyną był film "Dzień, w którym Ziemia zamarła", nawiązujący do remake’u "Dnia, w którym zatrzymała się Ziemia".
Produkcje.
Produkcje studia przez prasę amerykańską nazywane są filmami klasy B bądź mockbusterami. Latt stwierdził, że woli, aby filmy The Asylum nazywać „krewniakami” (ang. "tie-in"), bo chociaż nawiązują do przebojów kinowych, opowiadają inne historie. Filmy studia zazwyczaj pojawiają się na DVD na kilka dni przed premierą kinową filmu, do którego nawiązują, zaś główną formą ich promocji jest marketing szeptany.
The Asylum produkuje również filmy, w których silnie zaakcentowane są motywy religijne. Powstały w 2007 roku film katastroficzny "Apokalipsa" stworzony został w stylu "Dnia zagłady", jednakże – według słów Latta – część widzów oczekiwała filmu religijnego, w wyniku czego firma skonsultowała się z księżmi i rabinami, aby odpowiednio opracować takie elementy. Od tego czasu przy The Asylum działa Faith Films, współpracujące z wytwórnią przy filmach, w których pojawia się tematyka religijna.
Produkowane przez studio filmy bywają bardziej wulgarne od swoich wysokobudżetowych „krewniaków”, ponieważ The Asylum nie zabiega u MPAA o przyznanie im kategorii PG-13 (duże studia starają się uzyskać niższe ograniczenie wiekowe, co przekłada się na większą liczbę widzów i większe przychody). Rolf Potts, dziennikarz „The New York Times”, opisuje "Transmorphers" jako film „bez znanych aktorów, z beznadziejnym montażem dźwięku, tandetnymi efektami specjalnymi i wciśniętymi w fabułę lesbijkami”.
W niektórych filmach The Asylum pojawiają się znane osoby, jak np. w filmie "Wyścig śmierci" z 2008 roku, gdzie główne role zagrali wrestler Scott Levy oraz hiphopowy duet Insane Clown Posse.
W Polsce filmy studia początkowo dystrybuowane były przez IDG Poland w różnych seriach magazynu „Kino Domowe”, obecnie dostępne są w niektórych serwisach VOD (m.in. ipla) oraz emitowane przez TV Puls.

</doc>
<doc id="1661061" url="https://pl.wikipedia.org/wiki?curid=1661061" title="Kościół św. Marcina w Radziechowach">
Kościół św. Marcina w Radziechowach

Kościół św. Marcina w Radziechowach – budowla sakralna, której historia sięga przełomu XIV i XV wieku. Po założeniu parafii radziechowskiej w 1390 roku wzniesiono w Radziechowach kościół. Na początku był drewniany, po jego pożarze wybudowano świątynię murowaną.
Kościół był wielokrotnie rozbudowywany. Najstarszą jego częścią, pochodzącą z przełomu XIV i XV wieku, jest prezbiterium. W miejscu drewnianej, pochodzącej z 1589 roku dzwonnicy, wzniesiono w 1800 r. nową, murowaną wieżę kościelną.
W 1722 roku dobudowano kaplicę św. Izydora. Jak notował pod rokiem 1722 w swym "Dziejopisie Żywieckim" żywiecki wójt, Andrzej Komoniecki, ..."tego roku w Radzichowach przy kościele farnym świętego Marcina kaplicę świętego Izydora Rolnika wymurowano, którą kopułką nakryto, ale jeszcze nie zasklepiono. W której we święty Marcin najpierwsza ekspozycja była Venerabilis Sancti Sacramenti na brackiej mszy świętej, jako przy solennym odpuście. A tę kaplicę dla Bractwa jego wystawiono. Co się stało za staraniem i kosztem Jego Mości księdza Grzegorza Pikulskiego, plebana radzichowskiego i fundatora tego Bractwa i kaplice tejże".
We wnętrzu kościoła znajdują się m.in. późnobarokowy ołtarz z rzeźbą św. Marcina i ambona z wizerunkami ewangelistów. Z dawnych zabytków sztuki kościelnej zachowały się rzeźby: Matki Boskiej z Dzieciątkiem (II poł. XIV w.) i Matki Boskiej (koniec XVI w.). Obie te gotyckie figury można zobaczyć w Muzeum Diecezjalnym w Krakowie.
Przyroda.
W strefie poddaszy kościoła od szeregu lat istnieje kolonia rozrodcza rzadkiego i zagrożonego gatunku nietoperzy, podkowca małego (Rhinolophus hipposideros). Na podstawie kontroli tej kolonii, prowadzonych w miesiącu czerwcu w latach 1992-2000 stwierdzono przebywanie w niej od 25 do 73 osobników tego gatunku. W celu trwałej ochrony populacji podkowca małego w kościele wyznaczony został specjalny obszar ochrony siedlisk, będący częścią europejskiej sieci ekologicznej Natura 2000. Na podstawie decyzji Komisji 9 kwietnia 2008 r. wyznaczony został obszar mający znaczenie dla Wspólnoty "Kościół w Radziechowach". Obszarowi temu nadany został kod: PLH240007. 29 sierpnia 2018, na podstawie rozporządzenia Ministra Środowiska , wyznaczony został specjalny obszar ochrony siedlisk o tej samej nazwie i kodzie. Powierzchnia obszaru objętego ochroną wynosi 0,06 ha. 

</doc>
<doc id="1661064" url="https://pl.wikipedia.org/wiki?curid=1661064" title="Ajdin Maksumić">
Ajdin Maksumić

Ajdin Maksumić (ur. 24 lipca 1985 w Konjicu) – bośniacki piłkarz grający na pozycji pomocnika. Od 2017 roku zawodnik niemieckiego FV Bad Vilbel.

</doc>
<doc id="1661067" url="https://pl.wikipedia.org/wiki?curid=1661067" title="Reprezentacja Orkadów w piłce nożnej mężczyzn mężczyzn">
Reprezentacja Orkadów w piłce nożnej mężczyzn mężczyzn

Piłkarska reprezentacja Orkadów w piłce nożnej – zespół, reprezentujący Orkady, jednak nienależący do FIFA, ani UEFA.

</doc>
<doc id="1661069" url="https://pl.wikipedia.org/wiki?curid=1661069" title="Wenus z Ille (film)">
Wenus z Ille (film)

Wenus z Ille – polski film fabularny z 1967 roku, w reżyserii Janusza Majewskiego. Pierwowzorem scenariusza do filmu jest opowiadanie autorstwa Prospera Meriméego pt. "Wenus z Ille".
Opis fabuły.
Na terenie gospody znajdującej się niedaleko granicy francusko - hiszpańskiej znajduje się antyczny posąg Wenus z Ille. Posąg ten według legendy przynosi nieszczęście każdemu, kto się z nim zetknie. Karczmarz nie wierzy jednak w tę opowieść. Nazajutrz ma odbyć się ślub jego jedynego syna, Alphonse'a. Do gospody przybywa tymczasem sławny archeolog. Właściciel oberży z dumą prezentuje mu swą rzeźbę. Nazajutrz okazuje się jednak, że i w tym przypadku spotkanie z posągiem kończy się tragicznie.

</doc>
<doc id="1661071" url="https://pl.wikipedia.org/wiki?curid=1661071" title="Mount &amp; Blade">
Mount &amp; Blade

Mount &amp; Blade – gra komputerowa z gatunku cRPG z elementami gry strategicznej, stworzona przez turecką firmę TaleWorlds i wydana przez szwedzką firmę Paradox Interactive 16 września 2008.
Opis gry.
Główny bohater gry "Mount &amp; Blade" przybywa do Calradii – fikcyjnej krainy inspirowanej średniowiecznym światem. Na początku gracz odpowiada na serię pytań dotyczących przeszłości bohatera, a następnie przechodzi do typowego ekranu przydzielania statystyk i atrybutów. Początkowo bohater podróżuje samotnie, ale z czasem może zatrudnić najemników, bohaterów NPC czy wyszkolić wieśniaków, zwiększając siłę oddziału.
"Mount&amp;Blade" łączy w sobie elementy gier wielu gatunków. Rozgrywka toczy się w dwóch trybach:
Gra oferuje całkowitą swobodę działań, możemy walczyć na własną rękę lub przyłączyć się do jednej z pięciu (w dodatku Warband – sześciu) frakcji, zostać wasalem jego władcy i dostać pierwsze lenno. Przy kampaniach wojennych można dostać własny zamek, a nawet miasto, wymagane są jednak do tego zasługi dla kraju oraz odpowiednio silna armia. Można też spróbować pomóc jednemu z kandydatów na tron, poprowadzić rebelię i stworzyć całkiem nowe państwo.
Grę charakteryzuje prosta możliwość tworzenia modyfikacji, pozwalających układanie scenariuszy, dodawanie nowych jednostek, czy też broni.
Rozszerzenia i kontynuacja.
Do "Mount &amp; Blade" wydano dwa samodzielne rozszerzenia:
W 2020 roku wydano we wczesnym dostępie kolejną część zatytułowaną ".

</doc>
<doc id="1661072" url="https://pl.wikipedia.org/wiki?curid=1661072" title="Giuseppe Dordoni">
Giuseppe Dordoni

Giuseppe „Pino” Dordoni (ur. 28 czerwca 1926 w Piacenzy, zm. 24 października 1998 tamże) – włoski lekkoatleta chodziarz, mistrz olimpijski i mistrz Europy.
Początkowo startował w chodzie na 10 kilometrów. Na igrzyskach olimpijskich w 1948 w Londynie zajął 9. miejsce w tej konkurencji.
Później startował na dłuższych dystansach. Na mistrzostwach Europy w 1950 w Brukseli zwyciężył w chodzie na 50 kilometrów. Powtórzył to osiągnięcie na igrzyskach olimpijskich w 1952 w Helsinkach w tej samej konkurencji.
W następnych latach nie odnosił już takich sukcesów. Nie ukończył chodu na 50 kilometrów na mistrzostwach Europy w 1954 w Bernie. Na igrzyskach olimpijskich w 1956 w Melbourne zajął 9. miejsce w chodzie na 20 kilometrów. Na mistrzostwach Europy w 1958 w Sztokholmie był 6. w chodzie na 20 kilometrów i nie ukończył chodu na 50 kilometrów. Wreszcie na swych czwartych igrzyskach olimpijskich w 1960 w Rzymie zajął 7. miejsce w chodzie na 50 km.
Dwukrotnie zwyciężył w igrzyskach śródziemnomorskich w chodzie na 10 000 metrów: w Aleksandrii w 1951 oraz w Barcelonie w 1955.
26 razy był mistrzem Włoch:
Swój najlepszy wynik w chodzie na 50 kilometrów osiągnął na zakończenie kariery 16 października 1960 w Ponte San Pietro: 4:24:19.
Po zakończeniu wyczynowego uprawiania lekkoatletyki został trenerem chodu sportowego. Jego podopiecznymi byli m.in. Abdon Pamich i Maurizio Damilano.

</doc>
<doc id="1661075" url="https://pl.wikipedia.org/wiki?curid=1661075" title="Likavka (potok)">
Likavka (potok)

Likavka (także Likavčanka) – potok w Centralnych Karpatach Zachodnich na Słowacji, prawobrzeżny dopływ Wagu wyznaczający granicę między Górami Choczańskimi na wschodzie a grupą Szypu w Wielkiej Fatrze (tzw. Szypską Fatrą) na zachodzie. Długość ok. 9,5 km. Jego bieg w całości przebiega na terenie powiatu Rużomberk, w północno-zachodniej części Liptowa.
Źródła Likawki znajdują się na wysokości 800–820 m, na południowo-wschodnich stokach szczytu Hlavačka (902 m), zaliczanego już do Szypskiej Fatry (tj. do Wielkiej Fatry). Potok spływa początkowo w kierunku północno-wschodnim, by u południowych podnóży przełęczy Brestová wokół szczytu Žiar zatoczyć łuk w prawo. Przepływa poniżej wsi Valaská Dubová, po czym skręca nieznacznie ku wschodowi. Ten odcinek doliny jest wąski, głęboko wcięty w marglistych wapieniach i łupkach okresu kredy, zaliczanych do płaszczowiny kriżniańskiej. W tej części biegu otrzymuje swój główny lewobrzeżny dopływ – potok "Biely breh" spod Zadniego Chocza i przełęczy Spuštiak. W dolnym biegu wpływa na teren Kotliny Liptowskiej i we wsi Likavka, u zachodnich podnóży Mnícha, na wysokości ok. 470 m, wpada do Wagu.
Doliną Likawki (słow. "Likavská dolina") biegnie z Rużomberku na przełęcz Brestová i dalej do Dolnego Kubina ważna droga krajowa nr 59, łącząca Liptów z dolną Orawą.

</doc>
<doc id="1661078" url="https://pl.wikipedia.org/wiki?curid=1661078" title="Gwen Mahlangu-Nkabinde">
Gwen Mahlangu-Nkabinde



</doc>
<doc id="1661081" url="https://pl.wikipedia.org/wiki?curid=1661081" title="Web browser">
Web browser



</doc>
<doc id="1661090" url="https://pl.wikipedia.org/wiki?curid=1661090" title="Mount &amp; blade">
Mount &amp; blade



</doc>
<doc id="1661091" url="https://pl.wikipedia.org/wiki?curid=1661091" title="Casuarius">
Casuarius



</doc>
<doc id="1661092" url="https://pl.wikipedia.org/wiki?curid=1661092" title="Piz Timun">
Piz Timun

Piz Timun lub Pizzo d' Emet to szczyt w pasmie Oberhalbsteiner Alpen, w Alpach Retyckich. Leży na granicy między Szwajcarią (Gryzonia), a Włochami (Lombardia. Szczyt ten należy do grzbietu, w którym wyróżnić można szczyty: Monte Mater (3023 m), Pizzo Sterla (2948 m), Pizzo d'Emet (3201 m), Guglie d'Altare (3178 m) i Pizzo della Palù (3172 m) oraz kilka mniejszych szczytów. Grzbiet ten ciągnie się przez blisko 9 km, od Passo Groppera do Val Ferrera.

</doc>
<doc id="1661093" url="https://pl.wikipedia.org/wiki?curid=1661093" title="Insulinoodporność">
Insulinoodporność



</doc>
<doc id="1661094" url="https://pl.wikipedia.org/wiki?curid=1661094" title="Hibakusha">
Hibakusha

 (IPA: [çiβa̠kɯ̥ᵝɕʲa̠]) – słowo w języku japońskim oznaczające „osobę będącą ofiarą eksplozji”. W szczególności jednak odnosi się do ofiar ataku atomowego na Hiroszimę lub Nagasaki.
Według stanu na 31 marca 2008, 243 692 żyjące osoby mają poświadczony przez rząd status "hibakusha"; ich średnia wieku to 75,14 lat. Większość z nich żyje w Japonii, część także w Korei i w innych miejscach.
Japońska organizacja "Nihon Hidankyō", założona w 1956 roku, zrzesza żyjących "hibakusha" i ma na celu zabieganie w japońskim rządzie o większe wsparcie dla ofiar oraz wywieranie nacisku na światowe rządy, by te zlikwidowały arsenał atomowy.
Regulacje prawne.
Odpowiednia ustawa definiuje hibakusha jako osoby spełniające dowolny z wymienionych warunków:
"Hibakusha" są uprawnieni do wsparcia rządowego i otrzymują comiesięczny zasiłek. Około 1% wszystkich "hibakusha" uprawnionych jest do specjalnego dodatku medycznego w związku z chorobami będącymi następstwem napromieniowania.
W każdą rocznicę zrzucenia bomb imiona zmarłych w poprzedzającym roku ofiar dopisywane są na znajdujących się w Hiroszimie i Nagasaki cenotafach. W sierpniu 2008 liczba ofiar w Hiroszimie wynosiła 258 310, a w Nagasaki 145 984.
Podwójny "hibakusha".
Prawie wszyscy "hibakusha" zostali pokrzywdzeni w wyniku wybuchu tylko jednej z bomb. Jedyną osobą, która oficjalnie otrzymała podwójny status "hibakusha" był zmarły 4 stycznia 2010 roku Tsutomu Yamaguchi. Znajdując się w Hiroszimie podczas wybuchu bomby Little Boy, doznał on m.in. poparzeń i uszkodzenia słuchu. Następnie wrócił do rodzinnego Nagasaki, gdzie przeżył wybuch drugiej bomby (Fat Man). Przyczyną śmierci 94-letniego Japończyka był nowotwór żołądka.

</doc>
<doc id="1661096" url="https://pl.wikipedia.org/wiki?curid=1661096" title="Li Jiang">
Li Jiang



</doc>
<doc id="1661097" url="https://pl.wikipedia.org/wiki?curid=1661097" title="Bateria Artylerii KOP „Kleck”">
Bateria Artylerii KOP „Kleck”

Bateria Artylerii KOP „Kleck” (ba KOP „Kleck”) – pododdział artylerii Korpusu Ochrony Pogranicza.
Historia baterii.
Bateria sformowana została we wrześniu 1937 roku, w Klecku, w pow. nieświeskim (woj. nowogródzkie), na podstawie rozkazu L.dz. 3591/tjn. Og. Org./37 dowódcy KOP z 26 sierpnia 1937 roku. Pododdział w składzie dwóch działonów podporządkowany został dowódcy Pułku KOP „Snów”. Pod względem wyszkolenia podlegał dowódcy 9 Grupy Artylerii. Rok później na podstawie rozkazu L.dz. 3602/tjn. Og. Org./38 dowódcy KOP z 31 sierpnia 1938 roku dokonano zmian w organizacji jednostek artylerii KOP. Między innymi nowy etat otrzymała Bateria Artylerii „Kleck”.
Według organizacji pokojowej w baterii pełniło służbę 3 oficerów, 11 podoficerów zawodowych i nadterminowych, 59 szeregowców oraz 54 konie.
W kwietniu 1939 roku bateria wraz z Batalionem KOP „Słobódka” została zmobilizowana, przegrupowana do rejonu Augustowa i podporządkowana dowódcy SGO „Narew”.
Na początku kampanii wrześniowej bateria razem z 3 Pułkiem Piechoty KOP i Batalionem KOP „Sejny” wchodziła w skład Suwalskiej BK. Bezpośredniego udziału w działaniach wojennych nie brała. 9 września Zgrupowanie „Augustów” (3 pp KOP, bKOP „Sejny” i ba KOP „Kleck”) podporządkowane zostało dowódcy OK III. W nocy z 13 na 14 września bateria odjechała ze stacji Augustów do Małopolski Wschodniej. 17 września, wobec przecięcia szlaków prowadzących do Lwowa, bateria wyładowana została na linii kolejowej Sarny (pow. sarneński) - Kostopol (pow. kostopolski) w województwie wołyńskim. Po wyładowaniu weszła w skład dywizjonu artylerii improwizowanego w Ośrodku Zapasowym Artylerii Lekkiej Nr 3 w Prużanie. Dywizjonem dowodził mjr art. st. sp. Stefan Czernik. Następnie dywizjon podporządkowany został bezpośrednio dowódcy Grupy KOP gen. Orlik-Rückemanna. W składzie tej grupy bateria wzięła udział w bitwie pod Szackiem i Wytycznem.

</doc>
<doc id="1661098" url="https://pl.wikipedia.org/wiki?curid=1661098" title="Hoplopleura neumanni">
Hoplopleura neumanni

Hoplopleura neumanni – gatunek wszy z rodziny Hoplopleuridae, pasożytujący głównie na "Tatera nigricauda". Spotykany również na innych myszowatych: "Tatera robusta", "Tatera leucogaster". Powoduje wszawicę.
Samica wielkości 1.8 mm. Wszy te mają ciało silnie spłaszczone grzbietowo-brzusznie. Samica składa jaja zwane gnidami, które są mocowane specjalnym "cementem" u nasady włosa. Rozwój osobniczy trwa po wykluciu się z jaja około 14 dni. Pasożytuje na skórze. Występuje na terenie Afryki.

</doc>
<doc id="1661100" url="https://pl.wikipedia.org/wiki?curid=1661100" title="Wybory prezydenckie na Cyprze w 2008 roku">
Wybory prezydenckie na Cyprze w 2008 roku

Wybory prezydenckie na Cyprze odbyły się w dwóch turach 17 i 24 lutego 2008 roku. Zwyciężył w nich Dimitris Christofias.
Uprawnionych do głosowania było 516 441 obywateli Cypru. W pierwszej turze frekwencja wyniosła 89,62%, a w drugiej turze głosowania 90,84%.

</doc>
<doc id="1661102" url="https://pl.wikipedia.org/wiki?curid=1661102" title="Softimage">
Softimage



</doc>
<doc id="1661103" url="https://pl.wikipedia.org/wiki?curid=1661103" title="Lightwave 3D">
Lightwave 3D



</doc>
<doc id="1661105" url="https://pl.wikipedia.org/wiki?curid=1661105" title="Gan Yoshiya">
Gan Yoshiya



</doc>
<doc id="1661107" url="https://pl.wikipedia.org/wiki?curid=1661107" title="Hajime no ippo">
Hajime no ippo



</doc>
<doc id="1661108" url="https://pl.wikipedia.org/wiki?curid=1661108" title="Drugi gabinet Alfreda Deakina">
Drugi gabinet Alfreda Deakina

Drugi gabinet Alfreda Deakina – piąty w historii gabinet federalny Australii, urzędujący od 5 lipca 1905 do 12 grudnia 1906. Powstał po przegłosowaniu przez Izbę Reprezentantów wotum nieufności dla gabinetu George’a Reida. Przez cały okres swego istnienia był gabinetem mniejszościowym, tworzonym przez Partię Protekcjonistyczną i nieformalnie wspieranym w parlamencie przez Australijską Partię Pracy (ALP). 12 października 1906 premier przeprowadził poważną rekonstrukcję swojego gabinetu.
Gabinet zakończył swoją działalność w dniu wyborów parlamentarnych. Protekcjoniści zajęli w nich dopiero trzecie miejsce (wybory wygrała Partia Antysocjalistyczna), ale dzięki poparciu lewicy Deakin zachował fotel premiera, co dało początek jego trzeciemu gabinetowi.

</doc>
<doc id="1661109" url="https://pl.wikipedia.org/wiki?curid=1661109" title="Pistolet maszynowy Tikkakoski M/44">
Pistolet maszynowy Tikkakoski M/44

Tikkakoski M/44 – fiński pistolet maszynowy z okresu II wojny światowej. Bezlicencyjna kopia sowieckiego PPS.
W 1943 w ręce fińskich żołnierzy wpadły pierwsze egzemplarze nowego sowieckiego pistoletu maszynowego – PPS-42. Nowa konstrukcja wzbudziła duże zainteresowanie fińskich wojskowych. W tym czasie przepisowym pistoletem armii fińskiej był Suomi. Była to broń udana, ale o zbyt dużej masie i produkowana czaso- i materiałochłonnymi metodami. Tymczasem PPS-42 nie dość, że lżejszy od Suomi był produkowany nowocześniejszymi metodami. Dlatego po testach postanowiono przystosować PPS do potrzeb armii fińskiej i uruchomić jego produkcję seryjną. Główną modyfikacją było przystosowanie broni do zasilania nabojem 9 mm Parabellum ze standardowych magazynków pm Suomi. W związku z tym broń wyposażono w lufę kalibru 9 mm, a zamek zmodyfikowano aby mógł dosyłać naboje z magazynków z jednopozycyjnym wyprowadzeniem (magazynek PPS miał dwupozycyjne wyprowadzenia). Zmianom uległa także mieszcząca gniazdo magazynka komora spustowa w której pojawiło się wycięcie umożliwiające przyłączanie czterorzędowych magazynków pudełkowych i magazynków bębnowych.
Po testach nowa broń została przyjęta do uzbrojenia. Z uwagi na obciążenie zamówieniami zakładów Sako i VKT produkcję broni miała podjąć prywatna firma Tikkakoski Oy należąca do Williego Daugsa. Początkowo planowano produkcję 50 000 egzemplarzy pistoletu maszynowego M/44, ale ostatecznie do końca 1945 powstało ich tylko 10 000. Później z wyprodukowanych w czasie wojny podzespołów złożono jeszcze kilkaset pistoletów maszynowych tego typu. Pomimo wyprodukowania kilku tysięcy egzemplarzy M/44 broń tego typu nie zdążyła trafić w ręce żołnierzy przed wycofaniem się Finlandii z wojny. Po wojnie produkcji nie kontynuowano z uwagi na posiadanie w arsenale 40 000 egzemplarzy pistoletu maszynowego Suomi i braku potrzeby produkcji nowych pistoletów maszynowych. W latach 50., kiedy postanowiono wycofać z uzbrojenia większość pm Suomi tańszym rozwiązaniem niż wznowienie produkcji M/44 okazała się wymiana barterowa w ramach której armia fińska przekazała firmie Interarmco 74 381 karabinów Carcano M/38, 217 karabinów maszynowych M/21 i 2 117 karabinów maszynowych M/15 i otrzymała w zamian 76 115 pistoletów maszynowych Sten w wersjach Mk II i Mk III plus 379 500 magazynków. W latach 70. M/44 został wycofany z uzbrojenia oddziałów liniowych i trafił do magazynów mobilizacyjnych, a w latach 90. XX wieku został ostatecznie wycofany z uzbrojenia.
Konstrukcja.
Pistolet maszynowy Tikkakoski M/44 działał na zasadzie wykorzystania energii odrzutu zamka swobodnego (strzelanie z zamka otwartego). Zasilany był z dwurzędowego magazynka pudełkowego z jednorzędowym wyprowadzeniem o pojemności 20, 36 lub 50 nabojów, albo czterorzędowego magazynka pudełkowego o pojemności 40 naboi lub magazynka bębnowego o pojemności 71 naboi. Mechanizm uderzeniowy igliczny ze stałą iglicą osadzoną w zamku. Mechanizm spustowy tylko na ogień ciągły. Wyrzutnikiem łusek był przedni koniec żerdzi sprężyny powrotnej. Bezpiecznik od przypadkowych wystrzałów po przesunięciu unieruchamia zaczep zamka i zamek w obu położeniach: przednim i tylnym. Lufa otoczona była osłoną, której przednia część pełniła funkcję hamulca wylotowego i osłabiacza podrzutu. Kolba metalowa, składana pod spód broni.

</doc>
<doc id="1661110" url="https://pl.wikipedia.org/wiki?curid=1661110" title="Maurice Faure">
Maurice Faure

Maurice Faure (ur. 2 stycznia 1922 w Azerat, zm. 6 marca 2014 w Cahors) – francuski polityk, prawnik i samorządowiec, wieloletni parlamentarzysta, minister w okresie IV i V Republiki, członek Rady Konstytucyjnej, sygnatariusz traktatów rzymskich.
Życiorys.
W okresie II wojny światowej dołączył do francuskiego ruchu oporu oraz do wojsk francuskich podporządkowanych Wolnej Francji, brał udział w działaniach zbrojnych. Z wykształcenia nauczyciel historii i geografii, uzyskał doktorat z prawa, studiował na uniwersytetach w Bordeaux i Tuluzie. Był nauczycielem w szkole średniej oraz wykładowcą w IEP Toulouse, od 1947 pracował w administracji rządowej, wchodząc w skład gabinetów członków rządu.
Jako polityk był związany z francuskim nurtem radykalnym, do młodzieżówki tego środowiska wstąpił w 1938. Należał do zjednoczonej Parti radical. Od 1953 do 1955 pełnił funkcję sekretarza generalnego tego ugrupowania, a w latach 1961–1965 i 1969–1971 zajmował stanowisko jego przewodniczącego. Po rozłamie z początku lat 70. dołączył do jej lewicowej frakcji (MGRS). W latach 1961–1968 był przewodniczącym Ruchu Europejskiego.
W ramach administracji lokalnej był merem miejscowości Prayssac (1953–1965) i Cahors (1965–1990). Od 1957 był radnym departamentu Lot, w latach 1970–1994 przewodniczył radzie generalnej. W połowie lat 70. pełnił też funkcję wiceprzewodniczącego rady regionu Midi-Pireneje.
Mandat deputowanego do Zgromadzenia Narodowego wykonywał już w okresie IV Republiki, był wybierany do tej izby w 1951 i 1956. W 1958, 1962, 1967, 1968, 1973, 1978 i 1981 uzyskiwał miejsce w Zgromadzeniu Narodowym V Republiki I, II, III, IV, V, VI i VII kadencji. W latach 1983–1988 wchodził w skład francuskiego Senatu. W latach 50., 60. i 70. wielokrotnie był przedstawicielem francuskiego parlamentu w Parlamencie Europejskim. Po wprowadzeniu wyborów powszechnych od 1979 do 1981 sprawował mandat eurodeputowanego I kadencji, zasiadał we frakcji socjalistycznej oraz w Komisji ds. Kwestii Politycznych.
Zajmował także różne stanowiska rządowe. Między lutym 1956 a majem 1958 wykonywał obowiązki sekretarza stanu w resorcie spraw zagranicznych w rządach, którymi kierowali Guy Mollet, Maurice Bourgès-Maunoury i Félix Gaillard, odpowiadając za integrację europejską. 25 marca 1957 w imieniu Francji wraz z Christianem Pineau podpisał traktaty rzymskie. W maju 1958 przez kilka dni sprawował urząd ministra spraw wewnętrznych w rządzie Pierre’a Pflimlina, po czym do czerwca tegoż roku był ministrem do spraw instytucji europejskich w tym samym gabinecie. Od maja do czerwca 1981 był ministrem sprawiedliwości u Pierre’a Mauroy. Od maja 1988 do lutego 1989 w dwóch gabinetach Michela Rocarda zajmował stanowisko ministra stanu oraz ministra zaopatrzenia i mieszkalnictwa.
W 1989 prezydent François Mitterrand powołał go w skład Rady Konstytucyjnej, której członkiem był przez dziewięcioletnią kadencję do 1998.
Odznaczenia.
Odznaczony Legią Honorową III klasy (2013).

</doc>
<doc id="1661111" url="https://pl.wikipedia.org/wiki?curid=1661111" title="Stratyn">
Stratyn

Stratyn (ukr. Стратин) – wieś na Ukrainie w obwodzie iwanofrankiwskim (rejon rohatyński). Liczy 561 mieszkańców.
Historia.
Założony w roku 1464.
Właścicielem Stratyna m.in. był Gedeon Bałaban, który założył tutaj szkołę i drukarnię.
Kolejnym właścicielem Stratyna był hrabia Ignacy Adam Krasicki z Siecina herbu Rogala (1767-1844), (w roku 1810 także był właścicielem wsi Pyszkowce i Trybuchowce, obecnie w rejonie buczackim), numizmatyk, który zamieszkiwał w Stratyniu.
Na początku XX wieku właścicielem ziemskim majątku Stratyn był hr. Michał Krasicki.
W II Rzeczypospolitej Stratyn (oficjalnie "Stratyn Miasto") był miasteczkiem (do 1932) i siedzibą gminy Stratyn (do 1934), a następnie miejscowością w gminie Puków w powiecie rohatyńskim w województwie stanisławowskim. W 1921 roku liczył 373 mieszkańców; było to najmniejsze miasteczko woj. stanisławowskiego.

</doc>
<doc id="1661116" url="https://pl.wikipedia.org/wiki?curid=1661116" title="Krasnopole">
Krasnopole



</doc>
<doc id="1661118" url="https://pl.wikipedia.org/wiki?curid=1661118" title="Kadamba">
Kadamba

Kadamba ("Neolamarckia cadamba") – gatunek drzewa z rodziny marzanowatych. Powszechnie występuje na Subkontynencie Indyjskim, rośnie również w Azji Południowo-Wschodniej i południowej części Chin.
Nazwa.
Nazwa związana jest z dynastią Kadamba, rządzącą na terenie współczesnego stanu Karnataka od IV do VI w.. Drzewo to było uważane za święte przez członków dynastii Kadamba.
Morfologia.
Wysokie, szybkorosnące drzewo o rozłożystej koronie. Może osiągnąć 45 m wysokości. Liście owalne, błyszczące, przeciwległe, o długości do 30 cm. Kwiaty kuliste, żółte lub pomarańczowe.
Znaczenie w hinduizmie.
lub Kadambarijamman.

</doc>
<doc id="1661119" url="https://pl.wikipedia.org/wiki?curid=1661119" title="Pizzo Stella">
Pizzo Stella

Pizzo Stella to szczyt w paśmie Oberhalbsteiner Alpen, w Alpach Retyckich. Leży w północnych Włoszech w prowincji Sondrio. Jest symbolem Valle Spluga, doliny która leży u jego podnóży. Z powodu pięknej panoramy ze szczytu, pięknego wyglądu samej góry oraz łatwego wejścia na nią jest ona celem wspinaczki dla każdego, także dla początkujących. Wejście zajmuje z reguły ok. 3 h; po drodze trzeba przejść przez lodowiec Vedretta del Mortee.

</doc>
<doc id="1661120" url="https://pl.wikipedia.org/wiki?curid=1661120" title="Alpha (album Asia)">
Alpha (album Asia)

Alpha to drugi album rockowego kwartetu Asia wydany w 1983 roku. Po ogromnym sukcesie ich poprzedniego albumu "Asia", "Alpha" sprzedawała się o wiele gorzej. Utwory na ten album zostały napisane przez Geoffa Downesa i Johna Wettona. Steve Howe nie brał udziału w tworzeniu piosenek co spowodowało napięcie między członkami zespołu. Na tym albumie po raz ostatni gra Steve Howe, wracając dopiero na nagranie albumu "Phoenix" w 2008 roku.

</doc>
<doc id="1661121" url="https://pl.wikipedia.org/wiki?curid=1661121" title="Kocanki włochate">
Kocanki włochate

Kocanki włochate ("Helichrysum petiolare") – gatunek rośliny należący do rodziny astrowatych ("Asteraceae"). Pochodzi z Afryki. Jest uprawiany jako roślina ozdobna.
Zastosowanie.
Roślina ozdobna, w Polsce uprawiana głównie w doniczkach i innych pojemnikach na balkonach, altanach i w ogrodzie. Może być uprawiana także w mieszkaniu, jako roślina pokojowa. Dobrze prezentuje się w wiszących pojemnikach. Jej głównymi walorami ozdobnymi są srebrzyste, filcowate liście (u niektórych odmian żółte) i płożący pokrój. Jest to roślina wieloletnia, jednak z powodu braku mrozoodporności jest na zewnątrz domu uprawiana jako roślina jednoroczna. W mieszkaniach może być uprawiana 2–3 lata, potem staje się nieładna. Zazwyczaj uprawiana jest jako roślina okrywowa, stanowiąca tło dla innych bardziej barwnych roślin. Jest jednym z nielicznych gatunków roślin o srebrzystych liściach i doskonale komponuje się z większością gatunków innych roślin ozdobnych.

</doc>
<doc id="1661122" url="https://pl.wikipedia.org/wiki?curid=1661122" title="Helichrysum petiolare">
Helichrysum petiolare



</doc>
<doc id="1661123" url="https://pl.wikipedia.org/wiki?curid=1661123" title="Helichrysum petiolatum">
Helichrysum petiolatum



</doc>
<doc id="1661125" url="https://pl.wikipedia.org/wiki?curid=1661125" title="Rejon krasnopolski">
Rejon krasnopolski



</doc>
<doc id="1661127" url="https://pl.wikipedia.org/wiki?curid=1661127" title="Podgrodzie (Ukraina)">
Podgrodzie (Ukraina)

Podgrodzie (ukr. Підгороддя) – wieś na Ukrainie w obwodzie iwanofrankiwskim (rejon rohatyński), nad Gniłą Lipą. Liczy 525 mieszkańców.
Założone w 1560. Za II Rzeczypospolitej Podgrodzie było miasteczkiem i siedzibą gminy Podgrodzie (do 1934), a następnie miejscowością w gminie Rohatyn w powiecie rohatyńskim w województwie stanisławowskim. W 1921 roku liczyło 855 mieszkańców.
Zobacz też: Podgrodzie

</doc>
<doc id="1661131" url="https://pl.wikipedia.org/wiki?curid=1661131" title="Rheidae">
Rheidae



</doc>
<doc id="1661132" url="https://pl.wikipedia.org/wiki?curid=1661132" title="Rhea">
Rhea



</doc>
<doc id="1661135" url="https://pl.wikipedia.org/wiki?curid=1661135" title="Inawashiro (jezioro)">
Inawashiro (jezioro)

 – jezioro wulkaniczne w Japonii, czwarte pod względem powierzchni w kraju, położone w środkowej części prefektury Fukushima.

</doc>
<doc id="1661139" url="https://pl.wikipedia.org/wiki?curid=1661139" title="Fontana del Tritone w Rzymie">
Fontana del Tritone w Rzymie

Fontana del Tritone – barokowa fontanna z rzeźbą Trytona, dłuta Berniniego, zlokalizowana na Piazza Barberini w Rzymie.
Rzeźba została wkomponowana w plac w czasie przebudowy zleconej przez papieża Urbana VIII w latach 40. XVII wieku. Fontanna została wykonana z trawertynu w latach 1642–3.
Rzeźba przedstawia greckie bóstwo morskie, Trytona, syna boga mórz Posejdona. W podstawie fontanny znajdują się podobizny delfinów, których podniesione ogony utrzymują muszlę, na której umieszczona jest postać samego Trytona. Z trzymanego przez niego rogu wypływa strumień wody, pochodzącej z akweduktu Acqua Felice. Fontannę zdobią elementy herbów papieskich – tiara, klucze św. Piotra oraz herb Barberinich, których pałac znajdował się w pobliżu.
Fontanna była ostatnim dziełem stworzonym pod patronatem papieża, który umarł w 1644 roku.

</doc>
<doc id="1661146" url="https://pl.wikipedia.org/wiki?curid=1661146" title="Delikt konstytucyjny">
Delikt konstytucyjny



</doc>
<doc id="1661147" url="https://pl.wikipedia.org/wiki?curid=1661147" title="Titanic (film 2001)">
Titanic (film 2001)

Titanic (, ) – włoski film animowany z 2001 roku w reżyserii Camillo Teti, premiera w Polsce odbyła się 16 marca 2001 roku. W Polsce funkcjonują różne tytuły filmu, m.in. "Titanic – legenda trwa", bądź "Titanic – koniec legendy". Film został negatywnie odebrany zarówno przez krytyków jak i przez widzów.
Fabuła.
Opowieść o losach transatlantyckiego parowca pasażerskiego, który wiosną 1912 roku wyruszył w swoją pierwszą i zarazem ostatnią podróż do Ameryki. Na pokładzie statku znajdują się m.in.: chciwa i przebiegła wdowa z dwiema córkami, międzynarodowa oszustka, młody potomek szlacheckiej rodziny oraz przedstawiciel bogatego rodu. Towarzyszą im psy, koty i myszy. Cała historia nie kończy się jednak tak tragicznie, jak w rzeczywistości.
Wersja polska.
Opracowanie: Paanfilm Studio&lt;br&gt;
Reżyseria: Jowita Gondek&lt;br&gt;
Dialogi: Bożena Intrator&lt;br&gt;
Producent: Dariusz Zawiślak&lt;br&gt;
Wystąpili:
Wykonanie piosenek:

</doc>
<doc id="1661148" url="https://pl.wikipedia.org/wiki?curid=1661148" title="Orobates pabsti">
Orobates pabsti



</doc>
<doc id="1661150" url="https://pl.wikipedia.org/wiki?curid=1661150" title="Piz Duan">
Piz Duan

Piz Duan – szczyt w paśmie Oberhalbsteiner Alpen, w Alpach Retyckich. Leży we wschodniej Szwajcarii, w kantonie Gryzonia.
Piz Duan rozgranicza dwie doliny Duana (Val da la Duana) i Maroz (Val Maroz). Na północ od szczytu znajduje się mały lodowiec, który jednak szybko topnieje. Niżej w tym kierunku znajduje się jezioro „Lägh da la Duana” na wysokości 2466 m. W pobliżu leżą wioski Casaccia (1458 m) i Soglio (1090 m).

</doc>
<doc id="1661151" url="https://pl.wikipedia.org/wiki?curid=1661151" title="Reprezentacja Rodosu w piłce nożnej mężczyzn">
Reprezentacja Rodosu w piłce nożnej mężczyzn

Piłkarska reprezentacja Rodosu w piłce nożnej – zespół, reprezentujący wyspę Rodos (Grecja), jednak nie należący do FIFA, ani UEFA.

</doc>
<doc id="1661152" url="https://pl.wikipedia.org/wiki?curid=1661152" title="Hoplopleura biseriata">
Hoplopleura biseriata

Hoplopleura biseriata – gatunek wszy z rodziny Hoplopleuridae, pasożytujący głównie na "Malacothrix typica". Spotykany również na innych myszowatych: "Tatera brantsii", "Tatera leucogaster". Powoduje wszawicę.
Wszy te mają ciało silnie spłaszczone grzbietowo-brzusznie. Samica składa jaja zwane gnidami, które są mocowane specjalnym "cementem" u nasady włosa. Rozwój osobniczy trwa po wykluciu się z jaja około 14 dni. Pasożytuje na skórze. Występuje na terenie Afryki.

</doc>
<doc id="1661156" url="https://pl.wikipedia.org/wiki?curid=1661156" title="Grupa Wielkiego Chocza">
Grupa Wielkiego Chocza

Grupa Wielkiego Chocza (słow. "Choč") – najwyższa i największa powierzchniowo, zachodnia część Gór Choczańskich na Słowacji. Wznosi się w niej kulminacja całych Gór Choczańskich – Wielki Chocz (słow. "Veľký Choč") – 1608 m.
Położenie.
Grupa Wielkiego Chocza ciągnie się od przełęczy Brestová i doliny Likawki na zachodzie po przełęcz Vrchvarta i Dolinę Luczańską na wschodzie. Od północy ogranicza ją wschodnia część Rowu Podchoczańskiego, a od południa – krawędź Kotliny Liptowskiej. Grupa ma postać wielkiego rozrogu górskiego, w którym liczne ramiona rozchodzą się we wszystkich kierunkach od centralnie położonego Wielkiego Chocza.
Geologia – morfologia.
Dolne partie grupy zbudowane są z pochodzących z dolnej i środkowej kredy, stosunkowo miękkich, marglistych wapieni, margli i marglistych łupków, zaliczanych do płaszczowiny kriżniańskiej. Skały te widoczne są w głębokich dolinach, rozdzielających poszczególne grzbiety grupy. Partie szczytowe tworzą natomiast wielkie czapy ciemnoszarych lub czarnych, żyłkowanych wapieni i szarych dolomitów triasowych (tzw. „choczańskich”), zaliczanych już do płaszczowiny choczańskiej.
W utworach choczańskich wytworzył się szereg interesujących form skalnych w postaci urwistych ścian, progów skalnych, grzebieni skalnych i samotnych turni, z których najbardziej okazałe zobaczymy nie tylko w partiach szczytowych Wielkiego i Małego Chocza, ale również w niższych położeniach, zwłaszcza w zachodniej części grupy: "Bralo" (817 m) nad Jasieniową czy "Soliská" (1106 m) i "Sokol" (1134 m) nad miejscowością Valaská Dubová. Znajdziemy tu również szereg form krasowych, m.in. lapiazy, leje krasowe i źródła krasowe.
Pomimo obecności rozległego kompleksu podatnych na krasowienie wapieni i dolomitów dotychczas nie stwierdzono w masywie żadnych większych jaskiń krasowych. Spośród kilku niewielkich jaskiń warto wspomnieć długą na 21 m Jaskinię v Jazvinách u północnych podnóży góry, pod Drapačem. Skalna ściana grubości ok. 8 m oddziela ją od sąsiedniej jaskini ("Jaskyňa pri Žleboch"), której bogata kiedyś szata naciekowa została z czasem zupełnie zniszczona. Również po orawskiej stronie, nad Jasenovą, w pobliżu wspomnianej turni Bralo, znajduje się krótka jaskinia Kostrmanka. Po stronie południowej, liptowskiej, w masywie Sokola, jest znana Jaskyňa Chladných Očí.
Przyroda ożywiona.
Zdecydowana większość powierzchni grupy Wielkiego Chocza jest porośnięta lasami. Aż 67% udziału w drzewostanach ma świerk pospolity, 11% sosna pospolita (głównie w miejscach skalistych, eksponowanych), ok. 9% buk pospolity (rosnący głównie na stokach po stronie południowej, liptowskiej), ok. 6% jodła pospolita. Towarzyszą im, w zależności od siedliska, modrzew europejski, jarząb pospolity, jawor, jesion wyniosły. W szczytowych partiach Wielkiego i Małego Chocza dominującym zespołem roślinnym są rozległe zarośla kosodrzewiny. Rozległe polany zarówno w wyższych ("Stredná poľana", "Zadná poľana") jak i w niższych położeniach powstały na skutek działalności człowieka, jako tereny wypasowe, głównie w XVII i XVIII w. W większości wapienno-dolomitowe podłoże, duża rozpiętość wysokościowa oraz znaczne zróżnicowanie biotopów sprzyjają bogactwu występujących tu roślin zielnych, w tym wielu gatunków rzadkich lub zagrożonych oraz kilku endemitów. Samych storczykowatych występuje tu 36 taksonów, w tym m.in. krytycznie zagrożona kukułka lapońska ("Dactylorhiza lapponica" (Laest. ex Hartm.)Soó).

</doc>
<doc id="1661168" url="https://pl.wikipedia.org/wiki?curid=1661168" title="Przemysław Piekarski">
Przemysław Piekarski

Przemysław Józef Piekarski (ur. 15 września 1952 w Wałbrzychu, zm. 24 września 2019 w Krakowie) – polski filolog, orientalista, judaista i tłumacz.
Syn Juliana i Ludwiki. Był doktorem nauk filologicznych. Specjalizował się w indologii, cywilizacji Indii (religii, sztuce, ikonografii i teatrze), języku i literaturze hindi (od okresu bhakti do indyjskiego średniowiecza), mistycyzmie indyjskim w porównaniu z sufizmem, mistycyzmem żydowskim i chrześcijańskim oraz teorii przekładu. Był starszym wykładowcą w Zakładzie Indianistyki Instytutu Filologii Orientalnej Uniwersytetu Jagiellońskiego. Prowadził także wykłady w Katedrze Porównawczych Studiów Cywilizacji UJ, dotyczące indologii i judaistyki. Tłumaczył z języka angielskiego, hindi, jidysz i francuskiego. Przez wiele lat podczas Festiwalu Kultury Żydowskiej w Krakowie prowadził warsztaty języka jidysz.
Pochowany został 26 września na nowym cmentarzu żydowskim przy ulicy Miodowej w Krakowie.
Publikacje.
Książki autorskie
Tłumaczenia

</doc>
<doc id="1661170" url="https://pl.wikipedia.org/wiki?curid=1661170" title="Lipówka (rejon rohatyński)">
Lipówka (rejon rohatyński)

Lipówka (, "Łypiwka", do 1948 Firlejów, Фірлеїв) – wieś na Ukrainie w rejonie rohatyńskim obwodu iwanofrankowskiego, nad Gniłą Lipą. Liczy 829 mieszkańców.
Historia.
Przed rokiem 1570, zanim otrzymał magdeburskie prawa miejskie, wieś nosiła nazwę Maciejów (Матіїв).
Przed 1914 właścicielem był Franciszek Biesiadecki, a w 1937 ukazała się monografia wsi pt. "Dzieje Firejowa", której autorem był ks. Stanisław Szatko.
Za czasów II Rzeczypospolitej Firlejów był miasteczkiem i siedzibą gminy Firlejów. (ustawa scaleniowa, do 1934), a następnie miejscowością w gminie Rohatyn w powiecie rohatyńskim w województwie stanisławowskim. W 1921 roku liczył 1210 mieszkańców.

</doc>
<doc id="1661171" url="https://pl.wikipedia.org/wiki?curid=1661171" title="Paryż-Roubaix 2008">
Paryż-Roubaix 2008

106. edycja kolarskiego wyścigu Paryż-Roubaix odbyła się 13 kwietnia 2008 roku. Kolarze mieli do przejechania 260 km. Start wyścigu odbył się w Compiegne pod Paryżem a meta w Roubaix.
Zwyciężył Belg Tom Boonen z grupy Quick Step. W wyścigu wystartowało 198 kolarzy, a ukończyło 113.

</doc>
<doc id="1661174" url="https://pl.wikipedia.org/wiki?curid=1661174" title="Csesznek">
Csesznek

Csesznek (niem. Zeßnegg, słow. "Česnek", chorw. "Česneg", polska wymowa: "czesnek") – wieś i gmina w północno-zachodniej części Węgier, w komitacie Veszprém, w powiecie Zirc.
Nazwa.
Pierwsza wzmianka o miejscowości o nazwie "Cezneyc" pochodzi ze źródeł, które dotrwały do naszych czasów z XIII w. Później znana jest pod nazwami "Csesztnök", "Cseszneg(h)". W urzędowym spisie miejscowości na Węgrzech z 1773 r. występuje jako "Cseszneg". Nazwa pochodzi od słowiańskiego słowa "cześnik", "čestnik", określającego dostojnika pełniącego urząd na dworze królewskim.
Położenie.
Miejscowość leży w Lesie Bakońskim, 11 km na północ od Zircu przy drodze krajowej nr 82, tuż obok Bakonyszentkirály. Frigyes Pesti w napisanym ręcznie zbiorze nazw miejscowości z 1864 r. określa miejscowość jako "Csesznek", a leżące obok ruiny zamku jako "Cseszneg". 
Zamek.
W granicach gminy znajdują się ruiny zamku. Wybudował go przypuszczalnie ok. 1263 r. Jakab, pochodzący z rodu Bána żupan trenczyński, miecznik króla Beli IV, który przypuszczalnie był założycielem rodu Cseszneky. Potomkowie żupana Jakaba na początku XIV w. sprzedali zamek rodowi Csák, a od nich w 1326 r. przejął go król Karol Robert. Zamek pozostał w rękach królewskich do 1392 r., kiedy król Zygmunt Luksemburski wymienił go z rodem Garai na banat Macsó. Ród Garai w znacznym stopniu rozbudował zamek. W 1482 r. wygasła męska linia rodu Garai. Król Maciej Korwin przekazał cseszneckie posiadłości Stefanowi Zápolyi. W 1527 r. Bálint Török z Enyingu, stronnik Ferdynanda I Habsburga, zdobył zamek i utrzymał go również wtedy, gdy przeszedł do obozu Jana Zápolyi.
W 1542 r. ponownie został zamkiem królewskim, po czym Ferdynand I Habsburg nadał go Istvánowi Csabyemu, dowódcy zamku w Egerze, po którym odziedziczyli go jego spadkobiercy, Lőrinc Wathay i Sebestyén Szelestey. W 1561 r. Wathay z sukcesem odparł tureckie oblężenie. W 1594 r. po upadku Győru załoga poddała zamek bez walki, ale już w 1598 r. udało się go odbić. Na przełomie XVI i XVII w. znowu trafił w posiadanie rodu Cseszneky. Następnie został zajęty przez oddziały Istvána Bocskaya i Gábora Bethlena. W 1635 r. kupił go baron Dániel Esterházy i od tego momentu Csesznek stał się własnością rodu Esterházych.
W czasie powstania Rakoczego kurucowie zdobyli zamek 1705 r. i do 1709 r. utrzymali go w swoich rękach. Hrabia Ferenc Esterházy przebudował go ok. 1750 r., ale nie udało mu się uzyskać efektów zaspokajających potrzeby rodziny i od końca XVIII w. używany był już tylko do celów gospodarczych i jako więzienie. Trzęsienie ziemi z 1811 r. i o dziesięć lat późniejszy pożar dopełnił dzieła zniszczenia. W 1828 r. wzmiankowany jest już tylko jako ruina.
Resztki budowli poddano pracom konserwacyjnym w latach 70. XX wieku.
W 2015 r. w ramach pierwszego etapu odbudowy na terenie dolnego zamku powstał budynek recepcji, odtworzono dolną bramę, mur oporowy przy drodze dojazdowej i wschodnią ścianę. Wybrukowano prowadzącą do góry drogę dojazdową i utworzono obok niej tereny zielone, wykonano odprowadzenie wód opadowych oraz iluminację zamku. Zamek jest obecnie miejscem atrakcyjnych programów kulturalnych i turniejów rycerskich.
Wieś.
Należąca do zamku wieś została wymieniona po raz pierwszy 1372 r. Później znana była jako "Vámhegy". W 1683 r. wojska wielkiego wezyra Kara Mustafy zniszczyły wieś. Ponownie została założona jako niezależna wieś pańszczyźniana w połowie XVIII wieku. Jej mieszkańcy w XVI w. przeszli na protestantyzm, ale XVIII–wieczni osiedleńcy byli w większości katolikami. Obecnie wierni mają do dyspozycji kalwiński dom modlitwy i kościół katolicki. W 2002 r. powstało Cseszneki Falufejlesztő Egyesület "(Czesneckie Stowarzyszenie Rozwoju Wsi)", a w 2007 r. Cseszneki Művésztelep Egyesület, organizacja kulturalna, której celem jest stworzenie we wsi stałej galerii sztuki.

</doc>
<doc id="1661175" url="https://pl.wikipedia.org/wiki?curid=1661175" title="Filozofia obiektywizmu">
Filozofia obiektywizmu



</doc>
<doc id="1661183" url="https://pl.wikipedia.org/wiki?curid=1661183" title="Ohio Valley Wrestling">
Ohio Valley Wrestling

Ohio Valley Wrestling (OVW) to amerykańska niezależna federacja wrestlingu działająca w Louisville, Kentucky. Właścicielem federacji jest Danny Davis. Federacja w przeszłości należała do National Wrestling Alliance (jako NWA Ohio Valley Championship Wrestling). Miało to miejsce w latach 1998 - 2000, do momentu gdy OVW stało się oficjalnym terytorium rozwojowym World Wrestling Entertainment, którym było nieprzerwanie do 7 lutego 2008. Od listopada 2011 roku do 2020 roku była to rozwojówka TNA.

</doc>
<doc id="1661190" url="https://pl.wikipedia.org/wiki?curid=1661190" title="Portsmouth Naval Shipyard">
Portsmouth Naval Shipyard

Portsmouth Naval Shipyard (PNS) – amerykańska stocznia okrętowa, należąca do marynarki wojennej Stanów Zjednoczonych. Powstała w 1800 roku stocznia specjalizuje się w remontach i przebudowie okrętów US Navy. PNS jest najstarszą nieprzerwanie działającą stocznią marynarki. W przeszłości w stoczni również budowano okręty, przede wszystkim okręty podwodne. Do najbardziej znanych konstrukcji tej stoczni należą: przełomowy ze względów konstrukcyjnych okręt eksperymentalny "Albacore" (AGSS-569) oraz "Thresher" (SSN-593) - z napędem atomowym, typu "Thresher/Permit".
Wbrew nazwie, stocznia została ulokowana nie w mieście Portsmouth w stanie New Hampshire, ale na sąsiadujących z nim wyspach należących do miasta Kittery w stanie Maine, obecnie stanowiących jedną wyspę Seavey's Island.

</doc>
<doc id="1661191" url="https://pl.wikipedia.org/wiki?curid=1661191" title="Zdzisław Krzemiński">
Zdzisław Krzemiński

Zdzisław Krzemiński (ur. 5 września 1918, zm. 26 marca 2009) – polski prawnik, adwokat, działacz narodowy.
Życiorys.
Autor kilkunastu książek z zakresu prawa rodzinnego, procedury cywilnej, ustroju adwokatury oraz historii adwokatury, a ponadto stu kilkudziesięciu artykułów z zakresu tej tematyki. Angażował się w pomoc i promocję osób z wykształceniem prawniczym, aby szeregi palestry nie były zamknięte dla osób z poglądami narodowymi.
Był wiceprezesem NRA i redaktorem „Palestry“. W 1970 obronił na Uniwersytecie Warszawskim doktorat („Pełnomocnik w sądowym postępowaniu cywilnym”) napisany pod kierunkiem prof. Jerzego Jodłowskiego. 
Przed II wojną światową należał do Związku Akademickiego Młodzież Wszechpolska i Stronnictwa Narodowego. Podczas wojny był żołnierzem Narodowych Sił Zbrojnych, po wojnie działał w opozycji demokratycznej. Po przemianach w roku 1989 pomagał w odbudowie polskiego ruchu narodowego, uczestniczył w spotkaniach i zjazdach Młodzieży Wszechpolskiej i Ligi Polskich Rodzin.

</doc>
<doc id="1661192" url="https://pl.wikipedia.org/wiki?curid=1661192" title="Knihinin">
Knihinin

Knihinin (ukr. "Княгинин") – dzielnica miasta Stanisławowa w obwodzie iwanofrankowskim w państwie Ukraina, nad rzeką Bystrzycą, leżąca na północ od starego centrum.
Pierwsza wzmianka o osadzie pochodzi z dnia 27 maja 1437. Kolejną były dokumenty zastawu Piotra Zakowskiego. Rejestr podatkowy z 1515 zawiera zapis, że w Knihininie znajdował się 1 łan ziemi uprawnej (ok. 25 ha). 
Po wybudowaniu dworca kolejowego Stanisławowie w 1860 roku, w pobliżu nowej lokomotywowni powstała kolonia mieszkalna dla jej pracowników. W czasach II Rzeczypospolitej Knihinin był gminą miejską w powiecie stanisławowskim w woj. stanisławowskim. Mimo posiadania charakteru prawnego gminy miejskiej, Knihinin (oficjalnie "Knihinin Wieś"), nie mając praw miejskich, był formalnie wsią. W 1921 roku liczył 16.554 mieszkańców i był ludnościowo czwartym miastem województwa (po Kołomyi, Stanisławowie i Stryju).
1 stycznia 1925 roku Knihinin Miasto i Knihinin Kolonia zostały włączone do Stanisławowa (jednostki o identycznym statusie prawnym), co spowodowało, że stał się większy liczebnie od Kołomyi. 
W Knihininie urodził się:

</doc>
<doc id="1661194" url="https://pl.wikipedia.org/wiki?curid=1661194" title="Rhea pennata">
Rhea pennata



</doc>
<doc id="1661195" url="https://pl.wikipedia.org/wiki?curid=1661195" title="Święty Pagórek w Mikulovie">
Święty Pagórek w Mikulovie

Święty Pagórek (czes. "Svatý kopeček") – wzgórze o wysokości 363 m n.p.m. położone na wschód od miasta Mikulov na południu Czech. Pod względem geograficznym leży w mezoregionie Wzgórza Mikulowskie (mikroregion Wzgórza Pawłowskie).
Na Świętym Pagórku znajduje się zespół czterech XVII-XVIII-wiecznych kaplic, stanowiących regionalne centrum pielgrzymkowe:
Wzgórze ma kształt owalu, zwężającego się ku południowemu zachodowi, ze spłaszczonym szczytem. Stoki północne są zalesione (z wyjątkiem północno-wschodniego, na którym dominują krzewy, głównie głóg), natomiast południowe – skaliste z licznymi ostańcami wapiennymi (do najczęściej spotykanych tu roślin należą: kosaciec niski, ostnica Jana i ożanka górska).
Od 1946 r. wzgórze znajduje się w obrębie rezerwatu przyrody "Święty Pagórek koło Mikulova" o powierzchni 37,2 ha.

</doc>
<doc id="1661197" url="https://pl.wikipedia.org/wiki?curid=1661197" title="Święty Pagórek">
Święty Pagórek



</doc>
<doc id="1661200" url="https://pl.wikipedia.org/wiki?curid=1661200" title="Gletscherhorn">
Gletscherhorn

Gletscherhorn to szczyt w paśmie Oberhalbsteiner Alpen, w Alpach Retyckich. Leży w południowej Szwajcarii, w kantonie Gryzonia. Szczyt góruje nad doliną Avers, w pobliżu znajduje się wioska Juf (2124 m). Na północy znajduje się dolina Bergalga, a na południu Duana (Val da la Duana). Pobliskie szczyty to Piz Piot (3053 m), Wissberg (2980 m) i Piz Duan (3130 m).
Szczytu tego nie należy mylić z innym alpejskim szczytem o tej samej nazwie Gletscherhorn w Alpach Berneńskich.

</doc>
<doc id="1661201" url="https://pl.wikipedia.org/wiki?curid=1661201" title="Barcelona Ladies Open 2009">
Barcelona Ladies Open 2009

Barcelona Ladies Open 2009 – tenisowy turniej WTA kategorii WTA International Series w sezonie 2009 z cyklu Barcelona Ladies Open rozgrywany w dniach 13–19 kwietnia 2009 roku w Barcelonie na kortach ceglanych o puli nagród wynoszącej 220 000 dolarów amerykańskich.

</doc>
<doc id="1661202" url="https://pl.wikipedia.org/wiki?curid=1661202" title="Svatý kopeček u Mikulova">
Svatý kopeček u Mikulova



</doc>
<doc id="1661204" url="https://pl.wikipedia.org/wiki?curid=1661204" title="Święty Pagórek koło Mikulova">
Święty Pagórek koło Mikulova



</doc>
<doc id="1661208" url="https://pl.wikipedia.org/wiki?curid=1661208" title="Osiedle Zodiak">
Osiedle Zodiak

Osiedle Zodiak – osiedle mieszkaniowe, a jednocześnie jednostka obszarowa Systemu Informacji Miejskiej (SIM), położone na terenie jednostki pomocniczej Osiedle Chartowo w Poznaniu, w południowej stronie wschodniego klina zieleni. Ograniczone jest ulicami abpa W. Dymka (od północy), Szwajcarska (od wschodu), Kurlandzka (od południa) i Chartowo (od zachodu). Zabudowę osiedla stanowią budynki jednorodzinne oraz zabudowa mieszkaniowa wielorodzinna.
Historia.
Zabudowa mieszkaniowa jednorodzinna.
Budowę domów zakończono w 1988 roku. Projektantami jednego z pierwszych w Poznaniu zespołów zabudowy atrialnej byli Jerzy Schmidt i Marian Urbański. Osiedle tworzą budynki na rzucie litery L, wyposażone w niewielkich rozmiarów ogródki przydomowe. Całość stanowi kontrast dla wielorodzinnej, intensywnej zabudowy okolicy. Pomiędzy budynkami stworzono gęstą siatkę ulic wewnętrznych prostopadłych do ulicy Kurlandzkiej.
Pomiędzy ulicami Zodiakową i Koziorożca znajduje się zabytkowy schron piechoty pogotowia, powstały w latach 1887–1888. Stan schronu jest dobry, zostało zachowanych kilka par oryginalnych drzwi. Szatę roślinną wokół schronu reprezentują głównie glistnik jaskółcze ziele ("Chelidonium majus") i robinia akacjowa ("Robinia pseudoacacia").
Wzdłuż osiedla, w przebiegu obecnej ulicy Kurlandzkiej, znajduje się dolina Chartyni, historyczna południowa granica Chartowa.
Inne.
W północnej części osiedla znajdują się tereny niezagospodarowane, ogródki działkowe (nieklasyfikowane), porośnięte gęstą roślinnością; północną częścią osiedla biegnie też dwutorowa napowietrzna linia wysokiego napięcia 110 kV oraz tory Średzkiej Kolei Powiatowej (zabytek), porośnięte zielenią ruderalną.
Toponimia.
Toponimia nazw ulic na osiedlu wywodzi się od Zodiaku: Barana, Panny, Koziorożca, Strzelca, Skorpiona, Raka, Ryb, Wodnika, Bliźniąt, Wagi, Lwa oraz Zodiakowa. 
Nazwy ul. Barana, ul. Panny, ul. Zodiakowa zostały nadane w 1991 r. Nazwę ul. Byka nadano w 2018 r.
Komunikacja.
Osiedle Zodiak posiada połączenia autobusowe MPK Poznań linii: 157, 166, 181, 184, 212 (nocny) i 222 (nocny).

</doc>
<doc id="1661210" url="https://pl.wikipedia.org/wiki?curid=1661210" title="Hymn Warmiński">
Hymn Warmiński



</doc>
<doc id="1661211" url="https://pl.wikipedia.org/wiki?curid=1661211" title="Gavia">
Gavia



</doc>
<doc id="1661215" url="https://pl.wikipedia.org/wiki?curid=1661215" title="Willa Casablanca w Olsztynie">
Willa Casablanca w Olsztynie

Willa Casablanca w Olsztynie - wybudowana na przełomie 1912 i 1913 roku. Położona na terenie Parku Zamkowego. 14 września 1988 wpisana do Rejestru Zabytków.
Pierwotnie nie była wpisana w układ urbanistyczny miasta. Zlokalizowana na północny zachód od drogi dojazdowej do Zamku Kapituły Warmińskiej, przy ulicy Zamkowej 5. Obecnie wewnątrz zachowała się stolarka okienna i drzwiowa, boazerie i kasetonowy strop.

</doc>
<doc id="1661217" url="https://pl.wikipedia.org/wiki?curid=1661217" title="Balicze Podróżne">
Balicze Podróżne

Balicze Podróżne (ukr. Подорожнє) – wieś na Ukrainie w obwodzie lwowskim (rejon stryjski). Liczy 1134 mieszkańców.
W II Rzeczypospolitej do 1934 samodzielna gmina jednostkowa. Następnie należała do zbiorowej wiejskiej gminy Sokołów w powiecie stryjskim w woj. stanisławowskiem. Po wojnie wieś weszła w struktury administracyjne Związku Radzieckiego.

</doc>
<doc id="1661218" url="https://pl.wikipedia.org/wiki?curid=1661218" title="Bidul">
Bidul



</doc>
<doc id="1661219" url="https://pl.wikipedia.org/wiki?curid=1661219" title="28. ceremonia wręczenia nagród Brytyjskiej Akademii Filmowej">
28. ceremonia wręczenia nagród Brytyjskiej Akademii Filmowej

28. ceremonia rozdania nagród Brytyjskiej Akademii Sztuk Filmowych i Telewizyjnych. Najwięcej statuetek (po 3) otrzymały filmy "Chinatown, Morderstwo w Orient Expressie" i "Wielki Gatsby".
Laureaci.
Laureaci oznaczeni są wytłuszczeniem
Podsumowanie.
Laureaci
Nagroda / Nominacja
Przegrani

</doc>
<doc id="1661220" url="https://pl.wikipedia.org/wiki?curid=1661220" title="Dhaffer L’Abidine">
Dhaffer L’Abidine

Dhaffer L’Abidine, także Dhafer L’Abidine (ur. 1972 w Tunisie) - tunezyjski piłkarz i aktor, który wystąpił w serialach: Sky 1 "Drużyna marzeń" ("Dream Team", 2002-2004), ITV "Bill" ("The Bill", 2005) i BBC "Tajniacy" ("Spooks", 2006) oraz dramacie "Znamię Kaina" (2007) jako Abdullah Omar.

</doc>
<doc id="1661221" url="https://pl.wikipedia.org/wiki?curid=1661221" title="Bar-ba-sol">
Bar-ba-sol

"Bar-ba-sol" to drugi oficjalny singiel amerykańskiego wokalisty Davida Cooka, zwycięzcy siódmej edycji programu "American Idol", pochodzący z albumu "David Cook". Został wydany jako podwójna strona A, razem z singlem "Come Back to Me".
Informacje.
"Bar-ba-sol" został napisany przez Davida Cooka, Danny'ego Grady - lidera amerykańskiej grupy Injected oraz Dana Dixona - lidera zespołu Dropsonic. Utwór wyprodukował Rob Cavallo.
Tekst piosenki mówi o dochodzeniu do siebie po dziwnej, hałaśliwej nocy, podczas której bohater nie wie co się dokładnie zdarzyło. W utworze jest mowa o "zgubionych kluczach", "krawiących nosach" oraz "stanie fugi".
Wydanie.
Cook oficjalnie potwierdził, że "Bar-ba-sol" będzie drugim singlem po ukazaniu się w "Entertainment Weekly" informacji, że utwór zostanie wydany w marcu 2009 roku, razem z "Come Back to Me". "Bar-ba-sol" nie dostał się jednak na żadną listę przebojów z powodu rzadkiego emitowania singla w radiu oraz małej ilości sprzedanych egzemplarzy.
Recenzje.
Większość opinii na temat utworu była pozytywna.
Leah Greenblatt z "Entertainment Weekly" stwierdziła, że "Bar-ba-sol" to jedna z bardziej wyróżniających się piosenek na albumie.
Stephen Thomas Erlewine z AllMusic nazwał "Bar-ba-sol" najbardziej hard-rockowym i najlepszym kawałkiem z całej płyty.
Dziennikarz Chuck Eddy z magazynu "Blender" oprócz wydania negatywnej opinii na temat albumu, stwierdził, że mocne "Bar-ba-sol" to "jedyny utwór, w którym Cook napiął jakieś mięśnie".
Glenn Gamboa z "Newsday" napisała, że "metalową, miażdżącą piosenką "Bar-ba-sol" Cook twórczo poszerza granice".

</doc>
<doc id="1661222" url="https://pl.wikipedia.org/wiki?curid=1661222" title="Dolina Liptowskiej Anny">
Dolina Liptowskiej Anny

Dolina Liptowskiej Anny (słow. "Svätoanenská dolina", "Svätannenská dolina") – krótka, stroma dolina krasowa w Grupie Prosiecznego we wschodniej części Gór Choczańskich na Słowacji.
Dolina Liptowskiej Anny opada w kierunku południowym, ku Liptowowi. Należy do tych dolin Gór Choczańskich, które nie przecinają całego pasma w poprzek, po północne podnóża i sięga jedynie po grzbiet Grupy Prosiecznego. Zaczyna się na północ od wsi Liptovská Anna, na wysokości ok. 690 m. Ciągnie się w kierunku północnym na długości niespełna 2,8 km i zanika u stóp przełęczy Równe (słow. "Sedlo Rovné", 1035 m). Rozdziela masywy Łomów (1278 m) i Czerenowej (1221 m) na wschodzie od masywów Prawnacza (1206 m.) i Heliasza (1186 m) na zachodzie. Zbocza w większości zalesione, częściowo skaliste lub pokryte piargami i rumowiskami.
Dolina w większości jest bezwodna. Woda spływa często żlebem spod Przetarganej Przełęczy między Heliaszem i Prawnaczem, jednak ginie wkrótce w podłożu. Potok pojawia się dopiero w dolnej części doliny, gdzie też znajduje się kilka mniejszych wywierzysk. Doliną wiedzie stroma i bardzo kamienista droga wozowa, prowadząca przez wspomnianą przełęcz Równe do wsi Malatiná.

</doc>
<doc id="1661224" url="https://pl.wikipedia.org/wiki?curid=1661224" title="Rafeek Shah">
Rafeek Shah

Rafeek Shah (ur. w Port Shepstone w KwaZulu-Natal) – południowoafrykański duchowny islamski, działacz społeczny oraz parlamentarzysta pakistańskiego pochodzenia. 
Okres od 1970 do 1988 spędził na emigracji w Pakistanie, gdzie założył Islamską Radę Studentów Afrykańskich (African Student Islamic Council), która pomagała kształcić się Południowoafrykańczykom na subkontynencie indyjskim. Po powrocie do Południowej Afryki objął posługę religijną jako imam w durbańskim meczecie. Głosił liberalną teologię, opowiadając się za wolnością i sprawiedliwością. Został wybrany przewodniczącym Ruchu Młodzieży Muzułmańskiej w Południowej Afryce (Muslim Youth Movement of South Africa) – stanowisko piastował przez osiem lat. Był zwolennikiem włączania młodych muzułmanów w życie społeczne i polityczne Południowej Afryki. 
W 2003 przystąpił do Aliansu Demokratycznego. W kwietniu 2004 został wybrany z jego ramienia posłem do Zgromadzenia Narodowego Południowej Afryki. Reprezentuje w parlamencie okręg wyborczy Uthukela w KwaZulu-Natal, w skład którego wchodzą m.in. Ladysmith, Escourt oraz rozległe obszary wiejskie prowincji. Pełni obowiązki rzecznika Aliansu ds. obrony narodowej. 
Posiada stopień bakałarza i magistra. Naukowo zajmuje się teologią i religioznawstwem, psychologią, językiem oraz literatura angielską, literaturą i językiem arabskim, jak również prawem. Jest żonaty z Nazarene, mają razem trójkę dzieci. Mieszka w Glenashley w Durbanie. 

</doc>
<doc id="1661226" url="https://pl.wikipedia.org/wiki?curid=1661226" title="Trzeci gabinet Alfreda Deakina">
Trzeci gabinet Alfreda Deakina

Trzeci gabinet Alfreda Deakina – szósty gabinet federalny w historii Australii, urzędujący od 12 grudnia 1906 do 13 listopada 1908. W wielu opracowaniach jest opisywany jako jedna całość z bezpośrednio poprzedzającym go drugim gabinetem Deakina (stosuje się wówczas najczęściej określenie „druga kadencja Deakina”, mając na myśli, iż w latach 1905-1908 polityk ten po raz drugi był premierem Australii). Za początek istnienia trzeciego gabinetu Deakina uznaje się wybory z grudnia 1906 roku. Partia Protekcjonistyczna, której liderem był premier, zajęła w nich dopiero trzecie miejsce, za Partią Antysocjalistyczną i Australijską Partią Pracy (ALP). Mimo to - dzięki nieformalnemu poparciu udzielanemu Deakinowi przez deputowanych ALP - szef rządu utrzymał się na stanowisku. Jednym z powodów takiej postawy ALP, poza podobieństwami programowymi i głęboką niechęcią do antysocjalistów, była bardzo duża osobista popularność premiera, na której spadek nie wpłynęło nawet pogorszenie notowań jego partii.
Ze względu na układ sił w parlamencie, przez cały okres swego urzędowania gabinet miał charakter mniejszościowy, zaś jego istnienie zależało od poparcia lewicy. W listopadzie 1908 ALP - choć również nie dysponowała parlamentarną większością - postanowiła przejąć stery władzy. W tym celu doprowadziła do obalenia w Izbie Reprezentantów gabinetu Deakina i sformowała własny, kierowany przez swego lidera Andrew Fishera.

</doc>
<doc id="1661231" url="https://pl.wikipedia.org/wiki?curid=1661231" title="Reakcja Baylisa-Hillmana">
Reakcja Baylisa-Hillmana

Reakcja Baylisa-Hillmana (znana też jako reakcja Morita–Baylisa–Hillmana lub reakcja MBH ) - reakcja chemiczna aldehydu i α,β-nienasyconej grupy elektronoakceptorowej katalizowana za pomocą DABCO (1,4-diazabicyklo[2.2.2]oktanu), w wyniku której otrzymuje się alkohol allilowy . Nazwę swą zawdzięcza chemikom: Ken'ichi Moricie japońskiego pochodzenia, Anthony B. Baylisowi brytyjskiego pochodzenia oraz Melville E. D. Hillmanowi pochodzenia niemieckiego.
Reakcja ta może być także katalizowana za pomocą nukleofilowych amin, np. DMAP, DBU a także przez fosfiny.
Mechanizm reakcji.
Poprzez addycję nukleofilową DABCO 2 do α,β-nienasyconego ketonu 1 powstaje jon obojnaczy 3, który przyłącza się do elektrofilowego aldehydu dając keto-alkohol 4. W wyniku eliminacji DABCO otrzymuje się alkohol allilowy 5 jako ostateczny produkt reakcji.
Im większe jest pKa zasady tym większa jest szybkość reakcji, dlatego chinuklidyna jest bardziej efektywna od DABCO. Rozpuszczalniki protonowe takie jak metanol, trietanolamina, formamid czy woda także przyspieszają reakcję.
Dla niektórych aldehydów zaproponowano alternatywny mechanizm. Uwzględnia on potwierdzoną eksperymentalnie addycję drugiej cząsteczki aldehydu, w wyniku której powstaje hemiacetal 4. Następnie zachodzi przeniesienie protonu 5 (najwolniejszy, decydujący o szybkości reakcji etap). Dopiero wtedy następuje eliminacja aldehydu, co prowadzi do powstania alkoholu allilowego 7 ostatecznego produktu reakcji.
Badania in silico potwierdzają powyższy mechanizm oraz tłumaczą wzrost szybkości reakcji wobec protonowych rozpuszczalników, które ułatwiają przeniesienie protonu.
Odkryta wcześniej od reakcji Baylisa-Hillmana, podobna, choć mniej znana, reakcja z zastosowaniem fosfin zamiast DABCO, nosi nazwę reakcji Rauhut-Curriera.
Możliwości.
Ogólnie rzecz biorąc reakcja Baylisa-Hillmana zachodzi pomiędzy dowolnymi ubogoelektronowymi alkenami oraz elektrofilami o hybrydyzacji sp2 takimi jak aldehydy, ketony czy proste iminy, katalizowane nukleofilem. W ściśle określonych warunkach jako reagent elektrofilowy może posłużyć halogenek alkilowy. W tym przypadku zamiast nukleofilu aminowego stosuje się fosfiny trialkilowe, które nie reagują bezpośrednio z halogenkami. W drugim etapie reakcji dodaje się mocną zasadę, dzięki której zachodzi eliminacja do enonu.
W reakcji aza-Baylisa-Hillmana jako elektrofil stosuje się iminę
W ostatnich latach Namboothiri oraz Deb opracowali nowatorską technikę syntezy podstawionych α-hydroksyalkilowanych nitroalkenów, stosując reakcję Baylisa-Hillmana wobec DMAP/MeCN oraz imidazolu/THF jako katalizatora. Jako elektrofilu użyli takich związków jak pirgronianu trifluorometylu, metyloglioksalu, etyloglioksalu, dietyloketomalonianu. Natomiast jako substraty posłużyły aromatyczne i heteroaromatyczne nitroalkeny.
Ograniczenia.
Reakcja MBH ketonu fenylo-winylowego z benzaldehydem katalizowana przez DABCO wobec DMF prowadzi do powstania monoadduktu, który reaguje dalej z drugą cząsteczką ketonu, tworząc produkt uboczny .

</doc>
<doc id="1661232" url="https://pl.wikipedia.org/wiki?curid=1661232" title="Jeff Stork">
Jeff Stork

Jeffrey ("Jeff") Malcolm Stork (ur. 8 lipca 1960) – amerykański siatkarz (rozgrywający), reprezentant Stanów Zjednoczonych. Dwukrotny medalista olimpijski.
Mierzący 190 cm wzrostu zawodnik znajdował się w składzie mistrzów olimpijskich w Seulu. W 1992 w Barcelonie zdobył brązowy medal. Brał udział w IO 96. Był mistrzem świata w 1986. Grał we Włoszech, z Maxicono Parma (1990) był mistrzem tego kraju. W 2012 roku został nominowany do amerykańskiej galerii siatkarskich sław - Volleyball Hall of Fame.
Kariera.
Jeffrey Malcolm Stork występował na pozycji rozgrywającego. Mistrz świata z 1986 i mistrz olimpijski z 1988 roku. W drużynie narodowej zadebiutował w lecie 1984 roku, a następnie wrócił na stałe w maju w 1985.
Uczestnik złotej ery amerykańskich siatkarzy w latach osięmdziesiątych, obok kolegów, takich jak Karch Kiraly i Steve Timmons, stanowił o sile reprezentacji. Wraz z nią zdobył także brązowy medal na Igrzyskach Olimpijskich w Barcelonie w 1992 roku. Pod koniec lat osiemdziesiątych zadebiutował w lidze włoskiej w zespole Pallavolo Parma (z którym zdobył mistrzostwo kraju, jak również wiele innych trofeów), a następnie w Gonzaga Mediolan. W 1993 roku został uznany MVP Serie A.
W 1990 zaczął również grać w siatkówkę plażową, występował w rozgrywkach Bud Light 4-Man Beach Volleyball League, wygrywając je w 1991 i 1993 r.

</doc>
<doc id="1661233" url="https://pl.wikipedia.org/wiki?curid=1661233" title="Bagad">
Bagad

Bagad (liczba mnoga bagadoù – po bretońsku "drużyna", "zespół") – rodzaj bretońskiej orkiestry wzorowanej na szkockich pipe bandach, który pojawił się we Francji po II wojnie światowej. Każdy bagad dzieli się na trzy sekcje instrumentalne: "binioù" – binioù braz (wielkie dudy szkockie) lub binioù kozh (bretońskie dudy niewielkich rozmiarów, charakteryzujące się wyższym tonem), "bombardes" – rodzaj oboju oraz "batterie" – werble. Okazjonalnie kooptowane są dodatkowe instrumenty, jak saksofon czy gitara elektryczna.
Typowy bagad gra głównie ludową muzykę bretońską, zdarza się także granie melodii szkockich, ale i komponowanie całkiem nowych utworów – zespoły eksperymentują z formą, rozwijając tradycję. Każda większa miejscowość w Bretanii ma swój bagad, w sumie jest ich ponad 80, w większości zrzeszonych w Bodadeg Ar Sonerion, Związku Tradycyjnych Muzyków Bretońskich. Nawet francuska marynarka wojenna ma swój oficjalny zespół – Bagad de Lann-Bihoué założony w bazie lotniczej Lann-Bihoué. Co roku w kilku większych miastach regionu odbywają się zawody, w których bagadoù rywalizują o tytuł mistrzowski: finały mają miejsce podczas Festival Interceltique w Lorient.

</doc>
<doc id="1661236" url="https://pl.wikipedia.org/wiki?curid=1661236" title="Willa Beyer w Olsztynie">
Willa Beyer w Olsztynie

Willa Beyer w Olsztynie – wybudowana pod koniec XIX wieku, położona w pobliżu Placu Roosevelta.
Budowę obiektu datuje się na lata 1894–1896. W połowie XX wieku został po raz pierwszy wyremontowany. Do kolejnego remontu doszło w 1997 roku. Obecnie obiekt jest siedzibą olsztyńskiego oddziału Invest-Banku. Zlokalizowany jest przy ulicy Szrajbera 1.
8 listopada 1989 r. budynek został wpisany do rejestru zabytków pod nr 1913.

</doc>
<doc id="1661237" url="https://pl.wikipedia.org/wiki?curid=1661237" title="Mike Waters">
Mike Waters

Mike Waters (ur. 30 czerwca 1967 w Middlesbrough) – południowoafrykański działacz polityczny i parlamentarzysta.
Urodził się w Wielkiej Brytanii, jednak w wieku czterech lat osiedlił się wraz z rodzicami w Południowej Afryce. W latach 1976–1978 mieszkał w Botswanie. Studiował zarządzanie przedsiębiorstwem w Technikon Witwatersrand (obecnie część Uniwersytetu w Johannesburgu). W 1989 przystąpił do Partii Demokratycznej, rozpoczynając karierę w jej organizacji młodzieżowej (w 1994 został jej liderem). W listopadzie 1995 został wybrany w skład Rady Dzielnicowej w Kyalami jako jedyny reprezentant PD. W 1996 ujawnił fakt niepłacenia przez radnych ANC składek miejskich, za co został wykluczony z Rady, jednak na mocy wyroku Sądu Najwyższego utrzymał mandat.
W 1999 po raz pierwszy wszedł w skład Zgromadzenia Narodowego RPA. Mandat obronił w kwietniu 2004. Podczas zasiadania w parlamencie był rzecznikiem Aliansu Demokratycznego ds. poczty, spraw wewnętrznych, administracji i służby publicznej, HIV/AIDS, rozwoju społecznego. Obecnie pełni obowiązki rzecznika AD ds. zdrowia oraz wykorzystywania seksualnego dzieci.
Znany jest z publicznej ostrej krytyki działalności minister zdrowia Manto Tshabalaly-Msimang (ANC). Interpelował w sprawie domniemanej kradzieży popełnionej przez nią podczas pracy w szpitalu w Botswanie w 1976] za co został na pięć dni zawieszony w prawach posła.
Na stałe mieszka w Kempton Park.

</doc>
<doc id="1661238" url="https://pl.wikipedia.org/wiki?curid=1661238" title="Douglas Partie">
Douglas Partie

Robert Douglas ("Doug") Partie (ur. 21 października 1961 w Santa Barbara) – amerykański siatkarz (środkowy), reprezentant Stanów Zjednoczonych. Dwukrotny medalista olimpijski.
Mierzący 198 cm wzrostu zawodnik znajdował się w składzie mistrzów olimpijskich w Seulu. W 1992 w Barcelonie zdobył brązowy medal. Brał udział w IO 96. Był mistrzem świata w 1986. Grał we Włoszech, z Philips Modena (1989) był mistrzem tego kraju.

</doc>
<doc id="1661239" url="https://pl.wikipedia.org/wiki?curid=1661239" title="Jost Amman">
Jost Amman

Jost Amman (ur. w 1539 roku w Zurychu, zm. 17 marca 1591 w Norymberdze) – szwajcarski rytownik i malarz. Często jako data urodzin artysty, błędnie jest podawana data jego chrztu - 13 czerwca 1539. Działał głównie w Norymberdze gdzie wyjechał mając 21 lat. Tworzył portrety, projekty witraży a także miedzioryty francuskich władców z opisami biograficznymi. Ilustrował obyczaje i stroje swojej epoki (Księga stanów Hansa Sachsa, Księga ubiorów kobiecych). Tworzył głównie ilustracje do Biblii jak również do ksiąg Boccaccia czy Lutra. Przez wiele lat pracował wspólnie z Virgilem Solisem.

</doc>
<doc id="1661240" url="https://pl.wikipedia.org/wiki?curid=1661240" title="Doug Partie">
Doug Partie



</doc>
<doc id="1661243" url="https://pl.wikipedia.org/wiki?curid=1661243" title="Mistrzostwa Świata Par Mieszanych w Curlingu 2009">
Mistrzostwa Świata Par Mieszanych w Curlingu 2009

Mistrzostwa Świata Par Mieszanych w Curlingu 2009 odbyły się we włoskiej miejscowości Cortina d’Ampezzo między 18 a 26 kwietnia w Stadio del ghiaccio. Tytuł mistrza świata obronili Irene Schori i Toni Müller ze Szwajcarii pokonując w finale Węgrów 7:4, brązowe medale wywalczyli Kanadyjczycy. Polska zajęła 8. miejsce.
Wyniki.
Playoff.
Finał.
25 kwietnia 2009, 12:00
Mały finał.
25 kwietnia 2009, 12:00
Półfinały.
24 kwietnia 2009, 18:00
Challenge.
1.
24 kwietnia 2009, 9:00
2.
24 kwietnia 2009, 13:00
Tie-breaker.
23 kwietnia 2009, 19:00
Round Robin.
Sesja 1..
19 kwietnia 2009, 8:00
Sesja 2..
19 kwietnia 2009, 11:15
Sesja 3..
19 kwietnia 2009, 14:30
Sesja 4..
19 kwietnia 2009, 17:45
Sesja 5..
19 kwietnia 2009, 21:00
Sesja 6..
20 kwietnia 2009, 8:00
Sesja 7..
20 kwietnia 2009, 11:15
Sesja 8..
20 kwietnia 2009, 14:30
Sesja 9..
20 kwietnia 2009, 17:45
Sesja 10..
20 kwietnia 2009, 21:00
Sesja 11..
21 kwietnia 2009, 8:00
Sesja 12..
21 kwietnia 2009, 11:15
Sesja 13..
21 kwietnia 2009, 14:30
Sesja 14..
21 kwietnia 2009, 17:45
Sesja 15..
21 kwietnia 2009, 21:00
Sesja 16..
22 kwietnia 2009, 8:00
Sesja 17..
22 kwietnia 2009, 11:15
Sesja 18..
22 kwietnia 2009, 14:30
Sesja 19..
22 kwietnia 2009, 17:45
Sesja 20..
22 kwietnia 2009, 21:00
Sesja 21..
23 kwietnia 2009, 8:00
Sesja 22..
23 kwietnia 2009, 11:15
Sesja 23..
23 kwietnia 2009, 14:30

</doc>
<doc id="1661245" url="https://pl.wikipedia.org/wiki?curid=1661245" title="Reguła 72">
Reguła 72

Reguła 72 i Reguła 70 – reguły pozwalające aproksymować czas, który jest potrzebny by kapitał podwoił swą wartość (przy założeniu procentu składanego). Należy wówczas liczbę 70 (lub 72) podzielić przez wysokość rocznej stopy procentowej (wyrażonej w procentach). Reguła 70 pozwala na dobre przybliżenie dla niskich stóp procentowych (1–5%), podczas gdy dla wysokich stóp (5–10%) lepsze przybliżenie daje reguła 72.
Przykład.
Obliczymy czas, jaki jest potrzebny by kapitał podwoił swą wartość przy stopie procentowej równej 2%. Czas, który jest potrzebny to formula_1 lat.
Wyprowadzenie.
Dokładny wzór:
gdzie formula_3 to stopa procentowa.
Stąd:
Stosując interpolację liniową funkcji formula_5 z węzłami w punktach 0 i formula_6 dostajemy:
czyli:
Dla formula_9 dostajemy:
Dla formula_11 dostajemy:
Ponieważ interpolacja jest najdokładniejsza w węzłach, więc reguła 70 daje najdokładniejsze wyniki w okolicach stopy 2%, a reguła 72 w okolicach stopy 8%.

</doc>
<doc id="1661246" url="https://pl.wikipedia.org/wiki?curid=1661246" title="Willa Secesyjna w Olsztynie">
Willa Secesyjna w Olsztynie

Willa Secesyjna zwana również Willą u Naujacka, Kamienicą Naujacka lub Pałacykiem Naujacka – wybudowana na początku XX wieku, położona na terenie Śródmieścia, przy ulicy Kruka 3 (niem. "Kaiserstrasse") w Olsztynie. 19 stycznia 1989 wpisana do Rejestru Zabytków.
Budowę obiektu datuje się na rok 1907. Budynek jest bogato zdobiony zarówno wewnątrz, jak i na zewnątrz. W 1996 roku z inicjatywy miejskiego konserwatora zabytków przeprowadzono gruntowną renowację części wyposażenia. Obecnie obiekt jest siedzibą Miejskiego Ośrodka Kultury w Olsztynie.

</doc>
<doc id="1661247" url="https://pl.wikipedia.org/wiki?curid=1661247" title="Ikuta Toma">
Ikuta Toma



</doc>
<doc id="1661248" url="https://pl.wikipedia.org/wiki?curid=1661248" title="Loci">
Loci



</doc>
<doc id="1661249" url="https://pl.wikipedia.org/wiki?curid=1661249" title="Tommy McCook">
Tommy McCook

Tommy McCook, właściwie Thomas Matthew McCook (ur. 3 marca 1927 w Hawanie, zm. 5 maja 1998 w Atlancie) – jamajski saksofonista i kompozytor, muzyk sesyjny Studia One Clementa "Sir Coxsone'a" Dodda, współzałożyciel i wieloletni lider zespołu The Skatalites; jeden z prekursorów muzyki ska i rocksteady.
Życiorys.
Choć oboje jego rodzice byli Jamajczykami, urodził się i pierwsze lata życia spędził w Hawanie – jego ojciec pracował przy obsłudze Kanału Panamskiego, a ponieważ nie pozwolono mu zamieszkać tam z rodziną, ta osiedliła się w stolicy Kuby. W roku 1933 matka powróciła wraz z dziećmi (Tommy miał brata Franka i siostrę Inez) na rodzinną wyspę, gdzie zamieszkali przy Slip Dock Road w Kingston. Tam Tommy podjął naukę w szkole Alpha Boys School, prowadzonej przez katolickie siostry zakonne, której to absolwentami była cała rzesza znanych muzyków, m.in. trójka przyszłych współzałożycieli The Skatalites: Lester "Ska" Sterling, Don Drummond i Johnny "Dizzy" Moore. Muzyką zafascynował się, podglądając próby szkolnego zespołu, w którym grał również jego starszy brat. Gdy miał 11 lat, dzięki wstawiennictwu mamy, dla niego także znalazło się miejsce w zespole – wolna była pozycja tenorowego saksofonisty; z instrumentem tym związał się na całe życie. Jego pierwszymi muzycznymi idolami zostali trzej wielcy amerykańscy jazzmani-saksofoniści: Miles Davis, John Coltrane i Sonny Rollins.
Szkoła była regularnie odwiedzana przez Erica Deansa, który wśród uczniów starszych klas poszukiwał kandydatów na członków swojego słynnego jazzowego big bandu. W roku 1943 jego wybór padł właśnie na McCooka, dając mu możliwość rozpoczęcia zawodowej kariery. W tamtych latach Eric Deans Orchestra miała swoją stałą siedzibę w klubie Bournemouth Beach we wschodniej części miasta. W lokalu tym pracowała mama Tommy’ego; jak wspominał po latach, jego pierwszy występ obserwowała ze łzami wzruszenia w oczach. Na początku lat 50. McCook wraz ze swoim przyjacielem Raymondem Harperem opuścił orkiestrę Deansa na rzecz sekstetu prowadzonego przez gitarzystę Dona Hitchmana. Będąc jego członkiem, jako jeden z pierwszych muzyków jamajskich miał okazję zarejestrować swoje nagrania, kiedy to Archie Lindo, dziennikarz i prezenter pierwszej na wyspie radiostacji ZQI Radio Jamaica, zaprosił muzyków do jej siedziby na próbną sesję, by przetestować nowy sprzęt nagrywający.
W roku 1954 wraz z gitarzystą Ernestem Ranglinem i kilkoma innymi muzykami przyjął ofertę pracy w mieszczącym się w Nassau na Bahamach klubie Zanzibar. Gdy w rok później lokal zamknięto, McCook nie powrócił z resztą kolegów na Jamajkę, lecz przez kilka kolejnych lat grywał dorywczo w różnych miejscach na Karaibach, a także w Miami na Florydzie. Na powrót do Kingston zdecydował się w roku 1962, zaproszony przez Clementa "Sir Coxsone'a" Dodda, najważniejszego wówczas producenta na wyspie, do nagrania sesji jazzowych w wynajmowanym od Kena Khouriego Federal Studio (ich efekty można usłyszeć na płycie "Jazz Jamaica From The Workshop"). Wkrótce Sir Coxsone otworzył swoje własne Studio One, a spośród najlepszych pracujących dla niego muzyków sesyjnych postanowił utworzyć mającą je wesprzeć supergrupę. Będąc pod wrażeniem gry McCooka, próbował namówić go by został liderem całej formacji. Saksofonista początkowo odmówił, chcąc kontynuować karierę jazzową; ostatecznie dał się jednak przekonać perswazji swojego przyjaciela, perkusisty Lloyda Knibba (poznali się jeszcze na początku lat 50., kiedy to obaj byli częstymi bywalcami organizowanych w Wareika Hills przez Counta Ossiego rastafariańskich sesji bębniarsko-jazzowych). Późną wiosną 1964 roku zespół przyjął swój ostateczny kształt – oprócz McCooka i Knibba do składu weszło jeszcze siedmioro instrumentalistów – brakowało jedynie nazwy. Kiedy ktoś zaproponował "The Satellites", saksofonista odparł: "The Skatalites... Przecież gramy ska!" W ten sposób narodził się zespół, który mimo iż istniał zaledwie przez niewiele ponad rok, zdołał w tym czasie zrewolucjonizować całą muzykę jamajską.
Jedną z dwóch głównych przyczyn rozpadu The Skatalites (obok aresztowania Dona Drummonda, który w noc sylwestrową 1964/65 zadźgał nożem swoją narzeczoną) był ambicjonalny konflikt pomiędzy McCookiem i Rolandem Alphonso – obaj grali na saksofonie tenorowym. Po całkowitym rozłamie grupy, do jakiego doszło w sierpniu 1965 roku, założyli oni dwa konkurencyjne zespoły: Alphonso - The Soul Brothers (od roku 1967 pod nową nazwą The Soul Vendors), z którym pozostał by nagrywać dla Dodda, zaś McCook – The Supersonics, z którym przeniósł się pod egidę Treasure Isle Records innego znanego producenta, Duke'a Reida. Do prowadzonej przez niego grupy zdecydowało się dołączyć dwóch spośród nie tak dawnych założycieli The Skatalites: perkusista Lloyd Knibb oraz gitarzysta Jerome "Jah Jerry" Haynes; skład uzupełniło kilku innych znanych instrumentalistów. Tommy McCook &amp; The Supersonics uważani są za prekursorów nieco wolniejszego od ska stylu rocksteady, który w wyniku kolejnego spowolnienia tempa dał w niedługim czasie początek muzyce reggae. Z różnych przyczyn, formacja ta zakończyła swoją działalność w roku 1969, pozostawiając po sobie dwie płyty długogrające: "Top Secret" (1969, Techniques Records) oraz "Greater Jamaica" (1970, Trojan Records).
W połowie lat 70. McCook nawiązał współpracę z trzecim z najważniejszych wówczas producentów na wyspie, Bunnym Lee, dla którego grał przez parę lat jako lider jego sztandarowego bandu sesyjnego The Aggrovators. Równolegle angażował się także w wiele innych projektów muzycznych, jak również wydał kilka albumów solowych. Tymczasem w roku 1975 większość dawnych członków założycieli The Skatalites, a wśród nich McCook, zebrało się na pierwszej od niemal dekady wspólnej sesji, której efekty usłyszeć możemy na "solowym" albumie kontrabasisty Lloyda Brevetta "African Roots". Była to niejako zapowiedź reaktywacji zespołu, do której faktycznie doszło wstępnie na przełomie czerwca i lipca 1983 roku (pamiętny koncert na festiwalu Reggae Sunsplash w Montego Bay), a na stałe w roku 1986. McCook, który w międzyczasie przeprowadził się do Nowego Jorku, zagrał na trzech wydanych w latach 90. nowych krążkach grupy – w tym dwóch nominowanych swego czasu do nagrody Grammy w kategorii najlepszy album reggae: "Hi-Bop Ska!" (1994) i "Greetings from Skamania" (1996).
Ten drugi album jest ostatnią płytą The Skatalites, na której można usłyszeć grę McCooka. Wiosną 1995 roku przeszedł on operację wstawienia by-passów i od tego czasu coraz rzadziej uczestniczył w życiu zespołu, choć występował z nim jeszcze okazjonalnie podczas niektórych tras koncertowych; coraz więcej czasu spędzał natomiast w domu, na swoim nowym ranczu w Atlancie. Tam też zmarł 5 maja 1998 roku na niewydolność serca będącą skutkiem powikłań po ciężkim zapaleniu płuc. Pozostawił żonę Iris oraz ośmioro dzieci: Donovana, Stanleya, Tyrone'a, Colleen, Donnę, Janet, June, oraz Reginę, a także przybranego syna Andrew Davisa. Jego pogrzeb odbył się 17 maja na Dovecot Memorial Park, jednym z największych cmentarzy w Kingston. Natomiast w grudniu tamtego roku, podczas specjalnej ceremonii w Alpha Boys School, Iris przekazała szkole ulubiony saksofon męża; instrument został umieszczony na stałej ekspozycji w muzycznej izbie pamięci. W uroczystościach tych oprócz najbliższej rodziny udział wzięło wielu przyjaciół McCooka ze sceny muzycznej, jak również sam Sir Coxsone.

</doc>
<doc id="1661250" url="https://pl.wikipedia.org/wiki?curid=1661250" title="Piotr Niemczycki">
Piotr Niemczycki

Piotr Niemczycki (ur. 1959) – polski menedżer, w latach 2008–2013 prezes zarządu spółki akcyjnej Agora, działacz opozycji w okresie PRL.
Życiorys.
Absolwent Wydziału Filozofii Akademii Teologii Katolickiej w Warszawie. Na początku lat 80. działał w Niezależnym Zrzeszeniu Studentów. Po wprowadzeniu stanu wojennego został na krótki czas tymczasowo aresztowany. W 1983 zaangażował się w organizację sieci druku i kolportażu podziemnego "Tygodnika Mazowsze", pion wydawniczy tego pisma rozwijał wspólnie z Tadeuszem Winkowskim, sam działał pod pseudonimem "Czarny"
W 1989 znalazł się wśród założycieli "Gazety Wyborczej". W początkach jej istnienia pełnił funkcję szefa administracyjnego, później został wiceprezesem zarządu Agory S.A., nadzorował piony wydawnictwa, druku i technologii. 13 listopada 2008 stanął na czele zarządu tej spółki. Został także członkiem zarządu International Press Institute oraz Izby Wydawców Prasy. Kilkakrotnie był notowany na liście najbogatszych Polaków zestawianej przez tygodnik "Wprost" (w tym w 2002 na 77. miejscu). W lutym 2013 zrezygnował z funkcji prezesa zarządu Agory.
W 2011 został odznaczony Krzyżem Oficerskim Orderu Odrodzenia Polski. Jest kawalerem Europejskiej Konfraterni Kawalerów Gutenberga, a także laureatem odznaki "Zasłużony Działacz Kultury".

</doc>
<doc id="1661252" url="https://pl.wikipedia.org/wiki?curid=1661252" title="Trzęsienie ziemi na Sycylii, 1693">
Trzęsienie ziemi na Sycylii, 1693



</doc>
<doc id="1661253" url="https://pl.wikipedia.org/wiki?curid=1661253" title="Trzęsienie ziemi w Mesynie, 1908">
Trzęsienie ziemi w Mesynie, 1908



</doc>
<doc id="1661264" url="https://pl.wikipedia.org/wiki?curid=1661264" title="Impact World Championship">
Impact World Championship

Impact World Championship – tytuł mistrzowski utworzony przez amerykańską federację wrestlingu Impact Wrestling (dawniej Total Nonstop Action Wrestling). Jest to najważniejsze wyróżnienie w IW, przeważnie bronione przez zawodników dywizji wagi ciężkiej. Od chwili powstania nosił kilka nazw: TNA World Heavyweight Championship, Impact Wrestling World Heavyweight Championship, Unified GFW World Heavyweight Championship, GFW Global Championship i Impact Global Championship. Podobnie jak w przypadku większość tytułów mistrzowskich we wrestlingu, zdobywca Impact World Championship jest wyłaniany na podstawie ustalonego wcześniej scenariusza.
Zanim utworzono TNA World Heavyweight Championship, TNA od 2002 roku posiadało kontrolę nad NWA World Heavyweight Championship i NWA World Tag Team Championship, zgodnie z porozumieniem zawartym z organizacją National Wrestling Alliance (NWA), która była właścicielką wymienionych tytułów. W 2007 roku umowa między oboma podmiotami zakończyła się, co doprowadziło do wprowadzenia własnego mistrzostwa przez TNA.
Mistrzostwo zostało ustanowione 14 maja 2007 roku podczas nagrań do telewizyjnego programu federacji – "TNA Impact!". Tego dnia Kurt Angle ogłosił się pierwszym TNA World Heavyweight Championem, pokonując 13 maja na gali Sacrifice Christiana Cage’a i Stinga. Jednak Jim Cornette, dyrektor zarządzający w TNA, pozbawił go tytułu z powodu kontrowersyjnego zakończenia pojedynku i dodał, że mistrzostwo znajdzie się na szali w King of the Mountain matchu 17 czerwca na gali Slammiversary. Czterech uczestników, a byli nimi: Kurt Angle, Samoa Joe, A.J. Styles i Christian Cage, wyłoniły walki eliminacyjne, natomiast piątego zawodnika, Chrisa Harrisa, wskazał Cornette. Ostatecznie mecz wygrał Angle, zostając niekwestionowanym mistrzem.
Historia tytułu.
NWA World Heavyweight Championship.
Total Nonstop Action Wrestling zostało założone w maju 2002 roku. Zarząd National Wrestling Alliance przyznał nowo powstałej federacji kontrolę nad swoimi tytułami NWA World Heavyweight Championship i NWA World Tag Team Championship, w następstwie czego TNA stało się terytorium NWA jako NWA – TNA. 19 czerwca NWA – TNA zorganizowało inauguracyjną cotygodniową galę pay – per – view. Walką wieczoru był dwudziestoosobowy Gauntlet for Gold match o miano pierwszego w nowej erze mistrza wagi ciężkiej. Poprzedni NWA World Heavyweight Champion, Dan Severn, nie mógł uczestniczyć w czerwcowym wydarzeniu i bronić pasa z powodu innych zobowiązań, dlatego od 29 maja tytuł znajdował się w zawieszeniu. W finale Gauntlet for the Gold matchu Ken Shamrock pokonał Malice’a. Spotkanie sędziował jeden z gości specjalnych, Ricky Steamboat.
Utworzenie tytułu i zmiany.
Rywalizacja o NWA World Heavyweight Championship i NWA World Tag Team Championship toczyła się w TNA do 13 maja 2007 roku. Tego dnia Robert Trobich, Dyrektor Wykonawczy NWA, oświadczył, że jego organizacja kończy pięcioletnią współpracę z Total Nonstop Action Wrestling, jednocześnie odebrał tytuły Christianowi Cage’owi (mistrzowi wagi ciężkiej) oraz Team 3D (mistrzom tag teamów). Rzekomym powodem tej decyzji była postawa Cage’a, który nie chciał bronić pasa mistrzowskiego w walkach z zawodnikami z innych terytoriów NWA. 13 maja TNA zaplanowało zorganizowanie gali Sacrifice, gdzie mistrz wagi ciężkiej i mistrzowie tag teamowi mieli bronić swoje tytuły. W karcie wydarzenia Cage postawił na szali NWA World Heavyweight Championship w Three Way matchu przeciwko Kurtowi Angle’owi i Stingowi.
Podczas Sacrifice grafika na głównym ekranie nadal przedstawiała Cage’a i Team 3D jako mistrzów NWA, jednakże komentatorzy sportowi w zapowiedziach ich walk używali jedynie określeń „World Heavyweight Championship” i „World Tag Team Championship”, a jednocześnie pomijali człon NWA. Angle pokonał w walce wieczoru Cage’a i Stinga, zdobywając World Heavyweight Championship.
TNA przeprowadziło 14 maja serię nagrań do dwóch odcinków głównego programu "Impact!", które zostały wyemitowane 17 i 24 maja. W pierwszym z nich Angle wszedł do ringu z nowym pasem TNA World Heavyweight Championship i ogłosił, że jest „nowym TNA World Heavyweight Championem”. Komentator TNA, Mike Tenay, powiedział w czasie drogi Angle’a do ringu, że Dyrektor Zarządzający federacji, Jim Cornette, podjął decyzję o ustanowieniu przez TNA własnych tytułów mistrzowskich, co miało podkreślić rosnący prestiż federacji na świecie; w ten sposób nie wspomniał o zakończeniu współpracy z NWA i podał storyline’owe wyjaśnienie utworzenia nowych tytułów. Chwilę później Cornette pozbawił Angle’a TNA World Heavyweight Championship z powodu kontrowersyjnego zakończenia walki wieczoru na Sacrifice, następnie ogłosił, że mistrzostwo znajdzie się na szali podczas Slammiversary (17 czerwca) w King of the Mountain matchu, w którym zawalczy pięciu zawodników wyłonionych w walkach kwalifikacyjnych. 15 maja Jeremy Borash zaprezentował pas TNA World Heavyweight Championship w ramach internetowego podkastu TNA, "TNA Today".
Pięciu uczestników King of the Mountain matchu zostało wyłonionych w standardowych pojedynkach, które miały miejsce w odcinkach "Impact!". 17 maja Angle pokonał Rhino, a 24 maja Samoa Joe wyeliminował Stinga. Trzecim uczestnikiem przyszłego meczu stał się A.J. Styles, zwyciężając 31 maja Tomko. W następnym tygodniu zmierzyli się ze sobą James Storm i Chris Harris, lecz w wyniku podwójnej dyskwalifikacji żaden z zawodników nie awansował do King of the Mountain matchu. Ostatnią walkę wygrał 14 czerwca Christian Cage, będąc lepszym od Abyssa. Ostatecznie Angle odniósł zwycięstwo na Slammiversary nad Joe, A.J. Stylesem, Cage’em i Harrisem, który był tajemniczym uczestnikiem wybranym przez Cornette’a, i został „niekwestionowanym TNA World Heavyweight Championem”.
W marcu 2017 roku zarząd TNA postanowił zmienić nazwę federacji na Impact Wrestling. Aby odzwierciedlić tę zmianę, tytuł mistrzowski był zapowiadany jako Impact Wrestling World Heavyweight Championship. W wyniku połączenia Impact Wrestling i Global Force Wrestling w czerwcu tego samego roku mistrzostwo zostało zunifikowane z pierwotnym GFW Global Championship na Slammiversary XV, stając się Unified GFW World Heavyweight Championship. Na Destination X władze organizacji zaprezentowały nowy pas, a jego zdobywców ogłaszano GFW Global Championami. Dalsze zawirowania sprawiły, że Impact Wrestling porzucił nazwę GFW i od tamtej pory prezentował wyróżnienie wagi ciężkiej jako Impact Global Championship (na pasie nadal widniało logo GFW). Pod koniec 2017 roku federacja wprowadziła logo Impactu na pasie mistrzowskim. Gdy Austin Aries pokonał 1 lutego 2018 r. Eli Drake’a, odbierając mu tytuł wagi ciężkiej, Impact Wrestling mianował zawodnika na Twitterze nowym Impact World Heavyweight Championem. W odpowiedzi Aries wyraził chęć, aby tytuł nazywał się Impact World Championship, motywując to zdaniem, że nie reprezentuje kategorii wagowej, lecz klasę światową. W ten sposób mistrzostwo otrzymało nową, oficjalną nazwę.

</doc>
<doc id="1661266" url="https://pl.wikipedia.org/wiki?curid=1661266" title="Areszt Centralny w Warszawie">
Areszt Centralny w Warszawie

Areszt Centralny, zwyczajowo Centralniak – areszt policyjny, który znajdował się przy ul. Daniłowiczowskiej 7 w Warszawie. Zniszczony podczas powstania warszawskiego, rozebrany po zakończeniu II wojny światowej.
Historia.
Pierwszy budynek aresztu powstał w 1823 na tyłach pałacu Jabłonowskich, będącego wtedy od kilku lat siedzibą warszawskiego ratusza. Architektem budynku był prawdopodobnie Józef Grzegorz Lessel. Między 1899 a 1901 miasto nabyło od rodziny Schuchów przyległą do niego od zachodu posesję. Po 1909 wybudowano nowy gmach, który był jednostką pomocniczą dla X Pawilonu Cytadeli oraz Pawiaka. Budynek miał siedem kondygnacji i starannie wykończoną elewację.
Od 1915 do 1932 naczelnikiem więzienia był Tadeusz Ostrzeszewicz.
W okresie międzywojennym mieściło się tam jedno z czterech warszawskich więzień cywilnych. W latach 1936–1939 pod adresem ul. Daniłowiczowska 7 m. 4 mieściła się redakcja dwutygodnika „W Służbie Penitencjarnej”.
Podczas obrony Warszawy, w nocy z 6 na 7 września 1939, administracja więzienia opuściła miasto, pozostawiając zamkniętych w celach więźniów komunistycznych (później sami opuścili więzienie). Po kapitulacji miasta budynek został przejęty przez Niemców. Funkcjonowało tam więzienie sądowe. Przetrzymywano w nim osoby, które nie były podejrzewane o przestępstwa polityczne przeciwko okupantowi. Po aresztowaniu 27 października 1939 na krótko trafił tam Stefan Starzyński.
Budynek został zniszczony podczas powstania warszawskiego. Jego pozostałości rozebrano w pierwszych latach po zakończeniu wojny.

</doc>
<doc id="1661267" url="https://pl.wikipedia.org/wiki?curid=1661267" title="Lubotyń (gmina)">
Lubotyń (gmina)

Lubotyń (od 1973 "Babiak") – dawna gmina wiejska istniejąca do 1954 roku w woj. łódzkim i poznańskim. Nazwa gminy pochodzi od wsi Lubotyń, lecz siedzibą władz gminy był Babiak.
Za Królestwa Polskiego gmina należała do powiatu kolskiego w guberni kaliskiej. do gminy przyłączono pozbawione praw miejskich Babiak i Brdów.
W okresie międzywojennym gmina Lubotyń należała do powiatu kolskiego w woj. łódzkim. 1 kwietnia 1938 roku gminę wraz z całym powiatem kolskim przeniesiono do woj. poznańskiego.
Po wojnie gmina zachowała przynależność administracyjną. 1 lipca 1952 roku gmina składała się z 30 gromad: Babiak, Bogusławice, Brdów, Góraj, Kiełczew Górny, Kiełczew Smużny I, Kiełczew Smużny IV, Lichenek, Lubotyń, Mchowo, Mchówek, Morzyce, Nowiny-Bogusławice, Nowiny Brdowskie, Ozorzyn, Podkiejsze, Polonisz, Psary, Radoszewice, Sokołowo, Świętosławice, Wandynów, Wiecinin, Wrząca Wielka, Wrząca Wielka kol., Zabłocie, Zakrzewo, Zamość, Zaryń i Żurawieniec. 1 lipca 1953 roku do gminy Lubotyń przyłączono część obszaru gminy Czamanin z powiatu aleksandrowskiego w woj. bydgoskim.
Jednostka została zniesiona 29 września 1954 roku wraz z reformą wprowadzającą gromady w miejsce gmin. Po reaktywowaniu gmin 1 stycznia 1973 roku gminy Lubotyń nie przywrócono, utworzono natomiast jej terytorialny odpowiednik, gminę Babiak w tymże powiecie i województwie.

</doc>
<doc id="1661268" url="https://pl.wikipedia.org/wiki?curid=1661268" title="Puchar Świata w saneczkarstwie 2001/2002">
Puchar Świata w saneczkarstwie 2001/2002

25. sezon Pucharu Świata w saneczkarstwie 2001/2002 rozpoczął się 9 listopada 2001 w kanadyjskim Calgary. Ostatnie zawody z tego cyklu odbyły się 27 stycznia 2002 w niemieckim Winterbergu. Najważniejszymi imprezami sezonu były zimowe igrzyska olimpijskie oraz mistrzostwa Europy.
Puchar Świata rozegrany został w 7 miastach, 5 krajach, na 2 kontynentach. Najwięcej konkursów odbyło się w Niemczech: Altenberg, Königssee, Winterberg.
W klasyfikacji generalnej jedynek kobiet bezkonkurencyjne były Niemki. Pierwsze miejsce zajęła Sylke Kraushaar, która czterokrotnie wygrywała zawody, a dwa razy zajęła miejsce na podium. W jedynkach mężczyzn już po raz dziesiąty zwyciężył Austriak Markus Prock, który wygrał tylko jedne zawody. Zaraz za jego plecami znaleźli się Włoch Armin Zöggeler oraz Niemiec Georg Hackl. W dwójkach mężczyzn drugi sukces odnieśli Niemcy Patric Leitner i Alexander Resch. W pokonanym polu zostawili swoich rodaków Steffena Skela i Steffena Wöllera oraz parę austriackich kuzynów Markusa i Tobiasa Schieglów.

</doc>
<doc id="1661269" url="https://pl.wikipedia.org/wiki?curid=1661269" title="Sheila Camerer">
Sheila Camerer

Sheila Camerer (ur. 15 grudnia 1941 w Kapsztadzie) – południowoafrykańska prawniczka i polityk, minister sprawiedliwości, wieloletnia deputowana do Zgromadzenia Narodowego (1987–2009), ambasador RPA w Bułgarii (od 2009). 
Życiorys.
Urodziła się w rodzinie zaangażowanej politycznie. Jej ojciec Robert Badenhorst-Durandt był przez dwadzieścia lat deputowanym do parlamentu federalnego z ramienia Zjednoczonej Partii. Dzieciństwo spędziła w Kapsztadzie i Johannesburgu. Kształciła się w szkole średniej dla dziewcząt w Pretorii. Naukę kontynuowała na Wydziale Prawa Uniwersytetu Kapsztadzkiego. W 1964 rozpoczęła karierę adwokata (od 1978 jest prawnikiem). Pracowała jako prokurator, dziennikarz finansowy, a później jako prawnik w dużych kancelariach prawnych. Współpracowała z działaczami zwalczającymi apartheid. 
Od 1982 sprawowała mandat członka Rady Miejskiej w Johannesburgu. W 1987 po raz pierwszy znalazła się w Zgromadzeniu Narodowym jako reprezentant okręgu wyborczego Rosettenville (południowej części Johannesburga). Od tego czasu nieprzerwanie zasiada w parlamencie (mandat odnawiała w latach 1992, 1994, 1999 i 2004) i jest członkiem Komisji Prawa. W 1993 jako reprezentantka frakcji "verligte" (oświeconych, liberałów) została mianowana wiceministrem sprawiedliwości przez prezydenta de Klerka. Była pierwszą kobietą na tym stanowisku w historii RPA. Trzy lata później analogiczną funkcję przyjęła z rąk prezydenta Mandeli. 
Należała do Partii Narodowej (do 1997) oraz Nowej Partii Narodowej (od 1997). Była liderem PN w parlamencie (jako pierwsza kobieta w historii oraz pierwsza osoba władająca językiem angielskim jako rodzimym). Znalazła się wśród założycieli Aliansu Demokratycznego, w 2003 została jego rzecznikiem ds. sprawiedliwości (do maja 2007, gdy objęła funkcję przewodniczącej Federalnej Komisji Prawnej AD oraz rzecznika ds. Rozdziału IX Konstytucji). 
W 1999 została wybrana przez Zgromadzenie Narodowe do Komisji Usług Prawnych (Judicial Service Commission). Swój mandat utrzymała w 2004. W listopadzie 2006 głosowała za ustawę zrównującą pary homoseksualne w prawach ze związkami heteroseksualnymi. W parlamencie reprezentowała okręg wyborczy Sandton (północne przedmieścia Johannesburga). W 2009 objęła obowiązki nowego ambasadora RPA w Bułgarii.
Jest zamężna z Alexem Camererem – plantatorem wina, mają razem trójkę dzieci. 

</doc>
<doc id="1661272" url="https://pl.wikipedia.org/wiki?curid=1661272" title="Krzykosy (gmina w powiecie kolskim)">
Krzykosy (gmina w powiecie kolskim)

Krzykosy (od 1973 "Grzegorzew") – dawna gmina wiejska istniejąca do 1954 roku w woj. łódzkim i poznańskim. Nazwa gminy pochodzi od wsi Krzykosy, lecz siedzibą władz gminy były: za II RP – Zielonka, a po wojnie – Grzegorzew.
Za Królestwa Polskiego gmina należała do powiatu kolskiego w guberni kaliskiej. do gminy przyłączono pozbawiony praw miejskich Grzegorzew.
W okresie międzywojennym gmina Krzykosy należała do powiatu kolskiego w woj. łódzkim. 1 kwietnia 1938 roku gminę wraz z całym powiatem kolskim przeniesiono do woj. poznańskiego.
Po wojnie gmina zachowała przynależność administracyjną. 1 lipca 1952 roku gmina składała się z 13 gromad: Barłogi, Boguszyniec, Borysławice Kościelne, Borysławice Zamkowe, Chojny, Grodna, Grzegorzew, Kiełczewek, Krzykosy, Mikołajewek, Ponętów Dolny, Ponętów Górny i Tarnówka.
Jednostka została zniesiona 29 września 1954 roku wraz z reformą wprowadzającą gromady w miejsce gmin. Po reaktywowaniu gmin 1 stycznia 1973 roku gminy Krzykosy nie przywrócono, utworzono natomiast jej terytorialny odpowiednik, gminę Grzegorzew w tymże powiecie i województwie.

</doc>
<doc id="1661276" url="https://pl.wikipedia.org/wiki?curid=1661276" title="DABCO">
DABCO

DABCO, 1,4-diazabicyklo[2.2.2]oktan – bicykliczny organiczny związek chemiczny z grupy amin. Wykorzystywany w syntezie chemicznej jako zasada oraz katalizator nukleofilowy, szczególnie w syntezie poliuretanów oraz jako ligand w reakcji kompleksowania. DABCO jest skutecznym katalizatorem w reakcji Baylisa-Hillmana.
Zastosowanie.
DABCO wykorzystuje się do zwiększenia pH wrażliwych na utlenianie żywic w celu regulacji szybkości reakcji w płytach DVD Flexplay. Przeciwutleniacze takie jak DABCO znalazły zastosowanie jako substancje zwiększające trwałość farb. Dzięki tym właściwościom DABCO używa się także do produkcji laserów barwnikowych oraz do mikroskopów fluorescencyjnych.
DABCO może być też wykorzystane do demetylacji czwartorzędowych soli amoniowych. Reakcję prowadzi się w podwyższonej temperaturze stosując DMF jako rozpuszczalnik.

</doc>
<doc id="1661278" url="https://pl.wikipedia.org/wiki?curid=1661278" title="Chełmno (gmina w województwie poznańskim)">
Chełmno (gmina w województwie poznańskim)

Chełmno – dawna gmina wiejska istniejąca do 1954 roku w woj. łódzkim i poznańskim. Siedzibą władz gminy było Chełmno.
W okresie międzywojennym gmina Chełmno należała do powiatu kolskiego w woj. łódzkim. 1 kwietnia 1938 roku gminę wraz z całym powiatem kolskim przeniesiono do woj. poznańskiego. 1 kwietnia 1939 roku do gminy Chełmno przyłączono część obszaru zniesionej gminy Koźmin.
Po wojnie gmina zachowała przynależność administracyjną. Według stanu z dnia 1 lipca 1952 roku gmina składała się z 16 gromad: Augustynów, Chełmno, Chełmno parc., Chruścin, Ciechmiana, Gaj, Grabina Wielka, Krzykosy, Ladorudz, Ladorudzek, Lutomirów, Majdany, Przybyłów, Rzuchów, Skobielice i Sobótka.
Jednostka została zniesiona 29 września 1954 roku wraz z reformą wprowadzającą gromady w miejsce gmin. Po reaktywowaniu gmin z dniem 1 stycznia 1973 roku gminy Chełmno nie przywrócono, utworzono natomiast z jej dawnego obszaru oraz z obszaru dawnej gminy Karszew nową gminę Dąbie w tymże powiecie i województwie.

</doc>
<doc id="1661280" url="https://pl.wikipedia.org/wiki?curid=1661280" title="William Stephens">
William Stephens

William Dennison Stephens (ur. 26 grudnia 1859 w Eaton, zm. 25 kwietnia 1944 w Los Angeles) – amerykański polityk, członek Partii Republikańskiej, następnie Partii Postępowej i ponownie Partii Republikańskiej, kongresmen, dwudziesty czwarty gubernator Kalifornii, dwudziesty siódmy burmistrz Los Angeles. 
Życiorys.
Urodzony w Ohio, po skończeniu szkoły średniej był nauczycielem, w latach 1880–1887 pracował przy budowie linii kolejowych. W 1887 roku z powodu choroby matki przeniósł się z rodziną w cieplejszy klimat, do Los Angeles. Pracował jako handlowiec. W latach 1902–1911 był w zarządzie Izby Handlowej Los Angeles ("Los Angeles Chamber of Commerce"). W latach 1906–1907 działał w Radzie Edukacyjnej Los Angeles ("Los Angeles Eductaion Board"). W 1909 roku został wiceprezesem American National Bank.
W 1909 roku po rezygnacji Arthura C. Harpera z urzędu burmistrza Los Angeles, mianowany na dwa tygodnie jako pełniący jego obowiązki.
Wybierany trzykrotnie do Izby Reprezentantów, niższej izby parlamentu Stanów Zjednoczonych na kadencje w latach 1911-1913 z 7. okręgu, a następnie do rezygnacji w 1916 z nowo powstałego 10. okręgu wyborczego ze stanu Kalifornia. Od 22 lipca 1916 do 15 marca 1917 był zastępcą gubernatora Kalifornii Johnsona.
W marcu 1917 roku został dwudziestym czwartym gubernatorem Kalifornii. Pierwsze lata jego kadencji zdominowała sprawa ataku bombowego w San Francisco ("Preparedness Day Bombing"). Popdtrzymywanie wyroku sądu skazującego lewicowych ekstremistów, doprowadziło w 1917 roku do próby zamachu na życie Williama Stephensa. W wyborach 1923 roku nie uzyskał nominacji Partii Republikańskiej na to stanowisko, po czym wycofał się z życia publicznego.

</doc>
<doc id="1661282" url="https://pl.wikipedia.org/wiki?curid=1661282" title="Impact X Division Championship">
Impact X Division Championship

Impact X Division Championship – pas mistrzowski utworzony przez amerykańską federację wrestlingu Impact Wrestling (dawniej Total Nonstop Action Wrestling), o który walczą wrestlerzy należący do tzw. Dywizji X.
Historia.
Pas TNA X Division, pierwotnie znany jako NWA-TNA X Division Championship, został utworzony 19 czerwca 2002 roku, podczas drugiej gali federacji TNA. Tytuł był przeznaczony dla wrestlerów Dywizji X, reprezentujących "nowoczesną formę zapasów zawodowych", gdy tymczasem TNA World Heavyweight Championship miał reprezentować jego "tradycyjną" formę.
25 maja 2003 roku Chris Sabin zdobył WWA International Cruiserweight Championship, unifikując go z pasem X Division. Tego samego dnia federacja World Wrestling All-Stars przestała istnieć.
Opcja C.
Opcja C to koncepcja, w której obecny mistrz X Division może dobrowolnie zwakować mistrzostwo w zamian za pojedynek o mistrzostwo świata wagi ciężkiej. Zaczęło się w czerwcu 2012 roku, kiedy ówczesny mistrz Austin Aries powiedział, że nie jest usatysfakcjonowany byciem tylko mistrzem X Division, co doprowadziło do tego, że ówczesny generalny menadżer Hulk Hogan zaoferował mu walkę o mistrzostwo świata wagi ciężkiej, ale tylko wtedy, gdy najpierw zawieszi mistrzostwo X Division. Aries zgodził się na warunki Hogana, pod warunkiem, że przyszli mistrzowie X Division otrzymają taką samą szansę.
Lista posiadania.
Stan na 

</doc>
<doc id="1661283" url="https://pl.wikipedia.org/wiki?curid=1661283" title="Karszew (gmina)">
Karszew (gmina)

Karszew – dawna gmina wiejska istniejąca do 1954 roku w woj. łódzkim i poznańskim. Nazwa gminy pochodzi od wsi Karszew, lecz siedzibą władz gminy był Wiesiołów.
W okresie międzywojennym gmina Karszew należała do powiatu kolskiego w woj. łódzkim. 1 kwietnia 1938 roku gminę wraz z całym powiatem kolskim przeniesiono do woj. poznańskiego.
Po wojnie gmina zachowała przynależność administracyjną. Według stanu z dnia 1 lipca 1952 roku gmina składała się z 11 gromad: Baranowiec, Karszew, Krzewo, Kupinin, Lisice, Mniewo, Rośle, Tarnówka, Tarnówka Wiesiołowska, Wiesiołów i Zalesie.
Jednostka została zniesiona 29 września 1954 roku wraz z reformą wprowadzającą gromady w miejsce gmin. Po reaktywowaniu gmin z dniem 1 stycznia 1973 roku gminy Karszew nie przywrócono, utworzono natomiast z jej dawnego obszaru oraz z obszaru dawnej gminy Chełmno nową gminę Dąbie w tymże powiecie i województwie.
Zobacz też: gmina Karczew

</doc>
<doc id="1661285" url="https://pl.wikipedia.org/wiki?curid=1661285" title="Österreichischer Fußball-Bund">
Österreichischer Fußball-Bund

Österreichischer Fußball-Bund (ÖFB, do 1926 Österreichischer Fußball-Verband – ÖFV) – ogólnokrajowy związek sportowy (stowarzyszenie), działający na terenie Austrii, posiadający osobowość prawną, będący jedynym prawnym reprezentantem austriackiej piłki nożnej. Powstał 18 marca 1904. Od 1908 członek FIFA.
Polskie kluby w AZPN.
W 1910 członkami ZPN zostały polskie kluby z Galicji m.in. Cracovia, Czarni Lwów, Pogoń Lwów i Wisła Kraków. Także wskutek ich żądań ÖFV przekształcił się w federację krajowych związków piłki nożnej. Decyzję o tych przemianach ogłoszono w kwietniu 1910. Intensywne starania i negocjacje między zainteresowanymi stronami doprowadziły w 1911 do przekształcenia ÖFV w federację grupującą pięć związków z następujących krajów:
Poza AZPN z przyczyn politycznych zdecydowały się pozostać czeskie kluby, a Czechy i Morawy reprezentowały tylko kluby niemieckie. Galicję reprezentował Związek Polski Piłki Nożnej. Poszczególne związki przeprowadzały własne mistrzostwa kraju. Nie mogły jednak zostać bezpośrednio członkami FIFA, z powodu obowiązującej w tej organizacji zasady jedno państwo-jeden związek (z wyjątkiem Wielkiej Brytanii, co było uzasadnione historią rozwoju futbolu). Miejsca we władzach AZPN rozdzielano proporcjonalnie do liczebności związków.

</doc>
<doc id="1661286" url="https://pl.wikipedia.org/wiki?curid=1661286" title="Black Clouds &amp; Silver Linings">
Black Clouds &amp; Silver Linings

Black Clouds &amp; Silver Linings – dziesiąty studyjny album progresywno metalowego zespołu Dream Theater, wydany 23 czerwca 2009 roku przez Roadrunner Records.
Wydania.
Album został wydany w trzech wersjach:

</doc>
<doc id="1661287" url="https://pl.wikipedia.org/wiki?curid=1661287" title="Magdalena Hanysz">
Magdalena Hanysz

Magdalena Hanysz, także Magdalena Hanysz–Stefańska (ur. 1970 r.) – polska malarka, graficzka, pedagog Akademii Sztuk Pięknych w Gdańsku.
Życiorys.
Studiowała na Wydziale Malarstwa i Grafiki w Państwowej Wyższej Szkole Sztuk Plastycznych (obecnie ASP) w Gdańsku. Dyplom uzyskała w pracowni prof. Macieja Świeszewskiego w 1994 r. Aneks z grafiki w pracowni prof. Czesława Tumielewicza. Członek ZPAP i Stowarzyszenia Promocji Artystów ERA ART., pracuje jako asystent w pracowni linorytu w gdańskiej uczelni.
 Wystawy indywidualne (do 2008 r.):
Wystawy zbiorowe (do 2004 r.):
Nagrody i wyróżnienia (do 2003 r.):

</doc>
<doc id="1661289" url="https://pl.wikipedia.org/wiki?curid=1661289" title="Alfenus Warus">
Alfenus Warus

Publiusz Alfenus Warus – starożytny rzymski jurysta, uczeń Serwiusza Sulpicjusza Rufusa.
Biografia.
Napisał dzieło "Digesta" w 40 księgach, znane z cytatów u autorów późniejszych. Był konsulem dodatkowym ("consul suffectus") w 39 p.n.e. oraz konsulem zwyczajnym ("consul ordinarius") w 2 n.e.
Przydzielając weteranom ziemię w Galii Transpadańskiej w 41 p.n.e. zostawił nietkniętą posiadłość Wergiliusza, za co wdzięczny poeta dedykował mu VI eklogę.

</doc>
<doc id="1661290" url="https://pl.wikipedia.org/wiki?curid=1661290" title="Drzewce (gmina w województwie poznańskim)">
Drzewce (gmina w województwie poznańskim)

Drzewce (od 1973 "Olszówka") – dawna gmina wiejska istniejąca do 1954 roku w woj. łódzkim i poznańskim. Nazwa gminy pochodzi od wsi Drzewce, lecz siedzibą władz gminy była Olszówka.
W okresie międzywojennym gmina Drzewce należała do powiatu kolskiego w woj. łódzkim. 1 kwietnia 1938 roku gminę wraz z całym powiatem kolskim przeniesiono do woj. poznańskiego.
Po wojnie gmina zachowała przynależność administracyjną. Według stanu z dnia 1 lipca 1952 roku gmina składała się z 21 gromad: Adamin, Dąbrówka, Drzewce, Głębokie, Grabina, Hilarów, Krzewata, Łubianka, Młynik, Nowa Wioska, Olszówka, Ostrów, Ostrów kol., Pomorzany, Rzgielew, Szczepanów, Tomaszew, Umień, Wólka Czepowa, Zawadka i Złota.
Jednostka została zniesiona 29 września 1954 roku wraz z reformą wprowadzającą gromady w miejsce gmin. Po reaktywowaniu gmin z dniem 1 stycznia 1973 roku gminy Drzewce nie przywrócono, utworzono natomiast jej terytorialny odpowiednik, gminę Olszówka w tymże powiecie i województwie.

</doc>
<doc id="1661292" url="https://pl.wikipedia.org/wiki?curid=1661292" title="Andrzej Łoś (komandor)">
Andrzej Łoś (komandor)

Andrzej Łoś (ur. 4 marca 1899, zm. 6 kwietnia 1962 w São Paulo) – hrabia herbu Dąbrowa, komandor podporucznik, dowódca trałowca ORP „Jaskółka” i okrętu podwodnego ORP „Ryś”.
Życiorys.
Urodził się w Desznie. Był synem właściciela Deszna hrabiego Stanisława Łosia, znanego działacza społecznego i krzewiciela oświaty ludowej i Marii z Wielowiejskich. 20 października 1918 na ochotnika zgłosił się do formowanego Wojska Polskiego. Od stycznia do maja 1919 walczył na froncie wołyńskim i lwowskim. Następnie walczył jako podporucznik 5 pułku ułanów podczas wojny polsko-bolszewickiej. 6 września 1920 został ciężko ranny szablą w brzuch w bitwie pod Chodorowem. 
We wrześniu 1924 został przeniesiony do korpusu oficerów marynarki wojennej (korpus rzeczno-brzegowy). W 1924 przebywał na stażu i studiach we Francji. Dowodził trałowcem ORP Jaskółka i okrętem podwodnym ORP Ryś. 1 stycznia 1931 mianowany kapitanem marynarki. Na stopień komandora podporucznika został mianowany ze starszeństwem z dniem 1 stycznia 1936 i 1. lokatą w korpusie oficerów morskich. W 1939 pełnił służbę w Komendzie Portu Wojennego Gdynia na stanowisku szefa służby broni podwodnej. We wrześniu 1939 roku walczył w obronie Helu, kierował postawieniem dwóch zagród z min i torped (łącznie ok. 10 ton materiałów wybuchowych), które ułożone w poprzek półwyspu zostały w czasie niemieckiego natarcia wysadzone 30 września 1939, odcinając obrońców od stałego lądu. 
Po kapitulacji trafił do Oflagu XI A Osterode, a następnie obozu jenieckiego IV B Koenigstein pod Dreznem. W obozie tym poważnie podupadł na zdrowiu, co spowodowane było pootwieraniem się blizn na brzuchu po ranach doznanych od szabli w bitwie pod Chodorowem blisko 20 lat wcześniej. Został zwolniony w kwietniu 1940 roku dzięki zabiegom żony, Magdaleny ("de domo" Budna) u włoskiego następcy tronu księcia Humberta. Władze niemieckie wyraziły zgodę, pod warunkiem podpisania przez komandora deklaracji, że więcej nie weźmie udziału w wojnie. Łoś z oburzeniem odrzucił tę ofertę odzyskania wolności. Dopiero po kolejnej interwencji włoskiego następcy tronu oraz otrzymaniu rozkazu gen. Juliusza Rómmla, starszego obozu, przystał na propozycję okupanta. Gen. Rómmel postanowił wykorzystać komandora jako kuriera, wiozącego gen. Sikorskiemu zaszyfrowany meldunek o stanie obozu i warunkach weń panujących. Jednocześnie gen. Rómmel nakłaniał komandora, by ten nie traktował zbyt dosłownie przyrzeczenia danego okupantowi i po odzyskaniu zdrowia podjął starania wejścia w szeregi Polskiej Marynarki Wojennej. 
Po uwolnieniu dał się do Paryża, gdzie przewiózł zaszyfrowane informacje dla Naczelnego Wodza sił polskich od generała Juliusza Rómmla, który pozostał w niewoli. Z Francji udał się do Wielkiej Brytanii, gdzie starał się zaciągnąć do polskiej armii. W czasie spotkania w maju 1940 z gen. Sikorskim był potraktowany życzliwie, jednak później, kontradm. Jerzy Świrski, który pod presją Anglików nie podjął się próby obrony podwładnego, zabronił przyjmować go do PMW i polecił zbadanie sprawy zwolnienia Łosia sądowi honorowemu. Oficerowie zasiadający w sądzie honorowym uznali, że komandor ppor. A. Łoś (który mimo poważnego stanu zdrowia nie starał się opuścić niewoli i lojalnie wykonał rozkaz przełożonego gen. Rómmla) nie może wrócić w szeregi marynarki wojennej i podjęli decyzję o usunięciu go z PMW. Andrzej Łoś w sierpniu 1940 opuścił Wielką Brytanię i udał się wraz z żoną do Brazylii.
Po wojnie komandor Łoś podjął starania o rehabilitację i dzięki ponownemu śledztwu, wszczętemu na polecenie wiceadmirała Unruga, został w lecie 1945 całkowicie oczyszczony z zarzutów niehonorowego skorzystania ze zwolnienia z Oflagu.

</doc>
<doc id="1661293" url="https://pl.wikipedia.org/wiki?curid=1661293" title="Czołowo (gmina)">
Czołowo (gmina)

Czołowo (od 1973 "Koło") – dawna gmina wiejska istniejąca do 1954 roku w woj. łódzkim i poznańskim. Nazwa gminy pochodzi od wsi Czołowo, lecz siedzibą władz gminy było Koło, które stanowiło odrębną gminę miejską.
W okresie międzywojennym gmina Czołowo należała do powiatu kolskiego w woj. łódzkim. 1 kwietnia 1938 roku gminę wraz z całym powiatem kolskim przeniesiono do woj. poznańskiego.
Po wojnie gmina zachowała przynależność administracyjną. Według stanu z dnia 1 lipca 1952 roku gmina składała się z 22 gromad: Aleksandrówka, Borki, Bylice, Bylice kol., Czołowo, Dąbrowa, Dębno Królewskie, Dębno Poproboszczowskie, Dzierawy, Kaczyniec, Kamień, Kiejsze, Leśnica, Lipie Góry, Maliniec, Osiek Wielki, Osowie, Podlesie, Powiercie, Powiercie kol., Rosocha i Ruchenna.
Jednostka została zniesiona 29 września 1954 roku wraz z reformą wprowadzającą gromady w miejsce gmin. Po reaktywowaniu gmin z dniem 1 stycznia 1973 roku gminy Czołowo nie przywrócono, utworzono natomiast jej terytorialny odpowiednik, gminę Koło w tymże powiecie i województwie.

</doc>
<doc id="1661294" url="https://pl.wikipedia.org/wiki?curid=1661294" title="Budzisław (gmina w województwie poznańskim)">
Budzisław (gmina w województwie poznańskim)

Budzisław (lub "Budzisław Kolski"; od 1973 "Osiek Mały") – dawna gmina wiejska istniejąca do 1954 roku w woj. łódzkim i poznańskim. Siedzibą władz gminy był Budzisław Stary (obecna nazwa "Stary Budzisław").
W okresie międzywojennym gmina Budzisław należała do powiatu kolskiego w woj. łódzkim. 1 kwietnia 1938 roku gminę wraz z całym powiatem kolskim przeniesiono do woj. poznańskiego.
Po wojnie gmina zachowała przynależność administracyjną. Według stanu z dnia 1 lipca 1952 roku gmina składała się z 17 gromad: Borecznia Wielka, Budki Nowe, Budzisław Nowy, Budzisław Stary, Dęby Szlacheckie, Dęby Szlacheckie kol., Drzewce, Lubiny, Maciejewo, Młynek, Nowa Wieś, Ochle, Osiek Mały, Smulniki, Szarłotowo, Trzebuchów i Witowo.
Jednostka została zniesiona 29 września 1954 roku wraz z reformą wprowadzającą gromady w miejsce gmin. Po reaktywowaniu gmin z dniem 1 stycznia 1973 roku gminy Budzisław nie przywrócono, utworzono natomiast jej terytorialny odpowiednik, gminę Osiek Mały w tymże powiecie i województwie.

</doc>
<doc id="1661296" url="https://pl.wikipedia.org/wiki?curid=1661296" title="Dianne Kohler Barnard">
Dianne Kohler Barnard

Dianne Kohler Barnard (ur. 2 grudnia 1955 w Port Elizabeth) – południowoafrykańska dziennikarka i parlamentarzystka. 
Przez 23 lata pracowała jako dziennikarka radiowa i prasowa. Kierowała oddziałem stacji radiowej SAfm w KwaZulu-Natal, była również producentem i prezenterem popołudniowego programu informacyjnego "The Editors" w tejże stacji. Pełniła obowiązki przewodniczącej Związku Pracowników Mediów Elektronicznych w KwaZulu-Natal. Zakładała Komitet SABC ds. HIV i AIDS.
W 2004 po raz pierwszy zasiadła w ławach parlamentu. Początkowo pełniła obowiązki zastępcy rzecznika Aliansu Demokratycznego ds. kultury i sztuki, ostatecznie obejmując tekę rzecznika ds. zdrowia. Stała się zdecydowanym i ostrym krytykiem polityki prowadzonej przez minister zdrowia Manto Tshabalaly-Msimang. Obecnie pełni obowiązki rzecznika frakcji ds. bezpieczeństwa. 
Pracowała jako obserwator SADC podczas dwóch ostatnich wyborów w Zimbabwe. 
W Zgromadzeniu reprezentuje okręg wyborczy Umkhanyakude i uThungulu. Mieszka w prowincji KwaZulu-Natal. 

</doc>
<doc id="1661298" url="https://pl.wikipedia.org/wiki?curid=1661298" title="Turzyca oścista">
Turzyca oścista

Turzyca oścista ("Carex atherodes" Spreng.) – gatunek byliny z rodziny ciborowatych. Występuje w Eurazji oraz w Kanadzie i Stanach Zjednoczonych. W Polsce znana z kilkunastu współczesnych stanowisk, z których większość znajduje się w pasie pojezierzy.
Biologia i ekologia.
Bylina, hemikryptofit. Rośnie na obszarach podmokłych, na bagnach i w płytkiej wodzie. Kwitnie w maju. 

</doc>
<doc id="1661299" url="https://pl.wikipedia.org/wiki?curid=1661299" title="Nichollssaura">
Nichollssaura

Nichollssaura – rodzaj niewielkiego plezjozaura żyjącego w okresie wczesnej kredy. Szczątki gatunku typowego, "Nichollssaura borealis", odnaleziono w datowanych na wczesny apt osadach w kanadyjskiej prowincji Alberta. Odkryto niemal kompletny szkielet nieobejmujący jedynie przedniej lewej płetwy oraz łopatki. Mierzył on około 2,6 m długości, jednak należał do nie w pełni dorosłego osobnika. Epitet rodzajowy honoruje paleontolog Elizabeth Nicholls. "Nichollssaura" wypełnia niemal czterdziestomilionową lukę w zapisie kopalnym północnoamerykańskich plezjozaurów.
"Nichollssaura" została początkowo opisana jako „"Nichollsia"”, jednak nazwa ta była zajęta przez rodzaj równonoga, dlatego też plezjozaur został przemianowany.

</doc>
<doc id="1661300" url="https://pl.wikipedia.org/wiki?curid=1661300" title="Nichollssaura borealis">
Nichollssaura borealis



</doc>
<doc id="1661301" url="https://pl.wikipedia.org/wiki?curid=1661301" title="Koźmin (gmina)">
Koźmin (gmina)

Koźmin – dawna gmina wiejska istniejąca do 1939 roku w woj. łódzkim i przez krótki okres w woj. poznańskim. Siedzibą władz gminy był Koźmin.
W okresie międzywojennym gmina Koźmin należała do powiatu kolskiego w woj. łódzkim. 1 kwietnia 1938 roku gminę wraz z całym powiatem kolskim przeniesiono do woj. poznańskiego.
1 kwietnia 1939 roku gmina została zniesiona; część jej obszaru włączono do nowo utworzonych w powiecie tureckim gmin Przykona i Orzeszków, część przyłączono do gminy Brudzew (którą równocześnie przeniesiono z powiatu kolskiego do tureckiego), a część włączono do gminy Chełmno, która pozostała w powiecie kolskim.

</doc>
<doc id="1661303" url="https://pl.wikipedia.org/wiki?curid=1661303" title="Jan Bandau">
Jan Bandau

Jan Jerzy Bandau (zm. w 1816) – węgierski złotnik, od 1768 tworzący w Warszawie. Należał on do grona najwybitniejszych złotników warszawskich tworzących pod koniec XVIII wieku w stylu tzw. klasycyzmu stanisławowskiego.
Życiorys.
Warsztat jego znajdował się w kamienicy przy ul. Leszno (kamienica była jego własnością). W 1792 zatrudniał on 13 pracowników. Na wyrobach, które wytwarzał znajdował się monogram IGB ("Johann Georg Bandau"). Wykonywał głównie przedmioty kultowe i użytkowe. Na początku tworzył w stylu rokoko, a od ok. 1785 klasycystycznym. Charakteryzowały się one wyszukaną formą oraz bogactwem dekoracji plastycznej. 
Wśród jego dzieł można wymienić:
Niektóre z jego wyrobów znajdują się m.in. w Muzeum Narodowym w Warszawie (m.in. kulisty imbryk), w Muzeum Warszawy (solniczka), w Muzeum Okręgowym w Koninie (srebrne świeczniki na ekspozycji dotyczącej rozwoju oświetlenia od czasów starożytnych do XX wieku), w Muzeum Regionalnym w Krasnymstawie.
Jan Bandau pochowany został na Cmentarzu ewangelicko-augsburskim w Warszawie.

</doc>
<doc id="1661305" url="https://pl.wikipedia.org/wiki?curid=1661305" title="Turzyca szczupła">
Turzyca szczupła

Turzyca szczupła ("Carex disperma" Devey) – gatunek byliny z rodziny ciborowatych. Występuje w północnej części półkuli północnej od Alaski do Grenlandii, oraz w Eurazji. W Polsce rośnie współcześnie na kilkunastu stanowiskach położonych w północno-wschodniej Polsce.
Biologia i ekologia.
Bylina, hemikryptofit. Rośnie na terenach podmokłych takich jak mokradła, łąki i w podszycie wilgotnych lasów. Kwitnie od maja do lipca.

</doc>
<doc id="1661307" url="https://pl.wikipedia.org/wiki?curid=1661307" title="Nagroda Brytyjskiej Akademii Filmowej za najlepszą muzykę">
Nagroda Brytyjskiej Akademii Filmowej za najlepszą muzykę

Nagroda im. Anthony’ego Asquitha jest nagrodą przyznawaną przez BAFTA za najlepszą muzykę filmową. Przyznawana jest od 1969 roku.
Lista zwycięzców.
Lata 60.
1968: John Barry – "Lew w zimie"
nominacje:
1969: Mikis Theodorakis – "Z"
nominacje:
Lata 70.
1970: Burt Bacharach – Butch Cassidy i Sundance Kid
nominacje:
1971: Michel Legrand – Lato roku 1942
nominacje:
1972: Nino Rota – Ojciec chrzestny
nominacje
1973: Alan Price – Szczęśliwy człowiek
nominacje:
1974: Richard Rodney Bennett – Morderstwo w Orient Expressie
nominacje:
1975:
nominacje:
1976: Bernard Herrmann – Taksówkarz
nominacje:
1977: John Addison – O jeden most za daleko
nominacje:
1978: John Williams – 
nominacje:
1979: Ennio Morricone – Niebiańskie dni
nominacje:
Lata 80.
1980: John Williams – 
nominacje:
1981: Carl Davis – Kochanica Francuza
nominacje:
1982: John Williams – E.T.
nominacje:
1983: Ryūichi Sakamoto – Wesołych świąt, pułkowniku Lawrence
nominacje:
1984: Ennio Morricone – Dawno temu w Ameryce
nominacje:
1985: Maurice Jarre – Świadek
nominacje:
1986: Ennio Morricone – Misja
nominacje:
1987: Ennio Morricone – Nietykalni
nominacje:
1988: John Williams – Imperium Słońca
nominacje:
1989: Maurice Jarre – Stowarzyszenie Umarłych Poetów
nominacje:
Lata 90.
1990: Andrea Morricone, Ennio Morricone – Cinema Paradiso
nominacje:
1991: Jean-Claude Petit – Cyrano de Bergerac
nominacje:
1992: David Hirschfelder – Roztańczony buntownik
nominacje:
1993:Najlepsza muzyka: John Williams – Lista Schindlera
nominacje:
1994: Don Was – Backbeat
nominacje:
1995: Luis Bacalov – Listonosz
nominacje:
1996: Gabriel Yared – Angielski pacjent
nominacje:
1997: Nellee Hooper – Romeo i Julia
nominacje:
1998: David Hirschfelder – Elizabeth
nominacje:
1999: Thomas Newman – American Beauty
nominacje:
2000–2009.
2000: Tan Dun – Przyczajony tygrys, ukryty smok
nominacje:
2001: Craig Armstrong, Marius De Vries – Moulin Rouge!
nominacje:
2002: Philip Glass – Godziny
nominacje:
2003: T-Bone Burnett, Gabriel Yared – Wzgórze nadziei
nominacje:
2004: Gustavo Santaolalla – Dzienniki motocyklowe
nominacje:
2005: John Williams – Wyznania gejszy
nominacje:
2006: Gustavo Santaolalla – Babel
nominacje:
2007: Christopher Gunning – Niczego nie żałuję – Edith Piaf
nominacje:
2008: A.R. Rahman – Slumdog. Milioner z ulicy
nominacje:
2009: Michael Giacchino – Odlot
nominacje:
2010–2019.
2010: Alexandre Desplat − Jak zostać królem
nominacje:
2011: Ludovic Bource − Artysta
nominacje:
2012: Thomas Newman − Skyfall
nominacje:
2013: Steven Price − Grawitacja
nominacje:
2014: Alexandre Desplat − Grand Budapest Hotel
nominacje:
2015: Ennio Morricone − Nienawistna ósemka
nominacje:
2016: Justin Hurwitz – La La Land
nominacje:
2017: Alexandre Desplat – Kształt wody
nominacje:
2018: Bradley Cooper, Lady Gaga, Lukas Nelson – Narodziny gwiazdy
nominacje:
2019: Hildur Guðnadóttir – Joker
nominacje:
2020–2029.
2020: Jon Batiste, Trent Reznor i Atticus Ross − Co w duszy gra
nominacje:
2021: Hans Zimmer − Diuna
nominacje:

</doc>
<doc id="1661309" url="https://pl.wikipedia.org/wiki?curid=1661309" title="Lucjusz Eliusz Lamia">
Lucjusz Eliusz Lamia

Lucjusz Eliusz Lamia (łac. "Lucius Aelius Lamia") (zm. w 33 r.n.e) rzymski politykiem i senatorem.
Życiorys.
Został konsulem w 3 n.e., następnie był legatem w Germanii a potem prokonsulem Afryki w 15/16 n.e..
W 22 Lamia został wybrany namiestnikiem Syrii, ale nigdy go nie puszczono na prowincję. Przez dekadę nominalnie tylko zarządzał Syrią. 
Gdy w 32 zmarł prefekt miasta Pizon Pontifex, na jego miejsce Tyberiusz mianował Lamię. Lecz Lamia był prefektem stolicy tylko przez rok, gdyż zmarł przy końcu roku 33. Uczczono go cenzorskim pogrzebem.

</doc>
<doc id="1661310" url="https://pl.wikipedia.org/wiki?curid=1661310" title="Turzyca pospolita">
Turzyca pospolita

Turzyca pospolita ("Carex nigra" Reichard) – gatunek byliny z rodziny ciborowatych. Występuje na mokradłach Europy i Syberii. W Polsce pospolity gatunek rodzimy.
Zmienność.
Tworzy mieszańce z turzycą bladą ("Carex palescens"), t. Bueka ("C. buekii"), t. darniową ("C. caespitosa"), t. siną ("C. flacca"), t. sztywną ("C. elata") - "C". x"pseudoturfosa" D.T. et Sarnth., oraz t zaostrzoną ("C. gracilis").

</doc>
<doc id="1661311" url="https://pl.wikipedia.org/wiki?curid=1661311" title="Visingsö">
Visingsö

Panorama Visingsö
 
Visingsö – największa wyspa na jeziorze Wetter o powierzchni 25,04 km² i długości 14 km. Położona w południowej części jeziora ok. 30 km od Jönköping i ok. 6 km od Gränna skąd ma stałe połączenie promowe. Administracyjnie leży w gminie Jönköping.

</doc>
<doc id="1661314" url="https://pl.wikipedia.org/wiki?curid=1661314" title="Pizza Pizza">
Pizza Pizza

Pizza Pizza – kanadyjska sieć pizzerii, z ponad 500 punktami, głównie na terenie prowincji Ontario.
Największa nieamerykańska.
Inwazja amerykańskich pizzerii na obszarze Kanady nie zostawia zbyt wiele marginesu lokalnym inicjatywom. Giganty sieciowe w rodzaju Pizza Hut czy Domino’s Pizza skutecznie blokują miejscową konkurencję, aczkolwiek przy systemie franczyzowym zastanawianie się pod jaką narodową flagą działa dana firma jest niezbyt sensowne. Uznanie, że największą dzisiaj kanadyjską siecią pizzerii jest Pizza Pizza oznacza, że zrodzona została z kapitału, którego właścicielem był (i jest nadal) Kanadyjczyk.
Michael Overs otworzył w grudniu 1967 roku w centrum Toronto pizzerię o niezbyt wymyślnej ale skutecznej nazwie Pizza Pizza. W 40 lat później stworzona przez niego sieć obejmowała już około 350 restauracji (505 uwzględniając lokale nierestauracyjne) na terenie prowincji Ontario, z czego ponad setka znajduje się w tzw. Wielkim Toronto, bijąc pod tym względem pozostałych konkurentów, przede wszystkim amerykańskich. Założyciel sieci zmarł w marcu 2010, firmę przejął jego zięć - Paul Goddard.
W latach 80. Pizza Pizza otworzyła wiele nowych punktów w Quebeku, głównie w okolicach Montrealu, ale w następnej dekadzie większość z nich nie przetrwała. Ponowną próbę ponowiono udanie w 2009. Z kolei podbój zachodniej Kanady (głównie prowincji Alberta) rozpoczął się w 2004 poprzez przejmowanie upadających tam pizzerii. Pizza Pizza przejęła wówczas sieć Pizza 73 (53 lokale) i utrzymuje mniejsze placówki tworzone przy studenckich kampusach lub arenach sportowych. 
W 2005 Pizza Pizza otworzyła pierwsze punkty podległej sobie, niewielkiej sieci Chicken Chicken, specjalizującej się w szybkich potrawach z drobiu. Nie było to posunięcie zbyt ryzykowne, ponieważ nowe lokale nie istnieją niezależnie, a wyłącznie w tych miejscach, gdzie już funkcjonują punkty Pizza Pizza.
Sieć zatrudnia 4 tysiące ludzi, w tym wielu pracujących z domu, jako operatorzy telefonicznych zamówień. Firma realizuje rocznie blisko 30 milionów takich zamówień. Kwatera główna znajduje się przy Jarvis Street w Toronto. 
Koszt franczyzy w sieci Pizza Pizza wynosi ok. 30 tysięcy dolarów, ale do uzyskania finansowania wystarczy 35% tej sumy jako zadatek. Następnie firma wymaga odprowadzania do niej 6% zysków od sprzedaży netto w wymiarze tygodniowym. Oferuje pomoc w uzyskaniu lokalu, modernizacji i wszelkiej logistyce. Średnia powierzchnia lokalu powinna wynosić 2.500 stóp kwadratowych i posiadać przestrzeń na 40 miejsc siedzących. 
Menu.
Boczek, suche salami rodzaju pepperoni oraz pieczarki stworzyły standard „kanadyjskiej pizzy”, aczkolwiek ta sama kombinacja w Quebeku nosi nazwę „Québécois pizza”. Oprócz niej Pizza Pizza oferuje 35 rozmaitych składników pizzy czyli „toppings” (m.in. owoc mango i filadelfijski stek) oraz kilka ciekawych rodzajów kanapek. Jako pierwsi w Kanadzie wprowadzili do menu ananasy.
Konkurencja za plecami.
W południowym Ontario Pizza Pizza radzi sobie najskuteczniej z konkurencją, której w tym sektorze żywienia nie brakuje. W odpowiedzi na jej zakusy w prowincjach atlantyckich i zachodnich, z atakiem na Ontario wystąpiły trzy inne sieciowe pizzerie kanadyjskie: Greco, Panago i najbardziej widoczna Boston Pizza, która ma blisko 350 restauracji we wszystkich prowincjach kanadyjskich i połowie stanów amerykańskich.
Dodatkowo od lat kanadyjski rynek podbijają giganty ze Stanów Zjednoczonych: Pizza Hut (jedna z największych sieci restauracyjnych na świecie – 34.000 punktów), Domino’s Pizza (8 tysięcy lokali w 54 krajach) czy Little Caesars.
Numer, który znają wszyscy.
Sukces firmy Pizza Pizza polegał w pierwszym rzędzie na posłużeniu się skutecznymi technikami marketingowymi. Historyczną karierę zrobiła reklama numeru telefonu do dyspozytury firmy. Wyśpiewywany do znudzenia w radiu numer 9-6-7-11-11 posiadał zręczny, wpadający w ucho rym pomiędzy „seven” a „eleven-eleven”. Wystarczyło posłuchać melodii, a numer podświadomie wpadał do głowy. Nadawany bez ustanku w mediach spowodował, że ludzie bezwiednie zapamiętywali go na pamięć, a firma do dzisiaj twierdzi, że był to najskuteczniejszy chwyt w osiągnięciu dominacji na lokalnym rynku pizzy. Tym bardziej skuteczny, ze klientom odpowiadał pomysł jednego centralnego numeru, pod którym składano zamówienia, i z którego wychodziło polecenie realizacji przez pizzerię w najbliższym sąsiedztwie zamawiającego. Była to innowacja, po którą błyskawicznie sięgały inne firmy sieciowe. Po wielu bezskutecznych próbach numer „967-1111” (i jego warianty) został w końcu zastrzeżony przez Federalny Sąd Apelacyjny jako trwały znak handlowy firmy Pizza Pizza.
Chwytliwy numer telefonu może mieć jeszcze jedno zastosowanie. Znany, kontrowersyjny amerykański reżyser filmowy Michael Moore w książce "Downsize This!" doradza anegdotycznie nielegalnym imigrantom, którzy próbują przemycić się ze Stanów do Toronto, aby zapamiętali ten numer na pamięć, jako idealny dowód ich „kanadyjskości”. Podobno dlatego, że przy odprawie paszportowej jednym z pytań testujących rzekomych mieszkańców Toronto jest pytanie o ten właśnie numer. 
Oprócz przebojowego telefonu Pizza Pizza szczyci się pierwszeństwem w innych obszarach reklamy. Uważa, że należy do pionierów m.in. w umieszczaniu reklam na grzbietach ksiąg telefonicznych i drukowaniu kuponów zniżkowych na rachunkach za parking.
W 1979 roku Pizza Pizza stworzyła własny, bezprecedensowy, świetnie skomputeryzowany system zamówień połączony z wcześniejszym systemem telefonicznym, który na dłuższy czas pozostawiał konkurencję w tyle jeśli chodzi o precyzję i szybkość realizacji zamówienia. Dzisiaj system zezwala już na to, że osoby przyjmujące zamówienia pracują przy komputerze we własnych domach. Inny rodzaj promocji to losowanie wizytówek, które klienci zostawiają w pizzerii po posiłku. Nagrodami są zwykle karty klubowe, vouchery o wartości 50 dolarów.
Kibice jedzą za darmo.
Osobny dział marketingu tworzą promocje sportowe, niektóre dość zaskakujące. Np. zawsze gdy hokeiści z Ottawa Senators strzelą sześć (dawniej pięć) bramek na swoim lodowisku, widzowie mogą wymienić następnego dnia swoje zużyte bilety na darmową pizzę w wyznaczonych lokalizacjach sieci. W sezonie 2005-2006 zdarzało się to na tyle często, że trzej czołowi napastnicy Ottawa Senators ochrzczeni zostali przez media przydomkiem „Pizza Line”.
Podobne promocje można spotkać w Montrealu i w Toronto. Jeśli np. hokeiści z Toronto Marlies zdobędą przynajmniej pięć bramek w meczu, wszyscy widzowie dostają darmową pizzę. To samo Pizza Pizza funduje kibicom, jeśli koszykarze z Toronto Raptors zdobędą u siebie 100 pkt, a baseballiści z Blue Jays wywalczą 7 wyautowań pałkarza („strikeouts”) niezależnie od wyniku meczu.

</doc>
<doc id="1661315" url="https://pl.wikipedia.org/wiki?curid=1661315" title="Turzyca wrzosowiskowa">
Turzyca wrzosowiskowa

Turzyca wrzosowiskowa ("Carex ericetorum" Pollich) – gatunek byliny z rodziny ciborowatych. Występuje w Eurazji na piaszczystych glebach w lasach sosnowych.

</doc>
<doc id="1661325" url="https://pl.wikipedia.org/wiki?curid=1661325" title="Wąsiel">
Wąsiel

Wąsiel – polskie nazwisko.
W 2008 roku nazwisko to nosiło w Polsce 445 osób, głównie w południowej Polsce: Olkusz 80, Radom 27, Hrubieszów 22, Nysa 20, m. Lublin 15, Gryfino 14, Puławy 13, Mysłowice 13, Warszawa 13, Międzyrzecz 12.
Występuje w 58 różnych powiatach i miastach. Najwięcej zameldowanych osób o tym nazwisku jest w Olkuszu (80).

</doc>
<doc id="1661326" url="https://pl.wikipedia.org/wiki?curid=1661326" title="Bar Podlaski w Warszawie">
Bar Podlaski w Warszawie

Bar Podlaski – nieistniejąca warszawska restauracja znajdująca się przy ul. Nowogrodzkiej 15, róg ul. Kruczej.
II wojna światowa.
Podczas okupacji niemieckiej wstęp do lokalu mieli jedynie funkcjonariusze SS i policji hitlerowskiej. Nad barem mieścił się dom publiczny, także "Nur für Deutsche".
10 maja 1943 Grupa Specjalna Gwardii Ludowej Okręg Warszawa Miasto pod dowództwem Tadeusza Domańskiego „Tadka” przeprowadziła tam zamach odwetowy za śmierć kolegów: „Zawiszy”, „Wiktora” i Sawickiej. Tadeusz Kur „Ignac” i Artur Siciński „Samuel” wrzucili do lokalu dwa granaty, raniąc dwóch niemieckich żołnierzy i prostytutkę.
Drugi zamach na ten sam lokal miał miejsce 23 października 1943, kiedy to siedmiu członków GL-ZWM pod dowództwem Lecha Kobylińskiego „Konrad” przeprowadziło akcję, w wyniku której zginęło lub zostało rannych wielu Niemców, zginął także granatowy policjant. Żołnierze Gwardii Ludowej nie ponieśli strat w ludziach.

</doc>
<doc id="1661336" url="https://pl.wikipedia.org/wiki?curid=1661336" title="Gajusz Marcjusz Cenzorinus">
Gajusz Marcjusz Cenzorinus

Gajusz Marcjusz Cenzorinus (łac. "Gaius Marcius Censorinus"), rzymski senator żyjący za czasów cesarza Augusta.
Był synem Lucjusza Marcjusza Cenzorinusa, konsula w 39 p.n.e.
Marcjusz Cenzorinus sam został konsulem w 8 p.n.e. wraz z Azyniuszem Gallusem.
Jest wspominany w dekrecie Augusta który przytacza Józef Flawiusz odnośnie do równouprawnienia Żydów.
Marcjusz Cenzorinus zmarł w Azji w 2 n.e., gdzie towarzyszył Gajuszowi Cezarowi, wnukowi Augusta. Jego śmierć była powszechnie opłakiwana. Wellejusz Paterkulus pisał, że był to "mąż zrodzony do pozyskiwania serc ludzkich".

</doc>
<doc id="1661340" url="https://pl.wikipedia.org/wiki?curid=1661340" title="Jadwiga Kotnowska">
Jadwiga Kotnowska

Jadwiga Kotnowska (ur. w Warszawie) – polska flecistka.
Edukacja.
Ukończyła studia w Akademii Muzycznej w Warszawie. Następnie doskonaliła swe umiejętności u takich mistrzów jak: Aurèle Nicolet oraz Alain Marion i Jean-Pierre Rampal we Francji.
Prawykonania.
Jadwiga Kotnowska stała się inspiracją dla powstania, często dedykowanych artystce, nowych koncertów i utworów fletowych:
Koncerty i recitale.
2009
2008
2007
2006
Oratorium Marianum, Światowe prawykonanie Koncertu Roberta Kurdybachy.
2005
2004
2003
2002
J.B. Pla – Koncert G-dur z tow. orkiestry” Camerata de France”
pod dyr. D. Tosi, recitale z programem muzyki francuskiej z pianistą Philipp Morehed – (USA) oraz z pianistką amerykańską Carol Honigburg oraz prawykonanie światowe utworu S. Coena (USA)
2000
1999
1998
1997
1996-1998 Tournée w Azji – (Tajlandia), Indiach oraz koncerty w Emiratach Arabskich i w Arabii Saudyjskiej
1995
1994-1995 Koncerty we Włoszech: Rzym, Cagliari (recitale z pianistą włoskim Paolo Subrizi)
1994
1991
1989
1988
1986-1987
1980
Działalność dydaktyczna.
Jadwiga Kotnowska prowadzi klasę fletu w Akademii Muzycznej w Bydgoszczy oraz kursy mistrzowskie m.in.: w USA, w Finlandii, we Francji oraz w Royal College of Music w Londynie.

</doc>
<doc id="1661341" url="https://pl.wikipedia.org/wiki?curid=1661341" title="Bagaceratopidae">
Bagaceratopidae

Bagaceratopidae – rodzina dinozaurów z grupy ceratopsów (Ceratopsia). Została nazwana w 2003 roku przez Władimira Alifanowa, jednak nie przedstawił on jej definicji filogenetycznej, w związku z czym Sereno (2005) uznał Bagaceratopidae za takson nieaktywny. W 2003 Alifanow zaklasyfikował do Bagaceratopidae rodzaje "Bagaceratops", "Breviceratops", "Lamaceratops" i "Platyceratops", a w publikacji z 2008 roku włączył do niej także "Magnirostris" oraz nowo opisany rodzaj "Gobiceratops". Alifanow zasugerował, że w przeciwieństwie do innych rodzin neoceratopsów, Bagaceratopidae wyewoluowały w Paleoazji. Według Alifanowa Bagaceratopidae tworzą grupę monofiletyczną, obejmującą klad (("Bagaceratops" + "Gobiceratops") + ("Breviceratops" + "Magnirostris") + ("Platyceratops" + "Lamaceratops")) i stanowiącą takson siostrzany dla Protoceratopsidae, jednak nie przeprowadził on analiz kladystycznych mogących zweryfikować te teorie. W 2010 roku opisany został "Ajkaceratops" z późnej kredy Węgier, podobny do "Magnirostris" i bagaceratopsa i mogący również należeć do Bagaceratopidae (według Ősiego i współpracowników grupa ta jest jednak prawdopodobnie parafiletyczna). Jeśli tak jest, byłby on pierwszym znanym przedstawicielem tej grupy występującym w Europie.

</doc>
<doc id="1661345" url="https://pl.wikipedia.org/wiki?curid=1661345" title="Hanam Chungwŏn">
Hanam Chungwŏn

Hanam Chungwŏn (ur. 1876, zm. 22 marca 1951) – współczesny koreański mistrz sŏn.
Życiorys.
Pochodził z rodziny Pang.
Gdy pracował na farmie rolniczej zobaczył pewnego dnia jak właściciel pobił na śmierć jednego z pracowników. To wydarzenie doprowadziło go do zrozumienia ludzkiego istnienia jako cierpienia i postanowił porzucić świat.
Wstąpił do klasztoru Chang w Diamentowych Górach i został nowicjuszem w kapłana Kumwŏla, a potem mnichem w wieku 19 lat. Do 24 r. życia studiował sutry a następnie udał się na południe do klasztoru Haein, aby praktykować sŏn u mistrza Kyŏnghŏ Sŏngu. Pewnego dnia po tym, jak mistrz przytoczył cytat z Sutry Diamentowej "Gdy ktoś postrzega wszystkie formy jako nieformy, może wtedy bezpośrednio ujrzeć Tathagatę" Hanam został oświecony i napisał następujący wiersz
Hanam otrzymał od mistrza Kyŏnghŏ przekaz Dharmy i stał się szybko słynnym mistrzem sŏn.
W 1926 r. udał się do klasztoru Sangwon na górze Odae, gdzie zgromadził kilkuset praktykujących. Przez następne 25 lat, aż do swojej śmierci, już nigdy nie opuścił tej góry.
Ponieważ podczas wojny koreańskiej przez górę Odae przechodzili północnokoreańscy szpiedzy, w styczniu 1951 r. armia południowokoreańska postanowiła z przyczyn taktycznych zniszczyć dwa klasztory: Sangwon i Wolchong. Nakazano natychmiast ewakuować się wszystkim mnichom. Hanam postanowił zostać sam. Ostatecznie klasztor został zajęty przez Koreańczyków z północy, ale nie niepokoili oni mistrza i mieli do niego wielki szacunek. Tym niemniej Hanam rozpoczął głodówkę i 22 marca 1951 r. zmarł w pozycji medytacyjnej.
Nauczanie.
Mistrz Hanam był często porównywany z mistrzem sŏn Mangongiem. Od czasów państwa Silli, góry Odae, Sŏrak i inne góry regionu Kangwŏn, nazywano "górami północnymi". Dlatego szkołę Hanama nazywano "szkołą północną". Mangong przebywał w klasztorze Jŭnghae w Yesan, na południu prow. Ch'ungch'ong. Jego szkoła nazywana była "południową".
Atmosfera w klasztorze Sangwon Hanama była spokojna, szczera i cicha. Mistrz opierał się w nauczaniu na sutrach buddyjskich i traktował je z wielkim szacunkiem. Bardzo surowo przestrzegał także wszystkich wskazań i reguł życia klasztornego.
Linia przekazu Dharmy.
Pierwsza liczba to kolejność pokoleń od Mahakaśjapy (1)
Druga liczba, to pokolenia mistrzów od 1 Patriarchy Chin - Bodhidharmy (28/1)
Trzecia liczba, to pokolenia mistrzów koreańskich.

</doc>
<doc id="1661346" url="https://pl.wikipedia.org/wiki?curid=1661346" title="Yasu">
Yasu

 – miasto w Japonii, położone w prefekturze Shiga, na wyspie Honsiu.
Położenie.
Miasto leży w południowej części prefektury, na południowym brzegu jeziora Biwa, graniczy z:
Historia.
Miasto powstało 1 października 2004.

</doc>
<doc id="1661347" url="https://pl.wikipedia.org/wiki?curid=1661347" title="Vickers Vincent">
Vickers Vincent



</doc>
<doc id="1661349" url="https://pl.wikipedia.org/wiki?curid=1661349" title="Bagaceratopsidae">
Bagaceratopsidae



</doc>
<doc id="1661350" url="https://pl.wikipedia.org/wiki?curid=1661350" title="Hanam Chungwon">
Hanam Chungwon



</doc>
<doc id="1661352" url="https://pl.wikipedia.org/wiki?curid=1661352" title="Abl">
Abl

Abl, ABL1 (ang. V-abl Abelson murine leukemia viral oncogene homolog 1) – ludzkie białko kodowane przez gen "ABL1" położony na chromosomie 9, będący proonkogenem.
Funkcja.
Proonkogen "ABL1" cytoplazmatyczne i jądrowe białko o aktywności kinazy tyrozynowej (przenosi resztę fosforanową na grupę hydroksylową reszty tyrozyny). Jest ono zaangażowane w procesy różnicowania się i podziałów komórkowych, a także adhezji i reakcji na czynniki stresowe. Aktywność enzymu jest regulowana negatywnie przez domenę SH3. W przypadku delecji fragmentu odpowiadającego za tę właśnie domenę wyjściowy protoonkogen zmienia się w onkogen. Np. translokacja t(9;22) prowadzi do fuzji "ABL1" i regionu BCR chromosomu 22. Powstały w ten sposób gen fuzyjny spotyka się w białaczkach, głównie przewlekłej białaczce szpikowej (CML). Wszechobecna kinaza ABL1 jest regulowana przez fosforylację związaną z CDC2. Sugeruje to, że Abl pełni funkcję w cyklu komórkowym.
Transkrypt mRNA dla genu "ABL1" ma wielkość 6 albo 7 kb, zależnie od alternatywnego splicingu pierwszego eksonu.
Aspekt kliniczny.
Mutacje genu "ABL1" powiązać można z CML. Translokacja z udziałem chromosomu 22 skutkuje aktywacją, albowiem nowo powstały gen fuzyjny BCR-ABL koduje kinazę cytoplazmatyczną o nieregulowanej aktywności. Fosforyluje ona mediatory odpowiedzialne za regulację cyklu komórkowego. Pozwala to na niekontrolowaną przez cytokiny proliferację komórek, co jest cechą komórek nowotworowych, a skutkuje zespołem mielopoliferacyjnym.
W przypadku wspomnianej translokacji zwykle mamy do czynienia z chromosomem Philadelphia, charakterystyczną nieprawidłowością stwierdzaną w kariotypie w przewlekłej białaczce szpikowej, a rzadko w innych białaczkach.
Obecnie w kuracji głównie CML stosuje się inhibitory tej kinazy, jak imatinib, wiążący się z jedną z domen i uniemożliwiający wpływ kinazy BCR-ABL na cykl komórkowy.

</doc>
<doc id="1661353" url="https://pl.wikipedia.org/wiki?curid=1661353" title="Państwowy Zakład Higieny">
Państwowy Zakład Higieny



</doc>
<doc id="1661354" url="https://pl.wikipedia.org/wiki?curid=1661354" title="Tylko dla najlepszych">
Tylko dla najlepszych

Tylko dla najlepszych (tytuł oryg. "Only The Strong") – amerykański film akcji z roku 1993.
Opis fabuły.
Louis Stevens, żołnierz Zielonych Beretów, służył przez cztery lata w amerykańskich oddziałach, które walczyły w Brazylii z kartelami narkotykowymi. Tam zgłębił tajniki walki capoeira. 
Po powrocie do Stanów Zjednoczonych postanawia wykorzystać swoje umiejętności w programie resocjalizacji trudnej młodzieży. W tym celu odwiedza w Miami w swojej byłej szkole ulubionego profesora, socjologa Kerrigana. 
Jest zaskoczony brakiem dyscypliny i arogancją uczniów. Młodzi uczniowie są pod wpływem miejscowych gangów narkotykowych, którzy wciągają ich w ciemne interesy. To dla nich nastoletni chłopcy kradną samochody i rozprowadzają narkotyki. Nad całością w brudnych interesach czuwa bezwzględny Silverio, boss półświatka przestępczego. Jednym z uczniów tego college'u jest ślepo mu oddany jego kuzyn Orlando.
Louis postanawia zaprowadzić porządek w szkole, aby odciągnąć uczniów od przestępczości. W tym celu próbuje zainteresować ich sztukami walki, zachęcić ich do nauki capoeiry. Początek stwarza wiele trudności i problemów, jednakże Louis nie poddaje się. Wkrótce jego zapał i determinacja przynoszą pierwsze efekty – zdobywa on bowiem sympatię i zaufanie uczniów. W szkole Louis zdobywa także serce nauczycielki Donny, z którą kiedyś chodził do jednej klasy. Pomaga mu przetrwać najtrudniejsze chwile w zjednaniu sobie wychowanków.
Widząc przemiany jakie zachodzą w szkole, Silverio wkracza do akcji. Chce siłą przywrócić dawny "porządek". Gdy to nie przynosi skutku, mści się podpalając szkołę. Dochodzi do tragedii, a w płomieniach ginie jeden z nastolatków, Donovan.
Sprawę nagłaśniają media, które obwiniają o tę tragedię Louisa. Wytykają mu, że prowadzi zajęcia z młodzieżą bez uprawnień i oficjalnego zezwolenia ministerstwa szkolnictwa. Louis zostaje wyrzucony ze szkoły, Silverio zaś powraca na plan pierwszy i może dalej działać bezkarnie. Jednak Stevens nie daje za wygraną.

</doc>
<doc id="1661356" url="https://pl.wikipedia.org/wiki?curid=1661356" title="GNU Chess">
GNU Chess

GNU Chess – program komputerowy służący do gry w szachy, przeznaczony dla systemu operacyjnego GNU/Linux. Jest to jedna z najstarszych tego typu aplikacji dla systemów uniksopodobnych.

</doc>
<doc id="1661357" url="https://pl.wikipedia.org/wiki?curid=1661357" title="Duszpasterstwo akademickie">
Duszpasterstwo akademickie

Duszpasterstwo akademickie (DA) – zorganizowana działalność społeczna Kościoła będąca formą przeznaczoną dla grupy specjalnej wiernych: młodzieży akademickiej, studentów. Duszpasterstwa akademickie tworzone są przez diecezje oraz zakony (zwłaszcza dominikanów i jezuitów, których zakonny charyzmat szczególnie przemawia do młodzieży studiującej). Często koncentrują swoją działalność przy Kościołach akademickich, będącymi nierzadko kościołami rektoralnymi (np. kościół św. Ducha i św. Stanisława Kostki w Toruniu).
Historia.
Pierwszym w Polsce Duszpasterstwem Akademickim był ośrodek przy krakowskim kościele św. Anny, założony w 1927.
Duszpasterstwa akademickie w okresie PRL-u jako ośrodki niezależnej myśli, były często przedmiotem inwigilacji służby bezpieczeństwa. Komunistyczne władze widziały w nich zagrożenie, jako miejscach, gdzie młodzież poznaje mankamenty narzucanego na zajęciach uniwersyteckich marksizmu i materializmu. Pierwsze działania mające na celu powołanie ogólnopolskiej organizacji duszpasterstwa akademickiego podjęto w 1952. Komisja Krajowa Duszpasterstwa Akademickiego rozpoczęła działalność w 1953. Pierwszy dokument prawny regulujący działalność pastoralną w środowisku szkół wyższych wydano 9 maja 1953. Konferencja Episkopatu Polski zatwierdziła wówczas "Wytyczne dla Duszpasterstwa Akademickiego" (czternaście punktów w trzech rozdziałach). W 1963 na łonie Komisji Krajowej podjęto prace mające na celu zredagowanie nowego regulaminu działania. 6 czerwca 1967 biskup Jerzy Modzelewski podpisał "Memoriał duszpasterzy akademickich do Najdostojniejszego Episkopatu Polski". Wyrażono w nim niepokój o przyszłość polskiego duszpasterstwa akademickiego. 24 listopada 1967 zatwierdzony został przez Episkopat Polski "Regulamin Duszpasterstwa Akademickiego". Określał on zarówno ogólne zasady działania ruchu, jak również zadania duszpasterzy akademickich w diecezjach. 17 stycznia 1970 opracowana została nowa wersja regulaminu pod nazwą "Statut Duszpasterstwa Akademickiego", który obowiązywał od 28 stycznia 1971.
Cele.
Duszpasterstwo akademickie służy formacji religijnej, nierzadko o ukierunkowanym profilu (np. duchowość ignacjańska). Formacja ma na celu kształtowanie w pełni dojrzałych chrześcijan, gotowych do wzięcia odpowiedzialności za swoje życie, założenia rodziny lub podjęcia powołania zakonnego lub kapłańskiego. Absolwent duszpasterstwa akademickiego, to potencjalny inteligent katolicki, czyli osoba biorąca odpowiedzialność, poprzez wykonywanie swojej pracy umysłowej, za społeczeństwo. Oprócz formacji religijnej, celem działania duszpasterstwa jest rozwój studentów w sferze intelektualnej i emocjonalnej, a także wspólne spędzanie wolnego czasu. W Duszpasterstwach akademickich nierzadko poznają się przyszłe małżeństwa i zawiązują przyjaźnie na całe życie. Dla absolwentów DA tworzy się często Duszpasterstwa postakademickie, przy czym przyjmuje się, że aby być jego członkiem nie można mieć więcej niż 35 lat.
Duszpasterstwa akademickie jako grupy społeczne charakteryzują się otwartością na nowe osoby, także te poszukujące.
Organizacja.
Prezbiter odpowiedzialny za duszpasterstwo akademickie (duszpasterz akademicki) sprawuje posługę sakramentalną wobec studentów, głosi katechezy i konferencje, organizuje dni skupienia i rekolekcje, a także spędza ze studentami wolny czas.
Za działanie duszpasterstwa są odpowiedzialni również jego członkowie, zwani w zależności od tradycji danego DA koordynatorami, pilotami, szefami czy odpowiedzialnymi. W ramach duszpasterstwa często odbywają się różne spotkania (np. grupa medytacyjna, wolontariat, lektorzy, schola liturgiczna, zespół uwielbieniowy, grupa taneczna, medialna, dziennikarska, dyskusyjna, spotkania tylko dla kobiet i tylko dla mężczyzn). W takim wypadku rozróżnia się odpowiedzialnych za całe DA i odpowiedzialnych za poszczególne grupy. Centrum życia DA jest niedzielna eucharystia sprawowana wieczorem (niekiedy zwana „dziewiętnastką” lub „dwudziestką”). W wielu DA po niedzielnej mszy św. odbywa się wspólny posiłek lub integracja.
Duszpasterzami akademickimi byli m.in. o. Joachim Badeni OP, o. Władysław Wołoszyn SJ, o. Jan Góra OP, o. Adam Szustak OP, ks. Piotr Pawlukiewicz czy ks. Mieczysław Maliński.
Duszpasterstwo akademickie a uczelnie publiczne.
Art. 12 ust. 5 Konkordatu stanowi, iż „Kościół Katolicki korzysta ze swobody prowadzenia katechezy dla dorosłych, łącznie z duszpasterstwem akademickim”. Niewątpliwie Duszpasterstwo Akademickie winno przypominać środowisku akademickiemu, zapominaną prawdę, iż „wiara i rozum są jak dwa skrzydła, na których duch ludzki unosi się ku kontemplacji prawdy”. Wieloletnia i oparta na wzajemnym szacunku i autonomii współpraca DA z uniwersytetem może skutkować np. możliwością akcji ewangelizacyjnej na kampusie uniwersyteckim, kolędy w akademikach czy organizacji osobnej sceny podczas juwenaliów dla zespołów chrześcijańskich (np. „Jezualia” na UMK).

</doc>
<doc id="1661358" url="https://pl.wikipedia.org/wiki?curid=1661358" title="Claws Mail">
Claws Mail

Claws Mail – darmowy, otwarty klient poczty elektronicznej i grup dyskusyjnych. Powstał w wyniku forkowania programu Sylpheed. Jego pierwsza wersja ukazała się w roku 2001. Program Claws Mail bazuje na bibliotece GTK+ i został napisany w języku C. Dostępny jest dla większości systemów operacyjnych.
Udogodnienia.
Claws Mail dostarcza wielu udogodnień, między innymi obsługuje:
Wtyczki.
Funkcjonalność Claws Mail może zostać rozszerzona przez użycie wtyczek, na przykład:

</doc>
<doc id="1661359" url="https://pl.wikipedia.org/wiki?curid=1661359" title="Maria Terter">
Maria Terter

Maria (bułg.: Мария, "Marija") – caryca bułgarska, pierwsza żona cara Jerzego I Tertera. Matka cara Teodora Swetosława.
Pochodzenie Marii nie jest znane. Podobnie nieznana jest data jej ślubu z bojarem bułgarskim Jerzym Terterem. Z małżeństwa tego urodziło się troje dzieci:
W 1277 roku, po śmierci cara Konstantyna Asena Ticha, w Bułgarii nastąpił okres walk o władzę. W imieniu małoletniego Michała II Ticha regencję objęła carowa wdowa Maria. Na północy kraju coraz większy obszar obejmowało powstanie chłopskie, któremu skłóceni ze sobą i pozbaweini dowództwa bojarowie nie byli w stanie stawić oporu. W następnym roku wódz powstańców Iwajło obległ nawet stolicę państwa Tyrnowo. Kiedy od południa pojawił się na czele armii dowodzonej przez bizantyńskiego generała Iwan Mico, by upomnieć się o prawa do tronu po ojcu, carowa wdowa poślubiła Iwajłę i doprowadziła do jego koronacji na cara. Mimo początkowych sukcesów wojskowych Iwajły, Iwanowi Mico udało się w 1279 roku opanować przy pomocy sił bizantyńskich Tyrnowo i znaczną część kraju; Iwajłę Grecy oblegli w położonej nad Dunajem Drystrze. Carowa wdowa wraz z synem została odesłana do Konstantynopola.
Nowemu wychowanemu wśród Greków carowi, który przybrał imię Iwana Asena III, nie udało się jednak pozyskać swych nowych poddanych. W tym też czasie mąż Marii, Jerzy Terter, wyrósł na przywódcę opozycji. Skłóceni dotąd bojarzy, w obliczu przeciągających się walk i nowych, greckich porządków w państwie, zaczęli się skupiać wokół cieszącego się poparciem wojska Tertera. Chcąc go przeciągnąć na swą stronę Iwan Asen III, za namową cesarza bizantyńskiego Michała VIII, wydał za niego w 1279 roku swoją siostrę Kermarię. Jego dotychczasowa żona Maria wraz z synem Teodorem znalazła się wówczas w Bizancjum, jako zakładniczka lojalności potężnego bojara. Nie przyniosło to jednak spodziewanych rezultatów. W dodatku wiosną 1280 roku przeszedł do ofensywy Iwajło, wyzwalając znaczną część kraju. Zagroził nawet Iwanowi Asenowi III w Tyrnowie. Latem 1280 roku rozbił w dwóch bitwach armie bizantyńskie. Po tych klęskach Iwan Asen III wraz żoną zbiegli do Bizancjum rezygnując z władzy carskiej. Iwajle nie udało się jednak ponownie zdobyć Tyrnowa. Zmęczone trwającymi kilka lat walkami wojsko chłopskie zaczęło go opuszczać. Szukając pomocy udał się do ordy tatarskiej na dwór Nogaja, gdzie zginął podczas uczty. Jerzy Terter koronował się na cara Bułgarów.
Po objęciu władzy Jerzy I Terter rozpoczął zabiegi o powrót swojej pierwszej żony i syna. Ostatecznie na mocy układów podpisanych w 1284 roku dokonał wymiany żon. Odzyskał Marię i syna, a Kermaria powróciła do Bizancjum. Rok śmierci Marii nie jest znany.
Jesienią 1284 Jerzy wydał ich wspólną córkę Annę za króla Serbii Stefana Milutina. Mimo zawartych sojuszów z Serbią i Bizancjum carowi nie udało się odeprzeć kolejnego wielkiego najazdu tatarskiego, który w 1285 roku spustoszył kraj. W wyniku najazdu został zmuszony do oddania drugiej, nieznanej z imienia, córki za żonę synowi Nogaja, Czace i przekazania w charakterze zakładnika syna Teodora Swetosława. W dwa lata po ucieczce Jerzego Tertera do Bizancjum, w 1294 roku Stefan Milutin oddalił Annę, która po raz drugi wyszła za Michała Angelosa zwanego „Kutrules” syna despoty Epiru Michała II. W 1299 roku po śmierci Nogaja Teodor Swetosław zbiegł wraz z Czaką z Ordy. Rok później został carem bułgarskim.

</doc>
<doc id="1661360" url="https://pl.wikipedia.org/wiki?curid=1661360" title="Alpine (program)">
Alpine (program)

Alpine – darmowy, wieloplatformowy klient poczty elektronicznej rozwijany w University of Washington. Pierwsza wersja została wydana 20 grudnia 2007 na licencji Apache.

</doc>
<doc id="1661362" url="https://pl.wikipedia.org/wiki?curid=1661362" title="Saratowo">
Saratowo



</doc>
<doc id="1661364" url="https://pl.wikipedia.org/wiki?curid=1661364" title="Reprezentacja Irackiego Kurdystanu w piłce nożnej mężczyzn">
Reprezentacja Irackiego Kurdystanu w piłce nożnej mężczyzn

Reprezentacja Irackiego Kurdystanu w piłce nożnej – drużyna piłkarska reprezentująca Iracki Kurdystan. Zespół nie jest członkiem FIFA ani AFC, ale jest członkiem organu NF-Board.
Zespół uczestniczył w finałach VIVA World Cup 2008 i ostatecznie zajął 4. miejsce. W 2011 r. Iracki Kurdystan będzie gospodarzem VIVA World Cup.

</doc>
<doc id="1661366" url="https://pl.wikipedia.org/wiki?curid=1661366" title="Nikołaj Abramow (kontradmirał)">
Nikołaj Abramow (kontradmirał)

Nikołaj Osipowicz Abramow (; ur. w Jazaszu koło Czelabińska, zm. 27 lipca 1964 w Leningradzie) – radziecki kontradmirał, dowódca polskiej Marynarki Wojennej od sierpnia do grudnia 1945 roku.
Życiorys.
Od 1915 służył w rosyjskiej marynarce wojennej, brał udział w I wojnie światowej.
Od 1917 członek Rosyjskiej Socjaldemokratycznej Partii Robotniczej, uczestniczył w szturmie na Pałac Zimowy. Od 1918 w Robotniczo-Chłopskiej Armii Czerwonej, w 1919 walczył przeciwko Białej Armii. Absolwent kursów kadry dowódczej (1919), związkowej szkoły partyjnej (1921), politycznej szkoły marynarki wojennej (1924). Od 1924 pełnił służbę na okrętach Morskich Sił Morza Czarnego. W 1926 ukończył kursy przy Szkole Marynarki Wojennej. Od 1930 zastępca dowódcy krążownika, potem dowodził kilkoma niszczycielami. W 1933 ukończył Akademię Marynarki Wojennej.
Uczestniczył w wojnie domowej w Hiszpanii.
W latach 1939–1940 był zastępcą szefa sztabu Floty Czarnomorskiej. Od 1940 dowodził Flotyllą Dunajską. Od 1941 był dowódcą jednostki szkolnej Floty Czarnomorskiej.
W 1941 wziął udział w obronie Sewastopola, następnie w latach 1942–1944 był dowódcą bazy Floty Białomorskiej w Jokandze.
W końcu 1944 został skierowany do wyzwolonej Bułgarii jako zastępca przewodniczącego Sojuszniczej Komisji Kontrolnej do spraw morskich.
21 sierpnia 1945 przyjechał do Polski, a trzy dni później objął obowiązki dowódcy polskiej Marynarki Wojennej i sprawował je do 12 grudnia 1945. Zajmował się organizacją struktur i zabezpieczeniem stoczni MW. 15 grudnia 1945 wyjechał do ZSRR.
Od lutego 1946 do stycznia 1948 był dowódcą oddziału okrętów szkolnych radzieckiej Floty Bałtyckiej, a w latach 1948–1960 jako przedstawiciel Dowódcy MW zajmował się przyjmowaniem okrętów do służby we flocie.
W maju 1960 został przeniesiony w stan spoczynku. Kierował leningradzką sekcją weteranów wojny w Hiszpanii.
Zmarł 27 lipca 1964 i został pochowany na cmentarzu Nowowołkowskim w Leningradzie.

</doc>
<doc id="1661369" url="https://pl.wikipedia.org/wiki?curid=1661369" title="Co řekne žena?">
Co řekne žena?



</doc>
<doc id="1661370" url="https://pl.wikipedia.org/wiki?curid=1661370" title="Zasada kontynuacji działania">
Zasada kontynuacji działania

Zasada kontynuacji działania (ang. "going concern principle", "going concern assumption") - nadrzędna zasada rachunkowości, zgodnie z którą zakłada się, że jednostka gospodarcza będzie kontynuowała swoją działalność w dającej się przewidzieć przyszłości oraz w niezmienionym istotnie zakresie. Przyjęcie założenia kontynuacji działalności przy sporządzeniu sprawozdania finansowego nie może być sprzeczne ze stanem faktycznym lub prawnym.
Ustawa o rachunkowości z dnia 29 września 1994 r. formułuje tę zasadę w art. 5 ust. 2:
Przyjęcie założenia kontynuacji działalności do sporządzenia sprawozdania finansowego umożliwia zastosowanie innych nadrzędnych zasad rachunkowości, gdyż zasada ta w swej istocie zezwala na stosowanie pozostałych zasad rachunkowości, nie zawierając innych wytycznych. Spełnienie założenia kontynuacji działalności pozwala odbiorcom sprawozdań finansowych na dokonywanie analiz i ocenę dotychczasowych wyników przedsiębiorstwa oraz przewidywanie przyszłej sytuacji finansowej na podstawie zgromadzonych danych historycznych.
Zasada kontynuacji działalności jest ściśle związana z wyceną składników majątkowych. Gdy przy sporządzaniu sprawozdania finansowego przyjmujemy, że założenie kontynuacji działania jest spełnione uzasadniona jest wycena składników bilansu na podstawie tzw. kosztów historycznych i wówczas taka wycena daje prawdziwy obraz sytuacji majątkowej i finansowej oraz wyniku finansowego.

</doc>
<doc id="1661375" url="https://pl.wikipedia.org/wiki?curid=1661375" title="Apphianos (męczennik)">
Apphianos (męczennik)

Apphianos z Cezarei ("Appianus", "Amfianus", "Appian"), zwany przez Greków bratem św. Edezjusza (ur. ok. 287 w Licji, zm. 2 kwietnia 306 w Cezarei Palestyńskiej) – męczennik, święty Kościoła katolickiego.
Życiorys.
Urodził się w bogatej, znanej i niechrześcijańskiej rodzinie. Studiował w Berytus (obecnie Bejrut), skąd udał się do Cezarei; przyjaciel Euzebiusza z Cezarei i uczeń św. Pamfilusza.
Według "Martyrologium rzymskiego": w maju 305 roku Maksymin Daja oświadczył, że każdy powinien uczestniczyć w złożeniu ofiary z okazji jego koronacji. Kiedy przyszedł czas na ofiary w mieście Appiana, ten udał się do świątyni, gdzie zatrzymał prefekta Urbana oferując mu kadzidło, tłumacząc, że to bezbożność składając ofiarę bogom, zamiast oddawać cześć prawdziwemu Bogu. Za odmowę złożenia ofiary rzymskim bogom, Apphianos został uwięziony i torturowany. Odrywano jego ciało żelastwem i palono je. Gdy te męczarnie przetrwał, wrzucono go do morza.
Jego wspomnienie liturgiczne w Kościele katolickim obchodzone jest 2 kwietnia.
Serbski Kościół Prawosławny wspomina świętego Apphianusa razem ze św. Aedesiusem 2 kwietnia według kalendarza juliańskiego, jako wspomnienie obu braci (15 kwietnia według kalendarza gregoriańskiego).

</doc>
<doc id="1661376" url="https://pl.wikipedia.org/wiki?curid=1661376" title="Smilcena Paleologina">
Smilcena Paleologina

Smilcena Paleologina (bułg.: Смилцена, "Smilcena") – nieznana z imienia żona cara bułgarskiego Smilca. Księżniczka bizantyńska i caryca, w latach 1298 – 1299 regentka. Matka cara Iwana IV Smilca.
Caryca.
Smilcena była córką Konstantyna Angelosa Komnena Dukasa Paleologa i Ireny Komneny Laskariny Branainy. Dokumenty historyczne nie przekazały jej imienia.
Smilec, jej przyszły mąż, był bojarem bułgarskim, który za panowania cara Jerzego I Tertera (1280-1292) zawładnął znacznymi terenami w środkowej Bułgarii (w Średniogórzu i nad dolną Maricą, aż po gród Sliwen). Żonaty z córką cara Konstantyna Ticha, która zmarła około 1292 roku; miał z nią troje dzieci:
Po ucieczce Jerzego I Tertera przed najazdem tatarskim, Smilec został w 1292 roku wyniesiony na tron carski przez stronnictwo protatarskie. Mniej więcej w tym czasie Smilcena wyszła za niego za mąż. Z małżeństwa tego urodził się syn:
Smilec zmarł w 1298 roku pozostawiając następcę tronu mającego nie więcej niż 6 lat. 
Regentka.
Chcąc zachować prawa syna do korony zagrożone przez opozycję wewnętrzną oraz interwencję tatarską, carowa wdowa przyzwała wygnanego przez męża despotę Eltimira, brata cara Jerzego I Tertera i oddała mu za żonę córkę męża z pierwszego małżeństwa, przyznając mu władzę nad ziemią kryńską w dolinie rzeki Tundży. Starała się też wykorzystując poparcie swego zięcia, syna króla serbskiego Stefana Milutina zawrzeć przymierze z Serbią. Najwyraźniej udało jej się pokonać braci męża, Radosława i Wojsiła, dążących do przejęcia władzy w państwie, którzy ratowali się ucieczką na dwór bizantyński i oddali się na usługi rządu greckiego. Próby zawarcia przymierza z królem serbskim zakończyły się natomiast niepowodzeniem.
Jesienią 1299 roku z rąk chana Złotej Ordy Toktaja zginął chan Nogaj. Jego syn Czaka, na czele wiernych sobie oddziałów, wraz z synem Jerzego I Tertera, Teodorem Swetosławem, będącym zakładnikiem tatarskim, zbiegli w granice Bułgarii. Regenci, carowa wdowa i Eltimir nie byli w stanie stawić im oporu. Teodor Swetosław skłonił bojarów tyrnowskich do obrania Czaki carem.
Iwan IV i jego dwór schronili się w dobrach Eltimira, gdzie przebywali nadal po objęciu władzy w 1300 roku przez bratanka Eltimira, Teodora Swetosława. W 1305 roku matka Iwana prowadziła w Konstantynopolu rozmowy z rządem bizantyńskim z ramienia syna lub Eltimira. Klęska zadana w tym samym roku Eltimirowi przez Teodora Swetosława położyła im jednak kres. Dalsze jej losy są nieznane.
Iwan IV spędził resztę życia na wygnaniu w Bizancjum jako Jan Komnen Dukas Angelos Branas Paleolog. Zmarł jako mnich około 1330 roku.

</doc>
<doc id="1661380" url="https://pl.wikipedia.org/wiki?curid=1661380" title="Giuseppe Castiglione (malarz)">
Giuseppe Castiglione (malarz)

Giuseppe Castiglione SJ (ur. 19 lipca 1688 – zm. 17 lipca 1766) – włoski jezuita i misjonarz, malarz i architekt tworzący na dworze chińskiego cesarza Qianlonga.
Urodził się w Mediolanie, gdzie studiował malarstwo włoskie i francuskie pod kierunkiem Andrea del Pozzo. W 1709 wstąpił do zakonu jezuitów, po czym odbył jeszcze czteroletnie studia z architektury w Lizbonie.
W 1715 wraz ze współbratem lekarzem Giovannim da Costą wyruszył z misją do Chin. Po krótkim pobycie w Kantonie obaj misjonarze na polecenie cesarza Kangxi zostali sprowadzeni do Pekinu. Zgodnie z cesarskim rozkazem Castiglione zapoznał się tam ze sztuką chińskiego malarstwa. Catiglione został pierwszym malarzem, który połączył techniki malarskie chińskie i europejskie. Z wczesnego okresu jego pobytu w Chinach pochodzi obraz "Sto koni na pastwisku", znajdujący się obecnie w Narodowym Muzeum Pałacowym w Tajpej.
Do najbardziej cenionych prac Castiglione należy namalowana wraz z malarzami chińskimi w latach 1754-1759 seria obrazów przedstawiających działania wojenne cesarza Qianlonga przeciwko Dżungarom i Hui.
Giuseppe Castiglione był także współtwórcą projektów architektonicznych kilku budynków pałacu Yuanmingyuan.

</doc>
<doc id="1661381" url="https://pl.wikipedia.org/wiki?curid=1661381" title="Hoplopleura cryptica">
Hoplopleura cryptica

Hoplopleura cryptica – gatunek wszy z rodziny Hoplopleuridae, pasożytujący głównie na "Tatera valida". Powoduje wszawicę.
Samica wielkości 1,6 mm, samiec mniejszy wielkości 1,3 mm. Wszy te mają ciało silnie spłaszczone grzbietowo-brzusznie. Samica składa jaja zwane gnidami, które są mocowane specjalnym "cementem" u nasady włosa. Rozwój osobniczy trwa po wykluciu się z jaja około 14 dni. Pasożytuje na skórze. Występuje na terenie Afryki.

</doc>
<doc id="1661382" url="https://pl.wikipedia.org/wiki?curid=1661382" title="Virtua Tennis 2009">
Virtua Tennis 2009

Virtua Tennis 2009 to tenisowa gra komputerowa wydana przez firmę Sega dnia 19 maja 2009 r. Jest ona kolejną częścią słynnej kolekcji Virtua Tennis. Jej poprzedniczką była Virtua Tennis 3.
Profesjonalni gracze.
W Virtua Tennis 2009 jest jedenastu profesjolnalnych zawodników ATP, dziewięć zawodniczek WTA i trzy legendy.

</doc>
<doc id="1661385" url="https://pl.wikipedia.org/wiki?curid=1661385" title="Jonathan Fagerlund">
Jonathan Fagerlund

 
Jonathan Fagerlund (ur. 8 stycznia 1991 w Jönköping) – szwedzki piosenkarz, który brał udział w programie Super Troupers. 7 lutego 2009 zaprezentował się wraz z piosenką "Welcome to my life" w pierwszym półfinale szwedzkich preselekcji do Eurowizji 2009 – "Melodifestivalen 2009".

</doc>
<doc id="1661387" url="https://pl.wikipedia.org/wiki?curid=1661387" title="Hakenkrojc">
Hakenkrojc



</doc>
<doc id="1661388" url="https://pl.wikipedia.org/wiki?curid=1661388" title="Astra (album)">
Astra (album)

Astra to kolejny album supergrupy Asia wydany w 1985 roku.

</doc>
<doc id="1661389" url="https://pl.wikipedia.org/wiki?curid=1661389" title="Iwan IV Smilec">
Iwan IV Smilec

Iwan IV Smilec (bułg.: Иван IV Смилец, "Iwan IV Smilec") – car bułgarski w latach 1298 – 1299. Syn cara Smilca
Życie.
Iwan IV Smilec był synem cara bułgarskiego Smilca i poślubionej przez niego około 1292 roku, nieznanej z imienia córki Konstantyna Paleologa (Smilcena). W chwili objęcia władzy w Tyrnowie po śmierci ojca nie mógł mieć więcej nad 6 lat. Chcąc zachować prawa syna do korony zagrożone przez opozycję wewnętrzną oraz interwencję tatarską, carowa wdowa przyzwała wygnanego przez męża despotę Eltimira, brata cara Jerzego I Tertera i oddała mu za żonę córkę męża z pierwszego małżeństwa, przyznając mu władzę nad ziemią kryńską w dolinie rzeki Tundży. Starała się też wykorzystując poparcie swego zięcia, syna króla serbskiego Stefana Milutina zawrzeć przymierze z Serbią. Najwyraźniej udało jej się pokonać braci męża, Radosława i Wojsiła, dążących do przejęcia władzy w państwie, którzy ratowali się ucieczką na dwór bizantyński i oddali się na usługi rządu greckiego. Próby zawarcia przymierza z królem serbskim zakończyły się natomiast niepowodzeniem.
Jesienią 1299 roku z rąk chana Złotej Ordy Toktaja zginął chan Nogaj. Jego syn Czaka, na czele wiernych sobie oddziałów, wraz z synem Jerzego I Tertera, Teodorem Swetosławem, będącym zakładnikiem tatarskim, zbiegli w granice Bułgarii. Regenci, carowa wdowa i Eltimir nie byli w stanie stawić im oporu. Teodor Swetosław skłonił bojarów tyrnowskich do obrania Czaki carem.
Iwan IV i jego dwór schronili się w dobrach Eltimira, gdzie przebywali nadal po objęciu władzy w 1300 roku przez bratanka Eltimira Teodora Swetosława. W 1305 roku matka Iwana prowadziła w Konstantynopolu rozmowy z rządem bizantyńskim z ramienia syna lub Eltimira. Klęska zadana w tym samym roku Eltimirowi przez Teodora Swetosława położyła im jednak kres.
Iwan IV spędził resztę życia na wygnaniu w Bizancjum jako Jan Komnen Dukas Angelos Branas Paleolog (po dziadkach Konstantynie Angelosie Komnenie Dukasie Paleologu i Irenie Komnenie Laskarinie Branainie). Zmarł jako mnich około 1330 roku.
Rodzina.
Iwan IV Smilec miał troje przyrodniego rodzeństwa

</doc>
<doc id="1661392" url="https://pl.wikipedia.org/wiki?curid=1661392" title="Gazelle (rower)">
Gazelle (rower)

Royal Dutch Gazelle ("Koninklijke Gazelle N.V.") – największy i najbardziej znany producent rowerów w Holandii. Gazelle zatrudnia 550 pracowników w Dieren w Holandii, produkując około 350 tys. rowerów rocznie. Do tej pory firma Gazelle wyprodukowała 13 milionów rowerów.
Historia.
W 1892 roku Willem Kölling – pracownik poczty w holenderskiej wiosce Dieren, zdecydował zająć się handlem rowerowym, jako jeden z pierwszych dostrzegając zalety tego nowego pojazdu. Początkowo Kölling sprzedawał rowery sprowadzane z Anglii. Wkrótce nawiązał współpracę ze sprzedawcą w sklepie z wyrobami żelaznymi – Rudolfem Arentzenem. W 1902 roku zakupili nowe pomieszczenia i rozpoczęli własną produkcję pod nazwą Gazelle.
W latach 1920-1940 firma stale się rozrastała. Krajowy rynek zbytu, jak również międzynarodowy popyt, stale wzrastały. Działo się tak również ze względu na rosnący rynek zbytu dla rowerów Gazelle w Indonezji, która była w tym czasie holenderską kolonią. Wiele rowerów Gazelle przetrwało w całej Indonezji do dziś.
W 1935 roku firma Gazelle wprowadziła pierwszy tandem, bardzo popularny w latach przed II wojną światową. W roku jego wprowadzenia było sprzedanych 600 tandemów. W 1937 firma wyprodukowała pierwszy rower elektryczny zaprojektowany przez firmę Philips, zasilany 12V akumulatorem.
Podobnie jak dla wielu innych holenderskich firm, wojna była trudnym okresem dla Gazelle. Większość wyposażenia fabryki była demontowana przez niemieckiego okupanta i przewożona do Niemiec. Pozostałe maszyny zostały wysadzone tuż przed przybyciem aliantów. W 1946 dostępny był pierwszy powojenny rower Gazelle.
W 1954 Gazelle stała się publiczną spółką i wyprodukowała milionowy rower. W 1959 roku opatentowała pierwszą 3-biegową piastę.
Na początku 1963 doszło do połączenia spółki z firmą Batavus z Heerenveen (aktualnie największego konkurenta Gazelle), jednak współpraca nie spełniła podstawowych oczekiwań i zakończyła się po 2 latach. W połowie lat 60. Gazelle stworzyła dział rowerów wyścigowych w fabryce w Dieren, gdzie wykwalifikowani rzemieślnicy produkowali ręcznie robione ramy wyścigowe. W roku 1966 Gazelle ponownie wypuszcza tandem - bardziej nowoczesny i lżejszy. W tym samym roku powstaje 2-milionowy rower. W 1968 roku firma przejmuje takie marki rowerowe jak Juncker, Simplex i Locomotief jak również znaną markę motoroweru Berini. W roku 1964 Gazelle była pierwszą holenderską firmą rowerową, która wypuściła rower składany.
W latach 60. Gazelle tworzy rowery, które oprócz hamulca bębnowego w przedniej piaście mają 3-biegową tylną piastę z hamulcem bębnowym (w większości przypadków), które są w produkcji również dzisiaj. Jednak po wypuszczeniu około 45–50 tys. egzemplarzy zaprzestano ich produkcji ze względu na wysokie koszty.
W 1971 roku Gazelle zostaje przejęta przez firmę Tube Investments i zmienia nazwę na "Gazelle Rijwielfabriek B.V." sp. z o.o. W 1987 Tube Investments sprzedaje swój dział rowerowy firmie Derby Cycles Corp. Ta międzynarodowa korporacja z siedzibą w Nowym Jorku jest obecnie właścicielem marki rowerowej Raleigh, angielskiego producenta piast rowerowych Sturmey Archer, jak również znanych niemieckich marek rowerowych, takich jak: Kalkhoff, Rixe, Winora i Staiger. W momencie największego komercyjnego sukcesu firmy (około1980-85), Gazelle zatrudniała 35 osób. W 1980 roku jako pierwsza stworzyła oś korby z łożyskami kulkowymi.
W 1992 roku stulecie firmy zbiega się z wypuszczeniem 8-milionowego roweru. W setną rocznicę księżniczka Margriet nadała firmie tytuł "Royal" (królewski). W kwietniu 1999 firma wypuszcza 10-milionowy rower. W Gazelle zatrudnionych jest obecnie 550 osób. Gazelle jest jednym z niewielu producentów rowerowych tej wielkości, który nadal sam buduje większość swoich ram. 20% całkowitej produkcji jest eksportowana do Belgii i sąsiednich regionów Niemiec.
W 2001 roku Derby Cycles Corporation z powodu kłopotów finansowych sprzedała firmę Gazelle holenderskim funduszom inwestycyjnym. Roczna produkcja wynosi obecnie około 380 tys. sztuk, natomiast udział Gazelle w rynku wynosi około trzydziestu procent.
Do października 2005 Gazelle wyprodukowała łącznie 12 milionów rowerów, a do 2008 kolejny milion.
2010 Firma Gazelle zostaje wybrana "najbardziej zaufaną marką rowerów w Europie" według Przeglądu Reader’s Digest.
2014 W celu stworzenia przestrzeni do dalszego wzrostu produkcji i rozwoju Gazelle rusza kolejna rozbudowa fabryki.
3.IX.2015 Jego Wysokość Król Willem-Alexander osobiście otwiera nową halę produkcyjną o powierzchni ponad 7000 m2 w której zlokalizowano nowoczesne linie montażowe oraz zautomatyzowaną lakiernię.
Numeracja ram.
Rok produkcji roweru Gazelle można określić na podstawie numeru ramy. Dla lat 1916-1950 istnieje lista numerów ram. Firma stosowała numerację prostą (kolejne liczby) do 1974 roku, kiedy to wyprodukowano łącznie około 3200000 rowerów. Dla rowerów wyprodukowanych między 1950-1974 istnieje wzór pozwalający wyliczyć rok produkcji:
formula_1
np. numer ramy to: 2500000
formula_2
oznacza to, że rower został wyprodukowany w 1971 roku.
Między 1974 a 1981 rokiem Gazelle stosowała numerację ram rozpoczynając od litery "G", a następnie 6 cyfr. Pierwsza cyfra z ciągu odnosiła się do roku produkcji.
np. numer ramy to GN 604650
oznacza to, że rower został wyprodukowany w 1976 roku
Po roku 1981 Gazelle stosuje numerację 7-cyfrową.

</doc>
<doc id="1661393" url="https://pl.wikipedia.org/wiki?curid=1661393" title="Miroslava Vavrinec">
Miroslava Vavrinec



</doc>
<doc id="1661395" url="https://pl.wikipedia.org/wiki?curid=1661395" title="Hoplopleura veprecula">
Hoplopleura veprecula

Hoplopleura veprecula – gatunek wszy z rodziny Hoplopleuridae, pasożytujący głównie na "Tatera valida". Spotykany również na innych myszowatych: "Tatera boehmi". Powoduje wszawicę.
Samica wielkości 1,6 mm. Wszy te mają ciało silnie spłaszczone grzbietowo-brzusznie. Samica składa jaja zwane gnidami, które są mocowane specjalnym "cementem" u nasady włosa. Rozwój osobniczy trwa po wykluciu się z jaja około 14 dni. Pasożytuje na skórze. Występuje na terenie Afryki.

</doc>
<doc id="1661396" url="https://pl.wikipedia.org/wiki?curid=1661396" title="Rak esicy">
Rak esicy



</doc>
<doc id="1661400" url="https://pl.wikipedia.org/wiki?curid=1661400" title="Kwiaty">
Kwiaty



</doc>
<doc id="1661402" url="https://pl.wikipedia.org/wiki?curid=1661402" title="Leżajsk (piwo)">
Leżajsk (piwo)

Leżajsk – marka polskiego piwa produkowanego w Browarze Leżajsk należącym do Grupy Żywiec a zarazem do koncernu Heineken.
Historia.
Przywilej warzenia piwa został nadany browarnikom leżajskim przez Zygmunta I Starego w 1525 roku. Od tamtego czasu piwo w Leżajsku warzone jest niemal nieprzerwanie. Działający obecnie browar został zbudowany w latach 1972-77 i oddany do eksploatacji w 1978. W początkowym okresie jego działalności największą popularnością cieszyły się piwa Gold i Kristall, część produkcji eksportowano do USA i Kanady. Obecnie na rynku dostępne są następujące gatunki leżajskiego piwa:
Charakterystyka.
Wszystkie piwa produkowane w leżajskim browarze mają charakterystyczny goryczkowaty smak. Leżajsk Pełne to piwo lekkie i orzeźwiające, z kolei Leżajsk Mocny ma zwiększoną zawartość alkoholu i intensywniejszy smak. Jest to pierwsza co do wielkości marka na Podkarpaciu wśród marek regionalnych, a druga wśród marek ogólnopolskich. Poza Podkarpaciem Leżajsk dostępny jest w sieciach handlowych i niektórych wyspecjalizowanych sklepach monopolowych.
Nagrody i wyróżnienia dla piwa i browaru Leżajsk.
Leżajskie piwo zdobywało również wyróżnienia na konkursach zagranicznych, m.in. medale na wystawach w Lizbonie i Lipsku.
Sponsoring.
Browar w Leżajsku i produkowane przez niego marki piwa do tej pory sponsorowały m.in.:
Reklamy.
W 1987 roku grupa rockowa Wańka Wstańka &amp; The Ludojades na festiwalu w Jarocinie wykonała utwór pod tytułem „Leżajski Full” śpiewając: "Najlepsze piwo to leżajski full / Gul gul gul – gul gul gul / Takiego piwa nie pił nawet król / Gul gul gul – leżajski full". Utwór ten oparty jest na melodii najpopularniejszej na świecie peruwiańskiej pieśni "El cóndor pasa".

</doc>
<doc id="1661404" url="https://pl.wikipedia.org/wiki?curid=1661404" title="Aqua (album)">
Aqua (album)

Aqua to czwarty album progresywno rockowego zespołu Asia wydany w 1992 roku. Jest to pierwszy album wydany po reaktywacji zespołu.

</doc>
<doc id="1661406" url="https://pl.wikipedia.org/wiki?curid=1661406" title="Pizzo Bianco (Alpy Retyckie)">
Pizzo Bianco (Alpy Retyckie)

Pizzo Bianco (niem. Piz Alv, czasem też Crast'Alva) to szczyt w masywie Berninagruppe, w Alpach Retyckich. Leży w południowo-wschodniej Szwajcarii, w kantonie Gryzonia.
Szczyt ten leży między dolinami Val Rosegz a Val Morteratsch. Pobliskie szczyty to Piz Prievlus (3613 m) i Piz Morteratsch (3754 m).

</doc>
<doc id="1661413" url="https://pl.wikipedia.org/wiki?curid=1661413" title="Torowisko (film)">
Torowisko (film)

Torowisko – polski dramat z 1999 roku.
Fabuła.
Akcja filmu toczy się w prowincjonalnym miasteczku. Maria, pracując w kolejowej nastawni, obserwuje przejazdy pociągów, jednak młoda dziewczyna chce wyrwać się z ospałej miejscowości i podąża za swoją przyjaciółką, Krystyną. Maria jest uzależniona od matki, ale ma szansę zmienić swoje życie poprzez poznanego niedawno maszynistę Zbyszka. Jednak jego uwodzicielką okazuje się Krystyna. Ta z kolei zostaje zgwałcona przez robotnika kolejowego i traci nadzieję na lepsze życie. Przypadkowym świadkiem gwałtu jest Maria, jednak nie chce pomóc swojej przyjaciółce. Przyjaźń się rozpada.
Reżyserka próbuje w tym obrazie ukazać widzom dwoistą naturę rzeczywistości oraz wyrafinowane, przewrotne relacje między widzialnym i niewidzialnym, zewnętrznym i wewnętrznym, duchowym i cielesnym, a także nowoczesnym i tradycyjnym (konwencjonalnym). Obie bohaterki poruszają się na innej płaszczyźnie rzeczywistości, z których obie nie są równoważne. 
Świat Marii zdecydowanie góruje, co czyni ją najważniejszą, główną bohaterką obrazu. Jej świat jest zamknięty, skierowany ku wnętrzu. Nastawnia, miejsce jej pracy, stanowi swoistą szklana kulę. Sama kreacja aktorska Karoliny Dryzner (filmowej Marii) jest wyzbyta cielesności, niepociągająca, przekazująca wewnętrzne emocje głównie mimiką. Nie jest oryginalna, nie dąży do bycia nowoczesną, chce pozostawać w swojej zamkniętej, nieujawnianej rzeczywistości. Ze stanu tego nie jest jednak zadowolona, odczuwa swoje ograniczenia, próbuje też na swój sposób protestować. 
Świat Krystyny jest odmienny, bardziej złożony i intrygujący, niemniej pozostaje na drugim planie. Reżyserka, według krytyka Iwony Grodź, zbyt dosadnie, schematycznie i tendencyjnie potraktowała jej materialność i powierzchowność, niedostatecznie pogłębiając obraz tej postaci. Krystyna usiłuje być wyzywająca, często prowokuje mężczyzn, pretensjonalnie naśladuje drugorzędne modelki, a w swoim zachowaniu jest wyrazista i pociągająca (Ewa Lorska).
Relacja między Marią, a Krystyną staje się z czasem coraz bardziej toksyczna. Świat Krystyny pociąga Marię, usiłuje się ona do niego nieudolnie wkraść. Rodzą się w niej trudne do opanowania uczucia. Zazdrości jej przebojowości i powodzenia u mężczyzn. Rodzi się w niej nienawiść, która kumuluje w momencie braku reakcji na gwałt, któremu ulega Krystyna. Silna relacja działa tylko w jedną stronę. Krystyna pozostaje całkowicie poza wpływami Marii. Dzieje się tak jednak tylko do momentu, kiedy jej los od niej nie zależy - potem sytuacja się odwraca. Otwarta na świat Krystyna zostaje pochłonięta przez tuzinkową, małomiasteczkową rzeczywistość, od której tak pragnęła uciec, natomiast Maria prawdopodobnie opuszcza ten świat i odjeżdża z niego pociągiem.
Plenery.
Miejsca plenerowe to: Nakielnica, Olechów, Glinik, Ksawerów.

</doc>
<doc id="1661414" url="https://pl.wikipedia.org/wiki?curid=1661414" title="Tommy Green (lekkoatleta)">
Tommy Green (lekkoatleta)

Tommy Green, właśc. Thomas William Green (ur. 30 marca 1894 w Fareham, zm. 29 marca 1975 w Eastleigh) – brytyjski lekkoatleta chodziarz, mistrz olimpijski z Los Angeles.
Green miał dzieciństwo i młodość wypełnione nieszczęśliwymi wydarzeniami. Z powodu krzywicy nie mógł chodzić do ukończenia 5 lat. W 1906 sfałszował datę urodzenia, by móc zaciągnąć się do armii. Doznał w niej obrażeń wskutek upadku z konia i został zwolniony ze służby jako inwalida w 1910. W 1914 został powołany do wojska. Odniósł trzy rany i został zatruty gazem bojowym podczas służby we Francji.
Zajął się uprawianiem chodu sportowego stosunkowo późno. Pierwszy wyścig (z Worthing do Brighton) wygrał w 1926, gdy miał 32 lata. Później zwyciężał w chodach z Londynu do Brighton (4 razy), z Manchesteru do Blackpool (6 razy) i z Nottingham do Birmingham (6 razy), a także chód na 100 km w Mediolanie w 1930. W tym samym roku zdobył mistrzostwo Wielkiej Brytanii (RWA) w chodzie na 50 kilometrów.
Na igrzyskach olimpijskich w 1932 w Los Angeles konkurencja chodu na 50 kilometrów była rozgrywana po raz pierwszy. Green rozpoczął w spokojnym tempie i był w pewnym momencie o minutę za prowadzącymi. Konsekwentny marsz sprawił, że mijał kolejnych rywali i po 40 kilometrach prowadząca grupa składała się z trzech zawodników: Ugo Frigerio z Włoch, Jānisa Daliņša z Łotwy i Greena. Green przyspieszył i zwyciężył z ponad siedmiominutową przewagą. Miał wówczas ponad 38 lat.
Ubiegał się o nominację olimpijską przed igrzyskami w 1936 w Berlinie, ale w zawodach eliminacyjnych zajął 4. miejsce (kwalifikowało się pierwszych trzech zawodników).
Po zakończeniu kariery pracował w kolejnictwie.

</doc>
<doc id="1661416" url="https://pl.wikipedia.org/wiki?curid=1661416" title="Usłysz nasze demo">
Usłysz nasze demo

Usłysz nasze demo – nagranie demonstracyjne polskiego hip-hopowego zespołu muzycznego Kaliber 44, wydane 18 maja 1994 roku.

</doc>
<doc id="1661418" url="https://pl.wikipedia.org/wiki?curid=1661418" title="Zagórze przy Skawcach">
Zagórze przy Skawcach

Zagórze przy Skawcach – zlikwidowany przystanek kolejowy w Zagórzu, w województwie małopolskim, w Polsce, na zlikwidowanej linii Trzebinia – Skawce. Przystanek został zlikwidowany w 1992.

</doc>
<doc id="1661420" url="https://pl.wikipedia.org/wiki?curid=1661420" title="Fontana del Tritone">
Fontana del Tritone



</doc>
<doc id="1661421" url="https://pl.wikipedia.org/wiki?curid=1661421" title="InsideOut Music">
InsideOut Music

InsideOut – niezależna wytwórnia muzyczna, specjalizująca się w rocku progresywnym i metalu progresywnym. Główna siedziba firmy znajduje się w Niemczech, ale firma działa również prężnie w USA.
Powiązani artyści: Asia, Ayreon, Beardfish, Derek Sherinian, Devin Townsend, Charlie Dominici, Enchant, Evergrey, Fates Warning, Frost*, GPS, IQ, James LaBrie, Jelly Jam, The, Jerry Gaskill, Jughead, Kaipa, Kevin Moore, King’s X, Kino, Mastermind, Neal Morse, OSI, Paatos, Pain of Salvation, Pallas, Planet X, Poverty's No Crime, Pure Reason Revolution, Redemption, Riverside, Ray Wilson, Ryo Okumoto, Saga, Shadow Gallery, Slavior, Spock’s Beard, Star One, Stream of Passion, Steve Hackett, Steve Howe, Symphony X, The Flower Kings, The Tangent, Thought Chamber, Tiles, Transatlantic, Trey Gunn, Ty Tabor oraz Vanden Plas.

</doc>
<doc id="1661423" url="https://pl.wikipedia.org/wiki?curid=1661423" title="Wabag">
Wabag

Wabag – miasto w Papui-Nowej Gwinei, stolica prowincji Enga. W roku 2011 zamieszkiwało tam 5041 osób.

</doc>
<doc id="1661424" url="https://pl.wikipedia.org/wiki?curid=1661424" title="Reprezentacja Kantabrii w piłce nożnej mężczyzn">
Reprezentacja Kantabrii w piłce nożnej mężczyzn

Reprezentacja Kantabrii w piłce nożnej - zespół piłkarski, reprezentujący region w Hiszpanii - Kantabrię. Drużyna nie należy do FIFA ani UEFA, toteż nie bierze udziału w turniejach międzynarodowych.

</doc>
<doc id="1661430" url="https://pl.wikipedia.org/wiki?curid=1661430" title="Port lotniczy Kulusuk">
Port lotniczy Kulusuk

Port lotniczy Kulusuk (IATA: KUS, ICAO: BGKK) – port lotniczy położony w Kulusuk, w gminie Sermersooq, w południowo-wschodniej Grenlandii.

</doc>
<doc id="1661431" url="https://pl.wikipedia.org/wiki?curid=1661431" title="Bitwa o Kędzierzyn">
Bitwa o Kędzierzyn



</doc>
<doc id="1661432" url="https://pl.wikipedia.org/wiki?curid=1661432" title="12 Stones">
12 Stones

12 Stones – post grunge'owa grupa muzyczna założona w Luizjanie w 2000 roku.
Historia.
12 Stones został założony w 2000 w Mandeville (Luizjana), na północnych przedmieściach Nowego Orleanu. Początkowo w skład zespołu wchodzili Paul McCoy (wokal), Kevin Dorr (gitara basowa), Eric Weaver (gitara) i Patrick Quave (perkusja), który został później zastąpiony przez Aarona Gainera.
Po wykonaniu nie więcej niż 12 występów na żywo, grupa nagrała demo i wyjechała do Nowego Jorku, gdzie wykonała kilka występów. Po drodze napotkali kilka drobnych trudności. „Oto jesteśmy, nasze pierwsze godziny w Nowym Jorku” – wspomina McCoy – „Kevin rzyga w łazience, a ja ścigam jakiegoś gościa, który ukradł mi portfel, dosłownie kilka godzin przed występem. To było szalone”. Następnie grupa związała się z Wind-Up Records. Sytuacja polepszyła się, kiedy 12 Stones podpisali umowę z Wind-up i zaczęli nagrywać z producentem Jayem Baumgardnerem (Papa Roach, Alien Ant Farm), który pomógł udoskonalić solówki gitarowe Erica Weaversa, przekonując go, że może się stać nowym wielkim gitarzystą. W połączeniu z dźwiękami wydobywanymi przez gitarę Dorra i perkusistę Aarona Gainera oraz z charakterystycznymi tekstami McCoya utwory 12 Stones wywołują prawdziwe emocje swoją mocą i siłą przebicia.
Debiutancki album "12 Stones" został wydany w 2002 (wyprodukowany przez Jaya Baumgardnera). Zespół zyskał większą sławę, gdy wokalista McCoy został zaproszony do wykonania utworu Evanescence „Bring Me to Life” wraz z Amy Lee. Piosenka została umieszczona w albumach "Fallen" zespołu Evanescence i w soundtracku do filmu "Daredevil". McCoy powiedział: „Nasze utwory mówią o naprawdę trudnych czasach, w których dorastałem, jako dziecko”. I dodaje „Naprawdę chciałem trafić w sedno, aby dzieci, które żyją w tych trudnych czasach, były blisko związane z naszymi piosenkami, aby pomogły im one przejść przez ten czas. To nie znaczy, że musisz być zły, pisząc tak mocne utwory. My po prostu chcemy strumień negatywnej energii zmienić w pozytywną”.
W 2004 Kevin Dorr opuścił grupę i gitarzysta trasowy Greg Trammell stał się wkrótce oficjalnym członkiem zespołu.
Ich drugi album, "Potter's Field", ujrzał światło dzienne w 2004. Oba albumy były wspierane przez gitarzystów heavymetalowych. Clint Amereno i potem Aaron Hill byli zapraszani do gry podczas tras koncertowych. Po zakończeniu trasy grupa zadecydowała o zrobieniu przerwy od występów, aby spędzić więcej czasu ze swoimi rodzinami.
Trammell odszedł przed nagraniem następnego albumu, zostawiając zespół bez drugiego gitarzysty. Po ukończeniu CD, jeden z ich współpracowników, były gitarzysta Breaking Point Justin Rimer, zajął jego pozycję. Nowy skład został jeszcze uzupełniony przez dodanie DJ Stange, byłego gitarzysty basowego grupy Presence.
Trzeci album 12 Stones, "Anthem for the Underdog", został wydany w 2007. Inspiracją do powstania utworów była katastrofa wywołana przez huragan Katrina w mieście rodzinnym artystów.
Krótko po wydaniu krążka, Stange odszedł i został zastąpiony przez Shawna Wade'a, który przybył z zespołu Silence Is Broken.
Kolejny album przygotowywany był na jesień 2009 roku.

</doc>
<doc id="1661439" url="https://pl.wikipedia.org/wiki?curid=1661439" title="Theodor Ippen">
Theodor Ippen

Theodor Ippen, właśc. Theodor Anton Max von Ippen – (ur. 29 listopada 1861 w Sezemicach, zm. 31 stycznia 1935 w Wiedniu) – austriacki dyplomata i albanolog.
Życiorys.
Pochodził z rodziny żydowskiej, która dokonała konwersji na katolicyzm. Po ukończeniu szkoły średniej w Pradze studiował w Wiedniu. W latach 1897-1904 był konsulem Cesarstwa Austro-Węgierskiego w Szkodrze – mieście, należącym wówczas do Imperium Osmańskiego.
Jako dyplomata odbywał podróże po terytoriach dzisiejszej Albanii, stając się jednym z najbardziej znanych w Europie ekspertów od spraw albańskich. Efektem jego podróży jest kilka prac obejmujących problematykę archeologiczną, etnologiczną, ale także obrazy współczesnego Ippenowi społeczeństwa albańskiego. Pisał także o historii i problemach wyznaniowych Albanii. Jako ekspert Austro-Węgier ds. albańskich wziął udział w konferencji londyńskiej, kończącej I wojnę bałkańską.
W czasie I wojny światowej walczył na froncie włoskim, w 1917 był komendantem wojskowym w Udine. Po zakończeniu wojny podjął pracę w służbie dyplomatycznej nowo powstałego państwa austriackiego. W 1920 przez krótki okres sprawował urząd ministra spraw zagranicznych Republiki Austrii. W 1921 był członkiem międzynarodowej komisji ds. określenia zasad żeglugi na Dunaju. W 1932 przyjął z rąk króla Albanii, Zoga I Order Skanderbega – najwyższe odznaczenie, przyznawane cudzoziemcom.

</doc>
<doc id="1661443" url="https://pl.wikipedia.org/wiki?curid=1661443" title="Regional Paraguaya">
Regional Paraguaya

Regional Paraguaya – paragwajska linia lotnicza z siedzibą w Asunción. Jest nową linią lotniczą Paragwaju powstałą w 2008. Głównym węzłem jest Port lotniczy Asunción.

</doc>
<doc id="1661447" url="https://pl.wikipedia.org/wiki?curid=1661447" title="Fontana delle Api">
Fontana delle Api

Fontana delle Api – marmurowa fontanna autorstwa Gianlorenzo Berniniego, zlokalizowana na Piazza Barberini w Rzymie, w miejscu w którym przechodzi on w Via Veneto. Została ukończona w kwietniu 1644. 
Fontanna ma formę pionowo ustawionej muszli z trzema pszczołami nad kamienną misą. Pszczoły nawiązują do herbu rodziny Barberinich, z której pochodził papież Urban VIII, fundator fontanny.
Fontanna została zaprojektowana jako wodopój dla koni. Na muszli wyryte są słowa:
VRBANVS VIII PONTIFEX MAXIMVS
FONTI AD PVBLICVM VRBIS ORNAMENTVM
EXSTRVCTO
SINGVLORVM VSIBVS SEORSIM COMMODITATE HAC
CONSVLVIT
ANNO MDCXLIV PONT XXI

</doc>
<doc id="1661448" url="https://pl.wikipedia.org/wiki?curid=1661448" title="Ashford (Connecticut)">
Ashford (Connecticut)

Ashford – miejscowość w USA, w stanie Connecticut, w hrabstwie Windham.

</doc>
<doc id="1661449" url="https://pl.wikipedia.org/wiki?curid=1661449" title="Kościół Świętej Trójcy w Niegowie">
Kościół Świętej Trójcy w Niegowie

Kościół Świętej Trójcy w Niegowie – zabytkowy kościół w Niegowie wybudowany w latach 1863-1866 przez ks. Floriana Gieczyńskiego. Neoklasycystyczny kościół nie jest duży, ściany na zewnątrz pomalowane są na biało, wokół znajduje się niski płot. Okna są małe w kształcie łuków. Kościół jest zbudowany na planie prostokąta, z niską wieżyczką. Nie ma systemu skarp i przypór. Jej wnętrze dzielą dwie pary kolumn toskańskich, a przekrywa strop. Murowany chór muzyczny wspiera się na dwóch kolumnach toskańskich. Fasadę rozczłonkowują pilastry toskańskie i wieńczy trójkątny fronton, za którym znajduje się belwederek z glorietą. Dwuspadowe dachy kryje blacha. Razem z kościołem zbudowano przykościelną dzwonnicę.
Wnętrze.
W kościele znajduje się kilka zabytkowych elementów wyposażenia: witraże, XVIII—wieczne ornaty i tarcza zegara z tegoż okresu, rzeźba św. Kazimierza z I poł. XVII w.,obraz św. Barbary, portrety ks. Floriana Gieczyńskiego z ok. 1840 r, prymasa Królestwa Polskiego Szczepana Hołłowczyca oraz ówczesnego biskupa płockiego. Przy kościele znajduje się też plebania z II połowy XIX wieku.

</doc>
<doc id="1661451" url="https://pl.wikipedia.org/wiki?curid=1661451" title="Bernd Kannenberg">
Bernd Kannenberg

Bernd Kannenberg (ur. 20 sierpnia 1942 w Królewcu, zm. 13 stycznia 2021 w Münster) – niemiecki chodziarz reprezentujący Niemcy Zachodnie, złoty medalista igrzysk olimpijskich w 1972 roku w Monachium.
Życiorys.
Bernd Kannenberg urodził się w Królewcu, ówcześnie położonym w Prusach Wschodnich (obecnie miasto nazywa się Kaliningrad i leży w Rosji). Pod koniec II wojny światowej uciekł przed Armią Czerwoną z rodzinnego miasta, a następnie wraz ze swoją babcią i kuzynem trafił na używany do transportu uchodźców statek "Wilhelm Gustloff", który wkrótce zatonął po storpedowaniu przez radzieckie okręty podwodne. Kannenberg oraz jego kuzyn jako jedni z nielicznych przeżyli katastrofę i niedługo później osiedlili się w Turyngii. W 1955 roku Kannenberg wyjechał do Niemiec Zachodnich.
Kariera.
Na mistrzostwach Europy w 1971 roku w Helsinkach zajął 9. miejsce w chodzie na 20 kilometrów. 27 maja 1972 roku w Bremie ustanowił nieoficjalny rekord świata w chodzie na 50 kilometrów uzyskując czas 3:52:45 (wynik ten został poprawiony dopiero w 1978 przez Meksykanina Raúla Gonzáleza) i tym samym stał się jednym z faworytów do zwycięstwa na igrzyskach olimpijskich w 1972 roku w Monachium.
Nie zawiódł oczekiwań i zdobył złoty medal w chodzie na 50 kilometrów poprawiając rekord olimpijski czasem 3:56:11,6. Startował również na tych igrzyskach w chodzie na 20 kilometrów, ale nie ukończył konkurencji.
Na mistrzostwach Europy w 1974 roku w Rzymie Kannenberg zdobył srebrny medal w chodzie na 20 kilometrów, wyprzedzając Wołodymyra Hołubnycznego z ZSRR, a na dystansie 50 kilometrów zajął 9. miejsce. Chód na 50 kilometrów został wycofany z programu igrzysk olimpijskich w 1976 roku w Montrealu. Kannenberg startował na tych igrzyskach w chodzie na 20 kilometrów, ale go nie ukończył.
Był mistrzem RFN w chodzie na 20 kilometrów w 1972, 1974 i 1975 roku oraz w chodzie na 50 kilometrów w 1972, 1973 i 1975 roku.
W 1972 roku został odznaczony Srebrnym Liściem Laurowym.

</doc>
<doc id="1661452" url="https://pl.wikipedia.org/wiki?curid=1661452" title="Universität">
Universität

Universität - stacja metra w Monachium, na linii U3 i U6. Stacja została otwarta 19 października 1971.

</doc>
<doc id="1661454" url="https://pl.wikipedia.org/wiki?curid=1661454" title="Crast’ Agüzza">
Crast’ Agüzza

Crast’ Agüzza (czasem też Cresta Güzza) to szczyt w masywie Bernina, w Alpach Retyckich. Leży na granicy między Szwajcarią (Gryzonia), a Włochami (Lombardia). Czasem wysokość szczytu podawana jest jako 3854 m. Na północ od szczytu znajduje się lodowiec Morteratsch, a na południe lodowiec Scerscen Górny. Blisko, na północnym zachodzie leży szczyt Fuorcla Crast’ Agüzza (3601 m). 
Pierwszego wejścia, 23 lipca 1861 r., dokonali: E.S. Kennedy i J.F. Hardy, oraz przewodnicy Peter i F. Jenny i A. Flury, 23 lipca 1861. 
Wśród miejscowych szczyt znany jest jako Engadyński Matterhorn.

</doc>
<doc id="1661456" url="https://pl.wikipedia.org/wiki?curid=1661456" title="Illuszuma">
Illuszuma



</doc>
<doc id="1661460" url="https://pl.wikipedia.org/wiki?curid=1661460" title="Odeonsplatz (stacja metra)">
Odeonsplatz (stacja metra)

Odeonsplatz – stacja metra w Monachium, na linii U3, U4, U5 i U6. Jest jedną z najważniejszych stacji węzłowych systemu metra w Monachium. Znajduje się w dzielnicy Altstadt-Lehel. Stacja została otwarta 19 października 1971. Nad nią znajduje się jeden z najważniejszych placów miejskich Monachium - Odeonsplatz.

</doc>
<doc id="1661463" url="https://pl.wikipedia.org/wiki?curid=1661463" title="Piz Scerscen">
Piz Scerscen

Piz Scerscen to szczyt w masywie Berninagruppe, w Alpach Retyckich. Leży na granicy między Szwajcaria (Gryzonia), a Włochami (Lombardia). Góra ta posiada także drugi, niższy wierzchołek - Schneehaube (3875 m). Szczyt ten sąsiaduje ze szczytami Piz Roseg oraz Piz Bernina, od którego jest oddzielony przełęczą położoną na wysokości 3895 m. 
Pierwszego wejścia, 13 września 1877 r., dokonali: Paul Güssfeldt, Hans Grass i Caspar Capat.

</doc>
<doc id="1661467" url="https://pl.wikipedia.org/wiki?curid=1661467" title="Nödinge-Nol">
Nödinge-Nol

Nödinge-Nol – miejscowość (tätort) w Szwecji, w regionie administracyjnym ("län") Västra Götaland, w gminie Ale.
Według danych Szwedzkiego Urzędu Statystycznego liczba ludności wyniosła: 11 117 (31 grudnia 2015), 11 492 (31 grudnia 2018) i 11 467 (31 grudnia 2019).

</doc>
<doc id="1661468" url="https://pl.wikipedia.org/wiki?curid=1661468" title="Pływanie na Letniej Uniwersjadzie 2007 – 400 metrów stylem dowolnym mężczyzn">
Pływanie na Letniej Uniwersjadzie 2007 – 400 metrów stylem dowolnym mężczyzn

Zawody pływackie w konkurencji 400 metrów stylem dowolnym mężczyzn odbyły się 12 sierpnia na pływalni Aquatic Center of Thammasat University w Bangkoku.
Złoto wywalczył Drogos Coman. Srebro zdobył Michael Patrick Clueh. Brązowy medal przypadł reprezentantowi Rosji Jurij Priłukowowi 
Drogos Coman wynikiem 3:48.29 pobił rekord uniwersjady
Linki zewnętrzne.
Strona FISU

</doc>
<doc id="1661470" url="https://pl.wikipedia.org/wiki?curid=1661470" title="Vojens (stacja kolejowa)">
Vojens (stacja kolejowa)

Vojens – stacja kolejowa w Vojens, w okręgu Sønderjyllands Amt, w Danii. Stacja obsługiwana jest przez Danske Statsbaner. Znajdują się tu 2 perony.

</doc>
<doc id="1661471" url="https://pl.wikipedia.org/wiki?curid=1661471" title="Piz Argient">
Piz Argient

Piz Argient (czasem Piz d'Argent) – szczyt w masywie Bernina, w Alpach Retyckich. Leży na granicy między Szwajcarią (Gryzonia), a Włochami (Lombardia). Na północ od szczytu znajduje się lodowiec Morteratsch, na zachód lodowiec Scerscen Górny, a na zachód i wschód lodowiec Fellaria. Oddzielony jest od Piz Zupó na wschodzie przez Fuorcla dal Zupò (3851 m), a od Crast’ Agüzza na północnym zachodzie przez Fuorcla da l'Argient (3705 m).
Na zboczach góry znajdują się dwa schroniska: Marco e Rosa (3597 m) i Marinelli (2813 m).
Pierwszego wejścia, w 1869 r., dokonali Seiler, von Seldeneck oraz przewodnicy Christian Grass, J. B. Walther.

</doc>
<doc id="1661473" url="https://pl.wikipedia.org/wiki?curid=1661473" title="Lichtgestalt">
Lichtgestalt

Lichtgestalt – dziewiąty album szwajcarskiego duetu Lacrimosa. Został wydany w 2005 roku przez wytwórnię Hall of Sermon. Nagrania dotarły do 21. miejsca listy OLiS.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="1661475" url="https://pl.wikipedia.org/wiki?curid=1661475" title="Hermina von Schönaich-Carolath">
Hermina von Schönaich-Carolath



</doc>
<doc id="1661478" url="https://pl.wikipedia.org/wiki?curid=1661478" title="Bengtsfors">
Bengtsfors

Bengtsfors – miejscowość (tätort) w Szwecji, w regionie administracyjnym ("län") Västra Götaland, w gminie Bengtsfors.
Według danych Szwedzkiego Urzędu Statystycznego liczba ludności wyniosła: 3125 (31 grudnia 2015), 3249 (31 grudnia 2018) i 3313 (31 grudnia 2019).

</doc>
<doc id="1661480" url="https://pl.wikipedia.org/wiki?curid=1661480" title="Counter-Strike Online">
Counter-Strike Online

Counter-Strike Online – remake gry "", skierowany na azjatycki rynek gier. Opracowany przez Nexon Corporation pod nadzorem posiadacza licencji – Valve Software.
Rozgrywka.
"Counter-Strike Online" zawiera pięć trybów gry: normalny, deathmatch, team deathmatch, zombie mode oraz zombie mode 2.

</doc>
<doc id="1661484" url="https://pl.wikipedia.org/wiki?curid=1661484" title="Counter Strike Online">
Counter Strike Online



</doc>
<doc id="1661485" url="https://pl.wikipedia.org/wiki?curid=1661485" title="Święty Eustazjusz">
Święty Eustazjusz

Święty Eustazjusz, "Eustache de Luxeuil", "Eustase", "Eustaise" (ur. ? w Burgundii, zm. 629 w Luxeuil) – opat, benedyktyn, święty Kościoła katolickiego.
Był uczniem św. Kolumbana Młodszego. W 613 został jego następcą i opatem w klasztorze w "Luxeuil" (obecnie Luxeuil-les-Bains) z własną regułą. Będąc przełożonym zakonu przewodził grupie 600 mnichów, w tym św. Romarykowi. Opiekował się niewidomymi i uzdrawiał chorych z gorączki.
Udał się w podróż do Bawarii i z misją do Burgenlandu, gdzie wraz ze św. Agilusem założył klasztor Weltenburg (niem. " Kloster Weltenburg"; obecnie w Kelheim).
Po synodzie w Mâcon (626/627), na którym uznano regułę św. Kolumbana, miał się przyłączyć do galijskiego Kościoła. Z powodu wielkiej wagi tego wydarzenia, atakowany był wielokrotnie przez mnichów.
Relikwie Świętego znajdują się od 1921 roku w Roville-aux-Chênes w Wogezy.
Eustazjusz jest patronem osób niewidomych, pól i bydła. Jest również orędownikiem przeciw obsesji.
Jednym z jego najbardziej znanych miejsc pielgrzymek był klasztor benedyktynów w Widdersdorfie w Dieuze w Lotaryngii (dzisiejsze opactwo św. Eustazjusza w Vergaville, franc. "Abbaye Saint-Eustase de Vergaville"), gdzie miały miejsca uzdrowienia i na początku XIII wieku wybudowano tu szpital dla chorych z urazem mózgu i zaburzeniami psychicznymi.
Jego wspomnienie liturgiczne obchodzone jest 2 kwietnia.

</doc>
<doc id="1661487" url="https://pl.wikipedia.org/wiki?curid=1661487" title="Trevor Manuel">
Trevor Manuel

Trevor Manuel (ur. 31 stycznia 1956 w Kapsztadzie), południowoafrykański polityk, minister handlu i przemysłu w latach 1994-1996, minister finansów od 1996 do 2009. Od 2009 szef Komisji Planowania Narodowego.
Życiorys.
Trevor Manuel urodził się w Kensington w Kapsztadzie. W 1973 ukończył szkołę średnią. Następnie ukończył inżynierię lądową i mechanikę konstrukcji na "Cape Peninsula University of Technology". Ukończył również zarządzanie ("Executive Management Programme") na oddziale Uniwersytetu Stanfordzkiego w Singapurze.
Manuel zaistniał na scenie publicznej w 1981, kiedy został sekretarzem generalnym Komitetu Mieszkaniowego Regionu Kapsztadzkiego. Dwa lata później został sekretarzem regionalnym i członkiem Narodowej Rady Wykonawczej Zjednoczonego Frontu Demokratycznego, organizacji sprzeciwiającej się apartheidowi w Południowej Afryce. W 1985 został zatrzymany bez procesu i więziony w areszcie domowym przez 35 miesięcy, do lutego 1990.
Po legalizacji działalności Afrykańskiego Kongresu Narodowego, Manuel został jego koordynatorem w Prowincji Przylądkowej Zachodniej. W 1990 został wybrany jego sekretarzem prasowym, w 1991 wszedł w skład Narodowego Komitetu Wykonawczego ("National Executive Committee"), a w 1992 został szefem Departamentu Planowania Gospodarczego ANC.
W 1994 Trevor Manuel wszedł w skład Zgromadzenia Narodowego. Od 1994 do 3 kwietnia 1996 zajmował stanowisko ministra handlu i przemysłu w gabinecie prezydenta Nelsona Mandeli. W 1994 w czasie Światowego Forum Ekonomicznego został uhonorowany tytułem "Global Leader for Tomorrow".
4 kwietnia 1996 Manuel objął funkcję ministra finansów w rządzie prezydenta Mandeli. Stanowisko zachował również w gabinecie prezydenta Thabo Mbekiego oraz Kgalemy Motlanthe i zajmuje je do dzisiaj. 23 września 2008 Manuel zrezygnował z funkcji ministra finansów razem z większością gabinetu, po rezygnacji ze stanowiska prezydenta przez Mbekiego. Znalazł się jednak ponownie w gabinecie, w rządzie jego następcy, Kgalemy Motlanthe.
10 maja 2009 prezydent Jacob Zuma ogłosił skład swojego gabinetu i mianował Manuela szefem nowej Komisji Planowania Narodowego. Do jej celów, obok planowania strategicznego, zaliczono również koordynację pracy rządowych ministerstw.

</doc>
<doc id="1661488" url="https://pl.wikipedia.org/wiki?curid=1661488" title="Einsamkeit">
Einsamkeit

Einsamkeit – drugi album szwajcarskiego wówczas jednoosobowego projektu Lacrimosa. Został wydany w 1992 roku przez wytwórnię Hall of Sermon.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="1661489" url="https://pl.wikipedia.org/wiki?curid=1661489" title="Hoplopleura erratica">
Hoplopleura erratica

Hoplopleura erratica – gatunek wszy z rodziny Hoplopleuridae, pasożytujący głównie na pręgowcu amerykańskim ("Tamias striatus"), gryzoniu z rodziny wiewiórkowatych. Powoduje wszawicę.
Samica wielkości 1,1 mm, samiec mniejszy wielkości 0,9 mm. Wszy te mają ciało silnie spłaszczone grzbietowo-brzusznie. Samica składa jaja zwane gnidami, które są mocowane specjalnym "cementem" u nasady włosa. Rozwój osobniczy trwa po wykluciu się z jaja około 14 dni. Pasożytuje na skórze. Występuje na terenie Ameryki Północnej.

</doc>
<doc id="1661493" url="https://pl.wikipedia.org/wiki?curid=1661493" title="Obszar Lwowski Armii Krajowej">
Obszar Lwowski Armii Krajowej

Obszar Lwowski Armii Krajowej (Obszar Południowo-Wschodni AK) – struktura organizacyjna ZWZ a potem Armii Krajowej. Kryptonimy "Orzech", "Wazon", "Lutnia".
Siedziba dowództwa mieściła się we Lwowie.
Obsada personalna sztabu obszaru.
Obsada "Wazonu" – wrzesień 1943:
Likwidacja obszaru.
Po akcji „Burza” we Lwowie, 30 lipca 1944 odbył się przed Teatrem Wielkim wiec, w którym wzięli udział m.in. I sekretarz KC KP Nikita Chruszczow, dowódca 1 Frontu Ukraińskiego marszałek Iwan Koniew, oficerowie Wojska Polskiego. Po pierwszych przemówieniach ludzie zaczęli śpiewać hymn Polski a potem padły okrzyki: "Niech żyje polski Lwów! Lwów do Polski! Polski Lwów!" Następnego dnia gen. Iwanow wezwał na 21:00 na odprawę oficerów sztabu Okręgu, komendantów dzielnic i ich zastępców, oraz dowódców zgrupowań i kompanii. Zgłosiło się ich około 20 z szefem sztabu mjr. dypl. Stasiewiczem na czele. Wszyscy zostali internowani.
1 sierpnia nieujawniony szef sztabu Komendy Obszaru (a jednocześnie komendant NIE na ten Obszar), ppłk Janson "Carmen" wydał ostatni rozkaz lwowskiego dowództwa AK, w którym nakazywał likwidację oddziałów sztabu Komendy Obszaru nr 3 AK.
2 sierpnia delegacja oficerów Obszaru z Władysławem Filipkowskim na czele, udała się na rozmowy z gen. Michałem Żymierskim do Żytomierza, gdzie została w całości aresztowana w nocy z 2 na 3 sierpnia 1944 przez NKWD.
Sztandar.
Sztandar Światowego Związku Żołnierzy Armii Krajowej Obszaru Lwowskiego poświęcony został 10 września 1988 w czasie XVIII Ogólnopolskiej Pielgrzymki Kombatantów i Harcerzy na Jasną Górę. Poświęcenia sztandaru dokonał kapelan Armii Krajowej - Polski Walczącej, ks. Biskup Zawistowski w obecności: Matki Chrzestnej sztandaru – Joanny Darmaszewskiej ps. "Hanka", Ojca Chrzestnego sztandaru – Bronisława Dzikowskiego ps. "Kiełbik", senatora do spraw ludności polskiej za granicą – prof. Bogdana Skubiszewskiego oraz przedstawicieli Wojska Polskiego. 
Sztandar ufundowany przez żołnierza 26 pułku piechoty AK 5 Lwowskiej Dywizji porucznika Mieczysława Rychlickiego ps. "Pantera". Z kustoszem klasztoru o.o. Paulinów – ojcem Janem Golonką ustalono, że po odejściu większości żołnierzy Obszaru Lwowskiego AK na "wieczną wartę', sztandar ten będzie przekazany na Jasną Górę i umieszczony w Kaplicy Papieża Jana Pawła II.
Na prawej stronie płatu sztandaru, pośrodku krzyża kawaleryjskiego znajdują się dwie gałązki wawrzynu ułożone w kształcie wieńca. Pośrodku wieńca mieści się orzeł państwowy. Pomiędzy ramionami krzyża kawaleryjskiego w rogach płatu są umieszczone mniejsze wieńce z wawrzynu, a w nich symbolika Polski Walczącej: POWW (Polska Organizacja Walk Wolnościowych), ZWZ (Związek Walki Zbrojnej), AK (Armia Krajowa), kotwica 
(znak Polski Walczącej).
Na ramionach krzyża widnieją napisy: ARMIA KRAJOWA, 1939 – 1945, OBSZAR POŁUDNIOWO – WSCHODNI RP LWÓW.
Na lewej stronie płatu, pośrodku krzyża kawaleryjskiego znajduje się wieniec, taki sam jak na prawej stronie płatu, a w wieńcu trzywierszowy napis: BÓG HONOR OJCZYZNA. Pomiędzy ramionami krzyża kawaleryjskiego w rogach płatu są umieszczone tarcze, a w nich znajdują się wizerunki patrona Lwowa - św. Jana z Dukli i Matki Boskiej Łaskawej oraz herb Lwowa i krzyż Armii Krajowej. Na ramionach krzyża kawaleryjskiego widnieją napisy: W OBRONIE ZIEMI PRAOJCÓW, KONSPIRACJA, WALKI PARTYZANCKIE, POWSTANIE LWOWSKIE 22-27 LIPCA 1944.
Na podstawie orła widnieje napis: LUTNIA AK (kryptonim Obszaru używany dla lotów samolotów zrzutowych) i wyszczególnione są nazwy dywizji: 5, 11, 12 DP. Na drugiej strony podstawy napisy: AFRYKA, TARCZA AK (kryptonimy lotów samolotów zrzutowych) i wyszczególnione nazwy dywizji: 5, 11, 12 DP
Upamiętnienie.
1 sierpnia 1980 w katedrze we Wrocławiu odsłonięto tablicę upamiętniającą żołnierzy Obszaru Lwowskiego i Okręgu Wileńskiego AK.

</doc>
<doc id="1661495" url="https://pl.wikipedia.org/wiki?curid=1661495" title="Christopher Amott">
Christopher Amott

Christopher Amott (ur. 23 listopada 1977 w Halmstad) – szwedzki muzyk, kompozytor, wokalista i instrumentalista. Christopher Amott znany jest przede wszystkim z występów w grupie muzycznej Arch Enemy, której był członkiem w latach 1996-2005 i 2007-2012. W zespole grał ze starszym bratem Michaelem Amottem. Od 1997 roku gra w zespole Armageddon. Prowadzi także solową działalność artystyczną.
Instrumentarium.
Christopher Amott używa gitar firmy Caparison. Sygnowana jego nazwiskiem gitara została wyposażona w przetworniki h-s-s Seymour Duncan Hot Rails w środku oraz przy gryfie, oraz Caparison humbucker przy mostku.

</doc>
<doc id="1661496" url="https://pl.wikipedia.org/wiki?curid=1661496" title="Łomża (piwo)">
Łomża (piwo)

Łomża – marka polskiego piwa warzonego w stylu jasny lager przez Browar Łomża należący do spółki Van Pur. Najstarszą odmianą marki jest Łomża Wyborowe, wcześniej Łomżyńskie Wyborowe, warzona od początku istnienia browaru czyli od roku 1968.
Piwo produkowane jest w następujących odmianach: 
Przed włączeniem Browaru Łomża do grupy Royal Unibrew piwo miało charakter lokalny, jednak obecnie można je dostać na terenie całego kraju.
Ikonografia piwa.
Symbolem piwa jest para w strojach kurpiowskich. Po raz pierwszy pojawiła się na etykietach w roku 1980 i od tamtej pory jest znakiem charakterystycznym wszystkich odmian piwa Łomża.

</doc>
<doc id="1661498" url="https://pl.wikipedia.org/wiki?curid=1661498" title="Tymczasowy obiekt budowlany">
Tymczasowy obiekt budowlany

Tymczasowy obiekt budowlany – obiekt budowlany przeznaczony do czasowego użytkowania w okresie krótszym od jego trwałości technicznej, przewidziany do przeniesienia w inne miejsce lub rozbiórki, a także obiekt budowlany niepołączony trwale z gruntem, jak: strzelnice, kioski uliczne, pawilony sprzedaży ulicznej i wystawowe, przekrycia namiotowe i powłoki pneumatyczne, urządzenia rozrywkowe, barakowozy, obiekty kontenerowe.

</doc>
<doc id="1661499" url="https://pl.wikipedia.org/wiki?curid=1661499" title="Jan Latsky">
Jan Latsky

Jan Latsky (Lacki) (ur. 1792 na Litwie, zm. 1866 w Kolonii Przylądkowej) – polski i brytyjski żołnierz, farmer, pionier zagospodarowania Wysokiego Karru.
Życiorys.
Syn Michała i Anny. Około roku 1810, służąc w Zachodniej Europie w armii Napoleona dostał się do brytyjskiej niewoli, gdzie został zwerbowany do brytyjskiej armii. Wcielony do 1 Batalionu 60. Pułku Piechoty, od września 1811 stacjonował w Południowej Afryce, dokąd przybył ze swym oddziałem na statku „Lion”. Po zwolnieniu ze służby uzyskał (w styczniu 1817) pozwolenie na osiedlenie się w Kolonii Przylądkowej. Mieszkał w Kapsztadzie, Paarl i Beaufort, trudniąc się różnymi zajęciami. W roku 1826 ożenił się z burską kobietą, Lucią Gloudiną Buys, z którą doczekał się dwóch synów i trzech córek. W roku 1827 zakupił 11 tys. morgów ziemi i założył farmę „Celeryfontein” w okolicach dzisiejszego Carnarvon (Prowincja Przylądkowa Północna), stając się pionierem europejskiego osadnictwa na Wysokim Karru.
Protoplasta południowoafrykańskiego (afrykanerskiego) rodu Latsky, który wydał kilka znaczących dla Afryki Południowej postaci, m.in.:

</doc>
<doc id="1661501" url="https://pl.wikipedia.org/wiki?curid=1661501" title="Poniatówki">
Poniatówki

Poniatówki – małe osiedla wiejskie w Polsce, powstałe w okresie parcelacji ziem w latach trzydziestych XX wieku. Inicjatorem akcji osadniczej był ówczesny minister rolnictwa Juliusz Poniatowski.

</doc>
<doc id="1661504" url="https://pl.wikipedia.org/wiki?curid=1661504" title="Złoty Kur">
Złoty Kur



</doc>
<doc id="1661506" url="https://pl.wikipedia.org/wiki?curid=1661506" title="Katastrofa kolejowa pod Řikonínem">
Katastrofa kolejowa pod Řikonínem

Katastrofa kolejowa pod Řikonínem – zderzenie pociągu ekspresowego nr 57 "Pannonia" relacji Bucureşti Nord - Praha hlavní nádraží z wykolejonymi wagonami pociągu towarowego, które wydarzyło się w dniu 11 grudnia 1970 około godziny 7:00 na odstępie Řikonín – Níhov w okolicach Brna w Czechosłowacji (obecnie Czechy).
W następstwie zderzenia doszło do wykolejenia pociągów i poważnego uszkodzenia taboru. Śmierć poniosło 31, a rannych zostało 18 osób.
Opis wypadku.
Przed godziną 7:00 pod semaforem wjazdowym do stacji Řikonín (od strony posterunku odstępowego Níhov) został zatrzymany pociąg towarowy. Ze względu na ukształtowanie szlaku, koniec pociągu znajdował się na moście kolejowym nad rzeką Libochůvka. Na tor zajęty przez ten pociąg towarowy – niezgodnie z zasadami bezpieczeństwa ruchu kolejowego – z posterunku odstępowego Níhov wyprawiono jadącą luzem lokomotywę S 489.0041, która wracała do stacji Brno Maloměřice. Drużyna trakcyjna prowadząca lokomotywę jadącą luzem nie była świadoma jazdy po torze zajętym przez pociąg towarowy, co w efekcie doprowadziło do jej najechania na koniec pociągu towarowego.
Wskutek najechania lokomotywy na koniec pociągu towarowego doszło do jej wykolejenia oraz wykolejenia 8 końcowych wagonów w składzie pociągu towarowego. Wykolejone wagony zatarasowały częściowo skrajnię sąsiedniego toru.
Personel stacji Řikonín nie zdawał sobie sprawy z tego, co się wydarzyło. Nie wiedział też, że tor obok miejsca wypadku jest częściowo zatarasowany wykolejonym taborem i około 20 minut od tego wypadku wyprawił sąsiednim torem w przeciwnym kierunku międzynarodowy pociąg ekspresowy nr 57 "Pannonia" relacji București Nord – Praha hlavní nádraží prowadzony lokomotywą S 499.0117.
Odcinek i most, na którym znajdowały się wykolejone wagony, położony był na łuku, a pociąg ekspresowy "Pannonia" jechał z prędkością 90 km/h. Położenie toru na łuku uniemożliwiło podjęcie działań zmierzających do zapobieżenia wypadkowi i pociąg "Pannonia" przy pełnej prędkości uderzył w wykolejone wagony pociągu towarowego.
Rezultatem zderzenia było wykolejenie pociągu ekspresowego i duże uszkodzenie jego wagonów. Śmierć poniosło 31 osób, a dalsze 18 zostało rannych.
Jako pierwszy za lokomotywą jechał polski wagon z wycieczką rodzin polskich kolejarzy, który został najbardziej uszkodzony. Wśród ofiar katastrofy było 30 Polaków.

</doc>
<doc id="1661507" url="https://pl.wikipedia.org/wiki?curid=1661507" title="Katastrofa kolejowa koło Rikonina">
Katastrofa kolejowa koło Rikonina



</doc>
<doc id="1661508" url="https://pl.wikipedia.org/wiki?curid=1661508" title="Młynówka (dopływ Pokrzywnicy)">
Młynówka (dopływ Pokrzywnicy)

Młynówka – potok, lewy dopływ Pokrzywnicy o długości 15,07 km i powierzchni zlewni 62 km².
Potok płynie w województwie zachodniopomorskim, w powiecie świdwińskim i białogardzkim. Dolina Młynówki została objęta obszarem ochrony siedlisk "Dorzecze Parsęty".
Nazwę "Młynówka" wprowadzono w 1949 roku, zastępując poprzednią niemiecką nazwę "Mühl Graben".

</doc>
<doc id="1661509" url="https://pl.wikipedia.org/wiki?curid=1661509" title="Droga wojewódzka nr 581">
Droga wojewódzka nr 581

Droga wojewódzka nr 581 (DW581) – droga wojewódzka o długości 27 km, łącząca Gostynin z Krośniewicami. Trasa ta leży na obszarze województw mazowieckiego i łódzkiego i przebiega przez teren powiatów gostynińskiego i kutnowskiego. Dawniej droga miała zniszczoną nawierzchnię oraz miejscami bardzo niebezpieczne pobocza, co mogło bardzo łatwo spowodować np. uszkodzenie opony. Obecnie trasa jest po remoncie i na całej długości posiada równą nawierzchnię asfaltową. Na niektórych odcinkach nie ma wymalowanej linii środkowej, oddzielającej pasy ruchu.
Historia numeracji.
Na przestrzeni lat trasa posiadała różne oznaczenia i kategorie/klasyfikacje:
Dopuszczalny nacisk na oś.
Od 13 marca 2021 roku na drodze dozwolony jest ruch pojazdów o nacisku pojedynczej osi napędowej do 11,5 tony, z wyjątkiem miejsc oznaczonych znakiem zakazu B-19.
Do 13 marca 2021 r..
Wcześniej na całej długości drogi dopuszczalny był przejazd pojazdów o maksymalnym nacisku pojedynczej osi nie przekraczającym 8 ton.

</doc>
<doc id="1661510" url="https://pl.wikipedia.org/wiki?curid=1661510" title="Barak (budynek)">
Barak (budynek)



</doc>
<doc id="1661512" url="https://pl.wikipedia.org/wiki?curid=1661512" title="Enniskerry">
Enniskerry

Enniskerry (irl. "Áth na Sceire") – wieś położona w północnej części hrabstwa Wicklow w Irlandii, ok. 25 km na południe od Dublina.
Historia.
Wieś powstała w pobliżu Powerscourt Estate – dworu, który pierwotnie był XIII wiecznym zamkiem, a w latach 1731-1741 przebudowanym przez niemieckiego architekta Richarda Casselsa. Pałac został spalony w roku 1974. Odbudowany został ponownie oddany do użytku w 1996.
Geografia.
Miejscowość położona jest nad rzeką Glencullen u podnóża gór Wicklow. Najbliższym miastem jest Bray, położone kilka kilometrów na zachód od Enniskerry. W pobliżu Enniskerry znajduje się najwyższy irlandzki wodospad – Powerscourt (irl. "Eas Chúirt an Phaoraigh").
Transport.
Połączenie drogowe z Dublinem stanowi droga lokalna R117 lub droga krajowa N11 i autostrada M11.
Połączenia autobusowe obsługiwane są przez Dublin Bus: linia 185 do Bray oraz linie 44 i 44c do Dublina (Townsend St.).
Budowę połączenia kolejowego z Bray rozpoczęto w XIX wieku, lecz prace wstrzymano (wybudowano m.in. wiadukt). Większość torowiska została usunięta podczas poszerzania drogi i sprzedana, pozostawiono jednak most.

</doc>
<doc id="1661513" url="https://pl.wikipedia.org/wiki?curid=1661513" title="Lajos Thallóczy">
Lajos Thallóczy

Lajos Thallóczy, właśc. Lajos Stommer, także jako: Ludwig von Thallóczy (ur. 8 grudnia 1856 w Budzie, zm. 1 grudnia 1916 w Herceghalom) – węgierski historyk, bałkanista i urzędnik austro-węgierski.
Życiorys.
Był synem Benedeka Strommera i Margit Uhl. Jako przedstawiciel ministerstwa finansów Austro-Węgier pracował w Bośni i Hercegowinie. W 1904 roku przygotował obszerny raport poświęcony sytuacji szkolnictwa w Bośni po 26 latach okupacji austro-węgierskiej. W czasie I wojny światowej był cywilnym komisarzem terenów serbskich okupowanych przez Austro-Węgry (od stycznia do swej śmierci).
Nie ograniczał się do wykonywania obowiązków urzędnika, zajmując się także historią i heraldyką średniowiecznych Bałkanów. Zbiór jego badań nad Serbią i Bośnią ukazał się w Monachium w 1914 roku pod tytułem: "Studien zur Geschichte Bosniens und Serbiens im Mittelalter". Ważnym elementem jego twórczości były prace poświęcone średniowiecznej Albanii. W 1916 roku w czasopiśmie "Illyrisch-albanische Forschungen" opublikował dzieło poświęcone Kanunowi Leka Dukagjiniego (kodeksowi prawa zwyczajowego). Teksty źródłowe dotyczące średniowiecznej Albanii ("Acta et diplomata res Albaniae mediae aetatis illustrantia") zebrane przez Thalloczy’ego wydali drukiem Konstantin Jireček i Milan Šufflay.
Zginął w katastrofie kolejowej, gdy wracał z pogrzebu Franciszka Józefa I. Spoczął na cmentarzu Kerepesi w Budapeszcie.

</doc>
<doc id="1661514" url="https://pl.wikipedia.org/wiki?curid=1661514" title="Yamaha Aerox">
Yamaha Aerox

Yamaha Aerox 50 – skuter, zadebiutował w roku 1997, produkowany do 2012 bez większych zmian konstrukcyjnych. Zmieniano jedynie malowania oraz zestawy zegarów i tylne zawieszenie. Głównie przeznaczony do ruchu miejskiego. Bliźniaczy model - MBK Nitro. Aeroxa napędza silnik dwusuwowy firmy Minarelli (należącej do koncernu Yamaha) o pojemności 49 cm³ i mocy ok. 3,4 kW, chłodzony cieczą. Skuter posiada charakterystyczny, sportowy wygląd. Zawieszenie Paioli oraz 2 hamulce tarczowe firmy Brembo nadają wyścigowego charakteru. Osadzony został na 13-calowych kołach. Średnie spalanie wynosi około 3 l/100 km. 
W roku 2013 wydany został nowy model Yamahy Aerox. Dokonane zmiany można określić mianem faceliftingu. Zmieniono kształt reflektora i lampy tylnej, zmodyfikowano zestaw zegarów i wskaźników, karoserii nadano bardziej dynamiczne i opływowe kształty. Zmieniono również kanapę pasażera na bardziej praktyczną. Nowy model Aeroxa początkowo nie został ciepło przyjęty na rynku. Po raz pierwszy do sprzedaży obok Aeroxa z silnikiem 2T chłodzonym cieczą, wprowadzono również wersję 4T chłodzoną powietrzem.
Yamaha Aerox 100.
Produkowano model Aerox 100 wyposażony w silnik dwusuwowy o pojemności 101 cm³ chłodzonym powietrzem. Aerox 100 był produkowany w latach 2001-2005. Można go było kupić w dwóch kolorach "Extreme Blue" oraz "Racing Red".

</doc>
<doc id="1661516" url="https://pl.wikipedia.org/wiki?curid=1661516" title="Fundacja Solomona R. Guggenheima">
Fundacja Solomona R. Guggenheima

Fundacja Solomona R. Guggenheima (ang. "Solomon R. Guggenheim Foundation") – organizacja non-profit założona w 1937 roku przez Solomona Guggenheima i Hillę von Rebay. Celem fundacji jest gromadzenie, przechowywanie, badanie sztuki współczesnej.
Pierwsze muzeum utworzone przez fundację to Muzeum Malarstwa Nieprzedstawiającego (The Museum of Non-Objective Painting), zastąpione w 1959 przez Muzeum Guggenheima w Nowym Jorku.
W latach 70. zaczęła powstawać międzynarodowa sieć muzeów. Peggy Guggenheim dedykowała swój dom i kolekcję sztuki nowojorskiej fundacji pod warunkiem pozostawienia zebranych przez nią dzieł sztuki w jej weneckim pałacu. Po jej śmierci kolekcja została udostępniona publiczności. W 1997 otworzono Muzeum Guggenheima w Bilbao i Deutsche Guggenheim w Berlinie. W 2006 roku władze Abu Zabi, stolicy Zjednoczonych Emiratów Arabskich, zawarły z Fundacją Guggenheima porozumienie w sprawie budowy kolejnego muzeum. Budynek został zaprojektowany przez Franka O. Gehry'ego. Ma zostać oddany do użytku w 2025 roku.
W latach 1956–1964 fundacja przyznawała Międzynarodową Nagrodę Guggenheima (ang. "Guggenheim International Award (GIA)") w dziedzinie malarstwa. Odbyły się cztery edycje nagrody zakończone prestiżowymi międzynarodowymi wystawami dla nagrodzonych. W latach 1967 i 1971 pod jej auspicjami odbyły się jeszcze dwie wystawy, ale zaproszonym artystom nie przyznawano już nagród pieniężnych.

</doc>
<doc id="1661518" url="https://pl.wikipedia.org/wiki?curid=1661518" title="Bollebygd">
Bollebygd

Bollebygd – miejscowość (tätort) w Szwecji, w regionie administracyjnym ("län") Västra Götaland, w gminie Bollebygd.
Według danych Szwedzkiego Urzędu Statystycznego liczba ludności wyniosła: 3870 (31 grudnia 2015), 4413 (31 grudnia 2018) i 4487 (31 grudnia 2019).

</doc>
<doc id="1661519" url="https://pl.wikipedia.org/wiki?curid=1661519" title="Katastrofa kolejowa koło Řikonína">
Katastrofa kolejowa koło Řikonína



</doc>
<doc id="1661522" url="https://pl.wikipedia.org/wiki?curid=1661522" title="Katastrofa kolejowa koło Czelabińska">
Katastrofa kolejowa koło Czelabińska



</doc>
<doc id="1661527" url="https://pl.wikipedia.org/wiki?curid=1661527" title="Dernbach (powiat Neuwied)">
Dernbach (powiat Neuwied)

Dernbach – miejscowość i gmina w zachodnich Niemczech, w kraju związkowym Nadrenia-Palatynat, w powiecie Neuwied, wchodzi w skład gminy związkowej Puderbach. Liczy 1 000 mieszkańców (2009). Znajduje się w obrębie strefy przemysłowej "Urbacher Wald", z której korzystają małe i średnie przedsiębiorstwa.
W sąsiedztwie leży wzgórze Dernbacher Kopf (427 m n.p.m.).

</doc>
<doc id="1661529" url="https://pl.wikipedia.org/wiki?curid=1661529" title="Nkosazana Dlamini-Zuma">
Nkosazana Dlamini-Zuma

Nkosazana Clarice Dlamini-Zuma (ur. 27 stycznia 1947 w Natal) – południowoafrykańska polityk i działaczka przeciw apartheidowi, minister zdrowia w latach 1994–1999, minister spraw zagranicznych od 1999 do 2009. Minister spraw wewnętrznych w latach 2009–2012, przewodnicząca Komisji Unii Afrykańskiej od 2012 do 2017.
Życiorys.
Nkosazana Dlamini-Zuma, z pochodzenia Zuluska, urodziła się w prowincji Natal jako najstarsza z ośmiorga dzieci. W 1967 ukończyła szkołę średnią w Amanzimtoti. W 1971 rozpoczęła studia z dziedziny zoologii i botaniki na University of Zululand, na którym zdobyła stopień licencjacki. Następnie rozpoczęła studia medyczne na University of Natal.
W trakcie studiów w latach 70. XX w. została aktywną działaczką, wówczas podziemnego, Afrykańskiego Kongresu Narodowego (ANC). Została również członkinią Organizacji Studentów Południowoafrykańskich, a w 1976 jej wiceprzewodniczącą.
W 1976 udała się na emigrację do Wielkiej Brytanii. W 1978 ukończyła studia medyczne na University of Bristol. Następnie wróciła do Afryki i pracowała jako lekarka w rządowym szpitalu w Mbabane w Suazi, gdzie spotkała również swojego przyszłego męża, Jacoba Zumę. W 1986 powróciła do Wielkiej Brytanii, by uzyskać dyplom ze specjalizacji w tropikalnych chorobach dziecięcych w "School of Tropical Medicine" Uniwersytetu w Liverpoolu. Następnie pracowała w Komitecie Zdrowia ANC oraz została dyrektorką brytyjskiej organizacji pozarządowej ds. zdrowia i uchodźców "Health and Refugee Trust".
Po legalizacji działalności ANC w 1990, Dlamini-Zuma wróciła do RPA. W 1992, w czasie rozmów na temat zniesienia polityki apartheidu w Południowej Afryce, wchodziła w skład Komitetu Doradczego ds. Równości Płci. W 1994 weszła w skład Zgromadzenia Narodowego. W latach 1994–1999 zajmowała stanowisko ministra zdrowia w gabinecie prezydenta Nelsona Mandeli. W 1999 z jej inicjatywy przyjęto ustawę "Tobacco Products Control Bill", która zakazywała palenia tytoniu w miejscach publicznych. W czerwcu 1999 rozwiodła się z Jacobem Zumą.
17 czerwca 1999 Nkosazana Dlamini-Zuma objęła funkcję ministra spraw zagranicznych w gabinecie prezydenta Thabo Mbekiego. Stanowisko to zachowała również w rządzie prezydenta Kgalemy Motlanthe. Na czele dyplomacji stała do 10 maja 2009, kiedy objęła funkcję ministra spraw wewnętrznych w rządzie swego byłego męża i nowego prezydenta Jacoba Zumy. Zajmowała je do października 2012.
15 lipca 2012 wybrana na stanowisko przewodniczącej Komisji Unii Afrykańskiej na czteroletnią kadencję. Urząd objęła 15 października 2012, zastępując Jeana Pinga. Ponieważ w lipcu 2016 członkowie Unii Afrykańskiej nie zdołali wybrać jej następcy, pozostała dalej na stanowisku do 14 marca 2017, kiedy zastąpił ją Moussa Faki.

</doc>
<doc id="1661530" url="https://pl.wikipedia.org/wiki?curid=1661530" title="Aleksis Jeorgulis">
Aleksis Jeorgulis

Aleksis Jeorgulis, gr. Αλέξης Γεωργούλης (ur. 6 października 1974 w Larisie) – grecki aktor filmowy i telewizyjny oraz polityk, poseł do Parlamentu Europejskiego IX kadencji.
Życiorys.
Urodził się jako trzecie z czworga dzieci właściciela punktu sprzedaży losów na loterię i nauczycielki pracującej w przedszkolu. Ma dwóch starszych braci i młodszą siostrę. W latach 1988–1993 uczęszczał na lekcje gry na gitarze. W 1993 podjął studia z zakresu inżynierii lądowej na Politechnice Narodowej w Atenach. Od 1996 uczył się aktorstwa; z wyróżnieniem ukończył szkołę aktorską „Jasmos” założoną przez aktora Wasilisa Diamandopulosa.
Występował z grupą taneczną Eresis w przedstawieniach teatralnych. W 1997 po raz pierwszy pojawił się w serialu telewizyjnym, występując w produkcji kanału ET opartej na "Alicji w Krainie Czarów". Wkrótce zagrał też w filmie krótkometrażowym. W 1999 zadebiutował w filmie kinowym pt. "Propatoriko amartima". Zagrał następnie główną rolę w czarnej komedii "I fuska". Popularność w kraju przyniosła mu rola Sotirisa Bezendakosa w greckim serialu komediowym "Ise to Teri mu", którą odgrywał w latach 2001–2002. W późniejszych latach zyskał rozpoznawalność również poza Grecją. W 2009 wystąpił w komedii romantycznej "Moja wielka grecka wycieczka" z Richardem Dreyfussem, gdzie zagrał Poupiego zakochanego w Georgii (Nia Vardalos). W 2016 otrzymał jedną z głównych ról w brytyjskim serialu "Durrellowie". Zagrał w nim Spirosa Hakaiopoulosa, taksówkarza i bliskiego przyjaciela rodziny, który pomógł jej osiedlić się podczas ich tymczasowego życia na wyspie w latach 30. XX wieku. W postać tę wcielał się regularnie przez cztery sezony produkcji do 2019. W tym samym roku został jednym z jurorów greckiej edycji programu rozrywkowego "Your Face Sounds Familiar".
Również w 2019 wystartował z listy Syrizy w wyborach europejskich, uzyskując w nich mandat posła do PE IX kadencji.

</doc>
<doc id="1661532" url="https://pl.wikipedia.org/wiki?curid=1661532" title="Katastrofa kolejowa pod Rikoninem">
Katastrofa kolejowa pod Rikoninem



</doc>
<doc id="1661534" url="https://pl.wikipedia.org/wiki?curid=1661534" title="Satura (album)">
Satura (album)

Satura – trzeci album szwajcarskiego wówczas jednoosobowego projektu Lacrimosa. Został wydany w 1993 roku przez wytwórnię Hall of Sermon.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="1661535" url="https://pl.wikipedia.org/wiki?curid=1661535" title="Parafia św. Marii Magdaleny w Kuźni Raciborskiej">
Parafia św. Marii Magdaleny w Kuźni Raciborskiej

Parafia św. Marii Magdaleny – rzymskokatolicka parafia znajdująca się w Kuźni Raciborskiej. Należy do diecezji gliwickiej i dekanatu Kuźnia Raciborska. Kościół parafialny neoromański z 1902 r., konsekrowany w 1917 r. Mieści się przy ul. Kościelnej.

</doc>
<doc id="1661537" url="https://pl.wikipedia.org/wiki?curid=1661537" title="Dürrholz">
Dürrholz

Dürrholz – miejscowość i gmina w zachodnich Niemczech, w kraju związkowym Nadrenia-Palatynat, w powiecie Neuwied, wchodzi w skład gminy związkowej Puderbach. Liczy 1 298 mieszkańców (2009).
Leży na terenie urozmaiconym pagórkami, dolinami i strumieniami (Muscheider Bach, Daufenbach, Werlenbach i Grenzbach). Dzieli się na trzy osiedla: Daufenbach, Muscheid i Werlenbach.
Przed wiekami znajdowała się na terenie gęsto zalesionym. Dlatego też nazwa osady pochodzi od słów: "dürr" = pol. suchy, wysuszony; "Dörre, Darre" = pol. suszarnia; "dorren, darren" = pol. suszyć; "dörren" = pol. suszyć, wędzić, palić; "Holz" = pol. drewno.
Herb gminy przedstawia trzy kłosy, symbolizujące trzy osiedla; zaś hak do drewna związek z lasem (motyw ten często przewija się na herbach gmin powiatu Neuwied). Czerwone i srebrne tło odnosi się do księstwa Wied, do którego należał Dürrholz.

</doc>
<doc id="1661540" url="https://pl.wikipedia.org/wiki?curid=1661540" title="Wiktor z Kapui">
Wiktor z Kapui

Święty Wiktor, "Vittore di Capua" (ur. ?, zm. 554) – święty katolicki, biskup.
Był biskupem w Kapui. Jego wspomnienie obchodzone jest w Kościele katolickim 2 kwietnia.

</doc>
<doc id="1661541" url="https://pl.wikipedia.org/wiki?curid=1661541" title="Jan Rompski">
Jan Rompski

Jan Rompski (kasz. "Jón Rómpsczi"; ur. 8 grudnia 1913 w Kartuzach, zm. 30 grudnia 1969 w Toruniu) – działacz kaszubski, poeta i etnograf, jeden z czołowych Zrzeszyńców.
Życiorys.
Dzieciństwo i młodość.
Jan Rompski urodził się 8 grudnia 1913 w Kartuzach, jako syn Jana i Bronisławy z d. Browarczyk. Wspominał, że stało się to przy ul. Gdańskiej 24, na parterze. Według nieudokumentowanych przekazów był jednym z bliźniąt - jego brat Brunon zmarł zaraz po narodzeniu. Jan miał siostrę Anielę, późniejszą żonę Jana Trepczyka. W swym życiorysie podał, że szkołę podstawową ukończył w 1927. Pracował jako zecer i związał się z młodymi działaczami kaszubskimi, którzy założyli Zrzeszenie Regionalne Kaszubów i od 1933 wydawali pismo "Zrzesz Kaszëbskô", w którym debiutował wierszem "Kiej", a później był nawet krótko redaktorem. Edukację kontynuował zaocznie w prywatnym Gimnazjum im. H. Kołłątaja w Krakowie.
W marcu 1936 naukę przerwało mu powołanie do wojska. Został wcielony do 30pp w Warszawie, gdzie przebywał do października 1936. Zwolniono go z powodów zdrowotnych, prawdopodobnie przez słaby wzrok. Zapisał się do Państwowego Gimnazjum im. Marii Magdaleny w Poznaniu i 15 października 1937 zdał w nim maturę. Znalazł pracę w szkole Tłukawach w Wielkopolsce, gdzie uczył jego szwagier Jan Trepczyk. Rompski przez jeden semestr prowadził tam kursy oświaty pozaszkolnej dla dorosłych.
Wiele wtedy pisał, m.in. stworzył dramat "Vzenjik Arkonë", którego fragmenty opublikował w "Zrzeszy". 25 czerwca 1936. Rozgłośnia Pomorska Polskiego Radia w Toruniu nadała (dwukrotnie) jego kaszubską sztukę "Reboce". 14 lutego 1938 w Kartuzach uczestniczył w uroczystościach pogrzebowych Aleksandra Majkowskiego, którym też nadał starokaszubski charakter. Od połowy 1938 Rompski mieszkał w Wejherowie, gdzie kierował referatem opieki społecznej w Zarządzie Miejskim.
Lata wojny.
We wrześniu 1939 Jan Rompski walczył w obronie Redy, Oksywia i Gdyni, jego dowódcą był ppor. Szefka. Został aresztowany jako cywil i trafił do obozu jenieckiego Gross-Born. W grudniu 1939 zwolniono go z jako niezdolnego do pracy. Po powrocie z obozu pracował w piekarni swego kuzyna Leona Browarczyka w Wejherowie, w którym mieszkał przy ul. Sienkiewicza 10, a od 1941 w Towarzystwie Komunikacji Miejskiej w Gdyni, najpierw jako konduktor, potem jako robotnik warsztatowy. Prowadził tajne nauczanie w Wejherowie i okolicznych wsiach, pisał też dramat "Reknica" (prawdopodobnie 1942) i powieść autobiograficzną "Wurvanô spjeva" (1943-46). Od 1942 był członkiem Tajnej Organizacji Wojskowej „Gryf Kaszubski” (późniejsza TOW „Gryf Pomorski”) i pełnił funkcję II komendanta miasta Wejherowa. W konspiracji działał pod pseudonimem „Gryf”. Krótko mieszkał też w Sianowie.
Kilkakrotnie był aresztowany, m.in. w mieszkaniu Browarczyków w Wejherowie, 1 lutego 1943 w Gdyni, a 10 lutego 1944 na pogrzebie dziadka w Kartuzach, przebywał w różnych więzieniach gdańskich, a 22 marca 1944 został osadzony w Stutthofie. Tam trafił do kolonii pracy, gdzie przebywał do wyzwolenia obozu przez Armię Radziecką 9 maja 1945. Wówczas wrócił do Wejherowa i zamieszkał przy Rynku, pod nr. 7. Podczas wojny stracił większość swych rękopisów i archiwum, a część dokumentów był zmuszony odtwarzać.
Pierwsze lata powojenne.
Po wojnie znalazł się w Spółdzielni Wydawniczej Zrzesz Kaszëbskô, założonej 30 września 1945, oraz w kolegium redakcyjnym pisma, wznowionego w Wejherowie. Do marca 1947 był redaktorem "Chëczy", dodatku literacko-naukowego "Zrzeszy Kaszëbskiej", oraz jej kierownikiem administracyjnym, działał w Związku Byłych Więźniów Politycznych, w którym w latach 1945-46 był wiceprezesem koła w Wejherowie, w Związku Uczestników Walki Zbrojnej o Wolność i Demokrację oraz w Związku Zawodowym Pracowników Przemysłu Poligraficznego. Był też ławnikiem.
Bardzo ofiarnie włączył się w działalność kaszubską. Jako członek Komitetu Wykonawczego przygotowywał Kongres Kaszubski, który odbył się 12 i 13 stycznia 1946 w Wejherowie, wygłosił też na nim referat o literaturze kaszubskiej i zabierał głos w sprawach politycznych. Próbował zakładać stowarzyszenie literatów kaszubskich Vitrznjô, czasopismo "Cassubia", a nawet Instytut Kaszubski, w którym miał być skarbnikiem, ale te inicjatywy się nie zmaterializowały, podobnie jak myśl Rompskiego o samodzielnej republice kaszubskiej. Ale jeszcze 27 maja 1946 uczestniczył on w Sopocie w spotkaniu działaczy kaszubskich i władz województwa, a potem był członkiem Komitetu Rozwoju Gospodarczego Ziemi Kaszubskiej, choć były to pozorne inicjatywy ze strony administracji państwowej i partyjnej.
W Wejherowie pisarz związał się z Teatrem Ziemi Kaszubskiej im. J. Karnowskiego, dla którego napisał kilka tekstów. 22 sierpnia 1948 odbyła się premiera jego sztuki "Jô chcę na svjat", wystawionej potem jeszcze parokrotnie, m.in. w Kościerzynie, i wycofanej po interwencji władz. Rompski domagał się od teatru i jego kierownika Klemensa Derca grania sztuk kaszubskich. W Wejherowie napisał m.in. kaszubski dramat "Lelek" (1948) oraz dwa teksty polskie: "Ich tragedie" (1948) i "Pan w okularach" (1949). Opublikował kilkanaście artykułów i utworów literackich, głównie na łamach "Chëczy". Pisywał też do prasy codziennej, a w latach 1956-57 do tygodnika "Ziemia i Morze".
Zaraz po wojnie Jan Rompski rozpoczął zaoczne studia na UMK w Toruniu, najpierw polonistyczne, potem etnograficzno-etnologiczne. Tu działał m.in. w Bratniej Pomocy, śpiewał też w uniwersyteckim chórze. W latach 1946-49 był prezesem Koła Naukowego Studentów Etnologii i Etnografii. 11 lipca 1949 otrzymał Medal Zwycięstwa i Wolności 1945. W drugiej połowie 1949 kierował wykopaliskami w ramach badań nad początkami państwa polskiego na Ślęzy i Sobótce. Otrzymywał stypendium wejherowskiego Zarządu Miejskiego. Od lutego do czerwca 1950 pracował jako referent socjalny w Centrali Dostaw Drzewnych, prawdopodobnie z tzw. nakazu pracy.
W 1948 poznał Janinę Bożenę Hutorowicz, z którą w 1949 r. wziął najpierw ślub cywilny w Toruniu, a później kościelny w Gdańsku Oliwie. W 1950 urodziła się ich córka Witosława, zam. Trębała, a w 1953 druga - Bogusława, zam. Dryja, która osiadła potem w Australii.
2 marca 1950 Jan Rompski został magistrem etnografii na podstawie rozprawy "Smętk kaszubski", której promotorem była prof. Bożena Stelmachowska. Krótko potem kierował wykopaliskami w Niemczy. Od października 1950 do czerwca 1951 na Pomorzu Gdańskim prowadził grupę regionalną Państwowego Instytutu Sztuki w ramach Akcji Zbierania Folkloru Muzycznego. 1 lipca 1951 rozpoczął pracę w Muzeum Pomorskim (od 1965 - Okręgowym) w Toruniu, a 1 stycznia 1952 został dyrektorem jego działu organizacyjno-administracyjnego. W 1952 zamieszkał w Toruniu, w okolicy uniwersytetu. Sekretarzował Towarzystwu Przyjaciół Muzeum, należał do Polskiego Towarzystwa Archeologicznego, Polskiego Towarzystwa Ludoznawczego, Polskiego Towarzystwa Turystyczno-Krajoznawczego, Ligi Przyjaciół Żołnierza oraz Związku Bojowników o Wolność i Demokrację. W latach 1953-54 pracował przy gromadzeniu materiałów do Polskiego Atlasu Etnograficznego. 28 lutego 1955 otrzymał Medal 10-lecia Polski Ludowej, a 22 lipca 1957 Srebrny Krzyż Zasługi. Przyjęto go też do Związku Literatów Polskich, a w 1964 wstąpił do Polskiej Zjednoczonej Partii Robotniczej.
Działalność kaszubska.
W trudnej rzeczywistości powojennej pisarz szukał możliwości działania dla dobra regionu, jednak pole manewru było niewielkie. Jesienią 1952 Rompski uczestniczył w wieczorze literatury kaszubskiej w Gdańsku, a w 1953 pomagał utworzyć sekcję kaszubską przy gdańskim oddziale ZLP. Głównie ograniczał się jednak do twórczości pisząc do tzw. szuflady, ewentualnie spotykając się w gronie przyjaciół i omawiając sprawy kaszubskie. Nie orientował się przy tym wystarczająco w polityce władz, czego wyrazem może być zainspirowany przez niego we wrześniu 1956 memoriał grupy inteligencji i pisarzy kaszubskich o położeniu kulturalnym Kaszub, mający zwrócić uwagę głównych czynników politycznych w Polsce i Związku Radzieckim na niesprawiedliwe traktowanie Kaszubów. Nie został on jednak wysłany do adresatów.
W 1956 Jan Rompski współzakładał Zrzeszenie Kaszubskie, był członkiem Komitetu Założycielskiego i jego prezydium oraz wiceprezesem pierwszych władz naczelnych ZK. Na zebraniu założycielskim 2 grudnia 1956 wygłosił referat programowy. Ponownie wrócił też do twórczości dramatycznej i napisał kaszubskie sztuki: "Za zemjã" (1956), "Pòrénk" (1957), "Roztrąbarch" (1958), "Lepszé checze" (1958) i "Gãsy ùd" (1959). Po polsku napisał też scenariusz kaszubskiego obrzędu "Scynanié kanië" (1961). Zostawił w rękopisach wiele fragmentów dramatycznych z różnych okresów swej twórczości, sporo esejów na tematy regionalne oraz materiały słownikowe. W Zrzeszeniu był szefem komisji ds. pisowni kaszubskiej. Dość szybko rozczarował się działalnością władz ZK i w 1958 sporządził jej krytykę pt. "Pogląd na dotychczasową działalność Zrzeszenia Kaszubskiego - przeciwstawienie do tego Rady i Zarządu Głównego".
Pod koniec 1960 Rompski stał się jednym z obiektów ataku władz na rzekomych separatystów kaszubskich. 14 grudnia 1960 przeprowadzono w jego toruńskim domu rewizję, zabierając korespondencję i rękopisy utworów oraz maszynopisy manifestów i krytyk, wezwano go też na przesłuchanie do Prokuratury Wojskowej 16 grudnia 1960. Pisarz protestował przeciwko temu w licznych listach do władz. Zaś 15 stycznia 1961 władze Zrzeszenia Kaszubskiego udzieliły mu nagany i zawiesiły w prawach członka na jeden rok za omawianie spraw kaszubskich poza forum organizacji. Te niesprawiedliwe szykany, które dotknęły również Aleksandra Labudę i Stefana Bieszka, zostały anulowane jako bezprawne decyzją nowych władz Zrzeszenia Kaszubsko-Pomorskiego podjętą 7 listopada 1971, czyli już po śmierci pisarza.
Prace etnograficzne.
W 1960 Jan Rompski został kierownikiem działu naukowo-oświatowego toruńskiego muzeum, w którym pracował do czerwca 1965. Aktywnie uczestniczył w pracach w terenie oraz w życiu naukowym, zbierał materiały do swej pracy doktorskiej "Opowieści ludu kaszubskiego. Odbicie rzeczywistości społecznej XIX i XX w.", którą pisał u prof. Józefa Burszty z Uniwersytetu im. Adama Mickiewicza w Poznaniu. Zgromadził ponad 1000 stron notatek i szkiców do tego tematu.
W połowie 1965 Rompski został dyrektorem muzeum w Grudziądzu, ale od 1 stycznia 1966, być może z powodów mieszkaniowych, znów pracował w Toruniu, gdzie był kierownikiem działu budownictwa ludowego w Muzeum Etnograficznym. Pracował przy organizacji i budowie toruńskiego skansenu, jako członek partii był też przewodniczącym Rady Zakładowej w muzeum. W ostatnich dniach grudnia 1969 r. dostał ostrego ataku kolki i po dwóch dniach cierpień zmarł 30 grudnia 1969 w szpitalu w Toruniu. Został pochowany 5 stycznia 1970 na cmentarzu w Kartuzach niedaleko grobu swego mistrza Aleksandra Majkowskiego.
Pokłosie.
Krótko po śmierci ukazał się zbiór 23 wierszy Rompskiego "Pòmión zwònów" (1970), poświęcony pobytowi w Stutthofie, częściowo też sfinansowany przez Państwowe Muzeum Stutthof, a zredagowany przez Jana Trepczyka. Z Edmundem Puzdrowskim zredagował on również wydany przez ZK-P obszerny tom 120 liryków zmarłego przyjaciela, któremu dał tytuł "Wiérzte" (1980). Wcześniej wydano rozprawę Rompskiego "Ścinanie kani. Kaszubski zwyczaj ludowy" (1973), z wprowadzeniem Teresy Karwickiej, zaś w 1987 nakładem ZK-P ukazał się jedyny jak dotychczas utwór teatralny J. Rompskiego - "Jô chcę na swiat. Komédia w trzech aktach". Jego wiersze, proza i sztuki oraz liczne archiwalia, zakupione w latach 1970-73 od żony i córki, znajdują się w rękopiśmiennych zbiorach Muzeum Piśmiennictwa i Muzyki Kaszubsko-Pomorskiej w Wejherowie.
Résumé.
Jan Rompski był bogatą osobowością, pełną pasji i wiary w sens swej pracy, choć często osamotnioną, niezrozumianą i trudną we współżyciu i współpracy. W liryce kontynuował romantyczny model poety-wieszcza, wiele wierszy, których napisał prawie 300, poświęcił pięknu Kaszub i duchowemu bogactwu kaszubskiej nacji. Wzorował się na Słowackim, wiersze pisał klasyczne w formie, rymowane i zwrotkowe, przypominające utwory Jana Trepczyka. Miał podobną łatwość tworzenia, podobnie też wracał do tych samych myśli i tematów. Trepczyk pogłębił to podobieństwo redagując rękopisy przyjaciela do druku.
Wczesne próby dramatyczne Rompskiego również pełne są cech romantyzujących, później zwraca się on ku klimatom farsowym i komicznym. Nie rezygnuje jednak z treści ideowych, które niekiedy łączy nawet z publicystyką. Podobnie łatwo pisał dialogi i sceny swych sztuk, np. utwór "Roztrąbarch" miał napisać w jeden dzień.
Najwartościowszą częścią dorobku J. Rompskiego jest niewątpliwie dokumentacja świata kaszubskich zwyczajów i obrzędów, a zatem tego dziedzictwa kulturowego, które w dużej mierze zniknąło już we mgle historii. Dzięki jego ofiarnej pracy można go odtworzyć, wykorzystując notatki i opracowania etnograficzne oraz jego publikowany dorobek naukowy.
Osoba, myśli i dzieło Jana Rompskiego przyciągają uwagę badaczy i występują we wszystkich opracowaniach historii piśmiennictwa kaszubskiego oraz w kilkunastu kaszubskich i polskich antologiach literackich. Już w 1979 Krystyna Muza pisała o nim w pracy magisterskiej "Portret pisarza i regionalisty kaszubskiego", a w 1999 Alicja Dunajska, zam. Skwarło, uzyskała tytuł magistra na podstawie monografii życia i twórczości poety. W 2005 Muzeum Piśmiennictwa i Muzyki Kaszubsko-Pomorskiej w Wejherowie wydało swój tom I katalogu rękopisów, poświęcony spuściźnie Jana Rompskiego, opracowany przez Janinę Kurowską i uzupełniony o skrót pracy A. Skwarło. W najbliższych planach muzeum znajduje się wydanie kaszubskich dramatów twórcy.

</doc>
<doc id="1661542" url="https://pl.wikipedia.org/wiki?curid=1661542" title="Gustav von Schmoller (ekonomista)">
Gustav von Schmoller (ekonomista)

Gustav Friedrich von Schmoller (ur. 24 czerwca 1838 w Heilbronn, zm. 27 czerwca 1917 w Bad Harzburg) – niemiecki ekonomista, dr honoris causa filozofii i prawa. Obok Karla Büchera główny przedstawiciel szkoły historycznej w ekonomii.
Życiorys.
Od 1864 profesor nadzwyczajny, a od 1865 profesor zwyczajny Uniwersytetu w Halle (Saale). Od 1872 na Uniwersytecie w Strasburgu. Od 1882 na Uniwersytecie Berlińskim. Dwa lata później został członkiem Pruskiej Akademii Nauk. Brał udział w opracowaniu wydawnictwa "Acta Borussica". W 1908 otrzymał tytuł szlachecki, a w 1910 tytuł rzeczywistego tajnego radcy.
Angażował się politycznie. Od 1884 zasiadał w pruskiej Radzie Państwa, od 1895 do 1902 w centralnej kasie spółdzielczej, od 1899 do swojej śmierci był członkiem pruskiej Izby Panów. W 1909 działał w komisji ds. reformy administracyjnej.
W swoich pracach ekonomicznych traktował ekonomię jako naukę empiryczną, opartą na doświadczeniu. Sprzeciwiał się koncepcjom Carla Mengera, spierał się z Maxem Weberem. Przez 27 lat przewodniczył "Verein für Socialpolitik". Na jego cześć przemianowano wychodzące od 1871 czasopismo "Schmollers Jahrbuch fuer Gesetzgebung, Verwaltung und Volkswirtschaft im Deutschen Reich" (obecnie "Schmollers Jahrbuch"). Wydawał "Staats- und sozialwissenschaftliche Forschungen"'. Jego uczniami byli: Arthur Dix, Hjalmar Schacht i Werner Sombart.
Ożenił się w 1869 z Lucią Rathgen (1850–1928) – córką Bernharda Rathgena, saskiego ministra. Miał wówczas 31 lat, a jego żona 19. Zmarł mając lat 79. Jego wnuk Gustav von Schmoller (1907–1991) był prawnikiem i dyplomatą.

</doc>
<doc id="1661545" url="https://pl.wikipedia.org/wiki?curid=1661545" title="Artlenburg">
Artlenburg

Artlenburg - miasto (niem. "Flecken") położone w niemieckim kraju związkowym Dolna Saksonia, w powiecie Lüneburg. Należy do (niem. "Samtgemeinde") gminy zbiorowej Scharnebeck.
Położenie geograficzne.
Artlenburg leży ok. 14 km na północ od Lüneburga i 4 km na zachód od Lauenburg/Elbe z powiatu Herzogtum Lauenburg w kraju związkowym Szlezwik-Holsztyn.
Od wschodu sąsiaduje z gminą Hohnstorf (Elbe), od południowego wschodu z gminą Echem, od południa z gminą Brietlingen, od zachodu graniczy z gminą Tespe z gminy zbiorowej Elbmarsch w powiecie Harburg. Od północy przez Łabę graniczy z gminą Schnakenbek w urzędzie Lütau w powiecie Herzogtum Lauenburg w Szlezwiku-Holsztynie.
Teren gminy ogranicza na północy rzeka Łaba, na wschodzie przecina gminę zbudowany w 1976 sztuczny Kanał Boczny Łaby ("niem. Elbe-Seitenkana"l), który tu łączy się z rzeką Łabą. Po drugiej stronie kanału pozostaje osiedle Artlenburg-Ost.
Historia.
Archeologiczne wykopaliska wskazują, iż już w pierwszych wiekach naszej ery występował w tym miejscu bród, służący do przeprawy przez Łabę przy niskim stanie wody. Bród ten stanowił dogodne miejsce do przeprawy na tzw. starym szlaku solnym (niem. alte Salzstraße) z Magdeburga przez Lüneburg do Lubeki. W miejscu wzniesiono na prawym brzegu gród Ertheneburg, w celu obrony szlaku przed atakami Słowian. 1181 gród został zniszczony. Na przeciwległym brzegu pozostał gród Nova Ertheneburg, później Artlenburg.
Najstarszym zapiskiem, wymieniającym nazwę miejscowości, jest tzw. Przywilej Artlenburski (niem. "Artlenburger Privileg") wydany przez Henryka Lwa w 1161, określający wpływy kupców skandynawskich i saksońskich na terenach dolnej Łaby.
Zabytki.
Fundamenty kościoła Św. Mikołaja mają już ponad 1 000 lat i przypominają katedrę z nieodległego Bardowicku. Nawa kościelna pochodzi z 1833 z bardzo rzadko spotykanym ołtarzem, który jest usytuowany na podłużnej ścianie a nie na szczytowej, do czego jesteśmy przyzwyczajeni. Innym zabytkowym obiektem w Artlenburgu jest młyn holenderski, którego budowa rozpoczęła się w 1831.
Komunikacja.
Do najbliższej autostrady A39 (dawna A250) w Lüneburgu jest ok. 12 km. Na południowych obrzeżach gminy przebiega droga krajowa B209. Do innej ważnej drogi krajowej B5 w Lauenburg/Elbe jest ok. 6 km.
Turystyka.
W Artlenburgu stworzono w zatoce rzeki Łaby port jachtowy wraz z polem kempingowym oraz z niezbędną infrastrukturą turystyczną.

</doc>
<doc id="1661546" url="https://pl.wikipedia.org/wiki?curid=1661546" title="Inferno (album Lacrimosy)">
Inferno (album Lacrimosy)

Inferno – czwarty album szwajcarskiego duetu Lacrimosa. Został wydany w 1995 roku przez wytwórnię Hall of Sermon. To właśnie na „Inferno” po raz pierwszy można usłyszeć Anne Nurmi, która dołączyła do Tilo Wolffa w czasie trasy koncertowej promującej album Satura.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="1661549" url="https://pl.wikipedia.org/wiki?curid=1661549" title="Lubelski Festiwal Filmowy">
Lubelski Festiwal Filmowy

Lubelski Festiwal Filmowy (do 2017 r. Międzynarodowy Festiwal Filmowy ZŁOTE MRÓWKOJADY) – międzynarodowy festiwal filmów, odbywa się w listopadzie w Lublinie. Pierwsza edycja festiwalu odbyła się w 2007 roku. 
Laureaci 2008.
"Raz, dwa, trzy” Aleksandra Ząb 
"Deeyanah” Izabela Przylipiak 
"Poddasze” Łukasz Bursa
"Dom kultury” Marek Kosowiec 
"Drzewo” Michał Mróz
Laureaci 2009.
"Pomiędzy” reż. Michał Stenzel, Anna Kasperska (15’30”) Wrocław
Krzysztof Umiński za film "Godzina z nocy na dzień" ("Rue de la source") reż. Ivo Krankowski -(23′)
"Droga do szołbiznesu" reż. Marek Kosowiec-(16′)
"Pustostanborysgodunovpancernikpotiomkin i pies" reż. Maciej Diduszko, Tomasz Dubiel, Katarzyna Krapacz - (9′41)
"Mieszkanie dla studenta" ("Dwelling for the student") reż Mikoła Kondratienko -(4′)
"Słońce" reż. Damian Być - (4′55)
"Skarby Ani K" reż. Małgorzata Gryniewicz - (13′)
"Historia pewnej promocji" reż. Tomasz Pawlak - (7′57)

</doc>
<doc id="1661551" url="https://pl.wikipedia.org/wiki?curid=1661551" title="Hermann zu Wied">
Hermann zu Wied

Wilhelm Hermann Karl zu Wied (ur. 22 maja 1814 w Neuwied, zm. 5 marca 1864 w Neuwied) – niemiecki szlachcic, czwarty książę zu Wied.
Znany propagator osadnictwa niemieckiego w Teksasie. Współpracownik Karla zu Leiningen. W czasie Wiosny Ludów utracił władzę w swoim księstwie.
Rodzina.
Syn Johanna Karla Augusta zu Wied (1779 - 1836) - trzeciego księcia zu Wied i księżniczki Zofii Augusty zu Solms - Braunfels (1796 - 1855).
Ożenił się 20 czerwca 1842 z księżniczką Marią von Nassau - Weilburg (1825 - 1902), córką księcia Wilhelma I von Nassau - Weilburg (1792 - 1839) i księżnej Luizy von Sachsen - Hildburghausen (1794 - 1825), siostrą księcia Adolfa von Nassau.
Ojciec Wilhelma Adolfa Maksymiliana zu Wied (1845 - 1907) oraz Elżbiety zu Wied - żony Karola króla Rumunii.

</doc>
<doc id="1661558" url="https://pl.wikipedia.org/wiki?curid=1661558" title="Kurt Hensel">
Kurt Hensel

Kurt Hensel (ur. 29 grudnia 1861 w Królewcu, zm. 1 czerwca 1941 w Marburgu) – niemiecki matematyk.
Życiorys.
Spokrewniony z rodziną Mendelssohn-Bartholdy. Jego dziadkiem od strony ojca był Wilhelm Hensel a babką Fanny Hensel z domu Mendelssohn. Mąż Gertrudy Hahn – córki przemysłowca Alberta Hahn i siostry pedagoga Kurta Hahn. Ojciec czterech córek (Ruth, Lilii, Marii i Charlotty) oraz Alberta Hensela – prawnika, specjalizującego się w prawie podatkowym.
Uczeń Leopolda Kroneckera, profesor uniwersytetów w Berlinie i Marburgu. Zajmował się teorią liczb i algebrą. Opisał liczby "p"-adyczne. Wydawał czasopismo „Journals fuer reine und angewandte Mathematik”.

</doc>
<doc id="1661560" url="https://pl.wikipedia.org/wiki?curid=1661560" title="Operacja Anthropoid">
Operacja Anthropoid



</doc>
<doc id="1661562" url="https://pl.wikipedia.org/wiki?curid=1661562" title="Quirnbach (Nadrenia-Palatynat)">
Quirnbach (Nadrenia-Palatynat)

Quirnbach – miejscowość i gmina w Niemczech, w kraju związkowym Nadrenia-Palatynat, w powiecie Westerwald, wchodzi w skład gminy związkowej Selters (Westerwald). Liczy 526 mieszkańców (2010). Leży ok. 3 km na południe od Selters (Westerwald) nad niewielką rzeką Saynbach. Po raz pierwszy wzmiankowana w XV wieku.

</doc>
<doc id="1661563" url="https://pl.wikipedia.org/wiki?curid=1661563" title="Sehnsucht (album Lacrimosy)">
Sehnsucht (album Lacrimosy)

Sehnsucht – dziesiąty album szwajcarskiego duetu Lacrimosa. Został wydany w 8 maja 2009 roku przez wytwórnię Hall of Sermon. Album ukazał się również w wersji specjalnej, z kolorową okładką oraz sześcioma utworami w lekko zmienionej aranżacji.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="1661568" url="https://pl.wikipedia.org/wiki?curid=1661568" title="Radka Denemarková">
Radka Denemarková

Radka Denemarková (ur. 14 marca 1968 r. w Kutnej Horze) − czeska pisarka, dziennikarka, autorka dramatów i scenariuszy, tłumaczka.
Studiowała germanistykę i bohemistykę na Wydziale Filozoficznym Uniwersytetu Karola w Pradze, gdzie w 1997 roku obroniła doktorat z literatury czeskiej. Pracowała naukowo w Instytucie Literatury Czeskiej Czeskiej Akademii Nauk oraz była kierownikiem literackim w praskim teatrze "Na zábradlí". Tłumaczy z języka niemieckiego, jest też autorką scenariuszy telewizyjnych filmów dokumentalnych. Jej artykuły publikowane są w uznanych czasopismach literackich ("Tvar", "Literatura Czeska"). Czterokrotna laureatka nagrody Magnesia Litera w kategorii książka roku za powieści "Pieniądze od Hitlera" (2007) i "Hodiny z olova" (2019), w kategorii publicystyka za powieść biograficzną "Smrt" (2009) oraz w kategorii tłumaczenie za przekład powieści Herty Müller "Atemschaukel" (2011).
Za powieść "Hodiny z olova" w 2022 r. otrzymała również austriacką Nagrodę Literacką Styrii oraz niemiecką Nagrodę Brücke Berlin.

</doc>
<doc id="1661569" url="https://pl.wikipedia.org/wiki?curid=1661569" title="Plymouth Valiant">
Plymouth Valiant

Plymouth Valiant – samochód osobowy klasy średniej produkowany pod amerykańską marką Plymouth w latach 1959–1976. 
Przeznaczony głównie na rynek Ameryki Północnej, gdzie był klasyfikowany jako samochód kompaktowy.
Pierwsza generacja.
Plymouth Valiant I został zaprezentowany po raz pierwszy w 1959 roku, na rok modelowy 1960.
W drugiej połowie lat 50. XX wieku koncern Chrysler rozpoczął prace nad nowym najtańszym modelem w ofercie, który powstał z myślą zarówno o marce Plymouth, jak i Dodge. Efektem był model Valiant, który trafił do sprzedaży w Ameryce Północnej w październiku 1959 roku. Powstał on z uwagi na rosnącą popularność pod koniec lat 50. mniejszych jak na standardy amerykańskie i bardziej ekonomicznych samochodów, określanych na tamtejszym rynku jako segment kompaktowy ("compact car"). Początkowo reklamowany był jako osobna marka Valiant, sprzedawana w salonach Plymoutha, a od 1961 roku zaliczono go jako model Plymoutha.
Samochód charakteryzował się awangardową stylistyką nadwozia, z wyraźnie zaznaczonymi przednimi i tylnymi nadkolami. Przednią część nadwozia zdobiła duża, trapezowa atrapa chłodnicy, z kolei ostro zakończone tylne nadkola przyozdobniono niewielkimi lampami. Nadwozie miało nowoczesną konstrukcję samonośną.
Istniały dwie wersje wyposażenia i wykończenia: Valiant V100 i wyższa V200. Dostępny był jako 4-drzwiowy sedan i 5-drzwiowe kombi, w odmianach z dwoma lub trzema rzędami siedzeń (trzeci rząd zwrócony do tyłu).
Do napędu używano silników R6, pochylonych o 30° w prawo dla obniżenia maski. Podstawowy silnik miał pojemność 170 cali sześc. (2,8 l) i moc 101 KM, opcjonalny był silnik z gaźnikiem czterogardzielowym o mocy 148 KM. Moc przenoszona była na oś tylną poprzez 3-biegową manualną skrzynię biegów lub opcjonalnie 3-biegową automatyczną. Opony miały rozmiar 6,50×13. Zawieszenie tylne było na resorach wzdłużych, a przednie na wałkach skrętnych. Ceny wynosiły od 2053 dolarów za V100 sedan do 2566 dolarów za V200 kombi. Wyprodukowano ogółem na rynek amerykański 194 292 samochody w pierwszym roku, co stanowiło aż 43,4% sprzedaży Plymoutha.
Głównymi konkurentami samochodu były wprowadzone w tym samym roku samochody Ford Falcon i Chevrolet Corvair, a także starsze Rambler American i Studebaker Lark. Spośród samochodów kompaktowych „wielkiej trójki” Valiant był najcięższy i miał najmocniejszy silnik, stąd miał najlepsze osiągi i prowadzenie (przyspieszenie 14,5 s do 97 km/h), lecz był mniej od nich ekonomiczny.
Na 1961 rok modelowy zmiany były kosmetyczne, natomiast dodano dwudrzwiowe odmiany nadwoziowe: V100 sedan i V200 hardtop. Pojawił się też opcjonalny silnik R6 o pojemności 225 cali sześc. (3,7 l) i mocy 145 KM. Ceny samochodów nieco spadły i wynosiły od 1955 dolarów za dwudrzwiowy sedan V100 i 2016 za czterodrzwiowy do 2425 dolarów za V200 kombi. Wyprodukowano 143 078 sztuk – mniej, niż w poprzednim roku, do czego przyczyniło się także wprowadzenie minimalnie tylko droższego modelu bliźniaczego Dodge Lancer.
Również na 1962 rok modelowy zmiany były niewielkie i obejmowały głównie atrapę chłodnicy. W linii V200 dodano dwudrzwiowy sedan, a hardtop nazwano Valiant Signet 200. Ceny samochodów ponownie spadły i wynosiły od 1930 dolarów za dwudrzwiowy sedan V100 do 2381 dolarów za V200 kombi. Wyprodukowano 157 294 sztuki.
Druga generacja.
Plymouth Valiant II został zaprezentowany po raz pierwszy w 1963 roku.
Druga generacja Plymoutha Valianta powstała jako zupełnie nowa, obszernie zrestylizowana konstrukcja. Samochód utrzymano w mniej awangardowych proporcjach, zyskując foremne kształty nadwozia.
Podobnie jak bliźniaczy model Dodge'a, Valiant II zyskał płynnie poprowadzone linie błotników, podłużną tylną część nadwozia, a także zakrzywione przetłoczenie zaciągnięte u przodu. Tylne błotniki zostały ścięte, zyskując wąskie, pionowe lampy.
Trzecia generacja.
Plymouth Valiant III został zaprezentowany po raz pierwszy w 1966 roku.
Trzecia i zarazem ostatnia generacja Valianta podobnie powstała we współpracy z Dodge w ramach koncernu Chrysler, przechodząc ewolucyjny zakres zmian w stosunku do poprzednika. 
Nadwozie stało się większe i smuklejsze, zyskując proste przetłoczenia. Pas przedni zdobiła podwójna atrapa chłodnicy z umieszczonymi w nich jednoczęściowych reflektorach.
Lifting.
W 1973 roku Plymouth Valiant trzeciej generacji przeszdł obszerną modernizację, zyskując zupełnie nowy wygląd zarówno pasa przedniego, jak i tylnej części nadwozia. Zmienił się kształt oświetlenia, wlotów powietrza oraz błotników. Pod tą postacią produkcja trwała do 1975 roku, po czym następcą został model Volare.

</doc>
<doc id="1661570" url="https://pl.wikipedia.org/wiki?curid=1661570" title="Rückeroth">
Rückeroth

Rückeroth – miejscowość i gmina w Niemczech, w kraju związkowym Nadrenia-Palatynat, w powiecie Westerwald, wchodzi w skład gminy związkowej Selters (Westerwald). Leży ok. 1 km od Herschbach i ok. 4 km od Selters (Westerwald).
Po raz pierwszy wzmiankowana w XIII wieku. W centrum miejscowości znajduje się ewangelicki kościół, pierwotnie zbudowany w XIII w. Obok kościoła rośnie pomnikowa lipa, pod którą według miejscowej legendy w średniowieczu odbywały się sądy. W lecie odbywają się spotkania miłośników zabytkowych pojazdów rolniczych.

</doc>
<doc id="1661573" url="https://pl.wikipedia.org/wiki?curid=1661573" title="Schenkelberg">
Schenkelberg

Schenkelberg – miejscowość i gmina w Niemczech, w kraju związkowym Nadrenia-Palatynat, w powiecie Westerwald, wchodzi w skład gminy związkowej Selters (Westerwald). Liczy 662 mieszkańców (2010). Leży ok. 3 km od Herschbach i ok. 7 km od Selters (Westerwald). Po raz pierwszy wzmiankowana w XIII wieku.

</doc>
<doc id="1661574" url="https://pl.wikipedia.org/wiki?curid=1661574" title="Stille">
Stille

Stille – piąty album szwajcarskiego duetu Lacrimosa. Został wydany w 1997 roku przez wytwórnię Hall of Sermon.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="1661575" url="https://pl.wikipedia.org/wiki?curid=1661575" title="Emilianowo (powiat radziejowski)">
Emilianowo (powiat radziejowski)

Emilianowo – wieś w Polsce, położona w województwie kujawsko-pomorskim, w powiecie radziejowskim, w gminie Topólka.
W latach 1975–1998 Emilianowo należało administracyjnie do województwa włocławskiego.
Przed 2023 r. miejscowość była częścią wsi Sierakowy.

</doc>
<doc id="1661576" url="https://pl.wikipedia.org/wiki?curid=1661576" title="Sessenhausen (Nadrenia-Palatynat)">
Sessenhausen (Nadrenia-Palatynat)

Sessenhausen – miejscowość i gmina w Niemczech, w kraju związkowym Nadrenia-Palatynat, w powiecie Westerwald, wchodzi w skład gminy związkowej Selters (Westerwald). Liczy 919 mieszkańców (2010). Leży ok. 4 km na zachód od Selters (Westerwald). 
Po raz pierwszy wzmiankowana w XIII wieku. W 1934 wybudowano kościół św. Józefa "(St. Josef)".

</doc>
<doc id="1661579" url="https://pl.wikipedia.org/wiki?curid=1661579" title="Mecz na Wembley">
Mecz na Wembley

Mecz na Wembley – potoczne określenie meczu eliminacyjnego do Mistrzostw Świata w Piłce Nożnej 1974, który odbył się 17 października 1973 na Stadionie Wembley w Londynie. 
W meczu tym reprezentacja Anglii zremisowała z reprezentacją Polski, dzięki czemu reprezentacja Polski awansowała do turnieju finałowego Mistrzostw Świata.
Przed meczem.
Reprezentacja Polski, aby zakwalifikować się do turnieju finałowego Mistrzostw Świata, musiała wygrać bądź zremisować. Przed meczem tabela grupy 5 wyglądała bowiem następująco (awansował zwycięzca grupy):
W poprzednim spotkaniu tych drużyn, również rozegranym w ramach eliminacji do Mistrzostw Świata 1974, reprezentacja Polski wygrała z reprezentacją Anglii 7 czerwca 1973 na Stadionie Śląskim w Chorzowie 2:0 po golach zdobytych przez Roberta Gadochę i Włodzimierza Lubańskiego (Lubański nie zagrał w "meczu na Wembley").
Anglicy byli pewni zwycięstwa i traktowali Polaków jak amatorów. I tak na przykład Jan Tomaszewski został przez Briana Clougha określony „klaunem” a przez prasę „najgorszym bramkarzem grającym na Wembley”, a podczas odgrywania polskiego hymnu narodowego kibice angielscy krzyczeli ("zwierzęta").
Mecz.
Mecz rozpoczął się o godzinie 19:45. Od początku meczu ogromną przewagę mieli Anglicy (m.in. słupek w 7. minucie), ale bardzo dobrze w bramce reprezentacji Polski spisywał się Jan Tomaszewski, który zresztą w 10. minucie meczu doznał kontuzji ręki i mimo to grał do końca meczu (w rozegranym 21 października meczu towarzyskim z reprezentacją Irlandii już nie zagrał, a po powrocie do kraju miał rękę w gipsie i pauzował przez dłuższy czas). Polacy rzadko wchodzili na połowę rywala. Po pierwszej połowie było 0–0. 
W 57. minucie spotkania Grzegorz Lato stracił piłkę, ale za chwilę odebrał ją Normanowi Hunterowi, po czym pobiegł w kierunku bramki strzeżonej przez Petera Shiltona i podał do niekrytego Jana Domarskiego (obrońców ściągnął na siebie Robert Gadocha), który strzelił gola pod brzuchem angielskiego bramkarza. Bramka ta do dziś uważana jest za najważniejszego gola w historii polskiego futbolu, a prestiżowy dziennik "The Times" umieścił ją na liście 50 najważniejszych bramek w historii piłki nożnej.
Sześć minut później Adam Musiał przypadkowo sfaulował Martina Petersa w polu karnym, wskutek czego belgijski sędzia podyktował rzut karny, który z kolei wykorzystał Allan Clarke, strzelając w prawy górny róg bramki. Peters przyznał później w swojej autobiografii "The Ghost Of '66", że w starciu z Musiałem zasymulował faul.
Na kilkanaście minut przed końcem meczu Grzegorz Lato uciekł angielskim obrońcom i gdy biegł sam naprzeciwko bramkarza, goniący go Roy McFarland złapał go z tyłu rękami za szyję, brutalnie faulując. Vital Loraux ukarał reprezentanta Anglii tylko żółtą kartką, ale powyższy faul został po meczu przez angielską prasę szeroko napiętnowany jako symbol porażki angielskiego futbolu, nie tylko sportowej, ale i moralnej.
Reprezentacja Anglii miała przygniatającą przewagę, zwłaszcza od momentu, gdy na boisko wszedł . Żadna drużyna nie potrafiła jednak strzelić już gola i mecz zakończył się wynikiem 1:1. Tuż przed końcem meczu trener Kazimierz Górski zszedł z ławki do szatni.
Po meczu.
Prasa angielska pisała o „końcu świata”, a w 1974 r. zwolniono trenera reprezentacji Anglii, Alfa Ramseya.
Polskiej drużynie list gratulacyjny wysłali I sekretarz Komitetu Centralnego PZPR Edward Gierek oraz premier Piotr Jaroszewicz. Remisu gratulował Polakom także Johnny Giles – trener reprezentacji Irlandii, z którą reprezentacja Polski 21 października 1973 rozegrała mecz towarzyski w Dublinie (Irlandia wygrała 1:0). 
Podczas Mistrzostw Świata w 1974 r. reprezentacja Polski była jedną z największych niespodzianek, ostatecznie zajmując w turnieju trzecie miejsce.

</doc>
<doc id="1661580" url="https://pl.wikipedia.org/wiki?curid=1661580" title="Steinen (Nadrenia-Palatynat)">
Steinen (Nadrenia-Palatynat)

Steinen – miejscowość i gmina w Niemczech, w kraju związkowym Nadrenia-Palatynat, w powiecie Westerwald, wchodzi w skład gminy związkowej Selters (Westerwald). Liczy 246 mieszkańców (2010). Leży ok. 5 km od Herschbach i ok. 7 km od Selters (Westerwald) w pobliżu Pojezierza Westerwälder.

</doc>
<doc id="1661581" url="https://pl.wikipedia.org/wiki?curid=1661581" title="Cudowny połów">
Cudowny połów

Cudowny połów () – obraz olejny niemieckiego malarza Konrada Witza.
Opis obrazu.
Jeden z pierwszych obrazów, na którym przedstawiono krajobraz zaczerpnięty z realnego świata. Witz przedstawił na nim widok znad Jeziora Genewskiego w stronę gór Mont Salève, Le Môle i Voirons. Panel stanowił początkowo część ołtarza w katedrze św. Piotra w Genewie. Obecnie znajduje się w muzeum Musée d’art et d’histoire w Genewie.
Geneza tematu.
Tematem obrazu jest epizod opisany w Ewangelii Jana dotyczący trzeciego objawienia Jezusa Zmartwychwstałego nad Jeziorem Galilejskim. Według relacji ewangelii kilku uczniów Jezusa wraz z Piotrem bezskutecznie łowiło ryby, gdy nad brzegiem pojawił się mężczyzna. Uczniowie nie rozpoznali go. Gdy ten polecił im ponowne zarzucenie sieci w wyniku czego ich sieci napełniły się rybami jeden z uczniów "którego Jezus miłował" zwrócił się do Piotra rozpoznając w przybyszu Jezusa. Na te słowa: 
Motyw Piotra w wodzie na obrazie, pozwala na zinterpretowanie, które z ukazań podczas połowu z Ewangelii, jest przedstawiane przez malarza.
Witz w charakterystyczny dla siebie sposób bardzo dokładnie przedstawił szczegóły krajobrazu, a także odbicia w wodzie przedmiotów i światło wschodzącego słońca.

</doc>
<doc id="1661585" url="https://pl.wikipedia.org/wiki?curid=1661585" title="Vielbach">
Vielbach

Vielbach – miejscowość i gmina w Niemczech, w kraju związkowym Nadrenia-Palatynat, w powiecie Westerwald, wchodzi w skład gminy związkowej Selters (Westerwald). Liczy 534 mieszkańców (2010). Leży ok. 3 km na południe od Selters (Westerwald) nad niewielką rzeką Saynbach. Po raz pierwszy wzmiankowana w XIV wieku.

</doc>
<doc id="1661586" url="https://pl.wikipedia.org/wiki?curid=1661586" title="Tomáš Přidal">
Tomáš Přidal

Tomáš Přidal (ur. 1968) – czeski prozaik, poeta, typograf, ilustrator i muzyk.
Autor tekstów piosenek, grafik, obrazów, rysunków i miniinstalacji. Po polsku ukazała się "Kokosowa małpa" (2008) – zbiór krótkich groteskowych historyjek, które można by nazwać „jednominutowymi powieściami”, opatrzonymi rysunkami autora. Jego wiersze znalazły się także w "Antologii młodszej poezji czeskiej ostatnich lat" (2005).

</doc>
<doc id="1661587" url="https://pl.wikipedia.org/wiki?curid=1661587" title="Weidenhahn">
Weidenhahn

Weidenhahn – miejscowość i gmina w Niemczech, w kraju związkowym Nadrenia-Palatynat, w powiecie Westerwald, wchodzi w skład gminy związkowej Selters (Westerwald). Liczy 532 mieszkańców (2010). Leży ok. 7 km na północny wschód od Selters (Westerwald), nad strumieniami Weidenbach i Steinchesbach.
Po raz pierwszy wzmiankowana w XIII wieku. Nazwa miejscowości pochodzi ze złożenia dwóch słów: "Weiden" (pol. "pastwisko") i "Hahn" (pol. "kogut").
Ok. jeden kilometr na wschód od miejscowości, w sąsiedztwie drogi B8, stoi wieża widokowa z 1998 wraz ze stacją meteorologiczną. Przy dobrej pogodzie można dojrzeć z niej góry Taunus i Eifel.

</doc>
<doc id="1661589" url="https://pl.wikipedia.org/wiki?curid=1661589" title="ZŁOTE MRÓWKOJADY">
ZŁOTE MRÓWKOJADY



</doc>
<doc id="1661590" url="https://pl.wikipedia.org/wiki?curid=1661590" title="Wölferlingen">
Wölferlingen

Wölferlingen – miejscowość i gmina w Niemczech, w kraju związkowym Nadrenia-Palatynat, w powiecie Westerwald, wchodzi w skład gminy związkowej Selters (Westerwald). Liczy 525 mieszkańców (2010). Leży ok. 8 km od Selters (Westerwald) na Pozjezierzu Westerwälder - znanym z walorów turystycznych. Znaczną część gminy pokrywa las.
Miejscowość po raz pierwszy wzmiankowana w XIV wieku. Pobliski staw Wölferlinger Weiher znajduje się pod ochroną jako ostoja dzikiego ptactwa i chronionych roślin.
W centrum wsi znajduje się kościół z lat 1751–1752.

</doc>
<doc id="1661591" url="https://pl.wikipedia.org/wiki?curid=1661591" title="Jaszczurka grecka">
Jaszczurka grecka

Jaszczurka grecka ("Hellenolacerta graeca") – gatunek gada z rodziny jaszczurkowatych (Lacertidae).
Wygląd.
Duża, smukła jaszczurka o wydłużonej szyi i długiej głowie., ogon długi zakończony cienkim, długim szpicem. Ubarwienie od żółtobrązowego do szarobrązowego lub szarego, pokryte ciemniejszymi plamami, które układają się w podłużne rzędy. Brzuch żółty lub pomarańczowy. 
Długość całkowita do 24-26 cm.
Występowanie.
Występuje w Grecji na Peloponezie. 
Środowisko.
Przebywa na skalistych obszarach na wysokości od 700 do 1500 m n.p.m., preferuje kamieniste, lekko wilgotne środowisko, występuje w okolicach potoków i parowach. 
Tryb życia.
Jaszczurka aktywna w przez cały dzień. Dobrze się wspina i w razie niebezpieczeństwa ucieka na drzewa. 
Zjada różne bezkręgowce: pająki, szarańczaki, chrząszcze, gąsienice oraz pareczniki i skąposzczety.

</doc>
<doc id="1661595" url="https://pl.wikipedia.org/wiki?curid=1661595" title="Lacerta graeca">
Lacerta graeca



</doc>
<doc id="1661597" url="https://pl.wikipedia.org/wiki?curid=1661597" title="Masters Tournament">
Masters Tournament

The Masters Tournament, także The Masters, lub The U.S. Masters – jeden z czterech największych turniejów golfowych mężczyzn (obok U.S. Open, The Open Championship, oraz PGA Championship), zaliczanych do Wielkiego Szlema. Odbywa się jako pierwszy w sezonie, w pierwszym pełnym tygodniu kwietnia. Jest rozgrywany raz w roku, w tym samym miejscu – na polach golfowych Augusta National Golf Club (jest to prywatny klub golfowy w Augusta, USA). Masters powstał dzięki inicjatywie Clifforda Robertsa i Bobby’ego Jonesa, którzy zaprojektowali go wraz z architektem Alisterem MacKenzie Augusta National. Turniej jest wliczany do klasyfikacji przez PGA Tour, PGA European Tour i Japan Golf Tour. Liczba zawodników jest mniejsza, w porównaniu z innymi głównymi turniejami, ponieważ dawniej nie odbywały się tu kwalifikacje – do Augusta National Golf Club obowiązywało zaproszenie.
Turniej cechuje się wieloma tradycjami. Dla zwycięzcy poszczególnych edycji przeznaczona jest zielona marynarka, która ma zostać zwrócona do budynku klubu po upływie roku. "Champions dinner", zainaugurowany przez Bena Hogana, odbywa się we wtorek przed turniejem i jest otwarty jedynie dla zwycięzców, a także dla niektórych członków zarządu Augusta National Golf Club. Począwszy od 1963, legendarni golfiści, zazwyczaj zawodnicy z wcześniejszych edycji, podczas trwania pierwszego poranka zawodów, wykonują uderzenie początkowe. W ciągu ostatnich lat byli nimi m.in.: Sam Snead, Byron Nelson, czy Arnold Palmer.
Masters Tournament najwięcej razy wygrywał Jack Nicklaus – dokonał tego sześciokrotnie, między 1963 a 1986 rokiem. Inni wielokrotni zwycięzcy to Tiger Woods, który wygrywał turniej pięciokrotnie oraz Arnold Palmer, który triumfował czterokrotnie. Pierwszym zwycięzcą spoza USA został Gary Player z RPA w roku 1961.
Forma turnieju.
Masters Tournament jest pierwszym w roku kalendarzowym turniejem golfowym, spośród czterech głównych imprez podobnej klasy. Od roku 1940 rozgrywa się go w ten sposób, by ostatnia runda odbywała się w drugą niedzielę kwietnia. Z tego powodu, że startuje tu najmniej zawodników (w porównaniu z innymi turniejami głównymi), konkurenci grają trójkami przez 36 dołków (pierwsze dwa dni). Po tej liczbie dołków stawka graczy zostaje zredukowana. Do dalszego etapu przechodzą zawodnicy, którzy zmieścili się w obrębie premiowanych kategorii. Zasady te obowiązują od turnieju, który miał miejsce w 1961.
Zwycięzcy.
Pierwszym zwycięzcą Masters Tournament był Horton Smith. Dokonał tego w 1934 roku (powtórzył zwycięstwo w 1936). W obecnej edycji (Masters Tournament 2009) triumfował Ángel Cabrera, po trójstronnym "playoffie" z Kennym Perrym i Chadem Campbellem. Zawodnikiem, który wygrał turniej najwięcej, sześć razy, był Jack Nicklaus.
"Cyfry w nawiasie pokazują ilu graczy brało udział w playoffie, natomiast cyfry przy nazwiskach zawodników określają, który raz gracz triumfuje w turnieju."

</doc>
<doc id="1661598" url="https://pl.wikipedia.org/wiki?curid=1661598" title="Simson S53">
Simson S53

Simson S-53 – motorower produkcji niemieckiej po zjednoczeniu Niemiec. Jest to odświeżona wersja modelu S51. Powstał na bazie projektu z 1986 roku, do produkcji wprowadzono od 1990 roku. Produkcję zakończono w 2002 r.
Modele S-53.
Początkowo następcą modelu S51 miał zostać model S52, jednak pozostał on w fazie prototypu. Powstało kilka projektów, najbardziej znane to dwa egzemplarze będącymi eksponatami w Fahrzeugmuseum Suhl, model typu mokik oraz enduro. Zupełną nowością było zastosowanie tylnego zawieszenia z centralnym amortyzatorem, układu wydechowego z wbudowanym katalizatorem oraz zupełnie nowego wyglądu.
W 1989 roku, kiedy doszło do zjednoczenia Niemiec, fabryka była zmuszona szybko wprowadzić nowy model S53, aby móc konkurować z pojazdami dostępnymi wówczas na zachodzie.
W modelach S-53 / S-83 zmieniono przede wszystkim wygląd, sprawiając, że wygląda dużo nowocześniej. Na pierwszy rzut oka widoczną zmianą jest nowy zbiornik paliwa, siedzisko (znane z modelu SR50), nowy profil „boczków” (zamknięcia schowka), błotniki wykonane z tworzyw sztucznych w kolorze białym lub czarnym (pokrytym dodatkowo lakierem bezbarwnym), krótki tłumik. Zastosowano nową owiewkę wraz z prostokątnym reflektorem, zakrywa ona deskę rozdzielczą z licznikami oraz stacyjkę. Zgodnie z panującą modą usunięto bagażnik pozostawiając jedynie uchwyt pasażera. Okrągłe lampy zastąpiono prostokątnymi (z modelu SR50/1).
Zmiany objęły także poszczególne podzespoły motoroweru. Mimo że większość podzespołów pochodzi z poprzednio produkowanych modeli S51 i SR50, część z nich zostało zmienionych, na co należy zwracać uwagę podczas zakupu części zamiennych.
W nowych modelach podwyższono standard wyposażenia. Każdy model wyposażono w 4-biegową skrzynię przekładniową wraz z kontrolką biegu jałowego, elektroniczny bezstykowy układ zapłonowy (ze wzmocnionym kołem magnesowym – z dwoma okienkami), aluminiowe obręcze kół, dwa lusterka o średnicy 120 mm. Dotyczyło to także wersji N, gdzie w przeciwieństwie do starszych modeli zastosowano kierunkowskazy i akumulator. W wersjach wyposażonych w oświetlenie HS1 stosowano wyłącznie instalację elektryczną z funkcją świateł dziennych. Pojawiły się wersje z hamulcem tarczowym (CX oraz OR). W wersjach S-53 B, C, E jako opcja była dostępna szybka regulacja reflektora, w pozostałych wersjach S-53 oraz S-83 była ona w standardzie. W każdej wersji modelu S53 stosowano zamiennie dźwignię zmiany biegów oraz dźwignię rozrusznika lakierowaną proszkowo na czarno lub chromowaną.
Modele S-53 oraz S-83 były produkowane w kilku wersjach. Model S-83 był wyposażony w silnik o pojemności 70 cm³, osiągający prędkość maksymalną 75 km/h, w każdej wersji wyposażony we wzmocnienia ramy oraz tylną lampę z podświetleniem tablicy rejestracyjnej (od 1992 roku również w S53). W przypadku modelu S-53 prędkość maksymalna mogła wynosić 40, 50 lub 60 km/h, przeważnie sprzedawano modele o prędkości maksymalnej 50 km/h ze względu na nieuregulowanie przepisów różniących się w NRD, RFN i zjednoczonych Niemczech. Oficjalnie, od 1992 roku zakończyła się produkcja nieblokowanej wersji 60 km/h, wprowadzono nowy cylinder (50 km/h) o zmniejszonym o 10° kącie otwarcia okna wydechowego, w Niemczech sprzedawano wersję 50 km/h oraz wersję 40 km/h przeznaczoną na eksport.
Wersje przedprodukcyjne (z roku 1989) posiadały kilka różnic. Inne były naklejki (jeszcze pod logiem IFA), w wersji enduro zastosowano zupełnie nowy układ wydechowy (z oddzielonymi od siebie częścią rozprężną i częścią wyciszającą spaliny), stosowano także emaliowane kolanka wydechu oraz plastikowy korek wlewu paliwa o innym kształcie.
Słabą stroną modelu S-53 było wyposażenie akcesoryjne. Brak seryjnie montowanego tylnego bagażnika (jak to było w S51), brak dostępnych dodatkowych bagażników bocznych oraz kufrów zdecydowanie ograniczyło zdolności przewozu bagażu. Sytuacja zmieniła się wraz z wprowadzeniem modeli Alpha i Beta, do których można było założyć kufer boczny i centralny wraz z odpowiednimi stelażami. Motorower był jednak przystosowany do holowania przyczepki motorowerowej, montażu siedzenia dziecięcego oraz osłon nóg.
Łącznie w latach 1990–1994 wyprodukowano 10 500 egzemplarzy pierwszej serii modelu S53.
Simson S-53 N (1990-1994).
Najuboższa wersja, wyposażona w podzespoły pochodzące z modelu S51/1. Zastosowano okrągłą lampę przednią z oświetleniem typu Bilux wraz ze standardowym bezstykowym układem zapłonowym 12V, bez funkcji świateł dziennych. Licznik oraz stacyjka pozostały takie same jak w S51.
Nie produkowano wersji S83 N.
Simson S-53 B (1990-1994).
Wersja podstawowa „basic”, wyposażona już w nową owiewkę z elementem optycznym HS1 i instalacją elektryczną z funkcją świateł dziennych.
Simson S-53 E (1990-1994).
Wersja „enduro”. Wyposażony w wysoko umieszczony błotnik przedni z tworzyw sztucznych, rurki wzmacniające ramę, wyższą kierownicę, wysoko umieszczony układ wydechowy z długim tłumikiem znanym z modelu S51 E, opony o innym bieżniku, tylne amortyzatory z 5-stopniową regulacją, prążkowane siedzenie, pokrywy silnika i cylinder lakierowane na czarno oraz podstawkę boczną. W modelu enduro zmieniono naklejki – na pokrywach schowka widniał napis „simson”, natomiast na zbiorniku paliwa pionowy napis „S53”. W niektórych modelach pokrywy bębnów hamulcowych również lakierowano na czarno.
Simson S-53 C (1990-1994).
Wersja „comfort”. W porównaniu do modelu „B”, posiadał obrotomierz, tylne amortyzatory z 5-stopniową regulacją, prążkowane siedzenie, podstawkę boczną, pokrywy boczne silnika i cylinder lakierowane proszkowo na czarno. W niektórych modelach pokrywy bębnów hamulcowych również lakierowano na czarno.
Nie produkowano wersji S83 C.
Simson S-53 CX (1991-1994).
Wersja „C” wyposażona w koła 16 cali odlewane ze stopów metali lekkich, wraz z przednim zawieszeniem firmy Marzocchi i hamulcem tarczowym o średnicy 220 mm. Zastosowanie hamulca tarczowego wymusiło również zastosowanie osprzętu kierownicy firmy Magura. Wprowadzono kilka zmian w kolorystyce pojazdu. Zbiornik paliwa, przednia owiewka, błotniki i pokrywy boczne schowka otrzymały kolor czerwony. Siedzenie, gumy przednich teleskopów oraz naklejki o zmienionym kształcie mają kontrastujący granatowy kolor. W przeciwieństwie do modelu S-53 C nie montowano stopki bocznej. Stosowano wyłącznie gaźniki firmy Bing.
Simson S-53 OR (1992-1994).
Ulepszona wersja „E”, wersja „OR” (Off Road) została wyposażona w hamulec tarczowy, dłuższe przednie zawieszenie firmy Marzocchi, podniesione zawieszenie tylne (dłuższe wsporniki amortyzatorów w tylnym wahaczu), wysoko umieszczony przedni błotnik oraz koła o średnicy 17 i 19 cali. Ze względu na zwiększony prześwit, motorower wyposażono wyłącznie w podstawkę boczną o zwiększonej długości względem pozostałych modeli. Zastosowano kierownicę z poprzeczką wzmacniającą. Podobnie jak w modelu CX zastosowano osprzęt kierownicy firmy Magura, identyczny kształt naklejek, także motorower otrzymał dwubarwną biało-czerwoną kolorystykę, z tą różnicą iż rama otrzymała czerwony kolor. Ze względu na większe tylne koło, zastosowano inne przełożenie końcowe (14z/34z dla 50 km/h, 13z/34z dla 40 km/h). Stosowano wyłącznie gaźniki firmy Bing.
Modele Alpha i Beta.
W roku 1994 postanowiono ograniczyć liczbę dostępnych wersji na rzecz dwóch wersji, szosowej i terenowej. Dokonano liftingu przez zastosowanie większej przedniej owiewki, nowych kierunkowskazów produkcji włoskiej, nowego kształtu przedniego błotnika, obudowanie tylnej części nadwozia i zastosowanie ozdobnych osłon wzmocnień ramy. W każdej wersji stosowano wzmocnienia ramy oraz zapłon elektroniczny „electronic” przeznaczony do pracy z lampą halogenową HS1. Zastosowano mocowanie kolanka wydechu na sprężynach i półkolistym połączeniu, rozwiązując stare problemy z gwintem króćca wydechu cylindra. Nowe układy wydechowe pozbawiono całkowicie możliwości rozebrania. Niektóre modele wyposażano w napęd licznika z przedniego koła.
Podobnie jak w modelach Gamma nastąpiła radykalna zmiana kolorystyki pojazdów. Zastosowano kolorowe pokrowce siedzeń, osłony przednich teleskopów oraz pokrywy boczne schowka. Częściom aluminiowym (w tym silnikowi) nadano kolor srebrny lub czarny. Podobnie części metalowe ramy – tylny wahacz, wsporniki podnóżków pasażera oraz sprężyny tylnych amortyzatorów występowały w kolorze srebrnym lub czarnym.
Wszystkie modele Alpha wyposażono w bagażnik boczny umożliwiający zamontowanie bocznego kufra. Możliwe było dokupienie bagażnika bocznego na lewą stronę (dla wszystkich wersji). Dostępny był także stelaż kufra centralnego, przeznaczony również do modelu SR50 Gamma.
Wprowadzono również produkcję modeli w wersji „Mofa”, czyli jednoosobowych motorowerów o prędkości maksymalnej 25 km/h, spełniających warunki specjalnej kategorii prawa jazdy stosowanego w Niemczech i krajach zachodnich. Poza zastosowaniem kilku blokad utrudniających uzyskanie wyższych prędkości oraz zastosowania uboższego wyposażenia (skrzynia trzybiegowa, hamulec bębnowy na przedniej osi), w modelach tych dokonano kilku zmian konstrukcyjnych w wyniku zastosowania innego przełożenia układu przeniesienia napędu. Możliwe było zakupienie zestawu odblokowującego pojazd do 50 km/h umożliwiającego zmianę kategorii pojazdu jako zwykły motorower.
Simson S-53 Alpha B (1994-1996).
Model podstawowy, następca modelu S-53 B. Wyposażony w szprychowane koła, przednie zawieszenie „Simson”, tylne amortyzatory bez regulacji oraz wygiętą dźwignię startera (jak w S50/S51).
Simson S-53 M Alpha B (1995-1996).
Jednoosobowa wersja motoroweru z silnikiem zdławionym do prędkości 25 km/h. Wyposażenie identyczne jak w modelu S-53 Alpha B.
Simson S-53 Alpha C.
Następca modelu S-53 CX. Wyposażony w koła odlewane ze stopów lekkich, przedni hamulec tarczowy, tylne amortyzatory z pięciostopniową regulacją, prostą dźwignię startera, obrotomierz.
Simson S-53 Beta (1994-1996).
Wersja enduro, następca modelu S-53 OR. Wyposażona m.in. w koła o średnicy 19 i 17 cali, obrotomierz, przedni hamulec tarczowy, dłuższe przednie zawieszenie firmy Marzocchi z pełnym tłumieniem hydraulicznym i wzmocnioną górną półką. W przeciwieństwie do starszego modelu S-53 OR, zastosowano nowy krótki tłumik. Cały silnik, łącznie z kadłubem polakierowano na czarno. W stosunku do modelu Alpha zmieniono niektóre osłony.
Modele Habicht, Fighter, Sperber, Beach Racer.
W roku 1996 przywrócono nazewnictwo modeli stosowanego wcześniej w serii SR 4. Dokonano kilku zmian konstrukcyjnych. Zastosowano napęd prędkościomierza z przedniego koła, sygnał dźwiękowy umieszczono pod zbiornikiem paliwa z przodu pojazdu. Wprowadzono elektroniczny układ zapłonowy firmy PVL, w nowszych modelach również firmy Vape. Zmodernizowano standardowe przednie zawieszenie teleskopowe wprowadzając możliwość zamocowania zacisku hamulcowego, zwiększono również nieznacznie średnicę rur nośnych (30,00 mm zamiast 29,65 mm). Wprowadzono nowe elementy resorująco-tłumiące tylnego zawieszenia z pięciostopniową regulacją napięcia wstępnego sprężyny. Zastosowano nowe zespoły przełączników i manetek firmy Domino. W nowszych modelach stosowano również nowe zespoły liczników firmy Facomsa, w wybranych modelach wyposażone w elektroniczne obrotomierze. Z wyglądu zmieniono kolorystykę nadwozia i nowe naklejki, przywrócono również w niektórych modelach elementy wyglądu sprzed liftingu (przednią owiewkę oraz przedni błotnik). Usunięto także z pokrywy silnika cyfrę oznaczającą liczbę biegów, oznaczenie „IFA” oraz „CONTROL OIL”.
Simson Habicht 50 Basic (1996-2001).
Wersja podstawowa. Poza drobnymi zmianami konstrukcyjnymi, ze względu na zastosowanie starego typu osłon, wyglądem bardzo przypominał starszy model S-53 B. Model był dostępny w kolorze biało-srebrnym.
Simson Habicht 25 (1996-2001).
Jednoosobowa wersja motoroweru z silnikiem zdławionym do prędkości 25 km/h. Został następcą modelu Alpha M w prawie niezmienionej postaci.
Simson Habicht 50 (1996-2001).
Wersja standardowa będąca następcą modelu Alpha 50 B. Dostępne były modele w kolorze biało-srebrnym oraz ciemnoniebieskim.
Simson Habicht 50 S (1997-1998).
Wersja będąca następcą modelu Alpha 50 C, wyposażona w przedni hamulec tarczowy i felgi odlewane ze stopu metali lekkich. Zastosowano nowe przednie zawieszenie Simson o skoku 150 mm oraz zastosowano tylne amortyzatory z trzystopniową regulacją.
Simson Habicht 50 CX (2001-2002).
Model który miał na celu uzupełnienie gammy oferowanych motorowerów. Wersja będąca następcą modeli Habicht 50 S oraz S53 CX. Poza zmianami konstrukcyjnymi wprowadzonymi na przestrzeni lat, przez zastosowanie starego typu osłon, wyglądem bardzo przypominał starszy model S53 CX. Motorower otrzymał przednie zawieszenie o skoku 150 mm. Model był dostępny w kolorze niebieskim.
Simson Fighter 50 (1999-2001).
Wersja enduro, zwana także jako Sperber 50 Fighter. Wyglądem przypominał stare S-53 E, lecz w przeciwieństwie do modelu „Beta”, w nowych modelach „Fighter” i „Beach Racer” przywrócono długi układ wydechowy znany z modelu S-51 E. Różnicą w stosunku do pozostałych modeli było zastosowanie kół o średnicy 17 cali z oponami o zwiększonym rozmiarze profilu. Motorower wyposażono jedynie w podstawkę boczną oraz otrzymał przednie zawieszenie o skoku 150 mm. Dostępne były modele w kolorze błękitnym, jasnozielonym oraz czerwonym.
Simson Sperber 50 Basic (1996-1997).
Wersja enduro będąca następcą modelu S53 Beta. Główną różnicą było zastosowanie nowego zestawu wskaźników firmy Facomsa.
Simson Sperber 25 Beach Racer (1998-2002).
Jednoosobowa wersja motoroweru z silnikiem zdławionym do prędkości 25 km/h.
Simson Sperber 50 Beach Racer (1997-2002).
Wersja enduro, którą producent określił jako „Fun Bike”. Zastosowano koła o średnicy 19/17 cali oraz kierownicę z poprzeczką wzmacniającą. W przeciwieństwie do starszych wersji S53 OR i S53 Beta zastosowano hamulec bębnowy na przednim kole oraz zawieszenie przednie o skoku 150 mm. Dostępne były modele w kolorze czarnym oraz czerwonym.
Poniżej przykładowe zdjęcie modelu (z braku naklejek nie można określić jednoznacznie wersji motoroweru).
Modele TS i SC.
Ostatni rok produkcji przyniósł ostatnią modernizację motorowerów. Wyprodukowano niewiele egzemplarzy, ponieważ produkcję zakończyło bankructwo fabryki.
W pojazdach dokonano kilku zmian kosmetycznych. Zastosowano m.in. zestaw liczników z modelu MSA 50 Spatz, nowe kierunkowskazy, tylną lampę Hella, przełączniki na kierownicy marki Domino. Zainstalowano dodatkowe odblaski zgodne z nowymi przepisami. Zastosowano nowe koła z szerszymi felgami wykonanymi ze stali nierdzewnej. Na przednim kole zastosowano hamulec tarczowy, piastę firmy Grimeca i felgę o rozmiarze 1,60x16 cali. Tylne koło otrzymało felgę o rozmiarze 1,85x16 cali. Zmieniło się przełożenie wyprowadzenia napędu, zębatki 13z/36z oraz łańcuch napędowy dłuższy o dwa ogniwa. Ze względu na zmieniony sposób montażu większej zębatki tylnego koła zastosowano niepełną osłonę łańcucha, gumowe osłony łańcucha skrócone o połowę oraz klasyczną osłonę łańcucha montowaną na wahaczu. Przednie zawieszenie wyposażono w górną półkę z zaciskowym mocowaniem rur nośnych. W tylnym zawieszeniu zastosowano elementy resorująco-tłumiące firmy Bohemia oraz wahacz ze wspornikami amortyzatorów z dwoma otworami, umożliwiającymi zmianę wysokości tylnego zawieszenia. Wprowadzono nowy układ zapłonowy Vape A70-8 z elektroniczną blokadą prędkości maksymalnej. Wprowadzono tłumiki o nowym, sportowym kształcie, które w wersji 45 km/h wyposażono w katalizator.
Motorowery produkowano w pięciu kolorach: żółtym, zieleń wojskowa, czarnym, czerwonym oraz granatowym. Stosowano zestaw naklejek w kolorze czarnym i srebrnym.
Ze względu na zmianę przepisów i ograniczenie prędkości maksymalnej motorowerów do 45 km/h dokonano zmiany kilku podzespołów. W silniku M544-45 KF zastosowano nowy cylinder i głowicę, nowy rodzaj kolanka wydechowego, zmienione przełożenie końcowe, gaźnik Bing 17/14/1109 oraz elektroniczną blokadę prędkości polegającą na pomiarze prędkości zębatki łańcuchowej w silniku.
Produkowano także wersje.025 oraz.080, czyli kolejno mofę o prędkości maksymalnej 25 km/h oraz „osiemdziesiątkę” o pojemności 70 cm³ i prędkości maksymalnej 75 km/h.
Simson.050 TS „Tourensport” (2002).
Model szosowy, o standardowym wyposażeniu. Zastosowano ogumienie szosowe Heidenau K63, na przednim kole 80/80 46J TL RF, na tylnym kole 90/80 52J TL RF. Pojazd wyposażono wyłącznie w podstawkę centralną.
Simson.050 SC „Scrambler” (2002).
Wersja enduro. Zastosowano ogumienie terenowe Heidenau K41, na przednim kole 2,75-16 46M RF, na tylnym kole 3,25-16 55P RF. Zastosowano wzmocnienia ramy enduro, wysoką kierownicę z poprzeczką, przednią lampę z owiewką firmy Acerbis, wyżej umieszczony sportowy układ wydechowy oraz przedni błotnik. Pojazd wyposażono wyłącznie w podstawkę boczną.
Silnik.
Aby ograniczyć koszty produkcji, zastosowano sprawdzony silnik z modelu S51/SR50 – M533/M543 wyposażony w bezstykowy układ zapłonowy i czujnik biegu jałowego. W późniejszych modelach zapłon bezstykowy firmy PVL, a pod koniec produkcji zapłon bezstykowy firmy Vape. Wiele modeli z pierwszych dwóch lat produkcji posiadało zdławione silniki na różne wersje prędkości (40, 50 lub 60 km/h), dopiero w 1992 roku wprowadzono nowy typ cylindra i każdy model był sprzedawany w wersji 50 km/h. W tej wersji silnik osiąga moc 3,3KM przy 5500 obr./min i moment obrotowy 4,6Nm przy 3500 obr./min.
W przypadku modeli o prędkości maksymalnej 25 km/h dokonano wielu zmian mających na celu utrudnienie odblokowania silnika, m.in. uniemożliwiono dokonania montażu zwykłego cylindra oraz większej zębatki łańcuchowej w silniku. Blokada zębatki była stosowana również w wersjach 50 i 40 km/h.

</doc>
<doc id="1661599" url="https://pl.wikipedia.org/wiki?curid=1661599" title="Waldleiningen">
Waldleiningen

Waldleiningen – gmina ("Ortsgemeinde") w Niemczech, w kraju związkowym Nadrenia-Palatynat, w powiecie Kaiserslautern, wchodzi w skład gminy związkowej Enkenbach-Alsenborn. Do 30 czerwca 2014 wchodziła w skład gminy związkowej Hochspeyer. Leży w Parku Natury Pfälzerwald, liczy 408 mieszkańców (2009).
W lesie koło Waldleiningen stoi pomnik, który według miejscowej legendy stanowi środek świata.
Współpraca.
Miejscowość partnerska:

</doc>
<doc id="1661607" url="https://pl.wikipedia.org/wiki?curid=1661607" title="George Osborne (kanclerz skarbu)">
George Osborne (kanclerz skarbu)

George Gideon Oliver Osborne (ur. 23 maja 1971 w Londynie) – brytyjski polityk, członek Partii Konserwatywnej, członek Izby Gmin od 2001, kanclerz skarbu od 2010 do 2016.
Edukacja i młodość.
Osborne urodził się w 1971 w Paddington w Londynie. Jest potomkiem rodziny baronetów Osborne. Jego ojciec, Sir Peter Osborne, był współzałożycielem firmy "Osborne &amp; Little", zajmującej się projektowaniem tapet i tkanin. Osborne, początkowo "Gideon", zmienił swoje pierwsze imię na "George" w wieku 13 lat. Kształcił się w Londynie w Norland Place School i St Paul’s School. Ukończył historię nowożytną na Magdalen College na Uniwersytecie Oksfordzkim. W czasie studiów był członkiem elitarnego Klubu Bullingdona oraz redaktorem magazynu "Isis".
Osborne poślubił Frances Howell, córkę konserwatywnego polityka i ministra Davida Howella. Frances Osborne z zawodu jest pisarką. Osborne ma dwoje dzieci.
Początkowo pracował w National Health Service, w którym zajmował się opracowywaniem danych statystycznych. Przez krótki czas pracował również w domu towarowym "Selfridges". Po zakończeniu studiów przez pewien czas był niezależnym dziennikarzem.
Działalność polityczna.
W 1994 Osborne wstąpił do Departamentu Badań Partii Konserwatywnej i został szefem sekcji politycznej. W latach 1995–1997 pracował w Ministerstwie Rolnictwa, Rybołówstwa i Żywności jako specjalny doradca ministra Douglasa Hogga. Od 1997 do 2001 był sekretarzem politycznym oraz autorem przemówień Lidera Opozycji Williama Hague’a.
W czerwcu 2001 Osborne został wybrany do Izby Gmin z okręgu Tatton w hrabstwie Cheshire. Pokonał wówczas kandydata niezależnego, Martina Bella. W wyborach w 2005 oraz w 2010 uzyskał reelekcję w parlamencie.
We wrześniu 2004 Osborne został mianowany naczelnym sekretarzem skarbu w brytyjskim gabinecie cieni pod przywództwem Lidera Opozycji Michaela Howarda.
5 maja 2005 został Kanclerzem Skarbu w gabinecie cieni, najpierw na czele z Howardem, a następnie z nowym Liderem Opozycji Davidem Cameronem. Po wyborach w maju 2010 został Kanclerzem Skarbu w gabinecie premiera Davida Camerona. Zachował to stanowisko również w drugim gabinecie Camerona, powołanym po wyborach z 2015 roku. Dodatkowo otrzymał honorową funkcję pierwszego sekretarza stanu, co wobec braku niepowołania w tym gabinecie wicepremiera, czyni z niego drugą pod względem rangi osobę wśród członków gabinetu, zaraz po samym premierze. Pracę w rządzie zakończył 13 lipca 2016, tj. w dniu dymisji Davida Camerona. Nie ubiegał się o ponowny wybór do Izby Gmin w wyborach parlamentarnych w 2017 r.
Działalność od 2017.
W maju 2017 rozpoczął pracę jako redaktor „London Evening Standard”.

</doc>
<doc id="1661608" url="https://pl.wikipedia.org/wiki?curid=1661608" title="Prevost">
Prevost

Prevost – kanadyjski producent autobusów z siedzibą w Sainte-Claire, w prowincji Quebec. Przedsiębiorstwo zostało założone w 1924 roku i należy obecnie do grupy Volvo AB.

</doc>
<doc id="1661610" url="https://pl.wikipedia.org/wiki?curid=1661610" title="Nicecjusz z Lyonu">
Nicecjusz z Lyonu

Nicecjusz z Lyonu (ur. 513, zm. 2 kwietnia 573) – biskup Lyonu, święty Kościoła katolickiego.
Życiorys.
Informacje o nim przekazał Grzegorz z Tours, prawdopodobnie korzystając z żywota św. Nicecjusza, spisanego przez jego ucznia i późniejszego następcę św. Eteriusza (+602).
Nicecjusz był siostrzeńcem biskupa św. Sacerdosa (+551). Święcenia kapłańskie przyjął ok. 543 roku z rąk wuja i po jego śmierci w 552 roku objął diecezję lyońską. Urząd ten sprawował do śmierci. Podpisywał akta z synodu lyońskiego z lat 567-570, opracował normy odmawiania Psałterza. 
Jego wspomnienie liturgiczne obchodzone jest w dzienną rocznicę śmierci.

</doc>
<doc id="1661611" url="https://pl.wikipedia.org/wiki?curid=1661611" title="Portret podwójny">
Portret podwójny

Portret podwójny – polski dramat z 2000 roku
Film był kręcony od 19 października do 23 listopada 1999
Fabuła.
Młode małżeństwo przyjeżdża do Warszawy w celu realizacji swoich marzeń. Oboje mieszkają w wynajętej kawalerce. Michał ukończył studia na wydziale reżyserii i zamierza nakręcić debiutancki film według własnego scenariusza. Natomiast Ewa jest początkującą aktorką. W oczekiwaniu na spełnienie zawodowe pracują w hipermarkecie. Michał usiłuje zainteresować danego producenta wymyślonym scenariuszem, a Ewa biega na castingi.

</doc>
<doc id="1661612" url="https://pl.wikipedia.org/wiki?curid=1661612" title="Oderisio di Collepietro">
Oderisio di Collepietro



</doc>
<doc id="1661613" url="https://pl.wikipedia.org/wiki?curid=1661613" title="Please Don’t Stop The Rain">
Please Don’t Stop The Rain

"Please Don’t Stop The Rain" – ósmy singiel brytyjskiego wokalisty Jamesa Morrisona, a zarazem trzeci z jego drugiego albumu "Songs for You, Truths for Me". Utwór został napisany przez samego artystę z pomocą Ryana Teddera. Został wydany 30 marca 2009 roku.

</doc>
<doc id="1661614" url="https://pl.wikipedia.org/wiki?curid=1661614" title="Fassade">
Fassade

Fassade – siódmy album szwajcarskiego duetu Lacrimosa. Został wydany w 2001 roku przez wytwórnię Hall of Sermon.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="1661615" url="https://pl.wikipedia.org/wiki?curid=1661615" title="Magnesia Litera">
Magnesia Litera

Magnesia Litera – czeska nagroda literacka przyznawana od 2002 roku. 
Nagrodą główną jest Magnesia Litera Książka Roku. Dalsze nagrody przyznawane są odpowiednio w kategoriach: proza, poezja, książka dla dzieci i młodzieży, książka naukowa, publicystyka, przekład, wydarzenie wydawnicze, debiut (objawienie roku), nagroda czytelników oraz blog. Celem nagrody jest promocja literatury i czytelnictwa. W jej komitecie zasiadają przedstawiciele Akademii Nauk Republiki Czeskiej, Czeskiego PEN Club, Stowarzyszenia Tłumaczy, Pisarzy, Wydawców, Księgarzy, czeskiej sekcji IBBY oraz Fundacji Czeskiej Literatury. Kategoria główna i nagroda za debiut oceniane są przez trzystu specjalistów, od badaczy literatury po bibliotekarzy i księgarzy.
Laureaci.
Poezja ("Litera za poezii").
Źródło.

</doc>
<doc id="1661621" url="https://pl.wikipedia.org/wiki?curid=1661621" title="Echos">
Echos



</doc>
<doc id="1661624" url="https://pl.wikipedia.org/wiki?curid=1661624" title="One Last Chance">
One Last Chance

One Last Chance – piąty singiel brytyjskiego wokalisty Jamesa Morrisona, pochodzący z jego debiutanckiego albumu "Undiscovered". Utwór został napisany przez Jamesa Morrisona, Tima Kelleta i Kevina Andrewsa.

</doc>
<doc id="1661625" url="https://pl.wikipedia.org/wiki?curid=1661625" title="Blotted Science">
Blotted Science

Blotted Science – amerykańska grupa muzyczna wykonująca instrumentalną muzykę z pogranicza metalu progresywnego i death metalu. Zespół powstał w 2005 roku pod nazwą Machinations of Dementia z inicjatywy gitarzysty Rona Jarzombka występującego m.in. w Watchtower i Spastic Ink oraz basisty Alexa Webstera wieloletniego członka Cannibal Corpse. Wkrótce potem do zespołu dołączył perkusista Lamb of God Chris Adler.
W 2006 roku z zespołu odszedł perkusista Chris Adler, którego zastąpił znany m.in. z występów w grupach Nile i Hate Eternal Derek Roddy. Kilka miesięcy później Roddy opuścił zespół. Muzyka zastąpił Charlie Zeleny współpracujący dotychczas z grupą Behold... the Arctopus i klawiszowcem Jordanem Rudessem.
18 września 2007 nakładem wytwórni muzycznej EclecticElectric ukazał się debiutancki album grupy pt. "The Machinations of Dementia".

</doc>
<doc id="1661628" url="https://pl.wikipedia.org/wiki?curid=1661628" title="Pieter Mulder">
Pieter Mulder

Pieter Mulder (ur. 26 lipca 1951) – południowoafrykański wykładowca i parlamentarzysta, przewodniczący partii Vryheidsfront Plus, wiceminister rolnictwa, leśnictwa i rybołówstwa (od 2009). 
Życiorys.
Urodził się w rodzinie zaangażowanej politycznie – ojciec Connie Mulder był ministrem. Dzieciństwo spędził w Randfontein i Kapsztadzie. Ukończył szkołę średnią w Randfontein. W 1969 odbył służbę wojskową w armii południowoafrykańskiej (SADF) – przyznano mu tytuł najlepszego oficera roku. Po ukończeniu studiów w Potchefstroom University for Christian Higher Education pracował na tejże uczelni (m.in. jako dyrektor Wydziału Komunikacji). W 1978 obronił pracę doktorską z dziedziny komunikacji. 
W 1985 wszedł w skład Rady Miejskiej Potchefstroom. W 1988 uzyskał w wyborach uzupełniających mandat posła do Zgromadzenia Narodowego Południowej Afryki z okręgu Potchefstroom. Na początku 1994 założył wraz z generałem Constandem Viljoenem partię Vryheidsfront (Freedom Front), która w pierwszych wolnych wyborach w Południowej Afryce uzyskała 9 mandatów. W 1999 reprezentacja partyjna ugrupowania skurczyła się do 4 posłów. W 2001 Mulder zastąpił Viljoena na stanowisku prezesa. 
W 2004 Freedom Front wystartował wspólnie z Partią Konserwatywną, Ruchem Jedności Afrykanerskiej (Afrikaner Eenheids Beweging) oraz Aliansem Federalnym Louisa Luyta przybierając nazwę Freedom Front+ (FF+). Uzyskał wówczas 4 mandaty. Ten sam wynik partia powtórzyła pięć lat później. 10 maja 2009 prezydent Zuma mianował Muldera wiceministrem rolnictwa, leśnictwa i rybołówstwa. 
Jest żonaty z Trieną Roestorf, mają razem piątkę dzieci i mieszkają w Potchefstroom.

</doc>
<doc id="1661632" url="https://pl.wikipedia.org/wiki?curid=1661632" title="Ed (Szwecja)">
Ed (Szwecja)

Ed – miejscowość (tätort) w Szwecji, w regionie administracyjnym ("län") Västra Götaland, w gminie Dals-Ed.
Według danych Szwedzkiego Urzędu Statystycznego liczba ludności wyniosła: 2994 (31 grudnia 2015), 3066 (31 grudnia 2018) i 3078 (31 grudnia 2019).

</doc>
<doc id="1661633" url="https://pl.wikipedia.org/wiki?curid=1661633" title="Niewa Leningrad">
Niewa Leningrad

Niewa Leningrad (ros. Футбольный клуб «Нева» Ленинград, "Futbolnyj Kłub "Niewa" Leningrad") – rosyjski klub piłkarski z siedzibą w Leningradzie.
Historia.
Chronologia nazw:
Założony w 1924 jako Bolszewik Leningrad i reprezentował "Obuchowski Zawod" (Zakład hutniczy i budowy maszyn) w Leningradzie, chociaż jeszcze w carskiej Rosji w mistrzostwach Sankt Petersburga występował klub o nazwie "Niewa".
W 1938 na bazie "Bolszewika" został zorganizowany klub Zenit Leningrad, który debiutował w Grupie A Mistrzostw ZSRR. Zajął 22 miejsce i spadł do Grupy B. Po sezonie 1939, w którym zajął spadkowe 22 miejsce, zespół został rozformowany. Klub Staliniec Leningrad przyjął nazwę Zenit Leningrad i od 1940 kontynuował występy w Grupie A.
Dopiero po 1967 po rozformowaniu klubu Awtomobilist Leningrad został ponownie założony klub Bolszewik Leningrad, który reprezentował "Zawod Bolszewik" (nowa nazwa Obuchowskiego Zawodu).
W 1967 zespół startował w Klasie B, grupie 2, w której zajął 16 miejsce. W 1968 pod już pod nazwą Niewa Leningrad zajął ostatnie 20 miejsce, jednak uchronił się przed spadkiem. Ale już w 1969 ponownie zajął ostatnie 17 miejsce i opuścił rozgrywki na poziomie profesjonalnym.

</doc>
<doc id="1661634" url="https://pl.wikipedia.org/wiki?curid=1661634" title="Bob Ctvrtlik">
Bob Ctvrtlik

Robert Jan „Bob” Ctvrtlik (ur. 8 lipca 1963 w Long Beach) – amerykański siatkarz, reprezentant Stanów Zjednoczonych. Dwukrotny medalista olimpijski. Członek amerykańskiej galerii sław siatkarskich – Volleyball Hall of Fame.
Ukończył Pepperdine University. Mierzący 193 cm wzrostu zawodnik znajdował się w składzie mistrzów olimpijskich w Seulu. W 1992 w Barcelonie zdobył brązowy medal. Brał udział w IO 96, pełnił funkcję kapitana zespołu. Był mistrzem świata w 1986. Grał we Włoszech (Mediolanum Milano, Brescia).

</doc>
<doc id="1661637" url="https://pl.wikipedia.org/wiki?curid=1661637" title="Undiscovered (utwór)">
Undiscovered (utwór)

"Undiscovered" – utwór napisany przez brytyjskiego wokalistę Jamesa Morrisona, Martina Brammera i Steve Robsona, a wykonywany przez Morrisona. Pojawił się na jego debiutanckim albumie "Undiscovered" i 12 marca 2007 roku był wydany jako jego czwarty singiel.
Listy utworów.
iTunes UK Download

</doc>
<doc id="1661638" url="https://pl.wikipedia.org/wiki?curid=1661638" title="Aria (album)">
Aria (album)

Aria to piąty studyjny album zespołu Asia wydany w 1994.

</doc>
<doc id="1661641" url="https://pl.wikipedia.org/wiki?curid=1661641" title="Zasada ciągłości">
Zasada ciągłości

Zasada ciągłości (ang. "consistency principle") - jedna z nadrzędnych zasad rachunkowości, która nakazuje przyjęte w przedsiębiorstwie zasady (politykę) rachunkowości stosować w sposób ciągły. Zasada ta zapewnia porównywalność informacji zawartych w sprawozdaniach finansowych za kolejne lata obrotowe. Zgodnie z nią bilans otwarcia kolejnego roku obrotowego musi być identyczny z bilansem zamknięcia roku poprzedniego. Pod pewnymi warunkami możliwe jest jednak odstępstwo od tej zasady.
Ustawa o rachunkowości z dnia 29 września 1994 r. formułuje tę zasadę w art. 5 ust. 1:&lt;br&gt;

</doc>
<doc id="1661642" url="https://pl.wikipedia.org/wiki?curid=1661642" title="FK Sloven Ruma">
FK Sloven Ruma

FK Sloven Ruma – serbski klub piłkarski z miasta Ruma, utworzony w 1919 roku. Obecnie klub występuje w II lidze, w okręgu Srpska Liga Wschód.

</doc>
<doc id="1661643" url="https://pl.wikipedia.org/wiki?curid=1661643" title="Ralph Millard">
Ralph Millard

David Ralph Millard Jr. (ur. 4 czerwca 1919, zm. 19 czerwca 2011 w Miami) – chirurg plastyczny, który rozwinął kilka technik wykorzystywanych w operacjach korekcji rozszczepu wargi i podniebienia.
W roku 2000 został nominowany przez członków Amerykańskiego Towarzystwa Chirurgów Plastycznych jako jeden z dziesięciu „Chirurgów plastycznych Tysiąclecia”. W kwietniu 2000 roku opisano go w "Plastic Surgery News" jako „najbardziej błyskotliwego i kreatywnego chirurga plastycznego jakiego kiedykolwiek mieliśmy. Jego praca i publikacje mówią same za siebie.”
Życie prywatne.
Millard urodził się w szpitalu Barnes-Jewish Hospital w St. Louis (Missouri). W 1944 roku ukończył medycynę w Harvard Medical School, następnie specjalizował się w chirurgii dziecięcej w Boston Children's Hospital.
Procedura korekcji Millarda.
Procedura obrotu z przesunięciem w korekcji rozszczepu wargi i podniebienia, znana jako korekcja Millarda, przeznaczona jest do stworzenia delikatniejszej i bardziej naturalnie wyglądającej wargi.
Chirurg najpierw wykonuje przyciągnięcie obydwu stron rozszczepionej wargi do siebie tworząc sztywną, ale zamkniętą, wargę górną. Następnie obraca tkankę i tworzy bliznę na kształt litery „Z”. Kształt litery „Z” nadaje tkance większą elastyczność, w efekcie czego powstaje bardziej giętka i naturalna linia ust.

</doc>
<doc id="1661645" url="https://pl.wikipedia.org/wiki?curid=1661645" title="Pavol Hurajt">
Pavol Hurajt

Pavol Hurajt (ur. 4 lutego 1978 w Popradzie) – słowacki biathlonista, brązowy medalista olimpijski i wicemistrz Europy.
Kariera.
W Pucharze Świata zadebiutował 8 grudnia 1999 roku w Pokljuce, zajmując 91. miejsce w sprincie. Pierwsze punkty wywalczył 20 lutego 2003 roku w Östersund, zajmując jedenaste miejsce w tej samej konkurencji. Na podium zawodów tego cyklu po raz pierwszy stanął 21 grudnia 2003 roku w Osrblie, kończąc rywalizację w biegu pościgowym na trzeciej pozycji. Wyprzedzili go jedynie Francuz Raphaël Poirée oraz Niemiec Peter Sendel. W kolejnych startach jeszcze dwa razy stawał na podium: 4 marca 2004 roku w Fort Kent był trzeci w sprincie, a 21 lutego 2010 roku w Whistler zajął trzecie miejsce w biegu masowym. Najlepsze wyniki osiągnął w sezonie 2003/2004, kiedy zajął 19. miejsce w klasyfikacji generalnej.
W 2006 roku wziął udział w igrzyskach olimpijskich w Turynie, gdzie zajął 29. miejsce w biegu indywidualnym i sprincie, 24. w biegu pościgowym i 14. w sztafecie. Jeden z największych sukcesów osiągnął na rozgrywanych cztery lata później igrzyskach w Vancouver, zdobywając brązowy medal w biegu masowym. W zawodach tych wyprzedzili go jedynie Rosjanin Jewgienij Ustiugow i Francuz Martin Fourcade. Hurajt został pierwszym Słowakiem, który zdobył medal olimpijski w biathlonie w konkurencjach mężczyzn. Zajął tam również piąte miejsce w biegu indywidualnym i siódme w sprincie. Brał także udział w igrzyskach olimpijskich w Soczi w 2014 roku, zajmując między innymi piąte miejsce w sztafecie mieszanej oraz 28. miejsce w biegu indywidualnym.
Podczas mistrzostw świata w Oslo/Lahti zajął 76. miejsce w biegu indywidualnym i 80. w sprincie. Najlepszy indywidualny wynik w zawodach tego cyklu osiągnął na mistrzostwach świata w Östersund w 2008 roku, gdzie był czternasty w sprincie. Był też między innymi siódmy w sztafecie mieszanej podczas mistrzostw świata w Novym Měscie w 2013 roku. W 2005 roku zdobył srebrny medal w biegu indywidualnym na mistrzostwach Europy w Nowosybirsku, ulegając tylko Niemcowi Carstenowi Pumpowi.

</doc>
<doc id="1661647" url="https://pl.wikipedia.org/wiki?curid=1661647" title="Arena (album)">
Arena (album)

Arena to szósty album zespołu Asia wydany w 1996 roku nakładem InsideOut Music.

</doc>
<doc id="1661648" url="https://pl.wikipedia.org/wiki?curid=1661648" title="Ota Filip">
Ota Filip

Ota Filip (ur. 9 marca 1930 w Ostrawie, zm. 2 marca 2018 w Garmisch-Partenkirchen) – czeski pisarz, tworzący również w języku niemieckim.
Życiorys.
Jeden z najbardziej znanych przedstawicieli czeskiej literatury emigracyjnej. W roku 1974 został zmuszony przez czeskie władze komunistyczne do wyjazdu do Niemiec. Przez wiele lat mieszkał w Monachium; pracował jako dziennikarz, był lektorem w wydawnictwie "Fischer Verlag". Był członkiem Bawarskiej Akademii Nauk i Sztuk. Mieszkał w podalpejskiej miejscowości Murnau am Staffelsee.

</doc>
<doc id="1661649" url="https://pl.wikipedia.org/wiki?curid=1661649" title="Nozizwe Madlala-Routledge">
Nozizwe Madlala-Routledge

Nozizwe Madlala-Routledge (ur. 29 czerwca 1952 w KwaZulu-Natal) – południowoafrykańska polityk, wieloletnia minister i parlamentarzystka, od 2008 wiceprzewodnicząca Zgromadzenia Narodowego Południowej Afryki.
Kształciła się w szkołach Magog, Fairview i Inanda, ukończyła szkołę średnią dla dziewcząt w Durbanie. Studiowała nauki społeczne (socjologię i filozofię) na Uniwersytecie Natal i Fort Hare. Posiada dyplomy z zakresu edukacji dla dorosłych oraz technologii medycznej. 
W 1984 przystąpiła do Komunistycznej Partii Południowej Afryki. Po zalegalizowaniu Afrykańskiego Kongresu Narodowego w 1990 znalazła się wśród jego członków (wcześniej działała w organizacji podziemnej ugrupowania w Natalu). W 1994 zasiadła po raz pierwszy w Zgromadzeniu Narodowym RPA - mandat odnowiła w latach 1999 i 2004. Od 1999 do 2004 pełniła obowiązki wiceminister obrony narodowej. W 2004 została mianowana wiceministrem zdrowia, jednak w sierpniu [2007 otrzymała dymisję z tego stanowiska. Według spekulacji prasowych zadecydowała o tym jej krytyczna postawa wobec polityki rządu negującego pandemię AIDS. Od 2008 jest wiceprzewodniczącą Zgromadzenia Narodowego RPA. Stoi na czele parlamentarnej grupy kobiet. 
Jest zamężna z Jeremym, mają razem dwóch synów. Należy do Stowarzyszenia Religijnego Przyjaciół (Kwakrów). Od 1994 zamieszkuje w Kapsztadzie. 

</doc>
<doc id="1661658" url="https://pl.wikipedia.org/wiki?curid=1661658" title="Bolszewik Leningrad">
Bolszewik Leningrad



</doc>
<doc id="1661659" url="https://pl.wikipedia.org/wiki?curid=1661659" title="FK Sloboda Užice">
FK Sloboda Užice

FK Sloboda Point Sevojno - serbski klub piłkarski z miasta Užice/Sevojno, utworzony w roku 2010. 
Historia.
Pierwotna nazwa klubu powstałego w 1925 roku to FK Sloboda Užice. 
1 lipca 2010, klub FK Sevojno połączył się z klubem FK Sloboda Užice i przyjął nazwę FK Sloboda Point Sevojno. Warunki fuzji zakładają, że nowy klub będzie kontynuował tradycję FK Sevojno, ale będzie korzystał z infrastruktury drużyny FK Sloboda. 
W październiku 2011 roku klub powrócił do nazwy FK Sloboda Užice.

</doc>
<doc id="1661660" url="https://pl.wikipedia.org/wiki?curid=1661660" title="Journal of Organic Chemistry">
Journal of Organic Chemistry

The Journal of Organic Chemistry (skrót oficjalny "J. Org. Chem.", popularnie używa się także skrótu "JOC") – czasopismo naukowe zawierające artykuły na temat badań z chemii organicznej oraz chemii bioorganicznej. Wydawane jest przez American Chemical Society. Impact factor tego czasopisma w 2014 wynosi 4,721.
"Journal of Organic Chemistry" jest indeksowane przez: CAS, Scopus, EBSCOhost, British Library, PubMed, Ovid, Web of Science, Gale Group, Proquest, CABI oraz SwetsWise.
Redaktorem naczelnym jest C. Dale Poulter.

</doc>
<doc id="1661662" url="https://pl.wikipedia.org/wiki?curid=1661662" title="Dominik Vũ Đình Tước">
Dominik Vũ Đình Tước

Św. Dominik Vũ Đình Tước (wiet. Ðaminh Vũ Đình Tước) (ur. ok. 1775 r. w Trung Lao, prowincja Nam Định w Wietnamie – zm. 2 kwietnia 1839 r. w prowincji Nam Định w Wietnamie) – dominikanin, męczennik, święty Kościoła katolickiego.
Życiorys.
Dominik Vũ Đình Tước urodził się ok. 1775 r. Wstąpił do zakonu dominikanów. Dokładna data przyjęcia przez niego święceń kapłańskich nie jest znana. Został uwięziony przez bandę składającą się z ok. 40 ludzi. Gdy dowiedzieli się o tym miejscowi chrześcijanie, zgromadzili się, żeby go uwolnić. Bandyci, zorientowawszy się w powstałej sytuacji, uciekli zabierając Dominika Vũ Đình Tước ze sobą, a następnie postanowili go natychmiast zabić. Miało to miejsce 2 kwietnia 1839 r.
Dzień wspomnienia: 2 kwietnia; 24 listopada w grupie 117 męczenników wietnamskich.
Beatyfikowany 27 maja 1900 r. przez Leona XIII, kanonizowany przez Jana Pawła II 19 czerwca 1988 r. w grupie 117 męczenników wietnamskich, ofiar prześladowań religijnych, które w okresie od 1645 do 1886 roku pochłonęły 113 tys. ludzi.

</doc>
<doc id="1661666" url="https://pl.wikipedia.org/wiki?curid=1661666" title="Ivan Jurić">
Ivan Jurić

Ivan Jurić (ur. 25 sierpnia 1975 w Splicie) – chorwacki piłkarz grający na pozycji pomocnika, a także trener.
Kariera klubowa.
Jurić karierę zaczynał w klubie ze swojego rodzinnego miasta – Hajduku. W 1994 roku został włączony do dorosłej kadry zespołu. Chorwacki klub reprezentował przez trzy kolejne sezony. W 1997 roku po dobrych występach w lidze chorwackiej został kupiony przez Sevillę. W pierwszym sezonie gry w hiszpańskim zespole był podstawowym graczem, jednak w kolejnych coraz częściej siadał na ławce rezerwowych. Po trzech występach w sezonie 2000/2001 został wypożyczony na pół roku do występującego wówczas w Segunda División Albacete Balompié. W drugoligowym klubie rozegrał 17 meczów i strzelił w nich jednego gola. Po powrocie do Sevilli, Jurić został sprzedany do Šibenika, a później do Crotone. Chorwacki piłkarz nie pomógł jednak drużynie w utrzymaniu się w Serie B. Przez następne dwa sezony spędzone w Serie C, zawodnik wystąpił w 49 meczach i strzelił w nich 4 gole. W sezonie 2004/2005 Crotone powróciło do Serie B. Chorwat we włoskim klubie grał jeszcze przez kolejne dwa lata, po czym podpisał kontrakt z występującą również w Serie B Genuą. Nowy zespół chorwackiego zawodnika szybko awansował do najwyższej klasy rozgrywkowej we Włoszech. W Serie A zadebiutował 31 sierpnia 2008 roku w przegranym meczu z Catanią. 14 czerwca 2010 Jurić na łamach gazety "Il Secolo XIX" poinformował o zakończeniu piłkarskiej kariery.
Kariera reprezentacyjna.
Jurić w reprezentacji Chorwacji zadebiutował 11 lutego 2009 roku w towarzyskim meczu przeciwko Rumunii. Łącznie w barwach narodowych wystąpił pięć razy.

</doc>
<doc id="1661667" url="https://pl.wikipedia.org/wiki?curid=1661667" title="J. Org. Chem.">
J. Org. Chem.



</doc>
<doc id="1661671" url="https://pl.wikipedia.org/wiki?curid=1661671" title="Karel Michal">
Karel Michal

Karel Michal, właściwie Pavel Buksa (ur. 28 grudnia 1932 w Pradze, zm. 30 czerwca 1984 w Bazylei) – czeski pisarz. 
Jego kariera literacka rozpoczęła się w 1959 od wydanego w czasopiśmie „Plamen” opowiadania satyrycznego "Kłobuk brukarza Houski", który potem znalazł się w zbiorze opowiadań "Straszydła na co dzień" („Bubáci pro všední den”) (książka stała się bestsellerem w Czechosłowacji w roku 1961). Na podstawie jednego z opowiadań z tego zbioru w 1965 powstał film "Biała pani".
Po wkroczeniu wojsk do Czechosłowacji w 1968 wyemigrował do Szwajcarii, gdzie zmarł śmiercią samobójczą.
Był mężem czeskiej poetki i pisarki Violi Fischerovej.
Twórczość.
Dzieła zebrane Karla Michala ukazały się w Czechach w 2001, .

</doc>
<doc id="1661672" url="https://pl.wikipedia.org/wiki?curid=1661672" title="Teodor Swetosław">
Teodor Swetosław

Teodor Swetosław (bułg.: Тодор Светослав, "Todor Swetosław") – car bułgarski w latach 1300 – 1321. Syn cara Jerzego I Tertera.
Życie.
Wczesne lata.
Teodor Swetosław był synem bojara bułgarskiego Jerzego Tertera i jego żony Marii. W 1279 roku, w toku walk o władzę w państwie, jego ojciec znalazł się – dzięki poparciu jakie miał w wojsku – na czele opozycji bojarskiej. Car Iwan Asen III wydał wówczas za Jerzego Tertera swą siostrę Kermarię. Maria wraz z synem Teodorem Swetosławem znalazła się wówczas w Bizancjum, jako zakładniczka lojalności potężnego bojara. W 1280 roku Jerzy Terter zasiadł na tronie carskim i podjął zabiegi o odzyskanie żony i syna. Na mocy układów podpisanych w 1284 roku odesłał do Konstantynopola Kermarię, a odzyskał Marię i syna Teodora. W rok później Jerzy I Terter uległ najazdowi tatarskiemu, musiał uznać zwierzchnictwo chana i odesłać do Ordy swą córkę, która została żoną Czaki – syna Nogaja, oraz Teodora Swetosława w charakterze zakładnika. W 1292 roku Jerzy I Terter zbiegł do Bizancjum przed kolejnym najazdem tatarskim. Odmianę jeńcowi tatarskiemu przyniosły walki w Ordzie do jakich doszło 7 lat później. W 1299 Nogaj zginął z ręki chana Tokty. Teodor Swetosław zbiegł wówczas do Bułgarii ze swym szwagrem Czaką, który prowadził wierne mu wojska tatarskie. W Tyrnowie Teodor Swetosław nakłonił bojarów bułgarskich do obrania Czaki carem. Rok później, obawiając się najazdu Tatarów chana Tokty, Teodor Swetosław i bojarzy zawiązali spisek i zamordowali Czakę, a jego głowę odesłali na dwór chana. Carem został obrany Teodor Swetosław.
Walki z Bizancjum.
Teodor Swetosław objął tron jako sojusznik chana Złotej Ordy Tokty, dzięki czemu Bułgaria została uwolniona od najazdów tatarskich, a car otrzymał w lenno od Tatarów południową Besarabię wraz z twierdzą Monokastro (późn. Akerman). Położenie młodego cara było bardzo trudne: jego władzy nie uznawali Szyszman w Widyniu, władca Dobrudży, wygnani ze Średniogórza bracia Smilca Wojsił i Radosław. Dodatkowo w okolicach Tyrnowa pojawił się jeszcze carewicz Michał, syn cara Konstantyna Asena Ticha i Marii Paleologiny, wspierany przez cesarza bizantyńskiego Andronika II Paleologa. Gdy próba osadzenia go na tronie zawiodła, Andronik II sprzymierzył się z wygnanymi braćmi cara Smilca. Nadał Radosławowi tytuł sewastokratora i wyprawił go z armią do Bułgarii. Car Teodor Swetosław przy pomocy swego stryja Eltimira, władcy ziemi kryńskiej, rozbił armię najeźdźczą, a Radosława schwytał i oślepił. Za zwrot jeńców bizantyńskich uzyskał uwolnienie z więzienia swego ojca Jerzego I Tertera. W 1303 roku wojska bułgarskie wkroczyły do Tracji, zdobyły Mesembrię, Sozopol, Agatopol i Rosokastro. Armia bizantyńska pod wodzą Wojsiła została rozbita nad rzeką Skafida (obec. Fakijska Rzeka).
W 1304 roku przeciwko Bułgarii wyprawił się syn Andronika II, współcesarz Michał IX. Grecy odebrali Bułgarii ziemie od Sliwenu aż do Kopsis (w pobliżu obecnej wsi Tekija, na zachodnim skraju doliny rzeki Striemy). Bizantyńczykom udało się też skłócić cara z jego stryjem Eltimirem. Jednak w 1305 roku Cesarstwo musiało przeciwstawić się pustoszącemu jego europejskie posiadłości najazdowi Kompanii Katalońskiej. W tym czasie Teodorowi udało się usunąć Eltimira z Krynu i oddać ziemię kryńską wiernemu sobie bojarowi Stracimirowu. Podjął on również działania wojenne w Tracji. Ostatecznie w 1307 roku, Bizancjum uwikłane w walki z Katalończykami w Tracji i Turkami w Azji Mniejszej, zawarło z carem bułgarskim układ pokojowy zwracając mu Trację nadmorską z Mesembrią, Anchialo, Sozopolem i Agatopolem.
Lata pokoju.
Kolejne lata panowania Teodora Swetosława minęły pokojowo. W późniejszym okresie swych rządów car zwalczał w swym państwie stronników tatarskich. Patriarcha Joachim II, oskarżony o sprzyjanie Tatarom, został skazany na egzekucję przez strącenie z urwistej Skały Straceń na Carewcu w Tyrnowie. Car wspierał rozwój handlu opanowanego przez Wenecjan i Genueńczyków. Kupcy włoscy wywozili zboże, wino, wosk i drewno, a przywozili broń i towary luksusowe. W 1313 roku wybuchł konflikt między Bułgarią a kupcami genueńskimi. Po kilku latach handel bułgarsko-genueński został wznowiony. Rozwój handlu wpłynął na dalsze umocnienie się majątków bojarów trudniących się handlem oraz rozkwit miast. Car zmarł w 1321 roku.
Rodzina.
Teodor Swetosław był dwukrotnie żonaty:

</doc>
<doc id="1661676" url="https://pl.wikipedia.org/wiki?curid=1661676" title="FK Radnički 1923 Kragujevac">
FK Radnički 1923 Kragujevac

Fudbalski Klub Radnički 1923 (serb. cyr.: Фудбалски Клуб Раднички 1923), potocznie Radnički Kragujevac (serb. cyr.: Раднички Крагујевац) – serbski klub piłkarski z siedzibą w Kragujevacu (w okręgu szumadijskim). Został utworzony w 1923 roku, jako FK Mladi Radnik. Obecnie występuje w Super liga Srbije.
Historia.
W 1923 zarząd Niezależnych Związków Zawodowych w Kragujevacu podjął decyzję o utworzeniu klubu sportowego. Inicjatywa wyszła z lokalnej organizacji Związku Młodzieży Robotniczej Niezależnych Związków Zawodowych.
Zebranie założycielskie klubu odbyło się w maju 1923, w restauracji Park, ówczesnej siedzibie spółdzielni robotniczej. Klub otrzymał nazwę Mladi Radnik (). Na zjeździe uchwalono regulamin i wybrano zarząd. Pierwszym prezesem został Aleksandar Ratković, a klub oficjalnie rozpoczął działalność 31 maja 1923.
Podczas , poważny cios doznały wszystkie organizacje robotnicze w Kragujevacu. Niezależnym związkom zakazano pracy. Mimo zakazu, robotnikom skupionym wokół Mladiego Radnika udało się zachować swój klub pod nową nazwą Kragujevčki Sport Klub Radnički (), którą nosił od jesieni 1929. Regulamin klubu znacznie rozszerzył jego dotychczasową działalność. Oprócz piłki nożnej klub zaczął angażować się w działalność kulturalną i edukacyjną.
W czasach Socjalistycznej Federacyjnej Republiki Jugosławii najwyższym poziomem rozgrywek piłkarskich w których Radnički występował to rozgrywki Prvej ligi SFR Јugoslavije, gdzie klub występował 5 sezonów: 1969/70-71/72 i 1974/75-75/76.
W czasach Federalnej Republiki Jugosławii najwyższym poziomem rozgrywek piłkarskich w których Radnički występował, to rozgrywki Prvej ligi SR Јugoslavije, gdzie klub występował 5 sezonów: 1997/98-2001/02.
Stadion.
Klub rozgrywa swoje mecze domowe na stadionie Stadion Čika Dača w Kragujevacu, który może pomieścić 15.100 widzów.
Sezony.
 * W sezonie 2009/10 klub po fuzji z FK Šumadija Kragujevac występował w rozgrywkach Srpskiej ligi Zapad jako FK Šumadija Radnički 1923 Kragujevac.
 ** Z powodu sytuacji epidemicznej związanej z koronawirusem COVID-19 rozgrywki sezonu 2019/2020 zostały zakończone po rozegraniu 30 kolejek.

</doc>
<doc id="1661677" url="https://pl.wikipedia.org/wiki?curid=1661677" title="Pieter Groenewald">
Pieter Groenewald

Pieter Groenewald (ur. 27 sierpnia 1955) – południowoafrykański działacz polityczny i parlamentarzysta. 
Ukończył studia prawnicze na Uniwersytecie w Potchefstroom. Studiował podyplomowo komunikację. 
W latach osiemdziesiątych pełnił obowiązki burmistrza Stilfontein. W 1989 został wybrany w skład Zgromadzenia Narodowego Południowej Afryki. Po raz kolejny mandat uzyskiwał w latach 1994, 1999 i 2004 (jako członek Vryheidsfront i Vryheidsfront Plus). W marcu 1994 był współzałożycielem Vryheidsfrontu. 
Pełni obowiązki przewodniczącego Vryheidsfront Plus w Prowincji Północno-Zachodniej. Jest członkiem Rady Wykonawczej Vryheidsfront oraz przewodniczącym partyjnej Federalnej Komisji Sprawiedliwości.

</doc>
<doc id="1661685" url="https://pl.wikipedia.org/wiki?curid=1661685" title="Vasja Rupnik">
Vasja Rupnik

Vasja Rupnik (ur. 6 czerwca 1977 w Lublanie) – słoweński biathlonista. Zadebiutował w biathlonie w rozgrywkach Pucharu Europy w roku 2004.
Starty w Pucharze Świata rozpoczął zawodami w Ruhpolding w roku 2005 zajmując 77. miejsce w sprincie. Jego najlepszy dotychczasowy wynik w Pucharze świata to 45. miejsce w sprincie w Anterselvie w sezonie 2006/07.
Podczas Mistrzostw świata w roku 2005 w Hochfilzen zajął 94. miejsce w sprincie. Na Mistrzostwach świata w roku 2007 w Anterselvie zajął 45. miejsce w sprincie i 51 w biegu pościgowym. Na Mistrzostwach świata w roku 2008 w Östersund zajął 59. miejsce w biegu indywidualnym, 70 w sprincie oraz 19 w sztafecie. Na Mistrzostwach świata w roku 2009 w Pjongczangu zajął 89. miejsce w sprincie oraz 15 w sztafecie.

</doc>
<doc id="1661690" url="https://pl.wikipedia.org/wiki?curid=1661690" title="Viola Fischerová">
Viola Fischerová

Viola Fischerová (ur. 18 października 1935 w Brnie, zm. 4 listopada 2010 w Pradze) – czeska poetka, pisarka i tłumaczka, należąca do tzw. Pokolenia 36; córka filozofa i socjologa Josefa Ludvíka Fischera. 
Po ukończeniu studiów slawistycznych od 1963 r. pracowała w redakcji literackiej Czechosłowackiego Radia w Pradze. Po wkroczeniu wojsk Układu Warszawskiego poetka wyemigrowała ze swoim późniejszym mężem Pavlem Buksą (znanym pod literackim pseudonimem Karel Michal) do Szwajcarii, w 1985 przeniosła się do Monachium, potem do Augsburga. W latach 1975-1994 współpracowała z Radiem Wolna Europa oraz emigracyjnym paryskim czasopismem "Svědectví". Od 1994 mieszkała w Pradze.
Poetka przekładała na język czeski m.in. twórczość M. Białoszewskiego i Witkacego.
Zmarła 4 listopada 2010 na oddziale onkologicznym praskiego szpitala.

</doc>
<doc id="1661692" url="https://pl.wikipedia.org/wiki?curid=1661692" title="Waldemar Irek">
Waldemar Irek

Waldemar Irek (ur. 30 grudnia 1957 w Oławie, zm. 13 sierpnia 2012 tamże) – polski duchowny katolicki, teolog, specjalizujący się w filozofii społecznej, katolickiej nauce społecznej, teologii praktycznej i społecznej, rektor Papieskiego Wydziału Teologicznego we Wrocławiu w latach 2007–2012.
Życiorys.
Urodził się w Oławie w 1957 roku jako syn Michała i Bronisławy z domu Podsiedlik. Uczęszczał w swoim rodzinnym mieście do liceum ogólnokształcącego, które ukończył w 1976, uzyskaniem świadectwa dojrzałości. Następnie podjął studia na Metropolitarnym Wyższym Seminarium Duchownym we Wrocławiu, po zakończeniu których przyjął w 1982 święcenia kapłańskie.
W latach 1982–1985 pracował jako wikariusz i katecheta w Strzegomiu, a w latach 1985–1987 w Wydawnictwie Księgarni Archidiecezjalnej we Wrocławiu. Następnie został skierowany na studia specjalistyczne na Katolickim Uniwersytecie Lubelskim. Ukończył je w 1990, uzyskując stopień doktora nauk teologicznych w zakresie teologii fundamentalnej na podstawie pracy: "Możliwość aplikacji społecznej zasady pomocniczości do rzeczywistości Kościoła w świetle katolickiej eklezjologii". W tym samym roku został pracownikiem naukowym na Papieskim Wydziale Teologicznym we Wrocławiu, gdzie prowadził ćwiczenia z homiletyki i wykłady z metodologii. W 1991 został adiunktem i objął wykłady z filozofii społecznej. Równocześnie objął funkcje kapelana Garnizonu WP we Wrocławiu i dziekana Śląskiego Okręgu Wojskowego, a w 1992 został redaktorem pisma wojskowego Nasza Służba. W latach 1995–2007 pełnił funkcję proboszcza w oławskiej parafii śś. Apostołów Piotra i Pawła. W 2004 uzyskał stopień doktora habilitowanego na podstawie dorobku naukowego i pracy "Oświecenie poprawione. Przezwyciężenie błędu antropologicznego (CA 17). Droga rekonstrukcji społecznej". Od 2007 do śmierci pełnił funkcję rektora Papieskiego Wydziału Teologicznego we Wrocławiu.
Po nagłej śmierci jego wieloletnia partnerka wystąpiła do sądu z wnioskiem o ustalenie ojcostwa swojego trzyletniego syna. Badania DNA, na podstawie próbek pobranych przy zarządzonej przez sąd ekshumacji, potwierdziły ojcostwo księdza.

</doc>
<doc id="1661693" url="https://pl.wikipedia.org/wiki?curid=1661693" title="St. Anger (singel)">
St. Anger (singel)

St. Anger – pierwszy singel amerykańskiego zespołu Metallica z ich ósmego albumu studyjnego o tym samym tytule. Na 46. rozdaniu nagród Grammy zdobył statuetkę dla najlepszego utworu metalowego w 2003 roku. Wideoklip do utworu został nagrany w więzieniu San Quentin w Kalifornii.
Lista utworów.
CD Singel 1
CD Singel 2
Winyl
Singel Promocyjny

</doc>
<doc id="1661694" url="https://pl.wikipedia.org/wiki?curid=1661694" title="Masters Tournament 2009">
Masters Tournament 2009

Masters Tournament 2009 – 73. edycja zawodowego turnieju golfowego – Masters Tournament. Tradycyjnie zawody te odbyły się na polu Augusta National Golf Club w dniach 9-12 kwietnia 2009. Każdego roku Masters jest pierwszym z czterech turniejów zaliczanych do Wielkiego Szlema.
Zawodnicy.
Spośród wszystkich męskich zawodowych turniejów wielkoszlemowych Masters wyróżnia się najmniej liczną obsadą. W przeszłości zawodnicy brali udział w odpowiedzi na indywidualne zaproszenia, obecnie jednak obowiązuje system kwalifikacji. W 2009 w Masters Tournament wzięło udział 96 golfistów.
Wyniki rund.
Runda finałowa.
Po rozegraniu ostatniej rundy doszło do dogrywki, którą rozegrano w systemie "nagłej śmierci". Wzięli w niej udział Kenny Perry, Chad Campbell i Ángel Cabrera. Po drugim dołku triumfował Cabrera.

</doc>
<doc id="1661695" url="https://pl.wikipedia.org/wiki?curid=1661695" title="Erol Bilgin">
Erol Bilgin

Erol Bilgin (ur. 20 lutego 1987 w Kütahya) – turecki sztangista, brązowy medalista mistrzostw świata oraz wielokrotny medalista mistrzostw Europy.
Kariera.
Pierwszy sukces osiągnął w 2005 roku, kiedy na mistrzostwach Europy w Sofii zdobył srebrny medal w wadze koguciej (do 56 kg). W zawodach tych rozdzielił na podium rodaka Sedata Artuça oraz Witalija Dzierbianiou z Białorusi. Od 2007 roku startuje w wadze piórkowej (do 62 kg). Zdobył wtedy brązowy medal na mistrzostwach Europy w Strasburgu, a podczas mistrzostw Europy w Lignano zajął drugie miejsce. Następnie zwyciężał na mistrzostwach Europy w Bukareszcie w 2009 roku i rozgrywanych rok później mistrzostwach Europy w Mińsku. W 2010 roku zdobył też brązowy medal na mistrzostwach świata w Antalyi, gdzie wyprzedzili go jedynie Kim Un-guk z Korei Północnej oraz Chińczyk Zhang Jie. W 2012 roku wystartował na igrzyskach olimpijskich w Londynie, kończąc rywalizację w wadze piórkowej na ósmej pozycji. W 2020 roku wynik Bilgina z Londynu został anulowany po wykryciu dopingu w jego organizmie.

</doc>
<doc id="1661698" url="https://pl.wikipedia.org/wiki?curid=1661698" title="Faceci w bieli">
Faceci w bieli

Faceci w bieli (ang. "Men in White", 1998) – amerykańska komedia. Oparty został na filmie Faceci w czerni.
Dwóch śmieciarzy zostaje porwanych przez kosmitów, w celu zrobienia na nich eksperymentów. Ich życie diametralnie się zmienia gdyż stają się oni liderami międzynarodowego frontu walki z kosmitami. 
Film jest emitowany w Polsce za pośrednictwem telewizji Jetix/Disney XD (wersja z dubbingiem), a także Polsat (wersja z lektorem). Wcześniej film można było oglądać na Jetix Play.
Wersja polska.
Wersja polska: IZ-Text Katowice
Dialogi polskie: Wojciech Dyczewski
Redakcja: Wojciech Zamorski
Reżyseria: Ireneusz Załóg
W polskiej wersji wystąpili:
Lektor: Ireneusz Załóg

</doc>
<doc id="1661701" url="https://pl.wikipedia.org/wiki?curid=1661701" title="Hoplopleura arboricola">
Hoplopleura arboricola

Hoplopleura arboricola – gatunek wszy z rodziny Hoplopleuridae, pasożytujący głównie na "Tamias townsendii", gryzoniu z rodziny wiewiórkowatych. Występuje również na innych gatunkach z tej rodziny takich jak: "Tamias alpinus", "Tamias amoenus", "Tamias dorsalis", "Tamias merriami", "Tamias minimus", "Tamias ochrogenys", "Tamias quadrivittatus". Powoduje wszawicę.
Wszy te mają ciało silnie spłaszczone grzbietowo-brzusznie. Samica składa jaja zwane gnidami, które są mocowane specjalnym "cementem" u nasady włosa. Rozwój osobniczy trwa po wykluciu się z jaja około 14 dni. Pasożytuje na skórze. Występuje na terenie Ameryki Północnej.

</doc>
<doc id="1661702" url="https://pl.wikipedia.org/wiki?curid=1661702" title="Disney Channel">
Disney Channel

Disney Channel – międzynarodowa stacja telewizyjna emitująca produkcje Disneya. Zajmuje się też produkcją własnych filmów (Disney Channel Original Movies) i seriali (Disney Channel Original Series). Pierwszy na świecie Disney Channel to wersja amerykańska, która wystartowała w 1983 roku. W 2006 nadawanie rozpoczęła wersja polska.

</doc>
<doc id="1661703" url="https://pl.wikipedia.org/wiki?curid=1661703" title="Vryheidsfront Plus">
Vryheidsfront Plus

Vryheidsfront Plus (VF+, ang. "Freedom Front Plus", FF+) (pol. Front Wolności Plus) – południowoafrykańska partia polityczna mająca na celu ochronę interesów mieszkających w RPA Afrykanerów.
Geneza i wyniki wyborcze.
Partia została powołana do życia 1 marca 1994 przez prawicowo zorientowanych polityków pod przewodnictwem generała Constanda Viljoena. 4 marca dokonano jej rejestracji w Niezależnej Komisji Wyborczej celem uczestnictwa w pierwszych wolnych wyborach do Zgromadzenia Narodowego RPA. 27 kwietnia 1994 na partię zagłosowało 424,5 tys. obywateli, co dało 2,2% i przełożyło się na 9 mandatów w parlamencie. Pięć lat później partia poniosła klęskę zdobywając jedynie 0,8% poparcia (127,2 tys. głosów) i trzy miejsca w Zgromadzeniu. 
W 2001 z kierowania ugrupowaniem zrezygnował Constand Viljoen, jego obowiązki przejął Pieter Mulder. Pod przewodnictwem nowego lidera podpisano w 2003 porozumienie z mniejszymi ugrupowaniami prawicowymi (m.in. Partią Konserwatywną oraz Ruchem Jedności Afrykanerów) i powołano do życia organizację Vryheidsfront Plus (Freedom Front Plus), która wystartowała w kwietniowych wyborach do Zgromadzenia Narodowego w 2004. Porozumienie nie przyniosło większych rezultatów – sojusz uzyskał 0,89% głosów (139,5 tys.), co przełożyło się na 4 mandaty. W wyborach w 2009 uzyskała ok. 0,83% głosów, w wyborach w 2014 - 0,90% (4 mandaty).
Ideologia.
Partia związana jest blisko z afrykanerskimi osadnikami w Oranii, którzy dążą do powołania odrębnego afrykanerskiego państwa niezależnego od RPA. Ugrupowanie sprzeciwia się dyskryminacji potomków burskich osadników w życiu społecznym, gospodarczym i politycznym (krytykując m.in. tzw. akcję afirmatywną). 
Swoją ideologię Vryheidfront określa odwołując się do kilku filarów. Podstawowym celem działania organizacji jest ochrona interesów Afrykanerów. Partia głosi przywiązanie do wartości chrześcijańskich w ich ortodoksyjnie kalwińskiej wersji, opowiada się za ochroną kultury afrykanerskiej oraz języka afrikaans. Jest zwolenniczką decentralizacji władzy w RPA, przyznania samorządom większych uprawnień aż do możliwości oderwania się od centrali i budowy własnego państwa. Ugrupowanie opowiada się za przestrzeganiem prawa, zwalczaniem przestępczości, walką z narkotykami oraz przywróceniem kary śmierci. Partia pozostaje w zdecydowanej opozycji wobec rządów ANC, określając się jako „więcej niż tylko opozycja” (méér as net opposisie). Pomimo tego jej lider przyjął w maju 2009 propozycję objęcia teki wiceministra rolnictwa w rządzie Jacoba Zumy.
Reprezentacja.
Oprócz parlamentu ogólnokrajowego w Kapsztadzie partia reprezentowana jest w lokalnych legislaturach. W wyborach samorządowych z 2006 zdobyła 1% głosów (252,3 tys.), co przełożyło się na mandaty w miejscowościach zdominowanych przez Afrykanerów.
Afiliacje międzynarodowe.
Na IX Kongresie Generalnym Organizacji Niereprezentowanych Narodów i Ludów (Unrepresented Nations and Peoples Organization, UNPO), jaki odbył się w Brukseli w dniach 16-17 maja 2008, został jednomyślnie zaakceptowany wniosek o włączenie Vryheidsfront w skład organizacji.

</doc>
<doc id="1661704" url="https://pl.wikipedia.org/wiki?curid=1661704" title="Ihor Szymeczko">
Ihor Szymeczko

Ihor Myronowycz Szymeczko (ukr. Ігор Миронович Шимечко; ur. 27 maja 1986 we Lwowie) – ukraiński sztangista, brązowy medalista mistrzostw świata, mistrz Europy.
W 2009 roku wywalczył złoty medal mistrzostw Europy w Bukareszcie w kategorii powyżej 105 kg. Triumfował w dwuboju, zdobywając również złote medale w rwaniu i podrzucie. W tymże roku zdobył również brązowy medal mistrzostw świata w Goyang. Ponadto na mistrzostwach Europy w Kazaniu w 2011 roku zdobył kolejny złoty medal.
Startował w igrzyskach olimpijskich w Pekinie, zajmując 5. miejsce. Taki sam wynik osiągnął na igrzyskach w Londynie w 2012 roku, a podczas igrzysk olimpijskich w Rio de Janeiro cztery lata później był dziewiętnasty.
Jego żoną jest Julija Szymeczko.

</doc>
<doc id="1661706" url="https://pl.wikipedia.org/wiki?curid=1661706" title="Pieter Groenwald">
Pieter Groenwald



</doc>
<doc id="1661710" url="https://pl.wikipedia.org/wiki?curid=1661710" title="Józef Majka">
Józef Majka

Józef Majka (ur. 31 maja 1918 w Suchorzowie, zm. 19 marca 1993 we Wrocławiu) – polski duchowny katolicki, teolog, filozof, socjolog, specjalizujący się w etyce życia gospodarczego, filozofii społecznej, autor książki "Na krzywych liniach".
Życiorys.
Urodził się 31 maja 1918 roku w Suchorzowie, koło Tarnobrzega w rodzinie chłopskiej, jako syn Wojciecha i Wiktorii z domu Fidalskich; był ich trzynastym i ostatnim dzieckiem. Uczęszczał do szkoły podstawowej w Suchorzowie a później do szkoły podstawowej w Baranowie Sandomierskim. Uczęszczał do II Gimnazjum im. hetmana Jana Tarnowskiego w Tarnowie, które ukończył w 1937, uzyskując świadectwo dojrzałości. Następnie wstąpił do Wyższego Seminarium Duchownego. Święcenia kapłańskie przyjął 8 sierpnia 1942 roku z rąk biskupa Edwarda Komara. Początkowo pracował jako wikary w Bieczu (1942-1945), Nawojowej (1945) i w Nowym Sączu (1945-1946).
Po zakończeniu II wojny światowej kierował Krajowa Centralą "Caritas" w Warszawie i podjął studia specjalistyczne w Akademii Nauk Politycznych i na Katolickim Uniwersytecie Lubelskim, gdzie uzyskał stopień doktora w zakresie filozofii chrześcijańskiej w 1952 roku. 
Prowadził zajęcia dydaktyczne na KUL-u i w Wyższym Seminarium Duchownym w Tarnowie oraz w Lublinie. Był członkiem różnych towarzystw naukowych i komisji Episkopatu Polski oraz długoletnim konsultorem Rzymskiego Sekretariatu dla Niewierzących. Współpracował z licznymi redakcjami czasopism w kraju i zagranicą. W latach 1968-1980 wykładał na PAT w Krakowie. Był pionierem socjologii religii w Polsce i przewodniczącym Sekcji Socjologicznej Zakładów Teologicznych w Polsce, autorem ok. 300 artykułów naukowych i publicystycznych - głównie z zakresu socjologii religii i katolickiej nauki społecznej. 
W 1970 roku przybył do Wrocławia, gdzie objął stanowisko rektora PWT i Metropolitalnego Wyższego Seminarium Duchownego (pełnił je do 1988 r.). Wykazał się tu dużą pomysłowością i pracowitością. Był współorganizatorem "Wrocławskich Dni Duszpasterskich" i różnych okazyjnych sympozjów. W roku 1971 wszedł do grona kapituły katedralnej, w 1983 został prałatem papieskim, a w 1990 otrzymał godność protonotariusza apostolskiego. W 1971 uzyskał tytuł profesora nadzwyczajnego, a w 1985 roku profesora zwyczajnego. Był laureatem wielu nagród i wyróżnień m.in. Nagrody im. Księdza Idziego Radziszewskiego Towarzystwa Naukowego KUL za rok (1988), za całokształt dorobku naukowego w duchu humanizmu chrześcijańskiego. 
Zmarł 19 marca 1993 roku we Wrocławiu. Został pochowany na cmentarzu św. Wawrzyńca.

</doc>
<doc id="1661714" url="https://pl.wikipedia.org/wiki?curid=1661714" title="Cerkiew św. Michała Archanioła w Cannes">
Cerkiew św. Michała Archanioła w Cannes

Cerkiew św. Michała Archanioła – prawosławna cerkiew parafialna w Cannes, przy bulwarze Aleksandra III. Pozostaje w jurysdykcji Arcybiskupstwa Zachodnioeuropejskich Parafii Tradycji Rosyjskiej Patriarchatu Moskiewskiego (w dekanacie Francji południowo-wschodniej). Wzniesiona w 1894.
Historia.
Powstanie.
Budowa cerkwi, podobnie jak wzniesienie cerkwi św. Mikołaja i św. Aleksandry w Nicei, a następnie soboru św. Mikołaja w tym samym mieście związana była ze wzrostem liczebnym społeczności rosyjskiej na Lazurowym Wybrzeżu. W 1886 cerkiew domową założyła w Cannes Aleksandra Tripe z domu Skripicyn, arystokratka rosyjska. Nabożeństwa w cerkwi odprawiali gościnnie księża z Nicei. W 1889 cerkiew zyskała duchownego pracującego w niej na stałe, jednak już wtedy obiekt był za mały dla wszystkich wiernych.
W związku z tą sytuacją ks. Grigorij Ostroumow, spowiednik przebywającej w Cannes wielkiej księżnej Anastazji Michajłownej, zwrócił się w 1893 do również zamieszkałego w Cannes wielkiego księcia Michała Michajłowicza z prośbą o wsparcie budowy wolnostojącej cerkwi. Książę stanął na czele komitetu odpowiedzialnego za budowę, zaś A. Tripe darmowo przekazała parcelę dla cerkwi. Ofiary pieniężne i materialne nadeszły również od rodziny carskiej. Nowy obiekt, ukończony w 1894, miał mieścić równocześnie 400 wiernych. Po jego poświęceniu przez metropolitę petersburskiego i ładoskiego Palladiusza władze Cannes ogłosiły, iż przylegający do świątyni bulwar będzie odtąd nosił imię cara Aleksandra III. Książę S. Golicyn zakupił dla cerkwi ikony Chrystusa Pantokratora oraz Matki Bożej. Autorem projektu budynku był francuski architekt Louis Nouveau.
W 1921 w cerkwi miał miejsce ślub wielkiego księcia Andrzeja Władimirowicza z baletnicą Matyldą Krzesińską. W krypcie świątyni pochowani są wielki książę Mikołaj Mikołajewicz Romanow (1856–1929) i książę Piotr Aleksandrowicz Orenburski (1868–1924), były mąż Olgi Aleksandrowny.
Spór o przynależność cerkwi.
Od 1923 cerkiew należała do eparchii genewskiej i zachodnioeuropejskiej Rosyjskiego Kościoła Prawosławnego poza granicami Rosji, jednak w 2001 rozpoczął się trwający kilka lat spór o jej przynależność jurysdykcyjną, gdy administrujący cerkwią biskup Barnaba nie uznał wyboru metropolity Ławra na przewodniczącego Synodu Biskupów Rosyjskiego Kościoła Prawosławnego poza granicami Rosji (pierwszego hierarchę). Biskup przyłączył się do metropolity Witalisa (Ustinowa), który uznał Ławra i jego zwolenników za odstępców i ogłosił powstanie nowej organizacji kościelnej – Rosyjskiego Kościoła Prawosławnego na Wygnaniu. Rosyjski Kościół Prawosławny poza granicami Rosji nadal uważał jednak parafię w Cannes za swoją część, co poparła część parafian. W 2006 biskup Barnaba wycofał swoją przynależność do Rosyjskiego Kościoła Prawosławnego na wygnaniu, jednak parafia w Cannes podzieliła się ponownie, tym razem na zwolenników i przeciwników zjednoczenia Cerkwi poza granicami Rosji z Patriarchatem Moskiewskim. Ta druga grupa doprowadziła do zmiany proboszcza parafii i ogłosiła wyjście cerkwi spod dotychczasowej jurysdykcji.
W latach 2006–2007 Synod Biskupów Rosyjskiego Kościoła Prawosławnego poza granicami Rosji prowadził działania na rzecz zakończenia konfliktu w parafii, jednak biskupowi Barnabie nie udawało się zjednoczenie parafian. 20 grudnia 2006 Synod potwierdził przynależność parafii do eparchii zachodnioeuropejskiej i polecił biskupowi genewskiemu i zachodnioeuropejskiemu Michałowi zajęcie się sprawą. W tym samym momencie część parafian sprzeciwiających się zjednoczeniu ogłosiła przejście pod jurysdykcję Rosyjskiego Kościoła Prawdziwie Prawosławnego. Sam budynek cerkwi pozostał jednak własnością Rosyjskiego Kościoła Prawosławnego poza granicami Rosji i to jego duchowni odprawiali w nim dalsze nabożeństwa, chociaż biskup Barnaba nalegał na rozwiązanie sprawy poprzez bezpośrednie przejęcie nadzoru nad parafią przez Patriarchat Moskiewski, lub o nadanie jej statusu stauropigialnego, co ostatecznie uzyskał od Synodu Biskupów. W lutym 2014 Barnaba został suspendowany, zaś w lipcu tego samego roku pozbawiony kapłaństwa.
W maju 2014 r. parafia przeszła pod jurysdykcję Zachodnioeuropejskiego Egzarchatu Parafii Rosyjskich (podlegającego Patriarchatowi Konastantynopolitańskiemu). Po likwidacji egzarchatu, parafia ponownie zmieniła jurysdykcję – weszła w skład nowo utworzonego Arcybiskupstwa Zachodnioeuropejskich Parafii Tradycji Rosyjskiej, będącego częścią Patriarchatu Moskiewskiego.
W 2008 cerkiew odwiedził metropolita Cerkwi za granicą Ławr.
Architektura.
Cerkiew posiada jedną cebulastą kopułę malowaną na niebiesko z gwiazdami, zwieńczoną krzyżem. Poniżej kopuły znajduje się ażurowy hełm. Budynek jest bogato dekorowany obramowaniami wąskich półkolistych okien z motywem oślego grzbietu, płaskorzeźbami i mozaikami. Dzwonnica z trzema dzwonami jest wolnostojącą konstrukcją, również zwieńczoną kopułą z podobnym motywem malarskim.
Wnętrze jest częściowo wyłożone białym marmurem, zachował się w nim jednorzędowy ikonostas.

</doc>
<doc id="1661715" url="https://pl.wikipedia.org/wiki?curid=1661715" title="Božidar Miletić">
Božidar Miletić

Božidar Miletić (ur. 17 sierpnia 1927) - lekkoatleta specjalizujący się w rzucie oszczepem, który reprezentował Jugosławię.
W 1959 zdobył srebrny medal igrzysk śródziemnomorskich uzyskując wynik 73,80. Uczestnik mistrzostw Europy w Belgradzie (1962) - z rezultatem 72,75 zajął 19. miejsce i nie uzyskał awansu do finału. Medalista mistrzostw Jugosławii, reprezentant kraju w meczach międzypaństwowych także przeciwko drużynie Polski. Rekord życiowy: 76,74 (27 czerwca 1964, Berlin).

</doc>
<doc id="1661718" url="https://pl.wikipedia.org/wiki?curid=1661718" title="Awantury miłosne panny D.">
Awantury miłosne panny D.

Awantury miłosne panny D. – polski film fabularny z 1923 r. w reż. Tadeusza Chrzanowskiego. Film nie zachował się do dnia dzisiejszego.

</doc>
<doc id="1661719" url="https://pl.wikipedia.org/wiki?curid=1661719" title="Hvítanes">
Hvítanes

Hvítanes (duń. "Hvidenæs", IPA: ) – niewielka osada, położona na wyspie Streymoy, wchodzącej w skład archipelagu Wysp Owczych. Administracyjnie miejscowość ta znajduje się w regionie Streymoy, w gminie Tórshavnar kommuna. Mieszka tam obecnie (I 2015 r.) 95 osób. Jej nazwa z języka farerskiego oznacza "Biały Punkt".
Geografia.
Położenie.
Hvítanes leży w południowo-wschodniej części wyspy Streymoy, czyli w miejscu leżącym w centralnej części archipelagu. Od dwóch stron, północnej i wschodniej, miejscowość ta przylega do wód, jednak tylko od wschodniej strony rozpościera się otwarty ocean, który jest widoczny zaraz za cieśniną-fiordem Nólsoyarfjørður, biegnącej od południowego krańca wyspy Nólsoy, do południowego przylądka wyspy Eysturoy. Od północy do osady przylegają wody mniejszego Kaldbaksfjørður, biegnącego od Nólsoyarfjørður do osady Kaldbaksbotnur. Od strony zachodniej nad osadą góruje szczyt Gellingarklettur (344 m n.p.m.), na południu zaś ulokowane jest miasto Hoyvík, trzecie co do wielkości na archipelagu, oraz stolica Wysp Owczych, Tórshavn, które powoli zaczynają być przedstawiane, jako jedna miejscowość, gdyż przez rozrost obu miejscowości ich granice znacznie się do siebie zbliżyły.
Klimat.
Podobnie, jak na całym archipelagu Wysp Owczych klimat w Hvítanes określany jest, jako umiarkowany, chłodny w odmianie morskiej. Oznacza to, że lata są chłodne, zimy natomiast stosunkowo łagodne, bez skrajnie niskich temperatur. Temperatura w tamtym regionie jest jeszcze dodatkowo większa ze względu na Prąd Norweski, będący przedłużeniem Golfsztromu, płynącego jeszcze z okolic Ameryki. Jest to prąd ciepły, przynoszący także większe opady, w porównaniu do innych punktów na tej samej szerokości geograficznej. Opady te są stosunkowo większe w miesiącach chłodnych, znacznie obniżając obfitość w miesiącach letnich. Dodatkowo na klimat tej miejscowości wpływa jej lokalizacja. Dzięki osłonięciu przed otwartym morzem jest ona w dużej mierze chroniona przed porywistymi wiatrami.
Informacje ogólne.
Populacja.
Populację osady Hvítanes stanowią głównie Farerczycy, czyli rdzenna ludność archipelagu Wysp Owczych, pochodzenia skandynawskiego. Tamtejsze społeczeństwo jest dosyć młode, co powodowane jest stale popularnym na archipelagu tradycyjnym modelu rodziny. Na 95 osób, które mieszkały tam w 2008 roku nie było osoby starszej niż 70 lat, zaś ludzie w wieku do 30 roku życia stanowili około 29% mieszkańców tej niewielkiej społeczności. Współczynnik feminizacji wyniósł 79,2 (42 kobiety/53 mężczyzn). Ludność osady zmniejszyła się w połowie lat 90. XX wieku, kiedy Wyspy Owcze pogrążone były w kryzysie gospodarczym, osiągając w 1995 roku najniższą wartość 85 mieszkańców, co było spowodowane emigracją poza granice kraju. Później jednak osadnicy zaczęli wracać i na nowo zasiedlać Hvítanes, jednak od 2002 roku, kiedy ludność osady przekroczyła 100 osób, populacja znów zaczęła spadać.
Według danych Urzędu Statystycznego (I 2015 r.) jest 57. co do wielkości miejscowością Wysp Owczych.
Transport.
Możliwości dostania się do osady nie jest zbyt wiele. Osada ta posiada niewielką przystań, głównie jednak służy ona lokalnym rybakom. Jest ona położona nad Nólsoyarfjørður. Najbliższym miejscem, gdzie znajduje się regularny port jest Tórshavn, skąd odbywają się promowe rejsy, zarówno międzynarodowe, jak i wewnątrz archipelagu. Także inne typy transportu, poza kołowym, są w miejscowości praktycznie nieobecne. Do osady można się więc dostać jednopasmową drogą nr 50 oraz tunelem Eysturoy z drugiej co do wielkości i populacji wyspy Eysturoy. Poza środkiem prywatnym, można skorzystać także z transportu publicznego. Do miejscowości dojeżdża jedna linia korporacji autobusowej Bussleiðin, używającej czerwonych samochodów, obsługującej połączenia w Tórshavn i jego obrębie. Linią, która dojeżdża do Hvítanes jest linia nr 4, opodal miasteczka swą pętlę mają także autobusy jadące linią nr 3.
Historia.
Osada Hvítanes należy do późno stworzonych miejscowości na Wyspach Owczych. Została ona założona w 1837 roku. Dzięki bliskości Tórshavn, ośrodka administracyjnego archipelagu, udało jej się przetrwać i osiągnąć dość wysoką, jak na Wyspy Owcze, populację 95 mieszkańców (I 2015 r.).
Farerski parlament planuje stworzenie tunelu, który by łączył pod wodą Hvítanes z miejscowością Skálafjørður na wyspie Eysturoy. Skálafjarðartunnilin, bo tak ma się nazywać ta konstrukcja, ma mierzyć około 11 tys. m długości i miał zostać zbudowany do roku 2013. Tunel ten ma skrócić czas podróży pomiędzy dwiema aglomeracjami - Tórshavn oraz Runavík i Nes.

</doc>
<doc id="1661720" url="https://pl.wikipedia.org/wiki?curid=1661720" title="Rumunia na Letniej Uniwersjadzie 2007">
Rumunia na Letniej Uniwersjadzie 2007

Rumunię na Letniej Uniwersjadzie w Bangkoku reprezentowało 132 zawodników. Rumuni zdobyli pięć medali.

</doc>
<doc id="1661722" url="https://pl.wikipedia.org/wiki?curid=1661722" title="Charles Pozzi">
Charles Pozzi

Charles Pozzi właściwie Carlos Alberto Pozzi (ur. 27 sierpnia 1909 w Paryżu, zm. 28 lutego 2001 w Levallois-Perret) – francuski kierowca wyścigowy pochodzenia włoskiego. Uczestnik jednego wyścigu o Grand Prix Formuły 1.
Życie prywatne.
Urodzony jako Carlos Alberto Pozzi we włoskiej rodzinie. Bardziej znany pod imieniem Charles, które jest francuskim odpowiednikiem imienia Carlos. Pracował jako makler samochodowy, a jego kariera wyścigowa zaczęła się w wieku 37 lat.
Kariera wyścigowa.
W roku 1946 wystartował w samochodzie Delahaye w wyścigach zaliczanych do cyklu Grand Prix of Bourgogne - Dijon, w których zajął ostatecznie 4 miejsce. Startował także w Le Mans Grand Prix w Nantes, gdzie zajął 5 miejsce. W 1949 roku wygrał Grand Prix de l'ACF w Saint Gaudens. W roku 1950 wystartował wspólnie z Louisem Rosierem w wyścigu o Grand Prix Francji zajmując szóste miejsce.
Charles Pozzi S.A..
Po zakończeniu kariery wyścigowej Charles Pozzi założył firmę Charles Pozzi S.A., która była oficjalnym importerem Ferrari i Maserati we Francji. W roku 2003 firma została wchłonięta przez Ferrari.
Pozzi zmarł w wieku niespełna 92 lat na przedmieściach Paryża.

</doc>
<doc id="1661723" url="https://pl.wikipedia.org/wiki?curid=1661723" title="Kule, które nie trafiają">
Kule, które nie trafiają

Kule, które nie trafiają – polski film fabularny z 1923 r. w reż. Tadeusza Chrzanowskiego.

</doc>
<doc id="1661724" url="https://pl.wikipedia.org/wiki?curid=1661724" title="Bułgaria na Letniej Uniwersjadzie 2007">
Bułgaria na Letniej Uniwersjadzie 2007

Bułgarię na Letniej Uniwersjadzie w Bangkoku reprezentowało 61 zawodników. Bułgarzy zdobyli jeden medal – złoty.

</doc>
<doc id="1661727" url="https://pl.wikipedia.org/wiki?curid=1661727" title="Władimir Smorczkow">
Władimir Smorczkow

Władimir Smorczkow (ur. 25 stycznia 1980) – rosyjski sztangista, mistrz świata i dwukrotny mistrz Europy.
W 2006 roku po mistrzostwach Europy we Władysławowie został zdyskwalifikowany na dwa lata za stosowanie dopingu i pozbawiony srebrnego medalu zdobytego w tej imprezie.

</doc>
<doc id="1661729" url="https://pl.wikipedia.org/wiki?curid=1661729" title="Bydgoski Festiwal Operowy">
Bydgoski Festiwal Operowy

Bydgoski Festiwal Operowy – coroczna impreza kulturalna, przegląd sztuki operowej i baletowej w Bydgoszczy.
Charakterystyka.
Festiwal Operowy w Bydgoszczy jest największym polskim przeglądem różnorodnych gatunków muzycznych z dziedziny: opery, operetki, musicalu oraz baletu: klasycznego i nowoczesnego. Poszczególne teatry operowe prezentują swoje aktualne dokonania artystyczne. Przyjęto, że obok czołówki polskich scen zaprasza się przynajmniej jednego gościa zagranicznego. Gospodarz imprezy – Opera Nova - na inaugurację festiwalu przygotowuje nową premierę. Festiwal odbywa się corocznie w porze wiosennej: kwietniu lub maju.
Do 2011 r. w Bydgoskich Festiwalach Operowych występowała większość polskich teatrów operowych (Warszawa, Łódź, Poznań, Kraków, Gdańsk, Wrocław), a także renomowane zagraniczne zespoły operowe z Ukrainy (Ukraińska Opera Narodowa, Lwowski Teatr Opery i Baletu), Litwy, Łotwy, Bułgarii (Sofijska Opera Narodowa), Rosji (Moskiewska Opera Kameralna, Akademicki Teatr Baletu Askolda Makarowa z St. Petersburga), Belgii, USA, Korei, Hiszpanii, Szwecji, Francji i innych krajów.
Budżet festiwalu zapewniają subwencje przekazywane przez Urząd Marszałkowski Województwa Kujawsko-Pomorskiego, Miasto Bydgoszcz, Ministerstwo Kultury i Dziedzictwa Narodowego oraz sponsorów. 
Festiwalowi towarzyszą wystawy, przegląd filmów muzycznych na DVD oraz Operowe Forum Młodych będące przeglądem oper kameralnych w wykonaniu studentów polskich i zagranicznych uczelni muzycznych.
Historia.
Bydgoski Festiwal Operowy narodził się w 1994 r. „z desperacji” artystów, którzy nie mogli doczekać się wykończenia gmachu Opery Nova, budowanego od 1973 r.. W latach 80. w obliczu obcięcia funduszy przeznaczanych na kulturę, zaprzestano prac w budynku. Gdy w 1993 r. pojawiło się kolejne zagrożenie kontynuacji prac budowlanych, narodził się pomysł zorganizowania w surowym gmachu Bydgoskiego Festiwalu Operowego. Jednym z celów tej inicjatywy miało być zwrócenie uwagi społeczeństwa, a w szczególności decydentów na inwestycję, przecięcie dyskusji na temat pozakulturalnego przeznaczenia budynku oraz zdobycie środków na jego ukończenie.
I Bydgoski Festiwal Operowy odbył się w dniach 17 do 30 kwietnia 1994 r. Na scenie na wpół surowego gmachu prezentowały się najlepsze zespoły operowe Polski – Teatr Wielki z Poznania, Łodzi i Warszawy, Warszawska Opera Kameralna, gospodarze Opera Nova w Bydgoszczy oraz Teatr Baletu Askolda Makarowa z St. Petersburga. Wszystkie przedstawienia odbyły się w surowej scenerii nieotynkowanych ścian, zaś na widowni ustawiono 500 drewnianych krzeseł wypożyczonych przez wojsko. Poczucie uczestnictwa w niecodziennym wydarzeniu udzieliła się artystom i publiczności, tworząc aurę podniosłego święta, muzycznego misterium, stając się jednym z głównych atutów imprezy. Cel Festiwalu został osiągnięty - przerodził się w operowe święto, jedną z wizytówek kulturalnych Bydgoszczy oraz przerwał 20-letnią niemoc w budowie kompleksu operowego.
Zainteresowanie kolejnymi edycjami Festiwalu przewyższało oczekiwania organizatorów. Bilety wyprzedawano na długo przed rozpoczęciem imprez. Dzięki dużym możliwościom, jakie gwarantowała nowa scena bydgoskiej Opery, możliwe było sprowadzanie wielkich produkcji operowych i baletowych. Przykładami tego typu spektakli były m.in.: „"Makbet"” G. Verdiego w wykonaniu zespołów Teatru Wielkiego w Warszawie (II BFO 1995), „"Moc przeznaczenia"” przedstawiona przez Teatr Wielki w Poznaniu (VIII BFO 2001), opera „"Borys Godunow"” M. Musorgskiego w wykonaniu Opery Narodowej z Kijowa (III BFO 1996) i „"Turandot"” G. Pucciniego, zaprezentowana przez Operę Nova na inauguracji III BFO. Po raz pierwszy w Bydgoszczy przedstawiono m.in. balet „"Spartakus"” A. Chaczaturiana, w wykonaniu Akademickiego Wielkiego Teatru Baletu Republiki Białorusi z Mińska (II BFO 1995), spektakl „"Kopciuszek"” S. Prokofiewa, który zatańczył Królewski Balet z Antwerpii (VI BFO 1999), „"Coppelia"” L. Delibesa w wykonaniu Łotewskiej Opery Narodowej z Rygi (VII BFO 2000). Tańczyły również zespoły z Chicago (VII BFO 2000) i Gullberg - Ballet Matsa Eka ze Szwecji z nowoczesną choreografią „"Śpiącej królewny"” P. Czajkowskiego (VIII BFO 2001).
Z powodu pandemii koronawirusa COVID-19, 27 Bydgoski Festiwal Operowy w 2020 nie odbył się, podobnie 28 edycja, przesunięta pierwotnie na czerwiec 2021, została przeniesiona na rok 2022.

</doc>
<doc id="1661731" url="https://pl.wikipedia.org/wiki?curid=1661731" title="Willie Spies">
Willie Spies

Willie Spies (ur. 22 lutego 1969 w Parys w Wolnym Państwie Oranii) – południowoafrykański prawnik, działacz młodzieżowy i polityk, od 2004 parlamentarzysta Zgromadzenia Narodowego RPA. 
Dzieciństwo i młodość spędził w Pretorii. Po ukończeniu z wyróżnieniem szkoły średniej Oos-Moot odbył służbę wojskową w armii południowoafrykańskiej (SANDF). Naukę kontynuował na Uniwersytecie w Pretorii, gdzie redagował czasopismo studenckie "Perdeby", działał również w samorządzie studenckim. Napisał pracę magisterską poświęconą analizie porównawczej federalnych systemów politycznych oraz zastosowaniu federalizmu w przejściowej konstytucji Południowej Afryki z 1993 (afrikaans: "’n Regsvergelykende ondersoek na federale staatsvorms en die toepassing van federale beginsels in die Suid-Afrikaanse Interim Grondwet van 1993"). 
W 1997 rozpoczął pracę jako prawnik i notariusz w Pretorii (do 2001 pracował w firmie Van Zyl le Roux en Hurter). W 2001 ukończył podyplomowe studia z dziedziny zarządzania i rozpoczął pracę w międzynarodowej firmie audytowej w Johannesburgu zajmując się m.in. podatkami. 
W 1994 przystąpił do prawicowej organizacji Vryheidsfront. Trzy lata później zaangażował się w tworzenie jej ruchu młodzieżowego, którego przewodniczącym był do 1999. W kwietniu 2004 został wybrany posłem do Zgromadzenia Narodowego Południowej Afryki z ramienia Vryheidsfront Plus. Jest przewodniczącym VF+ w prowincji Gauteng oraz stoi na czele federalnej komisji partyjnej ds. strategii. Zasiada w Radzie Wykonawczej VF Plus. 
Jest żonaty z Riesl Louw, mają razem dwie córki i syna. 

</doc>
<doc id="1661733" url="https://pl.wikipedia.org/wiki?curid=1661733" title="Jan Krucina">
Jan Krucina

Jan Krucina (ur. 14 października 1928 w Karwinie-Darkowie, zm. 25 września 2020 we Wrocławiu) – polski duchowny katolicki, teolog, filozof, socjolog, specjalizujący się w etyce ogólnej, etyce społecznej, socjologii i teologii praktycznej.
Życiorys.
Urodził się 14 października 1928 w Karwinie-Darkowie na Zaolziu w Czechosłowacji. W latach 1947-1950 studiował na Wydziale Teologicznym Uniwersytetu w Ołomuńcu. Po likwidacji wydziału, przez komunistyczne władze Czechosłowacji, pracował jako robotnik, technik budowlany i kierownik działu planowania i inwestycji w jednym z zakładów Zagłębia Ostrawskiego. Po II wojnie światowej przeniósł się do Wrocławia gdzie w latach 1957-1959 uzupełnił studia na Arcybiskupim Seminariu Duchowym we Wrocławiu. 21 czerwca 1959 otrzymał święcenia kapłańskie. Następnie podjął studia z zakresu filozofii praktycznej na Katolickim Uniwersytecie Lubelskim (KUL) w latach 1959–1963, które ukończył w 1965 uzyskując stopień doktora z filozofii na podstawie pracy: "Dobro wspólne jako zasada społeczna".
W latach 1963-1974 był sekretarzem arcybiskupa (później kardynała) Bolesława Kominka.
W latach 1965–1979 wykładał na KUL-u. W tym samym czasie podjął pracę naukowo-dydaktyczną w Wyższym Seminarium Duchownym we Wrocławiu, gdzie w latach 1968–1988 był prorektorem. W latach 1988–1992 był rektorem Papieskiego Wydziału Teologicznego we Wrocławiu.
W dniu 7 grudnia 1972 roku otrzymał na KUL-u stopień doktora habilitowanego na podstawie rozprawy: "Dobro wspólne. Teoria i jej zastosowanie". W 1973 został profesorem nadzwyczajnym, a w 1993 profesorem zwyczajnym.
Pełni funkcję redaktora naczelnego rocznika "Colloquium Salutis" i był dyrektorem "Wydawnictwa Wrocławskiej Księgarni Archidiecezjalnej". W latach 1988–1992 pełnił funkcję rektora obu wrocławskich uczelni teologicznych. Za jego kadencji Papieski Wydział Teologiczny we Wrocławiu uzyskał prawo do nadawania stopnia doktora habilitowanego oraz zyskał oficjalne uznanie państwowe.
W 2002 został odznaczony Krzyżem Komandorskim I Klasy Odznaki Honorowej za Zasługi dla Republiki Austrii.
Został pochowany 1 października 2020 r. na cmentarzu św. Wawrzyńca we Wrocławiu przy ul. Bujwida.

</doc>
<doc id="1661734" url="https://pl.wikipedia.org/wiki?curid=1661734" title="Krasnaja Armia Moskwa">
Krasnaja Armia Moskwa



</doc>
<doc id="1661736" url="https://pl.wikipedia.org/wiki?curid=1661736" title="Murarz (film)">
Murarz (film)

Murarz – film dokumentalny produkcji polskiej z 1973 roku w reżyserii Krzysztofa Kieślowskiego. Autorem zdjęć był Witold Stok.
Opis fabuły.
Dokument stanowi zapis obszernej wypowiedzi murarza Józefa Malesy o swoim życiu, karierze zawodowej i partyjnej. Rodzice bohatera dokumentu, warszawiacy z Mokotowa, należeli do KPP. W czasie II wojny światowej w mieszkaniu Malesy składał przysięgę wojskową agitator stalinowski Jan Krasicki. Sam bohater, jak wyznał, był członkiem PZPR. Przez aktyw dzielnicowy partii został wysłany do szkoły aparatu ZSMP-owskiego do Turczynka. Po powrocie został mianowany przewodniczącym plenum partyjnego dzielnicy Ochota. Jako działacz Malesa musiał zmierzyć się z oponentami potępiającymi zachowania przejmowane przez młodzież z zachodu Europy. Po 1956 Malesa wrócił do pracy w murarce.
W dokumencie autorzy ukazali fragmenty pochodu pierwszomajowego w Warszawie.

</doc>
<doc id="1661738" url="https://pl.wikipedia.org/wiki?curid=1661738" title="Vryheidsfront">
Vryheidsfront



</doc>
<doc id="1661741" url="https://pl.wikipedia.org/wiki?curid=1661741" title="Cerkiew św. Onufrego w Oleszycach">
Cerkiew św. Onufrego w Oleszycach

Cerkiew św. Onufrego w Oleszycach – parafialna cerkiew greckokatolicka w Oleszycach.
Murowana, zbudowana w 1809 na planie krzyża, z centralną kopułą i wieżyczka na sygnaturkę. Prezbiterium zamknięte trójbocznie, po bokach dwie zakrystie. W 1901 restaurowana i przebudowana. Remontowana w 1936. Po 1947 opuszczona. W latach 50. XX w. służyła jako magazyn. Na początku lat 70. rozebrano murowaną dzwonnicę z wzniesioną w 1846. Obecnie popadła w ruinę.

</doc>
<doc id="1661743" url="https://pl.wikipedia.org/wiki?curid=1661743" title="Eugeniusz Dziewulski">
Eugeniusz Dziewulski

Eugeniusz Dziewulski (ur. 9 stycznia 1888, zm. 4 lutego 1978 w Falenicy) – polski dyrygent, kompozytor i kierownik muzyczny, reżyser i scenograf teatralny, kierownik muzyczny i pedagog w Instytucie Reduty w latach 1924–1929.
Życiorys.
Eugeniusz Dziewulski był synem Mariana i Alojzy z Ur­banowiczów. Jego brat Marian był pracownikiem administracyjnym teatru Reduta. Studiował kompozycję i dyrygenturę w klasie Reinholda Glièra w kijowskim w Konserwatorium Cesarskiego Rosyjskiego Towarzystwa Muzycznego (1913–1918). 1 sierpnia 1914 ożenił się z Reginą z Jędrzejewskich. Był ochotnikiem w wojnie polsko-bolszewickiej. 
Eugeniusz Dziewulski współpracował m.in. z Teatrem Polskim w Kijowie (kierownik muzyczny oraz skrzypek; 1914–1919), Teatrem Studya, Młodym Teatrem Polskim w Kijowie (1917), ukraińskimi teatrami Narodna Drama i Mołodoj Teatr (kierownik muzyczny; 1917–?), teatrem Sołowcowa (balet Chrizis Reinholda Glière'a), Teatrem Miejskim we Lwowie (1929–1931), Teatrem Miejskim w Lublinie (1931–1933), Teatrem Wybrzeże (1946–1948) oraz Teatrem im. Wojciecha Bogusławskiego w Kaliszu (1949–1950). Współpracował z reżyserami takimi jak Edmund Wierciński, Iwo Gall, Zbigniew Koczanowicz, Kazimierz Wilamowski, Stanisława Perzanowska, Teofil Trzciński, Zygmunt Chmielewski oraz Juliusz Osterwa, z którym łączyła go przyjaźń.
W latach 1929–1931 był kierownikiem muzycznym wileńskiej rozgłośni Polskiego Radia. W 1938 i 1939 odznaczony został Złotym Krzyżem Zasługi. Po 1945 podjął współpracę z Filharmonią Warszawską oraz Państwową Filharmonią w Lublinie. W 1952 sprawował funkcję naczelnika Wydziału Operowego Ministerstwa Kultury i Sztuki. W latach 1954-1957 był dyrektorem Warszawskiego Towarzystwa Muzycznego, jednocześnie od 1955 do 1958 przewodniczył tamtejszej orkiestrze. W 1966 otrzymał wyróżnienie na Konkursie Kompozytorskim im. księcia Rainiera III w Monako za utwór "Kolorowe obrazki" z 1962. 

</doc>
<doc id="1661744" url="https://pl.wikipedia.org/wiki?curid=1661744" title="Projekt Mozart">
Projekt Mozart

Projekt Mozart – projekt zakładający liturgiczne wykonanie wszystkich utworów W.A. Mozarta do 2020 roku. 
Inicjatorami projektu są muzycy Stowarzyszenia "Mozart 2003". Pierwsze koncerty odbyły się w 2003 roku, kiedy to wykonano mszę Dominicus Messe KV 66 (było to pierwsze liturgiczne wykonanie tej mszy w Polsce) oraz motet Ave Verum Corpus KV 618. Utwory wykonuje złożony z 70 muzyków zespół, który stanowią absolwenci i studenci najlepszych Akademii Muzycznych w Polsce.
Dyrygent.
Dyrygentem projektu jest Szymon Wyrzykowski. Jest absolwentem Akademii Muzycznej w Poznaniu na wydziale dyrygentury chóralnej w klasie prof. Jana Szyrockiego oraz Akademii Muzycznej w Warszawie na wydziale Kompozycji, Dyrygentury i Teorii Muzyki, w specjalności dyrygentura symfoniczno-operowa w klasie prof. Antoniego Wita. Od 2006 roku pełni funkcję dyrygenta Chóru Akademickiego Politechniki Szczecińskiej.
Historia.
Projekt Mozart 2003.
Projekt Mozart 2003 został zainaugurowany wykonaniem mszy Dominicus Messe KV 66 oraz motetu Ave Verum Corpus KV 618 Wolfganga Amadeusa Mozarta. Było to pierwsze w Polsce liturgiczne wykonanie Dominicus Messe. Podczas projektu został również wykonany utwór "Boże coś Polskę" w opracowaniu Andrzeja Nikodemowicza.
Projekt Mozart 2004.
Repertuar Projektu Mozart 2004:
Projekt Mozart 2005.
W roku 2005 podczas trasy z eucharystiami przebiegającej przez dziewięć polskich miast był wykonywany następujący repertuar:
Projekt ten oraz tematyka utworów zamówionych nawiązywały do odejścia Jana Pawła II w pół roku po jego śmierci.
Projekt Mozart 2006.
Oprócz muzyki W.A. Mozarta wykonany został utwór inspirowany encykliką papieża Benedykta XVI "Deus caritas est", warszawskiego kompozytora Aleksandra Kościowa zatytułowany Dilexit.
Repertuar Projektu Mozart 2006:
Projekt Mozart 2007.
Temat przewodni to "Veni Sancte Spiritus".
Podczas tegorocznego projektu Stowarzyszenie "Mozart 2003" zagrało 17 koncertów w 16 miastach. 
Repertuar Projektu Mozart 2007:
Chórmistrz Projektu Mozart 2007:
Projekt Mozart 2008.
Repertuar Projektu:
Projekt Mozart 2009.
Repertuar Projektu:
Projekt Mozart 2012.
Repertuar Projektu:

</doc>
<doc id="1661751" url="https://pl.wikipedia.org/wiki?curid=1661751" title="Kościół św. Jana Chrzciciela w Sieniawie">
Kościół św. Jana Chrzciciela w Sieniawie

Kościół św. Jana Chrzciciela w Sieniawie – dawny kościół parafialny z 1753 roku, w latach 1788–1947 cerkiew greckokatolicka pw. Podwyższenia Krzyża Świętego, od lat 80. XX wieku kościół pw. św. Jana Chrzciciela.
Historia.
Na terenie wsi Dybków w 1571 roku, jego właściciel Jan Kostka ufundował drewniany kościół parafialny, który został w 1624 roku zniszczony podczas najazdu tatarskiego. W 1629 roku na tym miejscu zbudowano następny drewniany kościół. W 1672 roku na terenie Dybkowa, zostało założone miasto "Sieniawa", które w 1676 roku uzyskało prawa miejskie, a kościół znalazł się w granicach miasta Sieniawy. 
Z powodu złego stanu technicznego kościół drewniany w 1747 roku został rozebrany, i przystąpiono do budowy kościoła murowanego, którego budowę ukończono w 1754 roku. Kościół zbudowano w stylu barokowym z drewnianą kopułą, kryty gontem i otoczony murowanym ogrodzeniem z bramką i dzwonnicą. Kościół został w 1754 roku konsekrowany przez bp Wacława Hieronima Sierakowskiego. W 1777 roku podczas pogrzebu austriackiego żołnierza od salwy armatniej zapalił się dach i kościół spłonął. Staraniem Augusta Czartoryskiego kościół odbudowano.
20 grudnia 1788 roku kościół został przez władze austriackie zamieniony na Cerkiew greckokatolicką pw. Podwyższenia Krzyża Świętego, a parafia rzymskokatolicka została przeniesiona do po-klasztornego kościoła pw. Wniebowzięcia NMP, z którego w wyniku kasaty w 1778 roku przeniesiono do Jarosławia OO. Dominikanów. 
W 1947 roku po wysiedleniu ludności greckokatolickiej cerkiew została przejęta przez władze państwowe, które w latach 50. XX wieku urządziły w niej magazyn PGR. W połowie lat 80. XX wieku, dawna cerkiew była remontowana i przejęta przez miejscową parafię rzymskokatolicką, jako kościół pw. św. Jana Chrzciciela. Od 1993 roku przez kilkanaście lat kościół ten był udostępniany wiernym obrządku greckokatolickiego. Następnie pełnił funkcję domu przedpogrzebowego. 
Z powodu pogarszającego się stanu technicznego obiektu w 2016 roku gmina Sieniawa przejęła obiekt w użytkowanie w celu uzyskania dofinansowania z programu ochrony zabytków. Podczas remontu odkryto polichromie z XVIII i XIX wieku, a pod posadzką krypty z pochówkami 93 osób z XVIII wieku. W 2018 roku przeprowadzono generalny remont kościoła. 
7 października 2018 roku abp Adam Szal poświęcił odnowiony kościół.

</doc>
<doc id="1661752" url="https://pl.wikipedia.org/wiki?curid=1661752" title="Dzień kwiatka">
Dzień kwiatka

Dzień kwiatka – polski film fabularny, niema komedia z 1911 r. na podstawie scenariusza Juliana Krzewińskiego. Satyra na warszawską filantropię. Film uznawany dziś za zaginiony.
Fabuła.
Główny bohater, Antoś, nie ma czym zapłacić natarczywym kobietom za oferowane mu kwiaty. Oddaje im więc po kolei wszystkie części garderoby – płaszcz, kapelusz, marynarkę, itd. – po czym zaczyna nago biegać ulicami Warszawy.

</doc>
<doc id="1661754" url="https://pl.wikipedia.org/wiki?curid=1661754" title="Kolej Miast Śląskich i Galicyjskich">
Kolej Miast Śląskich i Galicyjskich

Kolej Miast Śląskich i Galicyjskich () – austro-węgierska linia kolejowa poprowadzona od Kojetína do Kalwarii Zebrzydowskiej.
Historia.
Kolej Miast Śląskich i Galicyjskich została wpierw poprowadzona z Kojetína do Bielska przez Kromieryż, Hulín, Holešov, Bystřice pod Hostýnem, Wałaskie Międzyrzecze, Hostašovice, Veřovice, Frydek, Dobrą, Gnojnik, Ropicę, Cieszyn, Goleszów, Skoczów, Pogórze, Jasienicę, Wapienicę. Dalej kolej poprowadzono już na terenie Galicji przez Białą, Kozy, Kęty, Andrychów, Wadowice, Kleczę Górną do Kalwarii Zebrzydowskiej. W Goleszowie została poprowadzona bocznica kolejowa na południe do huty w Ustroniu.
Najstarsza część Kromieryż – Hulín została wybudowana w listopadzie 1880 roku, sekcję Hulín – Bystřice pod Hostýnem otwarto w listopadzie 1882 roku. W 1887 roku linia kolejowa została zakupiona od towarzystwa Kolej Północną Cesarza Ferdynanda, która zbudowała nowe sekcje łączące Kojetín, Valašské Meziříčí i Bielsko. Celem było stworzenie równoległego połączenia kolejowego Moraw i Galicji, która byłaby w bezpiecznej odległości od granicy z Prusami.
Linia została otwarta 1 czerwca 1888 roku, jednak pociągi towarowe kursowały nią już od 15 maja 1888 roku.
Na linii Kolei Miast Śląskich i Galicyjskich zostały wybudowane charakterystyczne dla ówczesnej c.k. monarchii dworce kolejowe – piętrowe, z ryzalitami na osiach ścian frontowych, przykryte dachami naczółkowymi. Takie dworce do dziś stoją na stacjach: Hostašovice, Veřovice, Frydek-Mistek, Dobra, Gnojnik, Ropica, Cieszyn, Goleszów, Skoczów, Jasienica, Bielsko-Biała Wapienica i Bielsko-Biała Wschód, Kozy, Kęty i Andrychów.
Po upadku Monarchii Austro-węgierskiej i podziale Śląska Cieszyńskiego pomiędzy Polskę a Czechosłowację Kolej Miast Śląskich i Galicyjskich przestała istnieć. Utworzono posterunek graniczny na moście kolejowym na Olzie w Cieszynie, a dawna austriacka linia kolejowa została podzielona na linie kolejowe polskie i czechosłowackie.
Dawna linia kolejowa Miast Śląskich i Galicyjskich przebiega przez współczesne czeskie i polskie linie kolejowe:
Z okazji 120-lecia linii kolejowej 2 czerwca 2007 r. zorganizowano kurs pociągu retro do Kęt, poprowadzony parowozem Ty2-953 z zabytkowymi wagonami ze skansenu kolejowego w Chabówce&lt;ref name="ŚK8/2007"&gt;&lt;/ref&gt;.
Galeria.
Dawne austriackie dworce kolejowe:

</doc>
<doc id="1661757" url="https://pl.wikipedia.org/wiki?curid=1661757" title="Zupy błyskawiczne">
Zupy błyskawiczne



</doc>
<doc id="1661758" url="https://pl.wikipedia.org/wiki?curid=1661758" title="Birkat Hachama">
Birkat Hachama

Birkat Hachama (hebr. ברכת החמה), Błogosławieństwo słońca – żydowska uroczystość religijna, której głównym elementem jest modlitwa o tej samej nazwie. Błogosławieństwo słońca odbywa się rzadko – raz na ok. 28 lat (co 10277 dni). Według "Talmudu", uroczystość ta związana jest z faktem, iż w dniu, na który przypada błogosławieństwo słońca, układ gwiazd słońca, Księżyca i gwiazd powraca do takiego, jaki nastąpił w czwartym dniu stworzenia świata, tj. w dniu, w którym według "Biblii" ("Ks. Rodzaju") Bóg stworzył te ciała niebieskie. 
Uroczystość może odbyć się jedynie w ciągu pierwszych trzech godzin od wschodu słońca, a do jej zorganizowania niezbędny jest minjan (zgromadzenie co najmniej dziesięciu dorosłych mężczyzn). Treścią błogosławieństwa słońca jest wyrażenie wdzięczności Bogu za uczynienie dzieła kreacji.
Ostatni "Birkat Hachama" odbył się 8 kwietnia 2009 roku; według tradycji była to 206 w historii świata sytuacja, gdy ciała niebieskie ustawiły się tak jak 4 dniu po stworzeniu. Kolejna taka uroczystość nastąpi w 2037 roku.

</doc>
<doc id="1661759" url="https://pl.wikipedia.org/wiki?curid=1661759" title="Cerkiew Zaśnięcia Najświętszej Maryi Panny w Jarosławiu">
Cerkiew Zaśnięcia Najświętszej Maryi Panny w Jarosławiu

Cerkiew Zaśnięcia Najświętszej Maryi Panny w Jarosławiu – kaplica rzymskokatolicka (obecnie pod wezwaniem Wniebowzięcia NMP), położona na terenie Parku Miejskiego im. Baśki Puzon (gdzie wcześniej znajdował się cmentarz unicki), przy ulicy Józefa Ignacego Kraszewskiego. Dawna greckokatolicka cerkiew cmentarna. Wpisana do rejestru zabytków 22 lutego 1951 pod nr 45.
Historia.
Świątynia pierwotnie drewniana, a od połowy XVII w. murowana, w 1789 zamieniona przez Austriaków na arsenał. Później wystawiona na licytację. Dzięki staraniom ówczesnych proboszczów parafii została w 1791 odkupiona przez parafię greckokatolicką. Wykonano wówczas renowację, przebudowując zachowane prezbiterium na kaplicę mszalną. Ostatnia przebudowa miała miejsce w 1894. W 1956 niszczoną systematycznie kaplicę postanowiono rozebrać, jednak na skutek protestów miejscowej ludności tej czynności zaniechano. Odnowiona kaplica należy obecnie do Kościoła rzymskokatolickiego. We wnętrzu XVIII-wieczna polichromia ze scenami religijnymi oraz portretami świętych i doktorów kościoła wschodniego.

</doc>
<doc id="1661760" url="https://pl.wikipedia.org/wiki?curid=1661760" title="Błogosławieństwo słońca">
Błogosławieństwo słońca



</doc>
<doc id="1661769" url="https://pl.wikipedia.org/wiki?curid=1661769" title="Kolej Miast Śląskich">
Kolej Miast Śląskich



</doc>
<doc id="1661770" url="https://pl.wikipedia.org/wiki?curid=1661770" title="Plac Pod Lwem w Warszawie">
Plac Pod Lwem w Warszawie

Plac Pod Lwem – nieistniejący obecnie plac w warszawskiej dzielnicy Wola. 
Opis.
Plac znajdował się między wylotami ulic: Elektoralnej i Waliców, na zakończeniu Osi Saskiej. Powstał ok. 1817 w miejscu rozebranych wówczas domów znajdujących się między ulicami Elektoralną i Chłodną. Nazwa jego pochodzi od herbu Łada przedstawiającego lwa (widniejącego na kamienicy Walickiego przy ul. Chłodnej i Waliców).
Plac był wybrukowany, do 1841 funkcjonowało na nim targowisko. W latach 1841–1849 powstał tu kościół św. Karola Boromeusza zbudowany w stylu neorenesansowym według projektu Henryka Marconiego.

</doc>
<doc id="1661771" url="https://pl.wikipedia.org/wiki?curid=1661771" title="Indrek Tobreluts">
Indrek Tobreluts

Indrek Tobreluts (ur. 5 kwietnia 1976 w Tartu) – estoński biathlonista, olimpijczyk. Zadebiutował w biathlonie w rozgrywkach juniorskich w roku 1995.
Kariera.
Jego najlepszy dotychczasowy wynik w Pucharze świata to 3. miejsce w biegu masowym-B w Holmenkollen w sezonie 1998/99
Podczas igrzysk olimpijskich w Nagano w roku 1998 zajął 36. miejsce w sprincie i 13 w sztafecie. Podczas igrzysk olimpijskich w Salt Lake City w roku 2002 zajął 53. miejsce w biegu indywidualnym, 48 w sprincie, 41 w biegu pościgowym i 11 w sztafecie. Podczas igrzysk olimpijskich w Turynie w roku 2006 zajął 66. miejsce w biegu indywidualnym, 40 w sprincie, 43 w biegu pościgowym i 15 w sztafecie.
Podczas mistrzostw świata w roku 1999 w Lahti zajął 63. miejsce w biegu indywidualnym, 58 w sprincie, 52 w biegu pościgowym i 13 w sztafecie. Podczas mistrzostw świata w roku 2000 w Holmenkollen zajął 26. miejsce w biegu indywidualnym, 17 w sprincie, 42 w biegu pościgowym i 13 w sztafecie. Podczas mistrzostw świata w roku 2001 w Pokljuce zajął 67. miejsce w sprincie i 15 w sztafecie. Podczas Mistrzostw świata w roku 2003 w Chanty-Mansyjsku zajął 18. miejsce w sprincie, nie dobiegł do mety w biegu pościgowym i zajął 9. miejsce w sztafecie. Podczas mistrzostw świata w roku 2004 w Oberhofie zajął 35. miejsce w sprincie, 22 w biegu pościgowym, 27 w biegu indywidualnym i 14 w sztafecie. Podczas mistrzostw świata w roku 2005 w Hochfilzen zajął 69. miejsce w sprincie i 70 w biegu indywidualnym. Na mistrzostwach świata w roku 2007 w Anterselvie zajął 47. miejsce w biegu indywidualnym, 20 w sprincie, nie dobiegł do mety w biegu pościgowym i zajął 11. miejsce w sztafecie. Na mistrzostwach świata w roku 2008 w Östersund zajął 30. miejsce w sprincie, 60 w biegu pościgowym oraz 12 w sztafecie. Na mistrzostwach świata w roku 2009 w Pjongczangu zajął 82. miejsce w biegu indywidualnym, 64 w sprincie oraz 14 w sztafecie.
Złoty medalista Zimowych igrzysk wojskowych w Dolinie Aosty (2010), w drużynowym biegu patrolowym na 25 km.

</doc>
<doc id="1661774" url="https://pl.wikipedia.org/wiki?curid=1661774" title="Fiat Qubo">
Fiat Qubo



</doc>
<doc id="1661776" url="https://pl.wikipedia.org/wiki?curid=1661776" title="Craig Hodges">
Craig Hodges

Craig Anthony Hodges (ur. 27 czerwca 1960 r. w Park Forest, Illinois) – amerykański koszykarz zawodowy, grający w lidze NBA. Dwukrotny mistrz ligi z drużyną Chicago Bulls (1991, 1992). Specjalista w rzutach z dystansu, trzykrotny zwycięzca konkursu rzutów za 3 podczas Weekendu Gwiazd NBA. Aktualnie trener zespołu Westchester Knicks w D-League.
Kariera zawodnicza.
Po ukończeniu California State University został wybrany z numerem 48. w drafcie 1982 przez San Diego Clippers. Po dwóch sezonach przeniósł się do Milwaukee Bucks, gdzie grał cztery lata, potem trafił na rok do Phoenix Suns, a karierę zakończył trzema sezonami w Chicago Bulls, gdzie zdobył dwukrotnie mistrzowskie pierścienie.
Po zwolnieniu z NBA grał we włoskim Pallacanestro Cantù.
Three-Point Shootout.
Hodges wystąpił w pierwszych ośmiu konkursach rzutów za 3 (1986-1993), z których wygrał trzy z rzędu 1990, 1991 i 1992. Tym samym stał się jedynym, oprócz Larry'ego Birda trzykrotnym zwycięzcą tych zawodów. Oprócz tego dwukrotnie, w latach 1986 i 1989, wystąpił w finale. Jest posiadaczem rekordu 19 trafionych z rzędu rzutów w konkursie (1991), a wraz z Jasonem Kapono ma najwięcej trafionych rzutów w jednej rundzie - 25 (1986).
Działalność po zakończeniu kariery.
W latach 1994-1996 Hodges trenował drużynę Chicago State University. W 2005 został specjalnym asystentem trenera Phila Jacksona w drużynie Los Angeles Lakers.
Podczas wizyty mistrzowskiej drużyny Chicago Bulls u prezydenta George H.W. Busha w 1992 r. Hodges, ubrany w dashiki, wręczył mu odręcznie napisany memoriał, w którym wyrażał swoje niezadowolenie z powodu traktowania ubogich i mniejszości przez administrację waszyngtońską. Hodges krytykował także publicznie gwiazdę drużyny Bulls Michaela Jordana za brak zaangażowania w problemy społeczne.
W 1996 Hodges pozwał ligę NBA i wszystkie jej 29 zespoły na 40 mln dolarów za izolowanie go z powodu kontaktów z Louisem Farrakhanem oraz krytykę innych afroamerykańskich sportowców, którzy nie wykorzystują swoich wpływów i bogactwa by wspomóc ubogich. Bardzo możliwe, iż z powodu radykalnych wypowiedzi kariera Hodgesa skończyła się przedwcześnie w 1992 po wygaśnięciu kontraktu z Chicago Bulls. Hodges nie otrzymał wtedy żadnej oferty od klubu NBA, mimo że miał dopiero 32 lata i był w dobrej formie.

</doc>
<doc id="1661777" url="https://pl.wikipedia.org/wiki?curid=1661777" title="SHAEF">
SHAEF



</doc>
<doc id="1661780" url="https://pl.wikipedia.org/wiki?curid=1661780" title="Horyzonty Techniki">
Horyzonty Techniki

Horyzonty Techniki – miesięcznik naukowo-techniczny poświęcony popularyzacji techniki i wynalazczości wydawany od 1948 do 1990 przez Naczelną Organizację Techniczną w liczbie 30000 egzemplarzy.
Redaktorem naczelnym na początku działalności pisma był Rajmund Sosiński. Redakcja mieściła się w Warszawie przy ul. Czackiego. Pismo powstało podobne w formie i treści do miesięcznika „Młody Technik”. Po kilku latach udało mu się wypracować własny styl. W 1956 zaczęto wydawać „Horyzonty Techniki dla Dzieci”, których tytuł później zmieniono na „Kalejdoskop Techniki”. Miesięcznik wydawano do połowy 1990. Łącznie ukazało się 497 numerów.
W połowie 2012 rozpoczęto prace nad reaktywacją czasopisma przy współudziale byłego wydawcy i niektórych byłych redaktorów. W lutym 2015 roku uruchomiony został portal internetowy. Nowe „Horyzonty Techniki” były portalem stricte politycznym, jednak zawierały archiwum artykułów z wydań papierowych. Na początku 2016 zmieniona została nazwa i logo, a z portalu zniknęły artykuły archiwalne.

</doc>
<doc id="1661786" url="https://pl.wikipedia.org/wiki?curid=1661786" title="The Best Damn Thing (album)">
The Best Damn Thing (album)



</doc>
<doc id="1661789" url="https://pl.wikipedia.org/wiki?curid=1661789" title="Parafia Świętych Apostołów Piotra i Pawła w Pawłowie">
Parafia Świętych Apostołów Piotra i Pawła w Pawłowie

Parafia Świętych Apostołów Piotra i Pawła w Pawłowie − parafia rzymskokatolicka dekanatu szydłowieckiego, przynależącego do diecezji radomskiej. 
Zasięg parafii.
Do parafii należą wierni z Pawłowa i Krawary.
Stan obecny.
Parafia posiada jeden kościół parafialny oraz cmentarz grzebalny w Pawłowie.

</doc>
<doc id="1661790" url="https://pl.wikipedia.org/wiki?curid=1661790" title="Cerkiew św. Mikołaja w Chełmie">
Cerkiew św. Mikołaja w Chełmie

Cerkiew św. Mikołaja w Chełmie – unicka, a następnie prawosławna cerkiew przy unickim seminarium duchownym w Chełmie.
Obiekt reprezentuje styl barokowy. Został wzniesiony w latach 1711-1730 lub około 1721. Cerkiew stanowiła część kompleksu budynków unickiego seminarium duchownego w Chełmie. Po jego likwidacji w 1875 i ulokowaniu w zabudowania pounickich seminarium prawosławnego świątynia stała się kaplicą przy tejże szkole. Następnie służyła jako kaplica katolicka, zaś współcześnie jako jeden z obiektów Muzeum Okręgowego w Chełmie.

</doc>
<doc id="1661792" url="https://pl.wikipedia.org/wiki?curid=1661792" title="Łucja z Lamermooru">
Łucja z Lamermooru



</doc>
<doc id="1661793" url="https://pl.wikipedia.org/wiki?curid=1661793" title="Łucja z Lammermoor">
Łucja z Lammermoor



</doc>
<doc id="1661795" url="https://pl.wikipedia.org/wiki?curid=1661795" title="Łucja z Lammermooru">
Łucja z Lammermooru

Łucja z Lamermooru – opera tragiczna w stylu "bel canto" w trzech aktach z muzyką Gaetana Donizettiego i librettem Salvatora Cammarano, opartym na powieści Waltera Scotta "Narzeczona z Lammermoor".
Treść.
Akcja opery rozgrywa się w Szkocji, pod koniec XVI w.
Łucja i Edgar, szkoccy kochankowie, pomimo waśni między ich rodami, zaręczają się. Jednak brat Łucji, lord Henryk Ashton podstępnie doprowadza do ślubu siostry z lordem Arturem Bucklawem. Edgar przekonany o zdradzie Łucji, nie chce jej znać. Zrozpaczona dziewczyna wpada w obłęd, zabija Artura i umiera. Kiedy Edgar dowiaduje się o tragedii również zabija się. 
Akt I.
"Odsłona 1".
Rodziny Ashtonów i Ravenswoodów od lat toczyły zażarty spór. To Ashtonowie odnieśli w nim zwycięstwo, zabierając rywalom nawet rodzinny zamek. Zmiany polityczne zagrażają jednak utrzymaniu pozycji Ashtonów, toteż Henryk pragnie uzyskać protekcję polityczną, oddając swoją siostrę Łucję za żonę możnowładcy Arturowi Bucklawowi. 
W ogrodach Ravenswood Norman razem z gwardzistami Ashtonów poszukują intruza, który wszedł potajemnie na teren posiadłości Ashtonów. Okazuje się, że jest nim Edgar, ostatni z Ravenswoodów, który powrócił w ruiny należnej mu posiadłości. Wiadomość, że Edgar potajemnie spotyka się z Łucją, w której z wzajemnością się zakochał, wywołuje wściekłość Henryka. 
"Odsłona 2".
Łucja oczekuje Edgara, opowiadając swojej przyjaciółce Alisie o dziwnej wizji. Widziała w niej ducha dziewczyny zabitej z miłości przez jednego z Ravenswoodów. Alisa twierdzi, że jest to zły znak i radzi zakończyć znajomość z Edgarem. Łucja jest jednak pewna swoich uczuć. Gdy ukochany pojawia się na zamku z wieścią o rychłym wyjeździe do Francji, Łucja przysięga mu wieczną miłość mimo nieprzychylności brata. Edgar odwzajemnia przysięgę i odchodzi. 
Akt II.
"Odsłona 1".
Zbliża się ślub Łucji i Artura. Henryk, obawiając się, że jego siostra odmówi poślubienia niekochanego mężczyzny, pokazuje jej sfałszowany list udowadniający niewierność Edgara, który miał znaleźć sobie we Francji kochankę. Rajmund, dawny nauczyciel i spowiednik Łucji, namawia ją, by w związku z tym zrezygnowała ze swojej miłości i poddała się woli rodziny. 
"Odsłona 2".
Artur zjawia się na ceremonii ślubnej. Łucja zachowuje się dziwnie, lecz Henryk tłumaczy to jej żalem po śmierci matki i dochodzi do podpisania kontraktu ślubnego. Nagle pojawia się Edgar, jednak Henryk z triumfem pokazuje mu podpis Łucji na dokumencie. Edgar, uniesiony gniewem, wyrzuca obrączkę, którą niegdyś Łucja dała mu na znak miłości. Rajmund, powołując się na swój stan kapłański, zapobiega walce rywali i Edgar opuszcza zamek.
Akt III.
"Odsłona 1".
Henryk przybywa do Edgara, wyzywając go na pojedynek. Prowokuje go, mówiąc o tym, że Łucja właśnie przeżywa swoją noc poślubną. Wrogowie postanawiają walczyć o świcie wśród grobów Ravenswoodów. 
"Odsłona 2".
Rajmund przerywa uroczystości weselne, by poinformować zebranych, że Łucja oszalała i zamordowała swojego męża. Wkrótce zjawia się i Łucja, która w obłędzie to wyobraża sobie swój ślub z Edgarem, to widzi zjawę dziewczyny rozdzielającą ją z ukochanym. Henryk oddaje siostrę pod opiekę Alisy i Rajmunda, a sam udaje się na spotkanie z Edgarem.
"Odsłona 3".
Edgar oczekuje Henryka u grobów Ravenswoodów. Na czele pochodu żałobnego pojawia się Rajmund i przekazuje Edgarowi wieść o śmierci Łucji. Edgar przebija się sztyletem.
Historia powstania.
Prapremiera dzieła miała miejsce 26 września 1835 w Teatro San Carlo w Neapolu. Cztery lata później kompozytor dokonał istotnych przeróbek przed wystawieniem opery w Paryżu. Francuska wersja sztuki w roku 1841 została również wystawiona w Stanach Zjednoczonych, poprzedzając włoską o kilka miesięcy. Premiera polska odbyła się w Teatrze Miejskim we Lwowie 29 grudnia 1838 (w języku niemieckim).

</doc>
<doc id="1661797" url="https://pl.wikipedia.org/wiki?curid=1661797" title="Antonio Sastre">
Antonio Sastre

Antonio Sastre (ur. 27 kwietnia 1911, zm. 23 listopada 1987) – piłkarz argentyński noszący przydomek "Cuila", początkowo napastnik, później pomocnik.
Urodzony w Lomas de Zamora Sastre w piłkę zaczął grać w mieście Avellaneda - w miejscowym klubie o nazwie Progresista, mającym siedzibę w dzielnicy "La Mosca". W klubie CA Independiente Sastre zaczął grać w 1931 roku. Jako gracz klubu Independiente wziął udział w turnieju Copa América 1935, gdzie Argentyna została wicemistrzem Ameryki Południowej. Sastre zagrał we wszystkich trzech meczach – z Chile, Peru i Urugwajem.
Następnie wziął udział w turnieju Copa América 1937, gdzie Argentyna zdobyła mistrzostwo Ameryki Południowej. Sastre zagrał we wszystkich sześciu meczach – z Chile, Paragwajem, Peru, Urugwajem, Brazylią i decydującym o mistrzostwie barażu z Brazylią. W meczu przeciwko Peru urugwajski sędzia Aníbal Tejada w 84 minucie wyrzucił go z boiska. Ponieważ na boisko wszedł za niego Héctor Blotto, Peruwiańczycy wnieśli protest, który CONMEBOL odrzuciła.
W latach 1938 i 1939 Sastre razem z Independiente zdobył dwa razy z rzędu tytuł mistrza Argentyny.
Wciąż jako piłkarz klubu Independiente wziął udział w turnieju Copa América 1941, gdzie Argentyna ponownie zdobyła mistrzostwo Ameryki Południowej. Sastre zagrał we wszystkich czterech meczach – z Peru, Ekwadorem, Urugwajem (zdobył zwycięską bramkę) i Chile.
W Independiente Sastre grał do 1942 roku, po czym przeniósł się do Brazylii, gdzie od 1 kwietnia 1943 roku do 18 grudnia 1946 roku występował w barwach drużyny São Paulo FC. Razem z São Paulo zdobył trzy tytuły mistrza stanu São Paulo – w 1943, 1944 i 1946. W 1947 roku wrócił do Argentyny, by grać w drugoligowym wówczas klubie Gimnasia y Esgrima La Plata, któremu pomógł awansować do pierwszej ligi. Karierę zakończył w 1954 roku w klubie Argentino Marcos Juárez.
W latach 1933–1945 Sastre rozegrał w reprezentacji Argentyny 36 meczów i zdobył 6 bramek.
Sastre dorobił się opinii piłkarza uniwersalnego, często określanego mianem "mas completo". Choć początkowo zaczynał jako napastnik, tak naprawdę potrafił grać na każdej pozycji. Nierzadko cofał się do obrony i skutecznie powstrzymywał ataki rywali. Zaliczany jest do grona najlepszych strategów w historii argentyńskiej piłki nożnej.

</doc>
<doc id="1661798" url="https://pl.wikipedia.org/wiki?curid=1661798" title="Amanda Holden">
Amanda Holden

Amanda Louise Holden (ur. 16 lutego 1971 w Portsmouth) – brytyjska aktorka, od 2007 jurorka w brytyjskim talent show "Britain’s Got Talent".
W 1992 Amanda Holden ukończyła Mountview Theatre School. Występowała w Bournemouth Pavilion Theatre. W 1993 zadebiutowała w brytyjskim serialu telewizyjnym "In Suspicious Circumstances" (1991–1996).
W latach 1995–2003 była żoną Lesa Dennisa (rozwód). W 2008 poślubiła Chrisa Hughesa.

</doc>
<doc id="1661802" url="https://pl.wikipedia.org/wiki?curid=1661802" title="Albert Müller">
Albert Müller

Albert Müller (ur. 1921, zm. ?) – zbrodniarz nazistowski, członek załogi niemieckiego obozu koncentracyjnego Mittelbau-Dora (Nordhausen) i SS-Rottenführer.
Z zawodu kucharz. Pełnił funkcję "Rapportführera" (oficera raportowego odpowiedzialnego za apele więźniów) w Dorze, podobozie KL Mittelbau (Nordhausen). Po zakończeniu wojny Albert Müller stanął przed amerykańskim Trybunałem Wojskowym w Dachau oskarżony o maltretowanie więźniów obozu w trakcie apeli w podobozie Dora. Jego proces toczył się 1 grudnia 1947. Postawiono mu zarzuty ciężkiego pobicia pięciu więźniów (Rosjanina, Belga i trzech Francuzów) w okresie od września do grudnia 1943. Oskarżony przyznał się do winy i wymierzono mu karę 25 lat pozbawienia wolności. Przed rewizją wyroku 2 lutego 1948 obrona przedstawiła nowe dowody w sprawie, przemawiające na korzyść Müllera (okazało się między innymi, iż w kilku sytuacjach pomagał on więźniom). Wyrok zmniejszono więc do 10 lat pozbawienia wolności.

</doc>
<doc id="1661803" url="https://pl.wikipedia.org/wiki?curid=1661803" title="Independiente Santa Fé">
Independiente Santa Fé



</doc>
<doc id="1661806" url="https://pl.wikipedia.org/wiki?curid=1661806" title="Kenji Kimura">
Kenji Kimura

 – japoński siatkarz. Dwukrotny medalista olimpijski.
Mierzący 185 cm wzrostu zawodnik znajdował się w składzie srebrnych medalistów olimpijskich w Meksyku. W 1972 w Monachium znalazł się wśród triumfatorów olimpiady. Był brązowym medalistą mistrzostw świata w 1970 i 1974.

</doc>
<doc id="1661807" url="https://pl.wikipedia.org/wiki?curid=1661807" title="Marco Coti Zelati">
Marco Coti Zelati

Marco Coti Zelati (ur. 19 sierpnia 1975 w Mediolanie), włoski muzyk, kompozytor, basista i klawiszowiec. Zelati znany jest z wieloletnich występów w grupie muzycznej Lacuna Coil, której jest współzałożycielem.

</doc>
<doc id="1661809" url="https://pl.wikipedia.org/wiki?curid=1661809" title="1994 Solheim Cup">
1994 Solheim Cup



</doc>
<doc id="1661811" url="https://pl.wikipedia.org/wiki?curid=1661811" title="Strój równomiernie temperowany">
Strój równomiernie temperowany



</doc>
<doc id="1661812" url="https://pl.wikipedia.org/wiki?curid=1661812" title="1996 Solheim Cup">
1996 Solheim Cup



</doc>
<doc id="1661814" url="https://pl.wikipedia.org/wiki?curid=1661814" title="Telefon G1">
Telefon G1



</doc>
<doc id="1661815" url="https://pl.wikipedia.org/wiki?curid=1661815" title="Jungo Morita">
Jungo Morita

 – japoński siatkarz. Dwukrotny medalista olimpijski.
Mierzący 194 cm wzrostu zawodnik znajdował się w składzie srebrnych medalistów olimpijskich w Meksyku. W 1972 w Monachium znalazł się wśród triumfatorów olimpiady. Był brązowym medalistą mistrzostw świata w 1970, brał udział w MŚ w 1966.
W roku 2003 uhonorowany członkostwem w amerykańskiej galerii sław siatkarskich – Volleyball Hall of Fame.

</doc>
<doc id="1661817" url="https://pl.wikipedia.org/wiki?curid=1661817" title="Kościół bł. Jakuba Strzemię w Horyńcu-Zdroju">
Kościół bł. Jakuba Strzemię w Horyńcu-Zdroju

Cerkiew Narodzenia Najświętszej Maryi Panny w Horyńcu-Zdroju – dawna parafialna cerkiew greckokatolicka, wzniesiona w 1818 w Horyńcu-Zdroju.
Po wysiedleniach ludności ukraińskiej po 1947 cerkiew przejęta przez kościół rzymskokatolicki. Obecnie użytkowana jako kościół filialny, zdrojowy pw. bł. Jakuba Strzemię parafii w Horyńcu-Zdroju. 
Historia.
Świątynia powstała w 1818 z fundacji Stadnickich ówczesnych właścicieli Horyńca. Początkowo była to unicka kaplica dworska, a następnie pełniła funkcję parafialnej cerkwi greckokatolickiej aż do lat powojennych. W 1984 do świątyni od strony prezbiterium dobudowano obszerną nawę nie harmonizującą z zabytkiem ani stylem. Wybudowano także plebanię.
Architektura i wyposażenie.
Jest to nieduża budowla klasycystyczna o fasadzie ozdobionej czterokolumnowym portykiem i trójkątnym frontonem. Nad wejściem znajduje się herb Stadnickich Szreniawa, fundatorów świątyni.
Otoczenie.
Obok świątyni znajduje się murowana dzwonnica parawanowa zbudowana w 1818.

</doc>
<doc id="1661819" url="https://pl.wikipedia.org/wiki?curid=1661819" title="1998 Solheim Cup">
1998 Solheim Cup



</doc>
<doc id="1661820" url="https://pl.wikipedia.org/wiki?curid=1661820" title="2008 LPGA Tour">
2008 LPGA Tour



</doc>
<doc id="1661821" url="https://pl.wikipedia.org/wiki?curid=1661821" title="Rym półzgłoskowy">
Rym półzgłoskowy



</doc>
<doc id="1661823" url="https://pl.wikipedia.org/wiki?curid=1661823" title="Amelinghausen">
Amelinghausen

Amelinghausen – miejscowość i gmina położona w niemieckim kraju związkowym Dolna Saksonia, w powiecie Lüneburg. Jest siedzibą gminy zbiorowej (niem. "Samtgemeinde") Amelinghausen.
Położenie geograficzne.
Amelinghausen leży ok. 20 km na południowy zachód od Lüneburga.
Od wschodu sąsiaduje z gminą Betzendorf, od południa z gminą Rehlingen, od zachodu graniczy z gminą Soderstorf i od północy graniczy z gminą Oldendorf. 
Teren gminy leży w centralnej i północno-wschodniej części Pustaci Lüneburskiej i jest ograniczony na północy rzeką Luhe a na wschodzie jej prawym dopływem Lopau. Gmina jest typowym przykładem krajobrazu Pustaci Lüneburskiej z lasami, wrzosowiskami i pagórkami.
Dzielnice gminy.
W skład gminy Amelinghausen wchodzą następujące dzielnice: "Dehnsen" i "Etzen".
Historia.
Nazwa miejscowości odnosi się do Amelunga von Verden, biskupa z Verden w latach 933 – 962 pochodzącego z saksońskiego rodu Billungów. Był bratem najbardziej znanego Billunga Hermanna. Amelinghausen było pierwotnie siedzibą wójta z podległymi mu 16 wioskami i podlegającemu bezpośrednio nadwójtowi z Winsen (Luhe). 
Komunikacja.
Do autostrady A39 (dawna A250) w Lüneburgu jest ok. 22 km, ale bliżej jest do autostrady A7. Do węzła Evendorf jest 11 km. Przez gminę przebiega droga krajowa B209 między Lüneburgiem a Soltau. 

</doc>
<doc id="1661824" url="https://pl.wikipedia.org/wiki?curid=1661824" title="Khaos/Kinema">
Khaos/Kinema

Khaos/Kinema - pierwszy singel japońskiego gitarzysty i kompozytora Köziego wydany 23 listopada 2003.

</doc>
<doc id="1661827" url="https://pl.wikipedia.org/wiki?curid=1661827" title="The Line, the Cross &amp; the Curve">
The Line, the Cross &amp; the Curve

The Line, the Cross &amp; the Curve – film muzyczny z 1993 roku, wyreżyserowany przez angielską piosenkarkę Kate Bush.
Kate Bush gra tutaj główną rolę dziewczyny, która zostaje namówiona przez pewną tajemniczą kobietę do założenia czerwonych bucików (w tej roli Miranda Richardson). Dziewczyna zakłada baletki, które okazują się zaczarowane. Przejmują kontrolę nad jej ruchami, bez przerwy tańcząc. Przenoszą dziewczynę do tajemniczej, psychodelicznej krainy.
Film jest formą musicalu. Użyto w nim część piosenek z "The Red Shoes" – płyty Kate Bush z 1993 roku. Fragmenty dzieła zostały użyte jako teledyski promocyjne do singlowych piosenek (lecz wideoklip "Eat the Music" różni się nieco od wersji filmowej). Film został wydany od razu na kasecie wideo i odniósł umiarkowany sukces.
Utwory użyte w filmie:
Pomiędzy "Lily" i "Moments of Pleasure" pojawia się krótki instrumentalny fragment "The Red Shoes".

</doc>
<doc id="1661829" url="https://pl.wikipedia.org/wiki?curid=1661829" title="Fundacja Pamięci Johna Simona Guggenheima">
Fundacja Pamięci Johna Simona Guggenheima

Fundacja Pamięci Johna Simona Guggenheima (ang. "John Simon Guggenheim Memorial Foundation") – organizacja non-profit założona w 1924 roku przez Olgę i Simona Guggenheimów dla uczczenia pamięci zmarłego w wyniku zapalenia wyrostka sutkowatego syna Johna Simona. Fundacja przyznaje pomoc finansową, tzw. stypendia Guggenheima (ang. "Guggenheim Fellowship"), naukowcom, nauczycielom i twórcom, którzy wykazali się wyjątkowym dorobkiem na polu nauki, kultury i sztuki (z pominięciem sztuk scenicznych i filmu). Stypendium otrzymało wielu późniejszych laureatów Nagrody Nobla. Stypendium przyznawane jest w trybie rocznym ok. 200 kandydatom wyłonionym w wyniku dwóch konkursów: jednym dla obywateli i stałych rezydentów USA i Kanady, oraz w drugim dla obywateli i stałych rezydentów Ameryki Południowej i Karaibów. Kwota stypendium dla jednej osoby waha się obecnie między 30-40 tys. dolarów amerykańskich.
Początkowo pomoc przyznawana była tylko obywatelom i rezydentom Stanów Zjednoczonych. Od 1940 mogą ją otrzymywać obywatele i rezydenci Kanady. Do 1988 o stypendium mogli ubiegać się także Filipińczycy – Filipiny były wówczas bardzo blisko związane ze Stanami Zjednoczonymi, politycznie, gospodarczo i militarnie. Równolegle od 1929 w celu „lepszego porozumienia między narodami” przyznawane są na tych samych zasadach stypendia wybitnym naukowcom i twórcom z Ameryki Łacińskiej.

</doc>
<doc id="1661830" url="https://pl.wikipedia.org/wiki?curid=1661830" title="Cerkiew Świętej Trójcy i Nowych Męczenników Rosyjskich w Vanves">
Cerkiew Świętej Trójcy i Nowych Męczenników Rosyjskich w Vanves

Cerkiew Świętej Trójcy i Nowych Męczenników Rosyjskich – cerkiew prawosławna w Vanves, przy ulicy Michel-Ange.
Historia.
Parafia prawosławna w Vanves powstała w 1931 z inicjatywy białych emigrantów z Rosji. Jej członkowie zaadaptowali na cerkiew budynek dawnej zajezdni fiakrów. Dopiero w 1971 możliwa była budowa nowego, wolno stojącego obiektu. Konsekracja świątyni miała miejsce w 1993.
Drugie wezwanie – Nowych Męczenników Rosyjskich – cerkiew posiada od 1988, kiedy Rosyjski Kościół Prawosławny poza granicami Rosji rozpoczął proces kanonizacji osób, które straciły życie w ZSRR w prześladowaniach na tle religijnym w latach 20. i 30. XX wieku.
Architektura.
Cerkiew jest jednonawowa, trójdzielna, z pojedynczą cebulastą kopułą malowaną na złoto i zwieńczoną krzyżem. Nad pojedynczym wejściem bez portalu znajduje się mozaika stanowiąca kopię "Trójcy Świętej" Andrieja Rublowa. Obok drzwi umieszczona jest tablica z informacją o wezwaniu cerkwi w języku francuskim i cerkiewnosłowiańskim. Budynek przylega do sąsiadującego bloku mieszkalnego, jego elewacja nie posiada okien ani dodatkowych ozdób.
W cerkwi znajdują się ikony przywiezione z Rosji przez jej pierwszych parafian, pozostała część jej wyposażenia, w tym współczesny ikonostas, została zakupiona ze składek Rosjan zamieszkałych we Francji.

</doc>
<doc id="1661832" url="https://pl.wikipedia.org/wiki?curid=1661832" title="Robert Król">
Robert Król

Robert Król (ur. 19 kwietnia 1981 w Jaśle) – polski poeta współczesny.
Życiorys.
Ukończył polonistykę i podyplomowo Public relations na UJ, mieszka w Krakowie. Debiutował w 2002 tomem "Gatunki śniegu", wydanym przez wydawnictwo Ha!art, była to nagroda główna II edycji konkursu im. Stanisława Czycza. W 2004 maszynopisem zbioru "Lida" wygrał konkurs na książkę poetycką po debiucie w ramach Tyskiej Zimy Poetyckiej. W 2005 opublikował "Habitat", wiosną 2009 "Pamięć podręczną" (oba tomy nakładem krakowskiej Korporacji Ha!art), w 2010 "Czternastki, "w 2014 "O wchodzeniu w ogień "(oba tomy nakładem Wojewódzkiej Biblioteki Publicznej i Centrum Animacji Kultury w Poznaniu). W grudniu 2018 we własnej oficynie wydawniczej Ówże opublikował poemat "Polka". Wiersze ogłaszał m.in. w "Gazecie Wyborczej, Arkadii, Ha!arcie, Kartkach, Kursywie, Lite Racjach, Ricie Baum" oraz "Toposie."
Jest laureatem wielu konkursów literackich, m.in. o laur Czerwonej Róży w Gdańsku, im. Rafała Wojaczka w Mikołowie, im. Stanisława Czycza w Krakowie, im. Haliny Poświatowskiej w Częstochowie], im. Marii Pawlikowskiej-Jasnorzewskiej w Katowicach. Jego wiersze tłumaczono na chorwacki, niemiecki oraz angielski. W 2005 TVP Kultura zrealizowała klip do wiersza "Nie dla Karoliny". Twórczość poety omawiał m.in. Karol Maliszewski w książce krytyczno-literackiej "Po debiucie" (Biuro Literackie, Wrocław 2008). Nominowany do Nagrody im. Wisławy Szymborskiej za tom "Polka" w 2019. 

</doc>
<doc id="1661834" url="https://pl.wikipedia.org/wiki?curid=1661834" title="Memento (singel)">
Memento (singel)

Memento – drugi singel japońskiego gitarzysty i kompozytora Köziego wydany 1 grudnia 2004. W nagrywaniu brali udział Yu~ki (były muzyk Malice Mizer) oraz Fukuyama Atsushi (były muzyk Pride of Mind). Utwór "MEMENTO" poświęcony jest Kamiemu – zmarłemu perkusiscie Malice Mizer.

</doc>
<doc id="1661835" url="https://pl.wikipedia.org/wiki?curid=1661835" title="Infernal Blasting">
Infernal Blasting

Infernal Blasting – drugi album studyjny polskiej grupy muzycznej Azarath. Wydawnictwo ukazało się 15 grudnia 2003 roku nakładem Pagan Records. Nagrania zostały zarejestrowane na początku 2003 roku w lubelskich Hendrix Studios we współpracy z producentem muzycznym Arkadiuszem "Maltą" Malczewskim. Była to ostatnia płyta zrealizowana z udziałem Andrzeja "D." Zdrojewskiego, który zagrał tylko kilka partii solowych. Jako okładka płyty została wykorzystana rycina Bernardino Stagnino przedstawiająca Lucyfera. Promocyjną sesję zdjęciową na potrzeby płyty wykonał Maurycy Śmierzchalski - ojciec instrumentalisty i lidera Blindead Mateusza "Havoca" Śmierzchalskiego.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="1661836" url="https://pl.wikipedia.org/wiki?curid=1661836" title="Praise the Beast">
Praise the Beast

Praise the Beast – czwarty album studyjny polskiej grupy muzycznej Azarath. Wydawnictwo ukazało się 25 maja 2009 roku nakładem Agonia Records. Wszystkie tekst na płytę napisał Adam "Baal Ravenlock" Muraszko znany m.in. z występów w grupach Hell-Born i Behemoth. Natomiast okładkę namalował basista i wokalista formacji Stillborn - Ataman Tolovy.
Partie perkusji zostały zarejestrowane we wrześniu 2008 roku w gdańskim RG Studio. W październiku w warszawskim Progresja Studio zarejestrowano partie gitar i gitary basowej. W styczniu 2009 roku w gdyńskim Sounds Great Promotion Studio zarejestrowano wokalizy oraz partie gitary prowadzącej. Mikoswanie i mastering nagrań odbył się również w Sounds Great Promotion Studio.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="1661837" url="https://pl.wikipedia.org/wiki?curid=1661837" title="En face">
En face

En face – w sztukach plastycznych (zwłaszcza w malarstwie, grafice, fotografii) oraz heraldyce sposób pokazania postaci na wprost widza, frontalnie.
Heraldyka.
Hełm heraldyczny był ukazywany en face bądź zwrócony w prawą stronę heraldyczną. W Wielkiej Brytanii otwartego hełmu ułożonego en face używało rycerstwo.

</doc>
<doc id="1661840" url="https://pl.wikipedia.org/wiki?curid=1661840" title="Stadion Torpedo">
Stadion Torpedo



</doc>
<doc id="1661844" url="https://pl.wikipedia.org/wiki?curid=1661844" title="Vodafonedeildin (2009)/Strzelcy">
Vodafonedeildin (2009)/Strzelcy

Od kwietnia 2009 roku trwają rozgrywki Formuladeildin (2009) – pierwszej ligi Wysp Owczych w piłce nożnej mężczyzn. Dotychczas, w przeciągu dwudziestu pięciu kolejek zawodnicy dziesięciu drużyn zdobyli czterysta pięćdziesiąt bramek, co daje średnio ponad trzy gole na mecz. 23,1% wszystkich goli zdobyli zawodnicy spoza Wysp Owczych. Padło dziewięć bramek samobójczych. Poniższa lista przedstawia strzelców bramek dla poszczególnych klubów w tych rozgrywkach:
07 Vestur.
39 zdobytych bramki
11 goli
7 goli
6 goli
4 gole
3 gole
2 gole
1 gol
Gol samobójczy
AB Argir.
29 zdobytych bramek
6 goli
5 goli
4 gole
2 gole
1 gol
Gol samobójczy
B36 Tórshavn.
37 zdobytych bramek
7 goli
5 goli
4 gole
3 gole
1 gol
Gol samobójczy
B68 Toftir.
48 zdobytych bramek
15 goli
6 goli
5 goli
4 gole
3 gole
2 gole
1 gol
EB/Streymur.
56 zdobytych bramek
17 goli
7 goli
6 goli
5 goli
3 gole
2 gole
1 gol
Gole samobójcze
HB Tórshavn.
59 zdobytych bramek
14 goli
10 goli
9 goli
8 goli
7 goli
4 gole
2 gole
1 gol
Gol samobójczy
ÍF Fuglafjørður.
45 zdobytych bramek
9 goli
7 goli
5 goli
4 gole
3 gole
2 gole
1 gol
Gol samobójczy
KÍ Klaksvík.
30 zdobytych bramek
6 goli
2 gole
1 gol
Gol samobójczy
NSÍ Runavík.
56 zdobytych bramek
14 goli
9 goli
5 gole
4 gole
3 gole
2 gole
1 gol
Gol samobójczy
Víkingur Gøta.
51 zdobytych bramek
19 goli
7 goli
5 goli
4 gole
3 gole
2 gole
1 gol

</doc>
<doc id="1661847" url="https://pl.wikipedia.org/wiki?curid=1661847" title="Linia kolejowa Kraków Główny Osobowy - Kraków Bonarka">
Linia kolejowa Kraków Główny Osobowy - Kraków Bonarka



</doc>
<doc id="1661848" url="https://pl.wikipedia.org/wiki?curid=1661848" title="Lekkoatletyka na Letniej Uniwersjadzie 1970 - bieg na 400 m przez płotki mężczyzn">
Lekkoatletyka na Letniej Uniwersjadzie 1970 - bieg na 400 m przez płotki mężczyzn

Bieg na 400 metrów przez płotki mężczyzn - jedna z konkurencji rozegrana podczas zawodów lekkoatletycznych letniej uniwersjady w Turynie. Areną zmagań szybkobiegaczy był stadion miejski. W konkursie nie brał udziału żaden reprezentant Polski. 
Przebieg zawodów.
Półfinały.
Do rywalizacji przystąpiło 20 zawodników z 15 krajów. Podzielono ich na trzy grupy. Do finału bezpośrednio awansowało dwóch pierwszych zawodników z każdego z biegów półfinałowych oraz dwóch z najlepszymi czasami.

</doc>
<doc id="1661851" url="https://pl.wikipedia.org/wiki?curid=1661851" title="Seiji Ōko">
Seiji Ōko

 – japoński siatkarz, atakujący. Dwukrotny medalista olimpijski. Członek amerykańskiej galerii sław siatkarskich – Volleyball Hall of Fame.
Mierzący 194 cm wzrostu zawodnik w reprezentacji debiutował w 1967. Znajdował się w składzie drużyny srebrnych medalistów olimpijskich w Meksyku. W 1972 w Monachium znalazł się wśród triumfatorów olimpiady. Brał udział w IO 76 (czwarte miejsce). Był brązowym medalistą mistrzostw świata w 1970 i 1974. Był szkoleniowcem kadry Japonii, w tej roli brał udział w IO 84 i IO 92

</doc>
<doc id="1661866" url="https://pl.wikipedia.org/wiki?curid=1661866" title="Mini-Uzi">
Mini-Uzi



</doc>
<doc id="1661869" url="https://pl.wikipedia.org/wiki?curid=1661869" title="Champ Car World Series 2005">
Champ Car World Series 2005

Sezon 2005 w Champ Car był dwudziestą siódmą edycją tej serii wyścigowej (drugą organizowaną przez Champ Car). Rozpoczął się 10 kwietnia i zakończył się po 13 wyścigach 6 listopada.
Tytuł mistrzowski zdobył po raz drugi z rzędu Sébastien Bourdais z zespołu Newman/Haas Racing, a tytuł najlepszego nowicjusza (Rookie of the year) zdobył Timo Glock. Wszystkie zespoły używały nadwozi Loli, silników Forda oraz opon Bridgestone.
Lista startowa.
Wszystkie zespoły używały 2,65-litrowego silnika Ford-Cosworth V8 XFE, nadwozie Lola B02/00 oraz opony Bridgestone.
Wyniki.
  

</doc>
<doc id="1661873" url="https://pl.wikipedia.org/wiki?curid=1661873" title="Loran">
Loran



</doc>
<doc id="1661874" url="https://pl.wikipedia.org/wiki?curid=1661874" title="Pistolet maszynowy Minebea M-9">
Pistolet maszynowy Minebea M-9

 – japoński pistolet maszynowy, licencyjna wersja pm Mini-Uzi.
Na początku lat 90. XX wieku Japońskie Siły Samoobrony przyjęły na uzbrojenie pm Minebea M-9. Była to wersja Mini-Uzi różniąca się od pierwowzoru dodaniem stałego chwytu przedniego i tłumika płomieni, oraz brakiem kolby. Broń była przeznaczona dla obsług pojazdów i broni ciężkiej i miała zastąpić pochodzące z okresu II wojny światowej amerykańskie pistolety maszynowe M3 Grease Gun. M-9 nie jest już prawdopodobnie produkowany i zostanie zastąpiony przez niemiecki pm HK MP5.
Opis techniczny.
Pistolet maszynowy M-9 jest indywidualną bronią samoczynno-samopowtarzalną. Zasada działania automatyki oparta o wykorzystanie odrzutu zamka swobodnego. Mechanizm spustowy umożliwia strzelanie ogniem pojedynczym i seriami. Zmianę rodzaju ognia zapewnia przełącznik rodzaju ognia połączony z bezpiecznikiem umieszczony z boku chwytu pistoletowego. Zasilanie z dwurzędowych magazynków pudełkowych o pojemności 25 naboi (gniazdo magazynka w chwycie pistoletowym, przycisk zwalniania magazynka po lewej stronie chwytu pistoletowego. Przyrządy celownicze składają się z muszki i szczerbinki.

</doc>
<doc id="1661876" url="https://pl.wikipedia.org/wiki?curid=1661876" title="Eduardo Sánchez Camacho">
Eduardo Sánchez Camacho

Giuseppe Ignazio Eduardo Sánchez Camacho (ur. 17 września 1838, zm. 14 grudnia 1920) – meksykański duchowny katolicki, biskup Ciudad Victoria-Tamaulipas w latach 1880-1896, założyciel Meksykańskiego Narodowego Kościoła Katolickiego.
Życiorys.
Eduardo Sánchez Camacho pochodził z Hermosillo. Kształcił się w seminariach duchownych w Culiacán i Guadalajarze. 5 kwietnia 1862 roku w San Francisco przyjął święcenia kapłańskie. Był profesorem seminarium duchownego, wikariuszem generalnym i sekretarzem arcybiskupim w Guadalajarze.
27 lutego 1880 roku został mianowany biskupem ordynariuszem Ciudad Victoria-Tamaulipas. Sakrę biskupią przyjął 29 czerwca 1880 roku w Guadalajarze z rąk arcybiskupa Pedro Loza y Pardavé. W okresie prezydentury Porfirio Díaza biskup Sánchez Camacho zaangażował się politycznie. Popierał opozycję oraz dążenia rewolucyjne w Meksyku. 
W 1895 roku popadł w konflikt z episkopatem meksykańskim gdy opowiedział się przeciwko planowanej koronacji obrazu Matki Bożej z Gwadelupy. Odrzucił wiarę Kościoła katolickiego w prawdziwość objawień z Tepeyac. W 1896 roku zrezygnował z biskupstwa, odszedł z Kościoła rzymskokatolickiego. Osiadł w ranczo Quinta del Olvido gdzie przyjmował swoich sympatyków, a także założył Meksykański Narodowy Kościół Katolicki. Przez kilka lat przebywał na emigracji m.in. w Stanach Zjednoczonych Ameryki.
W 1899 roku biskup Sánchez Camacho wybrał się w podróż do Włoch. Podczas pobytu w Neapolu miał konsekrować biskupem byłego pastora Edwarda Donkina.

</doc>
<doc id="1661879" url="https://pl.wikipedia.org/wiki?curid=1661879" title="Mykyta Nesterenko">
Mykyta Nesterenko

Mykyta Wałentynowicz Nesterenko (ukr. Микита Валентинович Нестеренко; ur. 15 kwietnia 1991 w Dniepropietrowsku) – ukraiński lekkoatleta specjalizujący się w rzucie dyskiem oraz pchnięciu kulą.
W 2007 w Ostrawie podczas mistrzostwach świata kadetów zdobył złoty medal w konkursie rzutu dyskiem. Brązowy medalista mistrzostw świata juniorów z Bydgoszczy (2008), złoty – mistrzostw Europy juniorów (Nowy Sad 2009), srebrny – młodzieżowych mistrzostw Europy (Ostrawa 2011). Ma na swoim koncie także złoty medal Europejskiego Festiwalu Młodzieży (Belgrad 2007). Stawał na podium pucharu Europy w rzutach w kategorii młodzieżowców. W pchnięciu kulą jego największym osiągnięciem jest srebrny medal mistrzostw Europy juniorów (Nowy Sad 2009).
Podczas igrzysk olimpijskich w Londynie (2012) zajął 34. miejsce w eliminacjach z wynikiem 59,17 i nie awansował do finału. W 2016 podczas igrzysk w Rio de Janeiro uplasował się na 23. miejscu w eliminacjach i ponownie nie awansował do konkursu finałowego.

</doc>
<doc id="1661881" url="https://pl.wikipedia.org/wiki?curid=1661881" title="Panika na stacji metra Niamiha w Mińsku">
Panika na stacji metra Niamiha w Mińsku

Panika na stacji metra Niamiha – tragedia, do której doszło pod koniec piwnego święta w Mińsku w niedzielę 30 maja 1999 roku, w czasie koncertu rockowego na wolnym powietrzu (niedaleko Pałacu Sportu) zorganizowanego przez firmy Aliwaryja i Dżaz-Kraft. Podczas tego wydarzenia śmierć poniosły 53 osoby.
Opis zdarzenia.
Młodzież słuchająca koncertu, chcąc schować się przed niespodziewaną burzą z gradem, ruszyła do przejścia podziemnego na stacji metra Niamiha. Z powodu deszczu schody zrobiły się bardzo śliskie i wiele osób przewracało się, a potem nie mogło się podnieść. W wyniku stratowania zginęły 53 osoby, ponad 250 zostało rannych. Większość ofiar to nastolatki. Większość zmarła w wyniku uduszenia i ran. Mnóstwo ofiar miało głębokie rany kłute na ciele, zadane butami na wysokich obcasach. Według zeznań świadków, święto trwało jeszcze godzinę po tragedii.
Konsekwencje tragedii.
Wkrótce po zdarzeniu podał się do dymisji przewodniczący Mińskiego Miejskiego Komitetu Wykonawczego Uładzimir Jarmoszyn, jednak prezydent Alaksandr Łukaszenka dymisji nie przyjął. W kraju ogłoszono dwudniową żałobę narodową. Decyzją Mińskiego Miejskiego Komitetu Wykonawczego i miejscowych komitetów wykonawczych, bliscy ofiar otrzymali na dwa lata prawo bezpłatnego przejazdu transportem miejskim, bezpłatnych leków i zwolnienie z opłat za usługi komunalne. Ulgi zostały zlikwidowane w 2002 roku decyzją Łukaszenki. Bliscy ofiar bezskutecznie odwoływali się od decyzji w sądzie.
Upamiętnianie.
Na miejscu zdarzenia, obok wejścia na stację metra Niamiha, 30 maja 2002 roku odsłonięto pomnik ku czci ofiar w formie 53 róż, rozrzuconych na metaforycznych stopniach schodów, a także niewielką kapliczkę z krzyżem prawosławnym z informacją o tragedii.
Panika w kulturze.
Wydarzenia z 1999 roku zostały opisane w książce Artura Klinaua "Mińsk. Przewodnik po Mieście Słońca". Autor porównuje tragedię ludzi w metrze do tragedii poległych w bitwie nad Niemigą, która zdarzyła się w tym samym miejscu w 1067 roku. Metafizyczną siłę sprawczą obu tragedii przypisuje rzece Niamisze, która została w czasach sowieckich skanalizowana i wprowadzona pod ziemię:

</doc>
<doc id="1661882" url="https://pl.wikipedia.org/wiki?curid=1661882" title="Henryk Kocój">
Henryk Kocój

Henryk Kocój (ur. 1931 w Oświęcimiu) – polski historyk, prof. dr hab.
Życiorys.
Związany z Instytutem Historii Uniwersytetu Śląskiego oraz Katedrą Humanistycznych Podstaw Kultury Fizycznej Akademii Wychowania Fizycznego im. Jerzego Kukuczki w Kato­wicach. Zajmuje się historią nowożytną Polski i powszechną XVII i XVIII w. (w szczególności tematyką trzech rozbiorów Polski).
Absolwent historii Uniwersytetu Jagiellońskiego (studiował w latach 1950–1954). W trakcie studiów aktywny członek Koła Historyków Studentów UJ (był jego prezesem w latach 1953–1954). Praca magisterska pt. „Francja a powstanie Kościuszkowskie” (1954). Rozprawa doktorska pt. „Prusy a Powstanie Listopadowe” (1961), habilitacyjna pt. „Saksonia a Polska w czasie Sejmu Czteroletniego” (1976). Od roku 1980 profesor zwyczajny Uniwersytetu Śląskiego.
W latach 1958–1965 pracował na Uniwersytecie Jagiellońskim, w 1965–1976 wykładał w ówczesnej Wyższej Szkole Pedagogicznej w Krakowie. Od 1976 do 2005 wykładał w Instytucie Historii Uniwersytetu Śląskiego.

</doc>
<doc id="1661883" url="https://pl.wikipedia.org/wiki?curid=1661883" title="Torpedo-ZiL Moskwa">
Torpedo-ZiL Moskwa



</doc>
<doc id="1661885" url="https://pl.wikipedia.org/wiki?curid=1661885" title="Torpedo-Metałłurg Moskwa">
Torpedo-Metałłurg Moskwa



</doc>
<doc id="1661886" url="https://pl.wikipedia.org/wiki?curid=1661886" title="Torpedo-Metallurg Moskwa">
Torpedo-Metallurg Moskwa



</doc>
<doc id="1661888" url="https://pl.wikipedia.org/wiki?curid=1661888" title="ZPPP">
ZPPP



</doc>
<doc id="1661890" url="https://pl.wikipedia.org/wiki?curid=1661890" title="Browar Bosman">
Browar Bosman



</doc>
<doc id="1661892" url="https://pl.wikipedia.org/wiki?curid=1661892" title="Fort Romainville">
Fort Romainville

Fort Romainville – fort w dzielnicy Avenir miasta Les Lilas, wzniesiony w latach 1844–1848 w ramach prac nad pierścieniem fortów wokół Paryża rozpoczętych na polecenie Adolfa Thiersa. W czasie hitlerowskiej okupacji Francji niemiecki niemiecki obóz.
Historia.
Fort został wzniesiony w ramach prac nad zabezpieczeniem dostępu do stolicy Francji. Pierwotnie rozciągał się na obszarze 20 hektarów i powtarzał wzorce konstrukcyjne znane z fortyfikacji Vaubana. W czasie wojny francusko-pruskiej był miejscem schronienia części ludności cywilnej z Les Lilas i okolic, w jego sąsiedztwie nie toczyły się walki.
W 1940 fort został zajęty przez hitlerowców, którzy urządzili w nim więzienie, a następnie obóz koncentracyjny dla schwytanych uczestników ruchu oporu. Część osadzonych w nim osób była następnie wywożona do obozu w Drancy lub obozu w Royallieu, a stamtąd do obozów zagłady poza Francją. To spośród więźniów Romainvile wybierano również zakładników rozstrzeliwanych, najczęściej na terenie fortu Mont Valérien, w odwecie za udane akcje ruchu oporu. Początkowo przetrzymywano w nim więźniów obojga płci, z czasem stał się miejscem uwięzienia wyłącznie kobiet. Większość z nich (85%) była przed wojną zrzeszona we Francuskiej Partii Komunistycznej.
Do 15 sierpnia 1944 hitlerowcy wywieźli większość osadzonych w Romainville, w cztery dni później zabili pozostałych w nim 11 więźniów za pomocą granatów.
Łączna liczba uczestników ruchu oporu więzionych w Romainville szacowana jest na siedem tysięcy, z czego 209 osób straconych bezpośrednio w forcie. Wśród znanych więźniów był Pierre Georges, który zdołał uciec z fortu, oraz kobiety: Marie-Claude Vaillant-Couturier, Charlotte Delbo, May Politzer (żona filozofa Georges’a Politzera), Danielle Casanova, Simone Sampaix i Hélène Langevin.
W 2. połowie XX wieku w obrębie zabudowań fortecznych została wzniesiona wieża telewizyjna oraz ośrodek kultury.

</doc>
<doc id="1661896" url="https://pl.wikipedia.org/wiki?curid=1661896" title="Misja pułkownika Sharpe’a">
Misja pułkownika Sharpe’a

Misja pułkownika Sharpe’a ("Sharpe's Challenge") – brytyjski film przygodowy z roku 2006. Scenariusz powstał na podstawie cyklu powieści Bernarda Cornwella o Richardzie Sharpe.
Fabuła.
Kilka lat po zakończeniu wojen z Napoleonem, prowadzący spokojne, wiejskie życie pułkownik Richard Sharpe otrzymuje zadanie odnalezienia zaginionego w Indiach agenta - swojego przyjaciela sierżanta Patricka Harpera.

</doc>
<doc id="1661898" url="https://pl.wikipedia.org/wiki?curid=1661898" title="Aleksiej Jufkin">
Aleksiej Jufkin

Aleksiej Nikołajewicz Jufkin (ros. Алексе́й Никола́евич Ю́фкин; ur. 11 stycznia 1986 w Sarańsku) – rosyjski sztangista, wicemistrz świata, trzykrotny medalista mistrzostw Europy.
Kariera.
Pierwszy sukces w karierze osiągnął w 2006 roku, kiedy na mistrzostwach świata juniorów w Hangzhou zdobył brązowy medal w wadze średniej (do 77 kg). Na rozgrywanych dwa lata później mistrzostwach Europy w Lignano Sabbiadoro zajął trzecie miejsce w tej samej kategorii, przegrywając tylko ze swym rodakiem Olegiem Pieriepieczenowem i Arą Chaczatrianem z Armenii. Następnie zdobywał złote medale w wadze lekkociężkiej (do 85 kg) podczas mistrzostw Europy w Bukareszcie w 2009 roku i mistrzostw Europy w Kazaniu dwa lata później. W międzyczasie wywalczył srebrny medal na mistrzostwach świata w Antalyi. W zawodach tych rozdzielił na podium Polaka Adriana Zielińskiego i Siarhieja Łahuna z Białorusi. Nigdy nie wystąpił na igrzyskach olimpijskich.

</doc>
<doc id="1661899" url="https://pl.wikipedia.org/wiki?curid=1661899" title="Suboscines">
Suboscines



</doc>
<doc id="1661900" url="https://pl.wikipedia.org/wiki?curid=1661900" title="Puchar Świata w saneczkarstwie 2000/2001">
Puchar Świata w saneczkarstwie 2000/2001

24. sezon Pucharu Świata w saneczkarstwie 2000/2001 rozpoczął się 25 listopada 2000 w łotewskiej Siguldzie. Ostatnie zawody z tego cyklu odbyły się 18 lutego 2001 w amerykańskim Lake Placid. Najważniejszą imprezą sezonu były mistrzostwa świata.
Puchar Świata rozegrany został w 8 miastach, 6 krajach, na 3 kontynentach. Najwięcej konkursów odbyło się w Niemczech: Altenberg, Oberhof oraz w USA: Park City, Lake Placid.
W klasyfikacji generalnej jedynek kobiet najlepsze były Niemki. Pierwsze miejsce zajęła Sylke Kraushaar, która czterokrotnie wygrywała zawody, a w pozostałych zawodach zajmowała drugie miejsce. W jedynkach mężczyzn po raz drugi zwyciężył Włoch Armin Zöggeler, który wygrał cztery zawody. Zaraz za jego plecami znaleźli się Niemiec Georg Hackl oraz Austriak Markus Prock. W dwójkach mężczyzn całe podium zajęli Niemcy. Najlepsi byli Steffen Skel i Steffen Wöller, którzy w pokonanym polu zostawili André Florschütza i Torstena Wustlicha oraz Patrica Leitnera i Alexandera Rescha.

</doc>
<doc id="1661901" url="https://pl.wikipedia.org/wiki?curid=1661901" title="Tyranni">
Tyranni



</doc>
<doc id="1661905" url="https://pl.wikipedia.org/wiki?curid=1661905" title="Plan lekcji">
Plan lekcji

Plan lekcji (zwany również planem zajęć, rozkładem zajęć lub podziałem godzin) – odmiana harmonogramu, odnosząca się do zajęć szkolnych, który stanowi tablice następujących skoordynowanych ze sobą elementów. Plan lekcji zwykle powtarza się periodycznie w ustalonym okresie np. tygodniowym.
Plany lekcji mogą być bardzo proste jak w przypadku bardzo małych szkół oraz skomplikowane do ułożenia w przypadku dużych szkół z wieloma oddziałami i wspólną kadrą nauczycielską. Z kolei plany zajęć na uniwersytetach cechuje duża swoboda w doborze przedmiotów, które studenci mogą wybierać, co znacznie utrudnia ich tworzenie. W takich przypadkach konieczne jest wykorzystanie komputera, który pozwala zoptymalizować plan zajęć pod względem stawianych przed nim wymagań.
Typy planów lekcji.
W niektórych krajach, takich jak Polska, Chiny i Peru, uczniowie szkół średnich nie mogą wybierać przedmiotów, których chcą się uczyć, co znacznie ułatwia tworzenie planów lekcji. Uczniowie mogą przebywać w jednej sali lekcyjnej przez cały czas, podczas gdy nauczyciele przemieszczają się pomiędzy nimi.
W innych krajach, takich jak USA, szkoły funkcjonują w oparciu o system punktowy, a uczeń może wybrać przedmiot, którego chce się uczyć z grupy przedmiotów do wyboru.
Warunki optymalizacyjne.
Już w przypadku prostego planu lekcji może zaistnieć potrzeba użycia komputera po to, aby np. zminimalizować liczbę „okienek” dla nauczycieli lub zoptymalizować rozkład przedmiotów w tygodniu.
Zadanie utworzenia planu lekcji polega na uwzględnieniu listy warunków. Poniżej przytoczono przykładową listę takich warunków:

</doc>
<doc id="1661906" url="https://pl.wikipedia.org/wiki?curid=1661906" title="Drugi rząd Giuliana Amato">
Drugi rząd Giuliana Amato

Drugi rząd Giuliana Amato – rząd Republiki Włoskiej funkcjonujący od 25 kwietnia 2000 do 11 czerwca 2001.
Gabinet został ukonstytuowany po dymisji drugiego rządu Massima D’Alemy, spowodowanej nowymi ustaleniami w ramach wielopartyjnej centrolewicowej koalicji, do której powrócili Włoscy Demokratyczni Socjaliści.
Nową, opartą głównie o ugrupowania tworzące Drzewo Oliwne, Radę Ministrów sformował bezpartyjny Giuliano Amato (pełniący uprzednio funkcję premiera w latach 1992-1993), uzyskując wotum zaufania w Izbie Deputowanych i Senacie XIII kadencji.
W skład rządu (poza premierem) weszło 17 ministrów resortowych i 7 ministrów bez teki.
Najwięcej ministrów rekomendowały takie partie, jak Demokraci Lewicy (DS) i Włoska Partia Ludowa (PPI). Swoich przedstawicieli do rządu wprowadziły też partia „Demokraci” (Dem.), Partia Komunistów Włoskich (PdCI), Popolari-UDEUR, Federacja Zielonych ("Verdi"), Odnowienie Włoskie (RI) i Włoscy Demokratyczni Socjaliści (SDI).
Rząd ten funkcjonował przez ponad rok. Zakończył swoje urzędowanie po wyborach parlamentarnych w 2001, wygranych przez centroprawicową opozycję skupioną wokół Silvia Berlusconiego.

</doc>
<doc id="1661908" url="https://pl.wikipedia.org/wiki?curid=1661908" title="Jürgen Spieß">
Jürgen Spieß

Jürgen Spieß (ur. 26 marca 1984 w Heidelbergu) – niemiecki sztangista, mistrz Europy.
Największym jego sukcesem jest mistrzostwo Europy w Bukareszcie zdobyte w 2009 roku w kategorii do 94 kg.
Uczestnik igrzysk olimpijskich w Pekinie, gdzie zajął 9. miejsce.

</doc>
<doc id="1661909" url="https://pl.wikipedia.org/wiki?curid=1661909" title="Juergen Spiess">
Juergen Spiess



</doc>
<doc id="1661917" url="https://pl.wikipedia.org/wiki?curid=1661917" title="Corona Championship">
Corona Championship

Corona Championship jest jednym z zawodów kobiecego cyklu zawodowych rozgrywek LPGA Tour. Od samego początku (2005) rozgrywany jest na tym samym polu golfowym – Tres Marias Residential Golf Club w Meksyku. Aktualną mistrzynią (2009) i jednocześnie zawodniczką z największą liczbą zwycięstw w tym turnieju (3) jest Meksykanka Lorena Ochoa.

</doc>
<doc id="1661924" url="https://pl.wikipedia.org/wiki?curid=1661924" title="Cerkiew Opieki Matki Boskiej w Harbinie">
Cerkiew Opieki Matki Boskiej w Harbinie

Cerkiew Opieki Matki Boskiej (chiń. 哈尔滨圣母守护教堂, ros. "Церковь Покрова в Харбинь") – cerkiew prawosławna w Harbinie w Chinach (należy do eparchii harbińskiej Chińskiego Kościoła Prawosławnego). Mieści się przy ulicy East Dazhi Avenue.
Zbudowana pierwotnie w 1922 jako budowla drewniana, w 1930 wzniesiono obecny ceglany budynek. W cerkwi znajduje się ważący 2600 kg dzwon, odlany w 1899 w Moskwie. Znana jest także jako Cerkiew Ukraińska, z racji tego iż pierwotnie służyła lokalnej społeczności ukraińskiej.
Do 1947 użytkowana była przez Ukraińców, w 1958 została zamknięta i w następnych latach służyła celom świeckim. Na początku lat 80. XX wieku cerkiew odrestaurowano i od 1984 ponownie pełni funkcję sakralną. Nabożeństwa odbywają się w niej jednak jedynie okazjonalnie, za każdym razem wymagana jest zgoda lokalnych władz. W 2013 patriarcha moskiewski i całej Rusi Cyryl poprosił władze chińskie o zezwolenie na częstszą organizację nabożeństw, przynajmniej kilka razy w roku. 
W 2015 w Rosji wyświęcono pochodzącego z Harbinu kapłana, mającego pełnić stałą posługę w cerkwi.

</doc>
<doc id="1661925" url="https://pl.wikipedia.org/wiki?curid=1661925" title="Nad brzegami Srebrnego Jeziora">
Nad brzegami Srebrnego Jeziora

Nad brzegami Srebrnego Jeziora ("By the Shores of Silver Lake, 1939") – powieść Laury Ingalls Wilder, z dużą dozą elementów autobiograficznych. Jest piątym tomem cyklu "Domek" (choć w Polsce wydanym jako czwarty, a trzeci – przez Agencję Kris). Opisuje wydarzenia lat 1879-1880.
Charles dostaje atrakcyjną ofertę pracy na kolei. Musi się jednak przenieść na Terytorium Dakoty. Rodzina opuszcza więc Walnut Grove i wyrusza w kolejną podróż.
Książka a rzeczywistość.
Powieść, choć autobiograficzna – podobnie jak pozostałe części – w wielu momentach odbiega od rzeczywistości, skracając, bądź zrezygnując całkowicie z opisu pewnych wydarzeń, łącząc inne, czy też przenosząc je w inne momenty życia pisarki.
Nie jest ona bezpośrednią kontynuacją "Nad Śliwkowym Strumieniem" – Laura pominęła w swoich książkach bolesny, około dwuletni okres, kiedy to na świat przyszedł jej brat Freddy. Z kilkumiesięcznym dzieckiem, Ingallsowie wyjechali z Walnut Grove w 1876 roku. Mieszkali krótko w South Troy w Minnesocie, a następnie w Burr Oak w Iowa. W tym okresie niespełna roczny Freddy zmarł, a wkrótce potem urodziła się Grace. Okres ten częściowo opisuje stworzony po latach midquel "Old Town in the Green Groves" Cynthi Rylant. Latem 1877, Ingallsowie powrócili do Walnut Grove przez kolejne dwa lata. Nie był to jednak dobry okres dla nich – największym nieszczęściem okazała się choroba Mary, w wyniku której stracila wzrok. Również i o tych wydarzeniach Laura nigdzie nie wspomniała.
"Nad brzegami Srebrnego Jeziora" rozpoczyna się ostatnimi tygodniami pobytu w Minnesocie.

</doc>
<doc id="1661926" url="https://pl.wikipedia.org/wiki?curid=1661926" title="Spontaniczne rozszczepienie">
Spontaniczne rozszczepienie



</doc>
<doc id="1661928" url="https://pl.wikipedia.org/wiki?curid=1661928" title="Mikałaj Czarniak">
Mikałaj Czarniak

Mikałaj Czarniak (ur. 16 listopada 1986) – białoruski sztangista, mistrz Europy.
Największym jego sukcesem jest mistrzostwo Europy w Bukareszcie zdobyte w 2009 roku w kategorii do 77 kg. Rok później, w Mińsku, zdobył brązowy medal, jednak został zdyskwalifikowany za doping.

</doc>
<doc id="1661930" url="https://pl.wikipedia.org/wiki?curid=1661930" title="Boże Narodzenie (obraz Petrusa Christusa)">
Boże Narodzenie (obraz Petrusa Christusa)

Narodzenie – obraz olejny flamandzkiego malarza Petrusa Christusa.
Opis.
Tematem obrazu jest narodzenie Jezusa w stajence. Wokół Dzieciątka stoją Matka Boża ze św. Józefem i czterech aniołów. Wszystkie postacie pogrążone są w kontemplacji, co przywodzi na myśl późniejszą śmierć Chrystusa na krzyżu. Za częściowo zburzoną ścianą stoją rozmawiający ze sobą pasterze.
Rozgrywana scena została umieszczona przez malarza wewnątrz rzeźbionego łuku. Po obu stronach łuku widoczne są rzeźbione wizerunki Adama i Ewy zasłaniających intymne miejsca. Widoczne nad nimi płaskorzeźby przedstawiają sześć scen z Księgi Rodzaju, od wygnania z Raju do odprawienia Kaina po jego morderstwie dokonanym na bracie Ablu. Dwie kolumny dźwigane są przez dwie postacie, nawiązujące do mitycznych Atlasów. Tak przedstawiona metafora mówi o grzechu pierworodnym, który popełnili pierwsi ludzie, o konsekwencji czynu dźwiganego na barkach przez kolejne pokolenia. Narodziny Chrystusa oznaczają koniec jarzma i zawarcie Nowego Przymierza przez śmierć na krzyżu. Na późniejsze wydarzenia na Golgocie ma wskazywać krajobraz miasta widoczny w głębi, przedstawiający Jerozolimę.
Józef został namalowany boso, jego sandały widoczne są przed nim. Ten szczegół ma nawiązywać do przykazania danego Mojżeszowi przez Boga: 

</doc>
<doc id="1661932" url="https://pl.wikipedia.org/wiki?curid=1661932" title="Phoeniconaias minor">
Phoeniconaias minor



</doc>
<doc id="1661936" url="https://pl.wikipedia.org/wiki?curid=1661936" title="Liceum Ogólnokształcące im. Bolesława Chrobrego">
Liceum Ogólnokształcące im. Bolesława Chrobrego



</doc>
<doc id="1661941" url="https://pl.wikipedia.org/wiki?curid=1661941" title="Arakel Mirzojan">
Arakel Mirzojan

Arakel Mirzojan (arm. Առաքել Միրզոյան; ur. 21 października 1989 w Baghramian) – ormiański sztangista, mistrz Europy i wicemistrz świata.
Kariera.
Największy sukces w karierze osiągnął w roku, zwyciężając na mistrzostwach Europy w Bukareszcie. Wyprzedził tam reprezentującego Francję Vencelasa Dabayę i Rosjanina Władisława Łukanina. W tym samym roku zdobył też srebrny medal podczas mistrzostw świata w Goyang, gdzie rozdzielił na podium Chińczyka Liao Hui i Triyatno z Indonezji. W 2012 roku wystartował na igrzyskach olimpijskich w Londynie, gdzie po rwaniu był czwarty. Jednak w podrzucie spalił wszystkie próby i ostatecznie nie był klasyfikowany. Brał także udział w rozgrywanych cztery lata później igrzyskach w Rio de Janeiro, gdzie wystartował w wadze lekkociężkiej. Ponownie jednak nie zaliczył podrzutu i nie został sklasyfikowany.
Jego ojciec, Oksen Mirzojan, również był sztangistą.

</doc>
<doc id="1661943" url="https://pl.wikipedia.org/wiki?curid=1661943" title="Phoeniconaias">
Phoeniconaias



</doc>
<doc id="1661947" url="https://pl.wikipedia.org/wiki?curid=1661947" title="Bartąg (przystanek kolejowy)">
Bartąg (przystanek kolejowy)

Bartąg – przystanek kolejowy w Bartągu, w województwie warmińsko-mazurskim, w Polsce.
W roku 2017 przystanek obsługiwał 0–9 pasażerów na dobę.

</doc>
<doc id="1661951" url="https://pl.wikipedia.org/wiki?curid=1661951" title="Tetsuo Satō">
Tetsuo Satō

 – japoński siatkarz. Dwukrotny medalista olimpijski.
Mierzący 198 cm wzrostu zawodnik znajdował się w składzie srebrnych medalistów olimpijskich w Meksyku. W 1972 w Monachium znalazł się wśród triumfatorów olimpiady. Brał udział w IO 76 (czwarte miejsce).

</doc>
<doc id="1661952" url="https://pl.wikipedia.org/wiki?curid=1661952" title="The Pieces Don’t Fit Anymore">
The Pieces Don’t Fit Anymore

The Pieces Don’t Fit Anymore – ballada soft rockowa brytyjskiego wokalisty Jamesa Morrisona, pochodząca z jego debiutanckiego albumu "Undiscovered". Utwór wydano 18 grudnia 2006 roku jako trzeci singiel.
Piosenka pojawiła się w drugim odcinku czwartego sezonu serialu "Życie na fali".

</doc>
<doc id="1661953" url="https://pl.wikipedia.org/wiki?curid=1661953" title="Tetsuo Sato">
Tetsuo Sato



</doc>
<doc id="1661956" url="https://pl.wikipedia.org/wiki?curid=1661956" title="Szafka nocna">
Szafka nocna

Szafka nocna (stolik nocny) lub gwarowo "nakastlik" (z niem. "nacht – nocny" + "kasten – skrzynia, pudło") – niewielki mebel do przechowywania przedmiotów w konstrukcji skrzyniowej lub szkieletowej z pojemnikiem.
Zwykle jako mebel uzupełniający do wyposażenia sypialni lub pokoju hotelowego.
Najczęściej występuje w komplecie z łóżkiem, toaletką i szafą.
Na blacie można umieścić lampkę nocną lub budzik, a pojemnik (szuflada) służy jako schowek na drobne przedmioty osobiste.

</doc>
<doc id="1661957" url="https://pl.wikipedia.org/wiki?curid=1661957" title="Olsztyńskie Spotkania Teatralne">
Olsztyńskie Spotkania Teatralne

Olsztyńskie Spotkania Teatralne – cykliczny festiwal organizowany przez Teatr im. Stefana Jaracza w Olsztynie.
Dotychczas odbyły się XXII edycje festiwalu, ostatnia miała miejsce w dniach 15-22 marca 2014.Teatralna liga mistrzów. Festiwal nie ma konkretnego przesłania. Na deskach Teatru Jaracza, w trakcie "Spotkań" zobaczyć można wszystkie gatunki teatralne - dramat, komedię, monodram, pantomimę, operę, teatry tańca. Na deskach olsztyńskiego teatru wystąpili m.in. aktorzy Teatru Montownia w Warszawie, Teatru Polskiego we Wrocławiu, Teatru im. Stefana Jaracza w Łodzi, Teatru Narodowego w Warszawie, Teatru Wierszalin w Supraślu, Teatru Studio w Warszawie, Teatru Wybrzeże w Gdańsku, Teatru Współczesnego w Szczecinie czy Teatru Nowego w Poznaniu.

</doc>
<doc id="1661958" url="https://pl.wikipedia.org/wiki?curid=1661958" title="Zębatka Smoluchowskiego-Feynmana">
Zębatka Smoluchowskiego-Feynmana



</doc>
<doc id="1661959" url="https://pl.wikipedia.org/wiki?curid=1661959" title="Piotr Lesgaft">
Piotr Lesgaft

Piotr Francewicz Lesgaft (ros. Пётр Францевич Лесгафт, ur. 21 września 1837 w Sankt Petersburgu, zm. 11 grudnia 1909) – rosyjski lekarz, chirurg, anatom, pedagog. Był twórcą nowoczesnego systemu wychowania fizycznego. Od 1869 profesor na Uniwersytecie Kazańskim.

</doc>
<doc id="1661962" url="https://pl.wikipedia.org/wiki?curid=1661962" title="Black Symphony">
Black Symphony

Black Symphony – trzeci album koncertowy oraz DVD holenderskiego zespołu Within Temptation, wydany 22 września 2008 roku, dostępny na dwóch płytach DVD, dwóch płytach CD oraz dwóch dyskach Blu-Ray.
Koncert jest dotychczas najbardziej zaangażowanym występem scenicznym grupy obejmującym wiele zmian kostiumów oraz efekty pirotechniczne. Wszystko to zostało dodatkowo urozmaicone przez efekty audiowizualne prezentowane na umieszczonym na scenie wielkim ekranie video o powierzchni 400 m². Wraz z zespołem na scenie wystąpiła 60 – osobowa The Metropole Orchestra, 20 – osobowy chór klasyczny The Pa'dam Choir, 8 – osobowa grupa akrobatów teatralnych – Close Act Theater Group, oraz specjalnie zaproszeni goście: George Oosthoek (Orphanage), Anneke van Giersbergen (ex – The Gathering) oraz Keith Caputo (ex – Life of Agony). Koncert odbył się 7 lutego 2008 roku przed 10 tys. widownią zgomadzoną w arenie Ahoy w Rotterdamie i był filmowany przez 14 kamer HD. Brytyjska edycja czasopisma Kerrang! określiła występ jako: "Najlepszy Show na Ziemi".
Lista utworów.
Opracowano na podstawie materiału źródłowego.
 

</doc>
<doc id="1661965" url="https://pl.wikipedia.org/wiki?curid=1661965" title="Ramūnas Vyšniauskas">
Ramūnas Vyšniauskas

Ramūnas Vyšniauskas (ur. 23 września 1976 w Kłajpedzie) – litewski sztangista, trzykrotny medalista mistrzostw Europy.
Czterokrotny uczestnik igrzysk olimpijskich (1996, 2000, 2004, 2008). Najwyżej sklasyfikowany został podczas igrzysk w Atenach, gdzie zajął 5. miejsce w kategorii do 105 kg osiągając w dwuboju 410 kg.

</doc>
<doc id="1661969" url="https://pl.wikipedia.org/wiki?curid=1661969" title="Ramunas Vysniauskas">
Ramunas Vysniauskas



</doc>
<doc id="1661970" url="https://pl.wikipedia.org/wiki?curid=1661970" title="Europejski Okrągły Stół Sprzedawców Detalicznych">
Europejski Okrągły Stół Sprzedawców Detalicznych

Europejski Okrągły Stół Sprzedawców Detalicznych (ang. "European Retail Round Table") – organizacja zrzeszająca europejskie spółki z sektora handlu detalicznego (wielkiej dystrybucji), mająca swoją siedzibę w Brukseli, w Belgii.
Łącznie spółki zatrudniają ok. 2,1 mln pracowników i generują obroty w wysokości ponad 400 mld euro. Organizacja ma na celu promowanie interesów (lobbing) wielkich detalistów przy Komisji Europejskiej.

</doc>
<doc id="1661972" url="https://pl.wikipedia.org/wiki?curid=1661972" title="Liturgia Wigilii Paschalnej">
Liturgia Wigilii Paschalnej



</doc>
<doc id="1661973" url="https://pl.wikipedia.org/wiki?curid=1661973" title="Phytotominae">
Phytotominae



</doc>
<doc id="1661974" url="https://pl.wikipedia.org/wiki?curid=1661974" title="Phytotomidae">
Phytotomidae



</doc>
<doc id="1661975" url="https://pl.wikipedia.org/wiki?curid=1661975" title="Wędzarnia">
Wędzarnia



</doc>
<doc id="1661976" url="https://pl.wikipedia.org/wiki?curid=1661976" title="Kenji Shimaoka">
Kenji Shimaoka

 – japoński siatkarz. Dwukrotny medalista olimpijski.
Mierzący 184 cm wzrostu zawodnik znajdował się w składzie srebrnych medalistów olimpijskich w Meksyku. W 1972 w Monachium znalazł się wśród triumfatorów olimpiady. Brał udział w IO 76 (czwarte miejsce).

</doc>
<doc id="1661983" url="https://pl.wikipedia.org/wiki?curid=1661983" title="Ziołosiejkowate">
Ziołosiejkowate



</doc>
<doc id="1661985" url="https://pl.wikipedia.org/wiki?curid=1661985" title="Metropolia Berlina">
Metropolia Berlina

Metropolia Berlina – jedna z 7 metropolii obrządku łacińskiego w niemieckim Kościele katolickim.
Geografia.
Metropolia Berlina obejmuje swoim zasięgiem landy: Berlin, Brandenburgia, Saksonia, cześć Meklemburgii-Pomorza Przedniego (mianowicie Pomorze Przednie) i Turyngii.
Historia.
Pierwotnie tereny te podlegały ustanowionej w 1930 metropolii wrocławskiej (także "Metropolia wschodnioniemiecka"), w której skład wchodziły Archidiecezja wrocławska, diecezja warmińska, diecezja berlińska i prałatura w Pile. 28 czerwca 1972 – papież Paweł VI bullą "Episcoporum Poloniae coetus" zreorganizował diecezję berlińską z prawem egzempcji (1972 do 1994). 
27 czerwca 1994 papież Jan Paweł II na mocy konstytucji apostolskiej "Certiori Christifidelum" podniósł diecezję Berlina do rangi archidiecezji i metropolii, przydzielając jej jako sufraganie biskupstwa w: Dreźnie i Gōrlitz. Pierwszym arcybiskupem metropolitą został dotychczasowy biskup diecezjalny Berlina kardynał Georg Sterzinsky.

</doc>
<doc id="1661988" url="https://pl.wikipedia.org/wiki?curid=1661988" title="Sit">
Sit



</doc>
<doc id="1661990" url="https://pl.wikipedia.org/wiki?curid=1661990" title="Tadayoshi Yokota">
Tadayoshi Yokota

, japoński siatkarz. Dwukrotny medalista olimpijski.
Mierzący 194 cm wzrostu zawodnik znajdował się w składzie srebrnych medalistów olimpijskich w Meksyku. W 1972 w Monachium znalazł się wśród triumfatorów olimpiady. Brał udział w IO 76 (czwarte miejsce). Był brązowym medalistą mistrzostw świata w 1970 i 1974.

</doc>
<doc id="1661991" url="https://pl.wikipedia.org/wiki?curid=1661991" title="Wydział Architektury Politechniki Gdańskiej">
Wydział Architektury Politechniki Gdańskiej

Wydział Architektury Politechniki Gdańskiej – jeden z dziewięciu wydziałów Politechniki Gdańskiej. W 2017 uzyskał akredytację w kategorii A, nadaną przez Komitet Ewaluacji Jednostek Naukowych.
Historia.
Wydział Architektury istnieje na politechnice od czasu jej powołania czyli od 1904. Jego profesorem był projektant całego zespołu budynków uczelni – architekt Albert Carsten.
W 1945 wydział wznowił działalność jako jeden z wydziałów nowo powołanej Politechniki Gdańskiej. Kadra akademicka pochodziła przede wszystkim z Wydziału Architektury Politechniki Lwowskiej i Uniwersytetu Stefana Batorego w Wilnie, zatrudniano również absolwentów przedwojennego Wydziału Architektury Politechniki Wolnego Miasta Gdańska.
Członek: European Association for Architectural Education (EAAE), European Network of Heads of Schools of Architecture (ENHSA) oraz Association of European Schools Of Planning (AESOP).
Kierunki i specjalności.
Na wydziale prowadzone są dwa kierunki studiów: Architektura i Urbanistyka – tylko w trybie stacjonarnym. Studia odbywają się w systemie dwustopniowym: 7-semestralne studia I stopnia (inżynierskie) oraz 3-semestralne II stopnia (magisterskie). Od roku akademickiego 2012/2013 na wydziale studiować można także Gospodarkę Przestrzenną, studia stacjonarne I stopnia, trwają 3,5 roku.
Dostępne ścieżki dyplomowania:

</doc>
<doc id="1661992" url="https://pl.wikipedia.org/wiki?curid=1661992" title="Family Circle Cup 2009">
Family Circle Cup 2009

Tenisowy turniej WTA Family Circle Cup 2009 odbył się w dniach 13 – 19 kwietnia w amerykańskim Charleston na kortach ziemnych. Pula nagród wyniosła 1 000 000 dolarów amerykańskich.

</doc>
<doc id="1661993" url="https://pl.wikipedia.org/wiki?curid=1661993" title="Waiting on the World to Change">
Waiting on the World to Change

Waiting on the World to Change – pierwszy singel z albumu amerykańskiego wokalisty Johna Mayera, "Continuum", wydanego w 2006 roku. Utwór odniósł komercjalny sukces jako singiel i zdobył nagrodę Grammy w kategorii Best Male Pop Vocal Performance w 2007 roku. Dzięki swojej tematyce piosenka stała się często wykonywanym utworem w programach telewizyjnych, podczas koncertów charytatywnych i innych okazji.

</doc>
<doc id="1661995" url="https://pl.wikipedia.org/wiki?curid=1661995" title="Bronzino">
Bronzino



</doc>
<doc id="1661998" url="https://pl.wikipedia.org/wiki?curid=1661998" title="Gągławki (przystanek kolejowy)">
Gągławki (przystanek kolejowy)

Gągławki — stacja kolejowa w Gągławkach, w województwie warmińsko-mazurskim, w Polsce.
W roku 2017 stacja obsługiwała 0–9 pasażerów na dobę.

</doc>
<doc id="1662006" url="https://pl.wikipedia.org/wiki?curid=1662006" title="Mecz piłkarski Salwador – Honduras (1969)">
Mecz piłkarski Salwador – Honduras (1969)

15 czerwca 1969 roku piłkarskie reprezentacje Salwadoru i Hondurasu rozegrały ze sobą mecz w ramach eliminacji do Mistrzostw Świata w Piłce Nożnej 1970. Mecz ten przeszedł do historii jako jedna z przyczyn wybuchu wojny futbolowej.
Tydzień wcześniej reprezentacje te rozegrały między sobą mecz w Tegucigalpie, w którym to reprezentacja Hondurasu wygrała 1−0. Przed meczem w San Salvadorze piłkarzy przewieziono w wozach pancernych, a wokół boiska znajdowały się kordony żołnierzy z pułku Guardia Nacional. Hotel, w którym znajdowali się piłkarze Hondurasu, został zdemolowany przez kibiców. W czasie odgrywania hymnu Hondurasu stadion wył i gwizdał, a zamiast flagi tego państwa na maszt wciągnięto brudną i podartą ścierkę. W meczu reprezentacja Salwadoru zwyciężyła 3−0 (dwa gole strzelił Juan Ramón Martínez, a jednego Elmer Acevedo). Po meczu wybuchły zamieszki między kibicami reprezentacji Salwadoru i Hondurasu, na skutek których zginęły dwie osoby. Po tych wydarzeniach w Salwadorze miały miejsce masowe demonstracje przeciwko Hondurasowi. Potem Salwador i Honduras zerwały ze sobą stosunki dyplomatyczne, a kilka godzin później granica między nimi została zamknięta, co stanowiło początek wojny futbolowej.

</doc>
<doc id="1662010" url="https://pl.wikipedia.org/wiki?curid=1662010" title="The Football League 2009–10">
The Football League 2009–10



</doc>
<doc id="1662011" url="https://pl.wikipedia.org/wiki?curid=1662011" title="Nefrolepis">
Nefrolepis

Nefrolepis, nerczyłusk ("Nephrolepis") – rodzaj paproci zaliczany do monotypowej rodziny Nephrolepidaceae. Obejmuje 19 gatunków (baza "Plants of the World online" wymienia 28, w tym 5 pochodzenia mieszańcowego). Zasięg tych roślin obejmuje całą strefę międzyzwrotnikową, najdalej na północ sięgając po Półwysep Koreański i Wyspy Japońskie, a na południu po Wyspę Północną na Nowej Zelandii. W Polsce nie rosną dziko przedstawiciele tego rodzaju, niektóre gatunki są uprawiane jako ozdobne rośliny pokojowe.
Nazwa rodzajowa pochodzi od nerkowatego kształtu zawijek osłaniających kupki zarodni ("nephros" = nerka, "lepis" = łuska).
Systematyka.
"Lepidoneuron" Fée, "Leptopleuron" C. Presl, "Lindsayoides" Nakai
Rodzaj w systemie Smitha i in. (2006) zaliczony został (prowizorycznie) jako jeden z czterech do rodziny "Lomariopsidaceae". W systemie PPG I (2016) tworzy monotypową rodzinę "Nephrolepidaceae" . Rodzaj (i tym samym rodzina) mają potwierdzony badaniami molekularnymi charakter monofiletyczny.

</doc>
<doc id="1662013" url="https://pl.wikipedia.org/wiki?curid=1662013" title="Nephrolepis">
Nephrolepis



</doc>
<doc id="1662016" url="https://pl.wikipedia.org/wiki?curid=1662016" title="Nefrolepis wysoki">
Nefrolepis wysoki



</doc>
<doc id="1662017" url="https://pl.wikipedia.org/wiki?curid=1662017" title="Polypodium exaltatum">
Polypodium exaltatum



</doc>
<doc id="1662018" url="https://pl.wikipedia.org/wiki?curid=1662018" title="Maciej Salamon">
Maciej Salamon

Maciej Salamon (ur. 1946 w Krakowie) – polski historyk mediewista, bizantynolog. 
Życiorys.
Absolwent historii Uniwersytetu Jagiellońskiego (studiował w latach 1964-1969). W trakcie studiów aktywny członek Koła Historyków Studentów UJ. Otrzymywał stypendium naukowe Rektora, a także nagrodę „primus inter pares”. Praca magisterska pt. "Najazdy Gotów na Azję Mniejszą w III w." (UJ 1969). Praca doktorska pt. "Rozwój idei Rzymu-Konstantynopola od IV do połowy VI w." (Uniwersytet Śląski w Katowicach 1972). Praca habilitacyjna pt. "Środowisko kultury łacińskiej w Konstantynopolu w IV wieku" (Uniwersytet Śląski w Katowicach 1978). Od 1969 pracował na Wydziale Nauk Społecznych Uniwersytetu Śląskiego w Katowicach, gdzie był prodziekanem w latach 1981-1984. Od 1985 pracuje na Uniwersytecie Jagiellońskim. Tam też pełnił funkcje: prodziekana Wydziału Filozoficzno-Historycznego w latach 1987-1990, a także dziekana Wydziału Historycznego w latach 1992-1996. Od 1997 wykłada również na Papieskiej Akademii Teologicznej w Krakowie. W 2006 otrzymał tytuł profesorski. Członek Collegium Invisibile.
Zajmuje się historią późnego antyku, historią Bizancjum V-XV w, Słowianami oraz numizmatyką bizantyńską.
Wybrane publikacje.
Artykuły.
&lt;/div &gt;

</doc>
<doc id="1662021" url="https://pl.wikipedia.org/wiki?curid=1662021" title="Świat Druku">
Świat Druku

Świat DRUKU – miesięcznik naukowo-techniczny wydawany przez spółkę Polski Drukarz od 1993 roku. Przeznaczony dla właścicieli firm, kadry menedżerskiej, pracowników drukarń, studiów graficznych, agencji reklamowych oraz dostawców nowych technologii. Współpracuje z największymi krajowymi specjalistami w dziedzinie poligrafii.
Każdy numer „Świata DRUKU” zawiera artykuły oraz informacje dotyczące różnych działów poligrafii. Poza najnowszymi wiadomościami związanymi z tematami przewodnimi danego wydania zawiera teksty dotyczące poszczególnych technologii poligraficznych, maszyn i urządzeń, materiałów. Są to artykuły techniczne, prezentacje wyników badań naukowych, prezentacje poszczególnych produktów, komentarze specjalistów, wywiady, relacje z wizyt w firmach i z imprez branżowych.
Każdego roku przygotowywane jest wydanie polsko-angielskie, będące wizytówką polskiej poligrafii, które jest obecne na znaczących zagranicznych imprezach branżowych. Dodatkowo corocznie wydawane są dodatki do pisma. Do tej pory ukazały się następujące tytuły:

</doc>
<doc id="1662022" url="https://pl.wikipedia.org/wiki?curid=1662022" title="Nerczyłusk">
Nerczyłusk



</doc>
<doc id="1662023" url="https://pl.wikipedia.org/wiki?curid=1662023" title="Fungi imperfecti">
Fungi imperfecti



</doc>
<doc id="1662026" url="https://pl.wikipedia.org/wiki?curid=1662026" title="Mistrzostwa świata w szachach 1890">
Mistrzostwa świata w szachach 1890

Mecz pomiędzy obrońcą tytułu - Wilhelmem Steinitzem, a węgierskim szachistą Isidorem Gunsbergiem rozegrany w Nowym Jorku między 9 XII 1890 r. a 22 I 1891 r. Zwycięzcą miał zostać ten, kto pierwszy wygra 10 partii lub osiągnie wynik 10½ punktów. Wygrał Steinitz 10½ – 8½.
Mecz zasłynął w historii szachów z dwóch powodów: Po pierwsze - grano o najniższą w historii stawkę (250 dolarów). Po drugie - XVI partię tego meczu Steinitz przegrał już po 21 posunięciach. Była to najkrótsza partia jaką przegrał aktualny mistrz świata w oficjalnych meczach o tytuł.

</doc>
<doc id="1662027" url="https://pl.wikipedia.org/wiki?curid=1662027" title="David Pindur">
David Pindur

David Pindur (ur. 5 czerwca 1981) – czeski historyk, zajmujący dziejami kościelnymi Moraw i Śląska we wczesnej epoce nowożytnej. Pracownik Muzeum Těšínska w Czeskim Cieszynie.

</doc>
<doc id="1662028" url="https://pl.wikipedia.org/wiki?curid=1662028" title="Poiana Ruscă">
Poiana Ruscă

Poiana Ruscă (531.4) – masyw górski w Karpatach Południowych w Rumunii.
Góry Poiana Ruscă leżą poza głównym łańcuchem Karpat Południowych, blisko gór Zachodniorumuńskich; do tego też podsystemu zaliczają je niektórzy geografowie rumuńscy. Są izolowane od pozostałych pasm południowokarpackich przez obniżenia tektoniczne. Na północy opadają w Bruzdę Maruszy, na wschodzie – w Kotlinę Haţeg. Na południu dolina rzeki Biştra i przełęcz Poarta de Fier a Transilvaniei dzielą je od gór Ţarcu. Na zachodzie natomiast góry Poiana Ruscă opadają w należące do Wielkiej Niziny Węgierskiej Międzyrzecze Kereszu i Maruszy.
Masyw Poiana Ruscă ma kształt owalu o dłuższej osi południowy zachód – północny wschód, na której leżą najwyższe kulminacje pasma. Masyw jest pocięty biegnącymi odśrodkowo głębokimi i wąskimi dolinami rzek, z których najwyraźniejsza jest biegnąca na wschód dolina Cerny. Masyw jest zbudowany z silnie zmineralizowanych skał krystalicznych. Wschodnia część masywu jest gęsto zaludniona i uprzemysłowiona ze względu na znajdujące się tu najbogatsze w Rumunii złoża rudy żelaza. Zachodnia część masywu jest mocniej zalesiona.
Najwyższe szczyty gór Poiana Ruscă to:

</doc>
<doc id="1662031" url="https://pl.wikipedia.org/wiki?curid=1662031" title="Urna kraterowata">
Urna kraterowata

Urna kraterowata ("Urnula craterium" (Schwein.) Fr. – gatunek grzybów z rodziny "Sarcosomataceae". Jest pasożytem dębów i innych gatunków drzew powodując zgorzel (antraknozę), jest też saprotroficzny – owocniki pojawiają się na przewróconych pniach. Charakterystyczne, czarnej barwy, kielichowate owocniki pojawiają się wczesną wiosną. Angielskie nazwy tego grzyba to „devil′s urn” i „gray urn”. Łacińska nazwa rodzaju pochodzi od krateru, naczynia służącego w starożytnej Grecji do mieszania wina z wodą.
Taksonomia i nazewnictwo.
Pozycja w klasyfikacji według Index Fungorum: "Sarcosomataceae, Pezizales, Pezizomycetidae, Pezizomycetes, Pezizomycotina, Ascomycota, Fungi".
Gatunek został po raz pierwszy opisany w 1822 r. z Karoliny Północnej jako "Peziza craterium" przez Lewisa Davida de Schweinitza. Po raz pierwszy w literaturze pod obecną nazwą pojawił się w 1849 r. gdy mikolog Elias Fries utworzył rodzaj "Urnula", ustanawiając opisany przez de Schweinitza gatunek "Peziza craterium" jako gatunek typowy nowego rodzaju. W 1896 r. Heinrich Rehm przemianował gatunek z powrotem na "Peziza craterium" i zastąpił typ "Urnula terrestris" gatunkiem nie spokrewnionym z poprzednim. Doprowadziło to do sytuacji, w której do rodzaju "Urnula" zaliczono jeden gatunek, nie zbliżony do oryginalnie opisanego przez Friesa. Elsie Kupfer napisała do Rehma, prosząc go o wyjaśnienie jego decyzji; ten odpowiedział, że: 
Kupfer uznała, że Rehm nie wyjaśnił, dlaczego jego zdaniem "Urnula craterium" należy do gatunków pokrewnych rodzajowi "Geopyxis" ani powodu, dla którego "Podophacidium terrestre" powinien być uważany za należący do rodzaju "Urnula". W makro-i mikroskopowej analizie tkanek tych rodzajów wykazała niespójność podziału Rehma i przywróciła nomenklaturę Friesa.
Nazwa rodzajowa oznacza "małą urnę". Epitet gatunkowy pochodzi od łacińskiego słowa "cratera", odnoszącego się do krateru, naczynia służącego w starożytnej Grecji do mieszania wina z wodą. Angielskie nazwy tego grzyba to "devil′s urn" (diabelska urna) i "gray urn" (szara urna).
Synonimy:
Nazwa polska na podstawie rekomendacji Komisji ds. Polskiego Nazewnictwa Grzybów z 2021 r. W 2016 r. A. Wilgocka opisywała ten gatunek pod nazwą urna diabla.
Morfologia.
Kielichowaty owocnik (askokarp) tego gatunku ma od 3 do 4 cm średnicy i głębokość od 4 do 6 cm. Początkowo jest zamknięty, w miarę dojrzewania otwiera się, wskutek czego powstaje okrągły otwór otoczony obszarpanymi lub gładkimi, podwiniętymi do środka krawędziami. Miąższ ścian owocnika jest twardy i początkowo galaretowaty, z czasem staje się coraz bardziej skórzasty. Owocnik na zewnątrz jest brązowawoczarny do czarnego, o aksamitnej powierzchni, natomiast jego wewnętrzna warstwa zarodnikonośna (hymenium) jest zazwyczaj jaśniejsza. Zewnętrzna powierzchnia może być pokryta drobnymi płatami tkanki. Obserwowane przez szkło powiększające, "włoski" (strzępki) tworzące zewnętrzną, aksamitną powierzchnię, mają zmienną długość, są grubościenne, tępe i wyglądają, jak gdyby falowały. Kielichowaty owocnik jest osadzony na trzonie, o wysokości zazwyczaj 3 do 4 cm, z czarną grzybnią u nasady.
Askospory są elipsoidalne lub kiełbaskowate, gładkie, cienkościenne, pozbawione ziaren amyloidu (nie reagują na odczynnik Melzera), są szkliste (przeświecające), o wymiarach 22-37 na 10-15 µm. Worki mieszczą 8 zarodników, są cylindryczne, o wymiarach 600 na 15-17 µm. Mają wieczko, zaangażowane w mechanizm uwalniania zarodników. Worki porozdzielane są cienkimi, nitkowatymi, rozgałęzionymi wstawkami (parafizami).
Rozwój.
Cykl życia "Urnula craterium" obejmuje zarówno formy niedoskonałe (tworzące zarodniki konidialne), jak i doskonałe (tworzące zarodniki płciowe). Jak to bywa w taksonomii grzybów, grzybowi w formie niedoskonałej nadano inną nazwę gatunkową, ponieważ związek pomiędzy doskonałą i niedoskonałą postacią tego taksonu nie był jeszcze znany. Stadium niedoskonałe nazwano "Conoplea globosa" (Schw.) Hughes. Jest to patogen dębów i gatunków z kilku innych rodzajów drzew.
Zarodniki "U. craterium" cechuje szybkie i wysokoprocentowe kiełkowanie. Kiełkowanie trwa zaledwie 1,5 godziny – stosunkowo krótko w porównaniu do innego gatunku z tej samej rodziny – czarki szkarłatnej ("Sarcoscypha coccinea"), u której ten proces trwa 48 godzin. Ponadto kiełkowanie jest możliwe w szerokim zakresie temperatur, od 5 °C do 35 °C i w szerokim zakresie pH gleby. Jakość i ilość światła nie ma wpływu na kiełkowanie, choć długotrwałe narażenie na bezpośrednie światło zmniejsza jego wydajność.
Występowanie i siedlisko.
Gatunek notowany jest ze wschodniej części Ameryki Północnej, Europy (w Czechach, Finlandii i Hiszpanii), Japonii i Chin. Umieszczono go w czerwonej księdze Czech jako krytycznie zagrożony (CE) i w czerwonej księdze Polski jako rzadki (R).
Owocniki "U. craterium" rosną pojedynczo lub w grupkach, najczęściej przytwierdzone do opadłych i częściowo przykrytych ziemią gałęzi drzew, głównie dębów. W stadium doskonałym jest saprotrofem, rozkładającym drewno; w stadium niedoskonałym jest pasożytem powodującym zgorzel drewna różnych gatunków drzew, w tym dębów, orzeszników, lip i buków. Jest dość często znajdowany w lasach liściastych i mieszanych, chociaż często przeoczany ze względu na ciemną barwę i częściowe przykrycie owocników ściółką. Jako jeden z pierwszych grzybów owocnikowych pojawiających się od marca do maja "U. craterium" bywa określany "zwiastunem wiosny" i można go czasem spotkać pod topniejącym śniegiem.
Znaczenie.
Gatunek zwykle oznaczany jest w przewodnikach terenowych jako niejadalny lub jako niezalecany do spożycia ze względu na twardą konsystencję owocników. Michael Kuo w swojej książce o jadalnych grzybach z 2007 opisuje smak tego grzyba jako "przeciętny" i komentuje: ""Urnula craterium" nie jest taki zły, jak myślałem, że będzie. Możliwe jest jego jedzenie z wymuszonym uśmiechem, jeśli ciocia Wanda Ci go zaserwuje".
"U. craterium" hodowany na płynnych podłożach wytwarza bioaktywne substancje chemiczne, hamujące wzrost innych grzybów patogennych względem osik: niszczących liście gatunków "Ophiostoma crassivaginatum" i "O. piliferum", jak również "Phellinus tremulae" powodującego rozkład drewna. Wykazano, że produkuje takie związki jak pestalotyna, 5,6-dehydropestalotyna, 4-metoksy-3,5-dimetylo-2"H"-piran-2-on i (4"S")-3,4-dihydro-4,8-dihydroksy-1(2"H")-naftalenon. Żaden z tych związków po wyizolowaniu nie hamował jednak wymienionych patogenów "in vitro", co oznacza, że badania te nie wyjaśniły natury mechanizmu przeciwgrzybicznego u "U. craterium".
Podobne gatunki.
Owocnik grzyba "Plectania melastoma" jest także czarny, ale mniejszy, a jego owocnik nie jest tak mocno wgłębiony.

</doc>
<doc id="1662032" url="https://pl.wikipedia.org/wiki?curid=1662032" title="Olivia Norris">
Olivia Norris

Olivia Norris (ur. 17 września 1983) - niemiecka lekkoatletka, która specjalizowała się w rzucie oszczepem.
Mistrzyni świata kadetów z 1999 roku - na stadionie w Bydgoszczy uzyskała wynik 52,03. Rekord życiowy: 53,09 (25 maja 2002, Jena).

</doc>
<doc id="1662034" url="https://pl.wikipedia.org/wiki?curid=1662034" title="Maria Serrano Serrano">
Maria Serrano Serrano

Maria Serrano Serrano (ur. 26 listopada 1973 w Madrycie, zm. 24 listopada 2001) – hiszpańska modelka i piosenkarka, najbardziej znana jako wokalistka grupy Passion Fruit grającej muzykę z gatunku eurodance oraz bubblegum dance. W 2001 zginęła w katastrofie lotniczej samolotu relacji Berlin-Zurych, który rozbił się w pobliżu Bassersdorf w Szwajcarii na krótko przed lądowaniem. Zmarła na dwa dni przed swoimi 28. urodzinami. Na pokładzie samolotu znajdowały się również inne członkinie zespołu – Nathaly Van Het Ende i Debby St. Maarten, która jako jedyna z tercetu przeżyła.

</doc>
<doc id="1662036" url="https://pl.wikipedia.org/wiki?curid=1662036" title="KOR Moskwa">
KOR Moskwa



</doc>
<doc id="1662037" url="https://pl.wikipedia.org/wiki?curid=1662037" title="Kazanka Moskwa">
Kazanka Moskwa



</doc>
<doc id="1662038" url="https://pl.wikipedia.org/wiki?curid=1662038" title="Inspektorat Kowel Armii Krajowej">
Inspektorat Kowel Armii Krajowej

Inspektorat Kowel Armii Krajowej – terenowa struktura Okręgu Wołyń Armii Krajowej.
Struktura organizacyjna.
Struktura organizacyjna podana za "Atlas polskiego podziemia niepodległościowego":

</doc>
<doc id="1662039" url="https://pl.wikipedia.org/wiki?curid=1662039" title="Nieftianik Krasnodar">
Nieftianik Krasnodar



</doc>
<doc id="1662040" url="https://pl.wikipedia.org/wiki?curid=1662040" title="Spartak Krasnodar">
Spartak Krasnodar



</doc>
<doc id="1662043" url="https://pl.wikipedia.org/wiki?curid=1662043" title="Hanroth">
Hanroth

Hanroth – miejscowość i gmina w zachodnich Niemczech, w kraju związkowym Nadrenia-Palatynat, w powiecie Neuwied, wchodzi w skład gminy związkowej Puderbach. Liczy 643 mieszkańców (2009). Leży na skraju Parku Natury Rhein-Westerwald. Po raz pierwszy wzmiankowana w XV wieku.

</doc>
<doc id="1662044" url="https://pl.wikipedia.org/wiki?curid=1662044" title="Iwan Szylingowski">
Iwan Szylingowski

Iwan Szylingowski (Szilingowski) (; ur. w Owidiopolu k. Odessy, zm. 30 marca 1967 w Twerze) – kontradmirał Marynarki Wojennej RP i Marynarki Wojennej ZSRR. 
Życiorys.
Od jesieni 1925 w marynarce wojennej na Morzu Czarnym, w 1927–1931 studiował w Szkole Marynarki Wojennej im. Frunzego w Leningradzie, później oficer marynarki ZSRR. 
Od maja do lipca 1945 szef grupy oficerów radzieckich przysłanej do Polski w celu organizacji jej marynarki wojennej. W stopniu komandora pełnił obowiązki jej dowódcy od 7 lipca do 24 sierpnia 1945. Później szef sztabu Marynarki Wojennej, w latach 1946–49 był doradcą kolejnych dowódców MW, zastępcą dowódcy MW. 11 maja 1949 został mianowany kontradmirałem przez Prezydium Rady Ministrów ZSRR. Od 8 lipca do 10 września 1950 p.o. dowódcy Marynarki Wojennej.
W kwietniu 1952 powrócił do ZSRR, następnie został szefem Katedry Dyscyplin Wojennomorskich Fakultetu Wojenno-Morskiego Wojskowej Akademii Tyłów i Transportu w Leningradzie. W listopadzie 1956 przeniesiony do rezerwy z powodu złego stanu zdrowia.
Według niektórych historyków Iwan Szylingowski oraz Józef Urbanowicz (Szef Zarządu Polityczno-Wychowawczego Marynarki Wojennej w latach 1945–1952) zostali przeniesieni za „liberalizm”.
Odznaczenia.
I inne.

</doc>
<doc id="1662045" url="https://pl.wikipedia.org/wiki?curid=1662045" title="Gregg Araki">
Gregg Araki

Gregg Araki (ur. 17 grudnia 1959 roku Los Angeles w stanie Kalifornia) – amerykański reżyser, scenarzysta, producent, montażysta filmów niezależnych, rzadziej operator filmowy. Przedstawiciel nurtu New Queer Cinema.
Życiorys.
Ma korzenie japońskie. Urodzony w Los Angeles, dojrzewał w Santa Barbara. Jest absolwentem Bachelor of Arts in Film Studies na University of California, Santa Barbara, zdobył także tytuł "mistrza sztuki pięknej" (ang. Master of Fine Arts lub MFA) w produkcji filmu na University of Southern California w roku 1985.
W 1987 roku miał miejsce debiut reżyserski Arakiego – powstał dramat "Three Bewildered People in the Night", którego budżet nie przekraczał pięciu tysięcy dolarów. Zrealizowany pięć lat później "The Living End" swoją premierę odnotował na Sundance Film Festival, gdzie został nominowany do Grand Jury Prize. Araki wsławił się jako twórca trylogii "Teenage Apocalypse Trilogy", na którą składają się filmy: "Totally Fucked Up" (1993), "Doom Generation – stracone pokolenie" (1995) oraz "Donikąd" (1997).
Wyreżyserował wideoklip do singla Keizo Nakanishiego i Christiny Aguilery „All I Wanna Do” (1997).
Częstym motywem filmów reżysera jest dojrzewanie.
Życie prywatne.
Araki zdał sobie sprawę z własnej homoseksualności w 1997 roku, kiedy związał się z aktorką Kathleen Robertson, którą obsadził wówczas w filmie "Donikąd". Identyfikacja seksualna artysty doprowadziła do rozpadu relacji dwa lata później.

</doc>
<doc id="1662046" url="https://pl.wikipedia.org/wiki?curid=1662046" title="Inspektorat Łuck Armii Krajowej">
Inspektorat Łuck Armii Krajowej

Inspektorat Łuck AK – terenowa struktura Okręgu Wołyń AK.
Skład organizacyjny.
Struktura organizacyjna podana za "Atlas polskiego podziemia niepodległościowego":

</doc>
<doc id="1662051" url="https://pl.wikipedia.org/wiki?curid=1662051" title="Aleksandr Winogradow">
Aleksandr Winogradow

Aleksandr Dmitrijewicz Winogradow, ros. Александр Дмитриевич Виноградов (ur. w Samarze, zm. 28 sierpnia 1964 w sanatorium Archangielskoje w obwodzie moskiewskim) – radziecki dowódca wojskowy, Rosjanin, kontradmirał Marynarki Wojennej ZSRR i Marynarki Wojennej PRL.
Życiorys.
W marynarce służył od 1920, od 1930 był członkiem partii komunistycznej.
Od maja 1922 do lutego 1924 studiował w Politycznej Szkole Marynarki Wojennej (ВМПУ), następnie do lutego 1928 w Szkole Marynarki Wojennej im. M. W. Frunzego w Leningradzie i od marca 1928 do września 1929 w Szkole Pilotów Morskich i Pilotów Obserwatorów WWS RKKA im. Stalina w Jejsku. Kursy Doskonalenia Kadry Dowódczej Marynarki Wojennej w Leningradzie od listopada 1930 do sierpnia 1932 oraz 
Kursy Dowódców Niszczycieli SKKS od grudnia 1936 do lipca 1937 i Akademia Marynarki Wojennej im. K. E. Woroszyłowa od kwietnia 1942 do stycznia 1944 to ostatnie etapy kształcenia.
Pełnił służbę w Sewastopolu, m.in. na niszczycielach „9 Janwaria” (sierpień 1932 – grudzień 1934, zastępca dowódcy), „25 Oktiabria” (grudzień 1934 – grudzień 1936, dowódca) i we Flocie Bałtyckiej – od listopada 1937 na niszczycielu „Striemitielnyj”. Brał na nim udział w wojnie radziecko-fińskiej. Od maja do czerwca 1940 przeprowadził okręt z Leningradu do Polarnego. Tam w ramach Floty Północnej brał udział w odparciu agresji niemieckiej, będąc w stopniu komandora porucznika.
Po zatopieniu niszczyciela „Striemitielnyj” 20 lipca 1941 w bazie przez niemieckie lotnictwo, został wyznaczony na stanowisko szefa sztabu bazy w Jokandze. Do grudnia 1947 pełnił szereg funkcji sztabowych w bazach morskich, następnie w szkolnictwie (do lipca 1950) i w organach inspekcji wojskowej. 27 stycznia 1951 został awansowany do stopnia kontradmirała.
10 maja 1952 został oddelegowany do polskiej Marynarki Wojennej. Przez rok pełnił funkcję szefa sztabu – zastępcy dowódcy Marynarki Wojennej do spraw liniowych. Według źródeł polskich 3 kwietnia 1953 został dowódcą Marynarki Wojennej, którą to funkcję piastował do 2 marca 1955 – wtedy przekazał obowiązki dowódcy MW komandorowi Zdzisławowi Studzińskiemu. Według źródeł rosyjskich z funkcji szefa sztabu w maju 1953 został przeniesiony na stanowisko starszego wojskowego doradcy dowódcy Marynarki Wojennej („faktycznie dowodząc marynarką wojenną”, ros. „фактически являясь команд. флотом”), na którym to stanowisku miał pozostawać do listopada 1954.
Według źródeł polskich 6 kwietnia 1955 wyjechał do ZSRR, według rosyjskich od stycznia do lipca 1955 był szefem Centralnego Laboratorium Marynarki Wojennej Nr 14. Następnie kierował Instytutem Marynarki Wojennej Nr 16 w Leningradzie (do sierpnia 1957) oraz Centralnym Instytutem Naukowo-Badawczym Broni Specjalnych i Obrony Marynarki Wojennej (do września 1959) i pełnił służbę na stanowisku pierwszego zastępcy szefa tegoż instytutu.
W marcu 1960 z powodu choroby został przeniesiony do rezerwy. Żonaty z Kławdią Iwanowną (ur. 1905), miał dwie córki.
Po śmierci pochowany na Cmentarzu Serafimowskim.
Odznaczenia.
Był wyróżniony w 1955 bronią osobistą z dedykacją.

</doc>
<doc id="1662052" url="https://pl.wikipedia.org/wiki?curid=1662052" title="Inspektorat Równe Armii Krajowej">
Inspektorat Równe Armii Krajowej

Inspektorat Równe AK – terenowa struktura Okręgu Wołyń AK.
Skład organizacyjny.
Struktura organizacyjna podana za "Atlas polskiego podziemia niepodległościowego":

</doc>
<doc id="1662054" url="https://pl.wikipedia.org/wiki?curid=1662054" title="Gustav von Schmoller (dyplomata)">
Gustav von Schmoller (dyplomata)

Gustav von Schmoller (ur. 7 lutego 1907 w Berlinie, zm. 11 lutego 1991) – niemiecki prawnik, wyższy urzędnik i dyplomata; ambasador Niemiec w Szwecji.
Syn Ludwiga von Schmollera (1872-1951) – pruskiego majora i Pauli Breymann (1883-1956), wnuk Gustava von Schmollera – znanego ekonomisty.
Studiował prawo, a w 1930 i 1935 r. zdał państwowe egzaminy prawnicze. Od 1935 do 1939 był zatrudniony w ministerstwie gospodarki Rzeszy. W 1941 r. uzyskał tytuł doktora nauk prawnych. W czasie II wojny światowej pracował w Pradze, w rządzie protektora Czech i Moraw, popierając agresywną politykę Hitlera.
Po wojnie zajmował wyższe stanowiska urzędnicze. W 1947 r. zakładał, jako referent spraw konstytucyjnych i okupacyjnych w urzędzie kanclerza Wirtembergii-Hohenzollern, „Instytut spraw okupacyjnych” („Institut für Besatzungsfragen”), którym kierował do 1952 r. W 1948 r. został członkiem konwentu konstytucyjnego, który opracował założenia konstytucji RFN. Działał także jako współpracownik Carlo Schmida – pełnomocnika kraju Wirtembergia-Hohenzollern.
W 1952 r. przeniósł się do służby dyplomatycznej. Od 1956 do 1960 r. w ambasadzie w Atenach, do 1962 w centrali, do 1964 generalny konsul w Stambule, do 1968 ambasador w Sztokholmie. Zrezygnował po tym, jak media wyniosły na światło dzienne jego okupacyjny życiorys.

</doc>
<doc id="1662056" url="https://pl.wikipedia.org/wiki?curid=1662056" title="Inspektorat Dubno Armii Krajowej">
Inspektorat Dubno Armii Krajowej

Inspektorat Dubno AK – terenowa struktura Okręgu Wołyń AK. 
Skład organizacyjny inspektoratu.
Struktura organizacyjna podana za "Atlas polskiego podziemia niepodległościowego":

</doc>
<doc id="1662057" url="https://pl.wikipedia.org/wiki?curid=1662057" title="Adam Raciborski">
Adam Raciborski

Adam Raciborski (ur. 24 grudnia 1809 w Radomiu, zm. 14 lutego 1871 w Paryżu) – polski lekarz, autor podręczników medycznych, powstaniec listopadowy.
Życiorys.
Studiował medycynę w Warszawie. W 1831 roku uczestniczył w powstaniu listopadowym pełniąc obowiązki lekarza w 4. pułku Wojska Polskiego. Odznaczony Złotym Krzyżem Virtuti Militari. Po jego upadku w 1832 roku udał się na przymusową emigrację do Francji, do Besançon, gdzie zjednał sobie wielką sławę leczeniem grasującej tam wówczas w tym kraju cholery. W 1834 otrzymał w Paryżu stopień doktora, w 1838 otrzymał posadę przełożonego kliniki w szpitalu Charité, a następnie profesora w akademii medycznej; między lekarzami paryskimi używał wysokiej powagi i uznania, był współzałożycielem Towarzystwa Lekarzy Polskich w Paryżu.
W latach 1860-1871 był członkiem honorowym Poznańskiego Towarzystwa Przyjaciół Nauk. Współzałożyciel i pierwszy sekretarz Towarzystwa Paryskiego Lekarzy Polskich. Odznaczony Legią Honorową. Zmarł w Paryżu wycieńczony głodem w czasie oblężenia przez wojska pruskie, pochowany na cmentarzu Montparnasse.
Dzieła.
W języku polskim wydał "O styczności medycyny z innemi naukami, sztukami pięknemi i literaturą" (Paryż, 1858). Wiele jego rozpraw i dzieł uwieńczonych było nagrodami. Z tych prac jego ważniejsze są:

</doc>
<doc id="1662059" url="https://pl.wikipedia.org/wiki?curid=1662059" title="Meridian Cup">
Meridian Cup

Meridian Cup – piłkarskie rozgrywki niegdyś między młodzieżowymi reprezentacjami strefy UEFA oraz CAF, organizowane co 2 lata od 1997 roku. Ostatnia edycja odbyła się w 2005 r.

</doc>
<doc id="1662061" url="https://pl.wikipedia.org/wiki?curid=1662061" title="Jan Jośkiewicz">
Jan Jośkiewicz

Jan Jośkiewicz, Иван Фёдорович Иоскевич, "Iwan Fiodorowicz Ioskiewicz" (ur. w Bielakowszczyźnie, zm. 8 sierpnia 1964 w Moskwie) – generał porucznik Armii Radzieckiej, generał dywizji Wojska Polskiego.
Życiorys.
Od 3 lutego 1918 w Armii Czerwonej. W 1938 ukończył Akademię Wojskową im. Michaiła Frunzego w Moskwie. Brał udział zarówno w agresji na Finlandię w 1939, jak i zajęciu Besarabii rok później. W kwietniu 1942 roku objął dowództwo 414 Dywizji Strzeleckiej. W kwietniu 1943 roku został zastępcą dowódcy 16 Korpusu Strzeleckiego, a w grudniu tego roku dowódcą 20 Dywizji Strzelców Górskich. 3 czerwca 1944 awansowany na stopień generała majora. W tym samym miesiącu został ciężko ranny. W lutym 1945 odkomenderowany do Wojska Polskiego. Czasowo pełnił obowiązki szefa sztabu 2 Armii Wojska Polskiego. Pełniący obowiązki szefa Sztabu Głównego WP. Do października 1945 był szefem sztabu Okręgu Wojskowego nr III w Poznaniu. Od 10 października 1945 do 25 czerwca 1947 dowódca Okręgu Wojskowego nr II. 
Od 14 grudnia 1945 mianowany generałem dywizji ze starszeństwem ze stycznia 1946. Organizował akcję osadnictwa wojskowego na Pomorzu Zachodnim. W 1947 powrócił do ZSRR i we wrześniu objął kierownictwo Katedry Taktyki Ogólnej w Akademii Inżynieryjnej Sił Powietrznych im. prof. Żukowskiego w Moskwie. W listopadzie 1955 roku został przeniesiony w stan spoczynku.

</doc>
<doc id="1662062" url="https://pl.wikipedia.org/wiki?curid=1662062" title="Karl Bücher">
Karl Bücher

Karl Bücher (ur. 16 lutego 1847 w Kirberg, zm. 12 listopada 1930 w Lipsku) – niemiecki ekonomista, historyk gospodarki, socjolog, prekursor prasoznawstwa. Wniósł duży wkład w socjologię pracy.
Życiorys.
Studiował historię i filologię w Bonn i Getyndze. Pracował jako nauczyciel we Frankfurcie nad Menem. W 1878 został redaktorem "Frankfurter Zeitung" i zajmował się problematyką społeczno-gospodarczą. W 1881 uzyskał habilitację na Uniwersytecie Ludwika i Maksymiliana w Monachium. Pracował później w Tartu, Bazylei, Karlsruhe i Lipsku.
Był zwolennikiem podejścia historycznego w ekonomii, czyli tłumaczenia problemów gospodarczych poprzez rekonstrukcję ich historycznych korzeni. Stworzył model rozwoju gospodarczego świata od gospodarki naturalnej do gospodarki narodowej. Zajmował się także progiem rentowności, krzywą dochodów, relacją między przychodami a kosztami. Zaobserwował zjawisko występujące przy masowej produkcji, polegające na spadku kosztów jednostkowych przy zwiększaniu liczby wytwarzanych towarów. 
Na emeryturze zajął się prasoznawstwem. W 1916 założył na Uniwersytecie w Lipsku pierwszy w Niemczech instytut nauk o prasie. Placówka miała kształcić przyszłych dziennikarzy oraz stać się centrum badań naukowych nad prasą.
Karl Bücher mieszkał w Bad Liebenstein, gdzie pozostali jego potomkowie a uczniowie postawili pomnik na jego cześć.

</doc>
<doc id="1662066" url="https://pl.wikipedia.org/wiki?curid=1662066" title="Diecezja Görlitz">
Diecezja Görlitz

Diecezja Görlitz (łac. "Dioecesis Gorlicensis", pol. "diecezja zgorzelecka") – katolicka diecezja niemiecka położona w południowo-wschodniej części kraju, obejmująca swoim zasięgiem część Łużyc. Siedziba biskupa znajduje się w katedrze św. Jakuba w Görlitz.
Historia.
Po zakończeniu II wojny światowej granica między Polską a Niemcami została ustalona na Odrze i Nysie Łużyckiej, co oznaczało podział dotychczasowej archidiecezji wrocławskiej między te dwa państwa, z których jedna znalazła się w granicach NRD. Rządy w niemieckiej części archidiecezji objął wikariusz kapitulny Ferdinand Piontek, której siedzibą stało się Görlitz.
W 1959 utworzono wikariat apostolski archidiecezji wrocławskiej dla terenów na zachód od Odry i Nysy Łużyckiej. Po oficjalnym uznaniu tej granicy przez rząd RFN papież Paweł VI powołał administraturę apostolska dla niemieckiej części archidiecezji wrocławskiej w Görlitz.
Taki stan rzeczy przetrwał do 27 czerwca 1994, kiedy to papież Jan Paweł II na mocy konstytucji apostolskiej utworzył diecezję Görlitz, będącą sufraganią archidiecezji Berlina. Na pierwszego biskupa diecezji papież mianował Rudolfa Müllera. 21 września 1994 papież uczynił św. Jadwigę Śląską główną patronką diecezji.
Jest to najmniejsza diecezja na terenie Niemiec.

</doc>
<doc id="1662068" url="https://pl.wikipedia.org/wiki?curid=1662068" title="Inspektorat Tarnopol Armii Krajowej">
Inspektorat Tarnopol Armii Krajowej

Inspektorat Tarnopol Armii Krajowej – terenowa struktura Okręgu Tarnopol Armii Krajowej.
Skład organizacyjny inspektoratu.
Struktura organizacyjna podana za "Atlas polskiego podziemia niepodległościowego":

</doc>
<doc id="1662070" url="https://pl.wikipedia.org/wiki?curid=1662070" title="Inspektorat Czortków Armii Krajowej">
Inspektorat Czortków Armii Krajowej

Inspektorat Czortków AK – terenowa struktura Okręgu Tarnopol Armii Krajowej.
Skład organizacyjny inspektoratu.
Struktura organizacyjna podana za "Atlas polskiego podziemia niepodległościowego":

</doc>
<doc id="1662073" url="https://pl.wikipedia.org/wiki?curid=1662073" title="Phoeniculidae">
Phoeniculidae



</doc>
<doc id="1662075" url="https://pl.wikipedia.org/wiki?curid=1662075" title="Klaus Schütz">
Klaus Schütz

Klaus Schütz (ur. 17 września 1926 w Heidelbergu, zm. 29 listopada 2012 w Berlinie) – niemiecki polityk, socjaldemokrata (SPD), od 1967 do 1977 burmistrz Berlina Zachodniego, od 1967 do 1968 przewodniczący Bundesratu.
W latach 1962–1966 senator i pełnomocnik Berlina Zachodniego. Od 1966 do 1967 sekretarz stanu w niemieckim MSZ. W 1967 zastąpił Heinricha Albertza na stanowisku burmistrza Berlina. Albertz ustąpił po zamieszkach studenckich w czasie wizyty szacha Iranu, gdy w starciu z policją zginął jeden z protestantów – Benno Ohnesorg. Jednocześnie, w latach 1967–1968, Schütz był przewodniczącym Bundesratu. Od 1968 do 1977 szefem berlińskiej SPD.
W wyborach w 1975 roku sondaże przedwyborcze wskazywały jego przegraną na rzecz polityka CDU – Petera Lorenza. Jednak na kilka dni przed wyborami Lorenz został porwany przez terrorystów z RAF. Po wyborach, mimo iż SPD otrzymała mniej głosów niż CDU (SPD: 42,6%, CDU: 43,9%) Schütz, utrzymał się na stanowisku i utworzył koalicję SPD i FDP. Po licznych skandalach finansowych został zastąpiony w 1977 przez Dietricha Stobbe.
Schütz został następnie ambasadorem RFN w Izraelu. Otrzymał honorowy doktorat Uniwersytetu w Hajfie. W latach 1981–1987 pracował dla Deutsche Welle a potem był dyrektorem w radio Nadrenii-Westfalii.

</doc>
<doc id="1662076" url="https://pl.wikipedia.org/wiki?curid=1662076" title="Karpaccy górale (film)">
Karpaccy górale (film)

Karpaccy górale – polski film fabularny z 1915 roku, w którym zagrał Jan Czapski. Pierwowzorem produkcji był dramat Józefa Korzeniowskiego z 1840 o tym samym tytule. Nie wiadomo jednak, w jakim stopniu wykorzystano treść tej sztuki w scenariuszu, ponieważ nie zachowała się żadna kopia filmu. Głównymi bohaterami filmu są huculscy górale.

</doc>
<doc id="1662078" url="https://pl.wikipedia.org/wiki?curid=1662078" title="Totally Fucked Up">
Totally Fucked Up

Totally Fucked Up, w wielu krajach ocenzurowany i dystrybuowany pt. Totally F***ed Up – amerykański dramat filmowy z 1993 roku, wyreżyserowany przez Gregga Arakiego do własnego scenariusza. Pierwszy film z trylogii Arakiego "Teenage Apocalypse Trilogy", na którą składają się następne pozycje: "Doom Generation – stracone pokolenie" (1995) oraz "Donikąd" (1997).
Film nie odniósł sukcesu finansowego, w Stanach Zjednoczonych zarabiając zaledwie 101 071 dolarów. Współcześnie jednak jest uznawany za czołowe osiągnięcie w dziedzinie nurtu New Queer Cinema.
Fabuła.
Film obrazuje historię sześciorga nastoletnich przyjaciół – czwórki gejów oraz pary lesbijek. Widz poznaje życia i romanse bohaterów.

</doc>
<doc id="1662079" url="https://pl.wikipedia.org/wiki?curid=1662079" title="Marian Orlik">
Marian Orlik

Marian Orlik (ur. 9 maja 1916 w Szamotułach, zm. 3 grudnia 1952 w Warszawie) – podpułkownik Wojska Polskiego, mianowany pośmiertnie generałem brygady.
Życiorys.
Syn Franciszka, robotnika. Ukończył szkołę powszechną oraz Państwowe Gimnazjum i Liceum im. ks. Piotra Skargi w Szamotułach. W 1936 roku uzyskał świadectwo dojrzałości. Zgłosił się na ochotnika do Szkoły Podchorążych Piechoty w Komorowie koło Ostrowi Mazowieckiej. Obowiązkową praktykę odbył w 1 pułku piechoty Legionów w Wilnie, a później został przeniesiony do 56 pułku piechoty wielkopolskiej w Krotoszynie. W szeregach tego oddziału walczył w kampanii wrześniowej 1939 roku. Był dowódcą I plutonu 5 kompanii strzeleckiej. 22 września pod Młocinami został ciężko ranny i dostał się do niemieckiej niewoli. Odznaczony Krzyżem Walecznych. W niewoli przebywał w obozach: VIII B Lamsdorf (Łambinowice), XI B Braunschweig oraz II C Woldenberg.
Po wyzwoleniu ewakuowanej kolumny obozowej powrócił do rodzinnych Szamotuł. Tu uruchamiał miejscowe gimnazjum, uczył w nim matematyki, łaciny i języka francuskiego. W maju 1945 roku został przyjęty do Wojska Polskiego i zweryfikowany w stopniu porucznika. Ukończył kurs dowódców kompanii w Centrum Wyszkolenia Piechoty w Warszawie oraz kurs oficerów sztabów pułków. Od listopada 1945 w wydziale operacyjnym sztabu Krakowskiego Okręgu Wojskowego, następnie w sztabie Grupy Operacyjnej „Wisła” i Grupy Operacyjnej „Tatry” jako szef wydziału organizacyjnego. Od września 1947 roku pełnił służbę w Sztabie Generalnym Wojska Polskiego na stanowisku pomocnika szefa wydziału studiów operacyjnych. Awansowany na podpułkownika. Wkrótce został przeniesiony do Centrum Wyszkolenia Medycznego w Łodzi na stanowisko starszego wykładowcy. Ponieważ jako przedwojenny oficer spotykał się z nieufnością, starał się o zwolnienie z wojska.
Aresztowany 21 maja 1952, oskarżony o tzw. „spisek w wojsku”, przeszedł okrutne śledztwo w GZI. 8 sierpnia 1952 NSW w Warszawie w rozprawie nr. Sn.15/52 pod przewodnictwem ppłk. Juliusza Krupskiego skazał go na podstawie art. 86 § 1,2 Kodeksu Karnego Wojska Polskiego wraz z Ludwikiem Głowackim, mjr. Władysławem Skoczniem i Aleksandrem Kitą na karę śmierci. Prezydent Bierut nie skorzystał z prawa łaski. Płk Marian Orlik został stracony 3 grudnia 1952.
Jego zwłoki zostały przez organa bezpieczeństwa publicznego potajemnie pogrzebane w kwaterze na tzw. „Łączce” na terenie Cmentarza Wojskowego na Powązkach w Warszawie. 
Zrehabilitowany 4 maja 1956 roku. Upubliczniony w 1999 raport tzw. Komisji Mazura wymienia go z nazwiska jako bezzasadnie skazanego na śmierć.
28 lutego 2014, podczas uroczystości w Belwederze z udziałem prezydenta RP Bronisława Komorowskiego, Rada Ochrony Pamięci Walk i Męczeństwa, Pomorski Uniwersytet Medyczny w Szczecinie i Instytut Pamięci Narodowej ogłosiły, że zidentyfikowano szczątki Mariana Orlika wśród ofiar pomordowanych przez organa bezpieczeństwa publicznego w latach 1945–1956, pochowanych w Kwaterze na Łączce przy murze cmentarnym Cmentarza Wojskowego na Powązkach w Warszawie. Identyfikację szczątków odnalezionych na kwaterze "Ł" przeprowadzono w ramach Projektu Poszukiwań Miejsc Pochówku i Identyfikacji Ofiar Totalitaryzmów Polskiej Bazy Genetycznej Ofiar Totalitaryzmów.
22 stycznia 2016 roku Prezydent RP Andrzej Duda, na wniosek Ministra Obrony Narodowej Antoniego Macierewicza, mianował go pośmiertnie generałem brygady, jako „Żołnierza Wyklętego”.

</doc>
<doc id="1662080" url="https://pl.wikipedia.org/wiki?curid=1662080" title="Szpieg (film 1915)">
Szpieg (film 1915)

Szpieg – polski film fabularny z 1915 roku w reżyserii Aleksandra Hertza.
W 2000 roku odnaleziono zaledwie fragment tego filmu (18 min) w archiwum filmowym w Moskwie. Niejasna jest fabuła filmu, jedna z hipotez głosi, że akcja filmu rozgrywa się w Łodzi, z kolei inna, że w Kaliszu.

</doc>
<doc id="1662081" url="https://pl.wikipedia.org/wiki?curid=1662081" title="Diecezja görlitzka">
Diecezja görlitzka



</doc>
<doc id="1662084" url="https://pl.wikipedia.org/wiki?curid=1662084" title="Zaczarowane koło">
Zaczarowane koło

Zaczarowane koło (inny tytuł: Tragedia w sandomierskim zamku) – polski film fabularny z 1915 roku, adaptacja dramatu Lucjana Rydla o tym samym tytule. Nie wiadomo, na ile w scenariuszu posłużono się pierwowzorem.

</doc>
<doc id="1662090" url="https://pl.wikipedia.org/wiki?curid=1662090" title="Karol Teutsch">
Karol Teutsch

Karol Teutsch (ur. 12 marca 1921 w Krakowie, zm. 25 listopada 1992 w Warszawie) – polski skrzypek i dyrygent. 
Życiorys.
Pochodził z rodziny o bogatych tradycjach muzycznych. Był wnukiem solisty w Konserwatorium w Bukareszcie i synem dyrektora orkiestry Opery Wiedeńskiej, a także Lwowskiej.
W latach 1945–1959 był dyrektorem artystycznym i solistą Orkiestry Krakowskiej, a także należał do zespołu orkiestry kameralnej. Od 1959 pierwszy skrzypek w Filharmonii Narodowej w Warszawie. Dyrektor artystyczny i dyrygent zespołu Kameralistów Filharmonii Narodowej. Koncertował w wielu krajach Europy, Ameryki, Australii i Oceanii. W latach 1983–1984 dyrygował gościnnie w Filharmonii w Gdańsku.
Do 1992 kierował Wrocławską Orkiestrą Kameralną "Leopoldinum". Nagrana w 1989 z tym zespołem płyta "La Grande Sarabande de Haendel" została wznowiona w 1996. Jej fragmenty wykorzystano w muzycznych filmach poświęconych barokowi w muzyce: "Le Baroque inspire" i "Le Cinéma".

</doc>
<doc id="1662093" url="https://pl.wikipedia.org/wiki?curid=1662093" title="Iskra Kazań">
Iskra Kazań



</doc>
<doc id="1662094" url="https://pl.wikipedia.org/wiki?curid=1662094" title="Rubin-TAN Kazań">
Rubin-TAN Kazań



</doc>
<doc id="1662096" url="https://pl.wikipedia.org/wiki?curid=1662096" title="Żona (film 1915)">
Żona (film 1915)

Żona − polski dramat filmowy z 1915 roku.
Opis fabuły.
Tytułowa żona bardzo kocha swojego męża, jednak gdy boi się, że on straci pracę, ulega niemoralnym propozycjom jego szefa. Film kończy się tragedią − kobieta wyznaje małżonkowi, że go zdradziła, i popełnia samobójstwo.

</doc>
<doc id="1662097" url="https://pl.wikipedia.org/wiki?curid=1662097" title="Onyx (rzeka)">
Onyx (rzeka)

Onyx – największa i najdłuższa rzeka na Antarktydzie, o długości ponad 30 kilometrów, płynąca przez Wright Valley (położoną w pobliżu Lodowca Szelfowego Rossa).
Rzeka jest zasilana wodami z topniejącego Lodowca Wrighta, wypływającymi ze słodkowodnego Brownworth Lake. Wpadają do niej także sezonowe strumienie z pobliskich lodowców górskich. Jej wody płyną nietypowo – w głąb lądu – co jest spowodowane ukształtowaniem terenu po ustąpieniu części lodowca i trafiają do bezodpływowego, słonego jeziora Vanda Lake, pokrytego zazwyczaj trzymetrowej grubości warstwą lodu. Napływająca woda nie miesza się ze znajdującą się głębiej wodą o dużym zasoleniu.
Rzeki Onyx nie zasiedlają żadne ryby, ale życie mikrobiologiczne jest bujne, zdarzają się także zakwity glonów. Poziom wody waha się znacznie w ciągu dnia polarnego, w ciągu nocy polarnej rzeka w ogóle nie dociera do jeziora. W czasie ciepłego lata na półkuli południowej przepływ w rzece zwiększa się, dodatni wpływ mają także wiatry katabatyczne wiejące od strony Płaskowyżu Polarnego.

</doc>
<doc id="1662098" url="https://pl.wikipedia.org/wiki?curid=1662098" title="Maria Serrano-Serrano">
Maria Serrano-Serrano



</doc>
<doc id="1662101" url="https://pl.wikipedia.org/wiki?curid=1662101" title="Zaczyna się od pocałunku">
Zaczyna się od pocałunku

Zaczyna się od pocałunku ("Just a Kiss") – amerykańska komedia z roku 2002 na podstawie sztuki Patricka Breena.

</doc>
<doc id="1662102" url="https://pl.wikipedia.org/wiki?curid=1662102" title="The Living End (film)">
The Living End (film)

The Living End – amerykański film fabularny z 1992 roku, wyreżyserowany przez Gregga Arakiego do własnego scenariusza. Wczesny przedstawiciel nurtu New Queer Cinema, przez krytyków określony mianem „gejowskiej wersji "Thelmy i Louise"”.
Film zaprezentowano podczas licznych europejskich i światowych Festiwali Filmowych, w tym m.in. na Warszawskim Międzynarodowym Festiwalu Filmowym dnia 11 października 2008 roku.
Fabuła.
Luke jest niespokojnym, lekkomyślnym włóczęgą, Jon zaś stosunkowo nieśmiałym krytykiem filmowym-pesymistą. Obaj są homoseksualistami i są zarażeni wirusem HIV. Po niekonwencjonalnym zapoznaniu oraz zamordowaniu homofobicznego oficera policyjnego przez Luke’a, para wybiera się w samochodową podróż. Towarzyszy im wymowne motto: „Pieprzyć wszystko”.

</doc>
<doc id="1662106" url="https://pl.wikipedia.org/wiki?curid=1662106" title="Broker domen">
Broker domen



</doc>
<doc id="1662108" url="https://pl.wikipedia.org/wiki?curid=1662108" title="Mysterious Skin">
Mysterious Skin



</doc>
<doc id="1662110" url="https://pl.wikipedia.org/wiki?curid=1662110" title="Tony Leon">
Tony Leon

Anthony James Leon (ur. 15 grudnia 1956) – południowoafrykański polityk, wieloletni przewodniczący Partii Demokratycznej i Aliansu Demokratycznego (do 2007), lider opozycji wobec rządów ANC w Zgromadzeniu Narodowym (1999–2007).
Życiorys.
Urodził się w rodzinie o korzeniach żydowskich. W młodości kształcił się w Kearsney College niedaleko Durbanu. W 1974 zaangażował się w działalność w Partii Postępowej (Progressive Party) – jednej z dwóch partii opozycyjnych wobec rządów apartheidu obecncyh w parlamencie. Naukę kontynuował na Wydziale Prawa Uniwersytetu Witwatersrand, gdzie był m.in. przewodniczącym Rady Studentów Prawa oraz wiceprzewodniczącym Rady Przedstawicielskiej Studentów. W 1986 został wykładowcą na Wydziale Prawa Uniwersytetu. W tym samym roku wszedł w skład Rady Miejskiej w Johannesburgu (reprezentował okręg Yeoville) – zostając liderem opozycji w Radzie.
W 1989 po raz pierwszy zasiadł w ławach parlamentu krajowego w Kapsztadzie jako reprezentant okręgu Houghton w Gautengu wybrany z ramienia Partii Demokratycznej (następczyni postępowców). W latach 1990–1994 stał na czele Komisji Prawnej PD, był również doradcą Konwencji na Rzecz Demokratycznej Afryki Południowej (Convention for a Democratic South Africa, CODESA) oraz delegatem do wielopartyjnych negocjacji, które miały doprowadzić do zniesienia apartheidu.
W 1994 ponownie uzyskał mandat w Zgromadzeniu Narodowym. W tym samym roku przedłużono mu kadencję jako przewodniczącemu PD. Pięć lat później na skutek odwrócenia się proporcji między PD a Nową Partią Narodową (PD uzyskała 38 mandatów, NNP 28) został liderem opozycji w Zgromadzeniu Narodowym. W 2004 po raz kolejny zdobył mandat posła. Jako lider opozycji zdecydowanie krytykował rząd Nelsona Mandeli i Thabo Mbekiego za nieumiejętność radzenia sobie z problemami biedy, bezrobocia i AIDS.
26 listopada 2006 ogłosił swoją dymisję ze stanowiska szefa Aliansu Demokratycznego (następcy PD) z początkiem 2007, zachował jednak mandat deputowanego. 6 maja 2007 w roli przewodniczącego AD zastąpiła go Helen Zille.
Obecnie pracuje m.in. jako dziennikarz, publikując w piśmie „Business Day” (m.in. na temat zbliżajązych się wyborów parlamentarnych).
Jest żonaty z Michal Even-Zahav (od 2000). W konkursie na 100 wielkich obywateli RPA organizowanym przez telewizję SABC3 zajął 16 miejsce. W 2008 opublikował swoją biografię „On the Contrary”.

</doc>
<doc id="1662112" url="https://pl.wikipedia.org/wiki?curid=1662112" title="Kościół św. Floriana w Naroku">
Kościół św. Floriana w Naroku

Kościół św. Floriana – rzymskokatolicki kościół parafialny położony przy ulicy Wiejskiej 24 w Naroku. Świątynia należy do parafii św. Floriana w Naroku w dekanacie Opole-Szczepanowice, diecezji opolskiej.
Historia kościoła.
W Naroku pierwszy kościół wybudowano w 1804 roku. Pierwotnie była to drewniana świątynia pod wezwaniem św. Sebastiana i Floriana stojąca w Chróścicach po drugiej stronie Odry. Kościół ten był już wzmiankowany w 1687 roku w dokumentach wizytacyjnych diecezji wrocławskiej. W związku z wybudowaniem w 1804 roku w Chróścicach nowego murowanego kościoła, stara świątynia została zdemontowana i sprzedana wraz z całym wyposażeniem za 100 talarów do Naroka. Kościół ten służył mieszkańcom Naroka cały wiek, aż do 1904 roku, kiedy to spłonął doszczętnie od uderzenia pioruna. Wtedy to z inicjatywy Józefa Lechmanna, proboszcza ze Skorogoszczy, wybudowano nowy murowany kościół w stylu neobarokowym. Głównymi fundatorami kościoła byli ówcześni właściciele Naroka rodzina Wichelhaus. Chociaż byli wyznania ewangelickiego, pokryli jednak w znacznej mierze koszty budowy kościoła. Od momentu wybudowania budynku kościoła zmienił się jedynie kształt wieży, która pod koniec działań związanych z II wojną światową, w styczniu 1945 roku, została wysadzona w powietrze. Wieżę odbudowano po wojnie, nadając jej obecny kształt.
Świątynia w Naroku, od czasu powstania była kościołem filialnym parafii św. Jakuba Apostoła w Skorogoszczy. Dopiero w 1941 roku, ustanowiono tu samodzielną parafię.

</doc>
<doc id="1662113" url="https://pl.wikipedia.org/wiki?curid=1662113" title="Hvitanes">
Hvitanes



</doc>
<doc id="1662117" url="https://pl.wikipedia.org/wiki?curid=1662117" title="Dzioborożcowe">
Dzioborożcowe

Dzioborożcowe (Bucerotiformes) – rząd ptaków z podgromady Neornithes. Obejmuje rodziny dzioborożców (Bucerotidae), sierpodudków (Phoeniculidae) i dudków (Upupidae). Bucerotiformes zostały wydzielone z rzędu kraskowych (Coraciiformes), by utrzymać monofiletyzm Coraciiformes bez konieczności włączania do nich dzięciołowych (Piciformes) i trogonów (Trogoniformes).
Zasięg występowania.
Rząd obejmuje gatunki występujące w Eurazji, Afryce i Australazji.
Taksonomia.
Klasyfikacja.
Do rzędu należą następujące rodziny:
Filogeneza.
Kladogram Bucerotiformes według Tree of Life Web Project.

</doc>
<doc id="1662121" url="https://pl.wikipedia.org/wiki?curid=1662121" title="Konrad Zdarsa">
Konrad Zdarsa

Konrad Zdarsa (ur. 7 czerwca 1944 w Hainichen w Saksonii) – katolicki duchowny, biskup görlitzki w latach 2007–2010, biskup Augsburga w latach 2010–2019.
Życiorys.
Urodził się w Hainichen jako siódme dziecko, w wielodzietnej rodzinie mającej swoje korzenie w Styrii i Bawarii. Z tego powodu we wczesnej młodości był uznawany przez władze NRD za cudzoziemca. Po zdaniu egzaminu dojrzałości pojął studia teologiczne i filozoficzne w Erfurcie. 16 marca 1974 otrzymał święcenia kapłańskie w Dreźnie z rąk biskupa miśnieńskiego Gerharda Schaffrana.
Następnie podjął pracę w parafii św. Franciszka Ksawerego w Dreźnie. W 1976 został wikarym parafii katedralnej i sekretarzem biskupa. W 1977 został skierowany na studia specjalistyczne z zakresu prawa kościelnego na Papieski Uniwersytet Gregoriański do Rzymu, które ukończył w 1982 otrzymując tytuł doktora.
Po powrocie z Rzymu został wikarym w parafii Dresden-Pillnitz. W 1983 został kanclerzem w kurii biskupiej. Następnie w 1985 proboszczem w Freital, dyrektorem Caritasu diecezji drezdeńsko-miśnieńskiej (1990), proboszczem w Chemnitz (1991). W latach 1993-2001 był administratorem parafii "Maria Hilf" w Chemnitz.
Od lutego 2004 był wikariuszem generalnym diecezji drezdeńsko-miśnieńskiej.
24 kwietnia 2007 papież Benedykt XVI mianował go biskupem görlitzkim. Konsekracja odbyła się w katedrze św. Jakuba w Görlitz 23 czerwca tego samego roku, a uczestniczyli w niej: kard. Georg Sterzinsky, bp Joachim Reinelt i bp Rudolf Müller. 8 lipca 2010 został nominowany biskupem Augsburga, zaś 23 października 2010 kanonicznie objął tenże urząd. 4 lipca 2019 przeszedł na emeryturę.
Jako dewizę biskupią przyjął hasło: "Ipse est enim pax nostra" ("Bo On jest naszym pokojem").

</doc>
<doc id="1662123" url="https://pl.wikipedia.org/wiki?curid=1662123" title="Biskupi görlitzcy">
Biskupi görlitzcy



</doc>
<doc id="1662124" url="https://pl.wikipedia.org/wiki?curid=1662124" title="Nossebro">
Nossebro

Nossebro – miejscowość (tätort) w Szwecji, w regionie administracyjnym ("län") Västra Götaland, w gminie Essunga.
Według danych Szwedzkiego Urzędu Statystycznego liczba ludności wyniosła: 1884 (31 grudnia 2015), 1956 (31 grudnia 2018) i 1966 (31 grudnia 2019).

</doc>
<doc id="1662125" url="https://pl.wikipedia.org/wiki?curid=1662125" title="Biskupi drezdeńsko-miśnieńscy">
Biskupi drezdeńsko-miśnieńscy



</doc>
<doc id="1662127" url="https://pl.wikipedia.org/wiki?curid=1662127" title="Färgelanda">
Färgelanda

Färgelanda – miejscowość (tätort) w Szwecji, w regionie administracyjnym ("län") Västra Götaland, w gminie Färgelanda.
Według danych Szwedzkiego Urzędu Statystycznego liczba ludności wyniosła: 1986 (31 grudnia 2015), 1923 (31 grudnia 2018) i 1925 (31 grudnia 2019).

</doc>
<doc id="1662130" url="https://pl.wikipedia.org/wiki?curid=1662130" title="Góra Chełmska (Chełm)">
Góra Chełmska (Chełm)



</doc>
<doc id="1662132" url="https://pl.wikipedia.org/wiki?curid=1662132" title="Harry Schwarz">
Harry Schwarz

Harry Heinz Schwarz (ur. 13 maja 1924 w Kolonii, zm. 5 lutego 2010 w Johannesburgu) – południowoafrykański prawnik, dyplomata i polityk, lider Partii Reformistycznej i Demokratów, przeciwnik apartheidu, ambasador RPA w Stanach Zjednoczonych (1991–1995).
Życiorys.
Urodził się w rodzinie Żydów niemieckich. Do ZPA przyjechał wraz z rodzicami w wieku 10 lat (na statku SS „Giulio Cesare” płynącym z Genui do Kapsztadu). Uczył się w szkołach Tamboerskloof i South African College Schools w Kapsztadzie oraz Jeppe High School for Boys w Johannesburgu.
W czasie II wojny światowej służył w wojskach powietrznych ZPA jako nawigator. Walczył w Afryce Północnej oraz we Włoszech. Studiował prawo (od 1946) na Uniwersytetach Witwatersrand, gdzie zetknął się z Nelsonem Mandelą, oraz w Londynie. Na Uniwersytecie w Johannesburgu został w 1948 przewodniczącym sekcji Zjednoczonej Partii, opozycyjnej wobec rządów Partii Narodowej. W 1951 został wystawiony przez Zjednoczoną Partię ("Verenigde Party") jako kandydat w wyborach do Rady Miejskiej Johannesburga. Sprawował mandat radnego z okręgu Booysens. Siedem lat później wybrano go w skład Rady Prowincjonalnej (Parlamentu) w Transvaalu, gdzie został reprezentantem okręgu Hillbrow oraz liderem opozycji wobec rządów Partii Narodowej. Od 1953 praktykował jako prawnik. W 1964 wziął udział w tzw. procesie Rivonia, broniąc oskarżonego Jimmy'ego Kantora. Odwiedził również w więzieniu Nelsona Mandelę.
W łonie VP reprezentował frakcję liberalną. W 1972 zastąpił konserwatystę Maraisa Steyna w roli przewodniczącego VP w Transvaalu. Dwa lata później zdobył mandat deputowanego do parlamentu federalnego w Kapsztadzie, jednak w kolejnym roku został wyrzucony z VP za podpisanie tzw. deklaracji Mahlabatiniego (o pokoju rasowym w RPA). W lutym 1975 wraz z czterema innymi posłami VP założył Partię Reformistyczną ("Reformiste Party"), która dysponowała pięcioma posłami w Zgromadzeniu Narodowym, jednym senatorem oraz 10 radnymi w Radzie Prowincji Transvaalu (dzięki temu miała status oficjalnej opozycji w tej prowincji). Po kilku miesiącach ugrupowanie połączyło się z Partią Postępową ("Progressiewe Party") w Postępową Partię Reformistyczną ("Progressiewe Reformiste Party" – PRP) z Colinem Eglinem jako liderem. Schwarz był rzecznikiem opozycji ds. finansów i obrony narodowej. Później znalazł się wśród członków założycieli Partii Demokratycznej.
W lutym 1991 zrezygnował z mandatu posła. W latach 1991-1995 pełnił obowiązki ambasadora RPA w Waszyngtonie jako pierwszy w historii przedstawiciel opozycji (był jednocześnie pierwszym ambasadorem swego kraju na Barbadosie). W USA zabiegał o poparcie dla południowoafrykańskiego procesu pojednania oraz próbował zjednać amerykańskich polityków dla zniesienia sankcji wobec kraju. W 1991 podpisał traktat o nieproliferacji broni masowej zagłady.
W 1995 uzyskał tytuł doktora honoris causa Uniwersytetu Judaistycznego w USA (obecnie: Amerykański Uniwersytet Żydowski). W tym samym roku analogiczny tytuł przyznał mu Uniwersytet w Stellenbosch. W 2002 został mianowany honorowym wiceprzewodniczącym Rady Prowincji Gauteng (dawny Transvaal).
W 2000 zrezygnował z członkostwa w PD z powodu sojuszu z Nową Partią Narodową.
W ostatnich latach życia zajmował się prawem, głównie w dziedzinie bankowości, ubezpieczeń i dyplomacji. Wraz z żoną założył towarzystwo dobroczynne Schwarz Upliftment Trust. Mieszkał w Johannesburgu wraz z żoną Annette (poślubioną w 1952) – siostrzenicą działacza związkowego Jimmy'ego Greena. Schwarzowie mieli troje dzieci i czworo wnuków.

</doc>
<doc id="1662136" url="https://pl.wikipedia.org/wiki?curid=1662136" title="Jan Lacki">
Jan Lacki



</doc>
<doc id="1662137" url="https://pl.wikipedia.org/wiki?curid=1662137" title="Götene">
Götene

Götene – miejscowość (tätort) w Szwecji, w regionie administracyjnym ("län") Västra Götaland, w gminie Götene.
Według danych Szwedzkiego Urzędu Statystycznego liczba ludności wyniosła: 5027 (31 grudnia 2015), 5078 (31 grudnia 2018) i 5077 (31 grudnia 2019).

</doc>
<doc id="1662138" url="https://pl.wikipedia.org/wiki?curid=1662138" title="Phoeniculus purpureus">
Phoeniculus purpureus



</doc>
<doc id="1662139" url="https://pl.wikipedia.org/wiki?curid=1662139" title="Phoeniculus somaliensis">
Phoeniculus somaliensis



</doc>
<doc id="1662140" url="https://pl.wikipedia.org/wiki?curid=1662140" title="Phoeniculus damarensis">
Phoeniculus damarensis



</doc>
<doc id="1662141" url="https://pl.wikipedia.org/wiki?curid=1662141" title="Phoeniculus bollei">
Phoeniculus bollei



</doc>
<doc id="1662142" url="https://pl.wikipedia.org/wiki?curid=1662142" title="Phoeniculus castaneiceps">
Phoeniculus castaneiceps



</doc>
<doc id="1662143" url="https://pl.wikipedia.org/wiki?curid=1662143" title="Grästorp">
Grästorp

Grästorp – miejscowość (tätort) w Szwecji, w regionie administracyjnym ("län") Västra Götaland, w gminie Grästorp.
Według danych Szwedzkiego Urzędu Statystycznego liczba ludności wyniosła: 2946 (31 grudnia 2015), 3087 (31 grudnia 2018) i 3086 (31 grudnia 2019).

</doc>
<doc id="1662144" url="https://pl.wikipedia.org/wiki?curid=1662144" title="Krzysztof Tomalski">
Krzysztof Tomalski

Krzysztof Tomalski (ur. 1963 w Gorlicach) – polski artysta malarz, grafik, profesor sztuk plastycznych.
Życiorys.
Absolwent Państwowego Liceum Sztuk Plastycznych im. Antoniego Kenara w Zakopanem. W latach 1983–1989 studiował na Wydziale Grafiki Akademii Sztuk Pięknych im. Jana Matejki w Krakowie. Dyplom z wyróżnieniem uzyskał w Pracowni Miedziorytu pod kierunkiem prof. Stanisława Wejmana. Doktoryzował się w 1997, natomiast stopień doktora habilitowanego uzyskał w 2006. W 2013 otrzymał tytuł profesora sztuk plastycznych.
Od 1989 zawodowo związany z Pracownią Miedziorytu na uczelni macierzystej. W kadencjach 2008–2012 i 2012–2016 pełnił funkcję dziekana Wydziału Grafiki ASP w Krakowie.
Stworzył kilkanaście cykli graficznych w technikach akwaforty, linorytu i we własnych technikach wklęsłodrukowych (tłustym odprysku, tincie piaskowej, alintaglio), prezentując je na ponad 30 wystawach indywidualnych w kraju i za granicą. Uczestniczył w ponad 300 wystawach zbiorowych, w tym międzynarodowych o charakterze konkursowym. Otrzymał ponad 20 nagród i wyróżnień.
W latach 2009–2013 był członkiem zarządu Stowarzyszenia Międzynarodowe Triennale Grafiki w Krakowie.

</doc>
<doc id="1662145" url="https://pl.wikipedia.org/wiki?curid=1662145" title="Gullspång">
Gullspång

Gullspång – miejscowość (tätort) w Szwecji, w regionie administracyjnym ("län") Västra Götaland, w gminie Gullspång.
Według danych Szwedzkiego Urzędu Statystycznego liczba ludności wyniosła: 1568 (31 grudnia 2015), 1550 (31 grudnia 2018) i 1594 (31 grudnia 2019).

</doc>
<doc id="1662148" url="https://pl.wikipedia.org/wiki?curid=1662148" title="Brama Uściłuska w Chełmie">
Brama Uściłuska w Chełmie

Brama Uściłuska, Uściługska Klasztorna, Bazyliańska, Zamkowa - brama zamkowa (później klasztorna) wchodząca w skład zespołu katedralnego na Górze Zamkowej w Chełmie. Jest to najstarsza budowla miasta. Jest ona jedynym zachowanym w całości obiektem będącym częścią dawnych obwarowań miejskich. Została zbudowana w 1616 r. Pełniła funkcję obronną. Przebiegał nią trakt prowadzący do Uściługa nad Bugiem. Przebudowano ją w połowie XVIII wieku nadając wystrój barokowy.
Brama łączy zabudowania gospodarcze będące dawniej częścią klasztoru Bazylianów (parterowe budynki pochodzące z XVII-XVIII wieku, pokryte blachą, skrzydło południowe zajmowała dawniej wozownia, w części wschodniej znajduje się od 1997 r. Dom Pielgrzyma - parterowy budynek pokryty czterospadowym blaszanym dachem).
Brama jest dwukondygnacyjna. Parter posiada sklepienia kolebkowo-krzyżowe z gurtami. Elewacje ozdobione podwójnymi pilastrami toskańskimi, które podtrzymują zadaszony gzyms. Budowla ma arkadowe otwory drzwiowe z niszami po bokach. Pomieszczenie na piętrze posiada płaski strop i okna w obramieniach. Budynek posiada dwuspadowy dach pokryty dachówką korytkową. Wieńczą go barokowe szczyty.
Przez bramę prowadzi przejście do parku.

</doc>
<doc id="1662150" url="https://pl.wikipedia.org/wiki?curid=1662150" title="Háskóli Íslands Reykjavík">
Háskóli Íslands Reykjavík



</doc>
<doc id="1662153" url="https://pl.wikipedia.org/wiki?curid=1662153" title="Hyewŏl Haemyong">
Hyewŏl Haemyong

Hyewŏl Haemyong (ur. 1861, zm. 1937) – koreański mistrz sŏn, uczeń i spadkobierca mistrza Kyŏnghŏ Sŏngu.
Życiorys.
Hyewŏl urodził się w Yesan w pobliżu klasztoru Sudŏk i góry Duk.
W wieku 11 lat został nowicjuszem u kapłana nazwiskiem An Sujwa w klasztorze Chŏnghye na górze Tŏksung. 
W wieku 24 lat udał się do mistrza sŏnu Kyŏnghŏ Sŏng'u i został jego uczniem. Pewnego dnia, po usłyszeniu mowy mistrza na temat "Sekretów uprawiania umysłu" (Susim kyŏl) Chinula, osiągnął oświecenie. Po jakimś czasie dalszej praktyki pod kierunkiem mistrza otrzymał przekaz Dharmy.
Stopniowo stał się sławnym nauczycielem. Podróżował nieustannie do wielu klasztorów nauczając w nich. 
Zachowało się o nim wiele historii, gdyż był niezwykłym mistrzem sŏn. Nigdy nie nauczył się ani czytać, ani pisać, i nigdy nie studiował sutr. Zamiast tego, gdy przybywał do jakiegoś klasztoru, brał uczniów, wychodził z nimi na zewnątrz i karczował las, przygotowując ziemię na użytek klasztoru.
Zawsze działał spontanicznie, jak dziecko i nie było w nim nic sztucznego czy wyuczonego.
W wieku 61 lat osiadł w klasztorze Sonam w pobliżu miasta Pusan. Jednak nie interesowało go gwarne miejskie życie. Zajął się zamienianiem nieużytków wokół klasztoru w pola uprawne. 
Traktował wszystkich z jednakowym szacunkiem, niezależnie od ich pozycji w społeczeństwie, bogactwa, lub czy znał ich długo czy też widział pierwszy raz.
Mistrz Hyewŏl zmarł w pustelni Anyang.
Linia przekazu Dharmy.
Pierwsza liczba to kolejność pokoleń od Mahakaśjapy. (1)
Druga liczba, to pokolenie od 1 Patriarchy Chin - Bodhidharmy (28/1)
Trzecia liczba, to pokolenia mistrzów koreańskich.

</doc>
<doc id="1662154" url="https://pl.wikipedia.org/wiki?curid=1662154" title="Hyewol Haemyong">
Hyewol Haemyong



</doc>
<doc id="1662155" url="https://pl.wikipedia.org/wiki?curid=1662155" title="Akwinata">
Akwinata



</doc>
<doc id="1662157" url="https://pl.wikipedia.org/wiki?curid=1662157" title="Craig Gilmore">
Craig Gilmore

Craig Gilmore (ur. 2 maja 1968) – amerykański aktor filmowy i telewizyjny, śpiewak, znany ze współpracy z reżyserem Greggiem Arakim; wystąpił w dwóch jego filmach New Queer Cinema: w tragikomedii "The Living End" (1992) jako nihilistyczny krytyk filmowy i dramacie "Totally Fucked Up" (1993) w drugoplanowej roli Brendana.
Życiorys.
Pochodzi z Kalifornii Północnej. Swoją karierę zawodową swoją karierę zawodową rozpoczął w wieku 18 lat, wykonując standardowy repertuar teatrów muzycznych i występując w Kalifornii. Po ukończeniu American Conservatory Theatre w San Francisco, przeniósł się do Nowego Jorku, gdzie uczęszczał do Manhattan School of Music. Występował także w kilku trasach krajowych, oryginalnych musicalach i programach telewizyjnych. Był związany z Opera a la Carte Gilbert i Sullivan w Los Angeles jako główny tenor w operetkach W.S. Gilberta (libretto) i Arthura Sullivana (muzyka): "Piraci z Penzance", "H.M.S.Pinafore", "Gondolierzy", "The Mikado", "Zoo" i "Trial By Jury", a także w wielu różnych koncertach i programach edukacyjnych.
Po przeprowadzce do Los Angeles, w 1984 wystąpił gościnnie w serialu stacji CBS "CBS Schoolbreak Special". Wkrótce został zaangażowany przez Gregga Araki do niezależnego filmu "The Living End" (1992).
Występował także w Europie w głównych rolach w "Carmen", "Wesołej wdówce", "Così fan tutte", oryginalnej operze o Walcie Whitmanie "Whitman", "Susannah", jako Ricardo w Monteverdiego "Il Triomfe de l’Honore" w Opera Theatro w Lukce, a także miał kilka recitali solowych. Reprezentował też Żydowską Federację Los Angeles w Izraelu, gdzie nagrywał w studiu operowym w Tel Awiwie.

</doc>
<doc id="1662159" url="https://pl.wikipedia.org/wiki?curid=1662159" title="James Duval">
James Duval

James Edward Duval (ur. 10 września 1972 w Detroit) – amerykański aktor filmowy i gitarzysta.
Życiorys.
Urodził się w Detroit w stanie Michigan. W 1974 wraz z rodziną przeprowadził się do staniu Kalifornia, kiedy urodziła się jego siostra Terry. Posiada pochodzenie wietnamskie ze strony matki, tubylczo-amerykańskie i irlandzkie ze strony ojca, a także francuskie ze stron obojga rodziców. Uczęszczał do Gladstone High School w Covinie w hrabstwie Los Angeles w latach 1986-89 oraz do Mira Coasta High School w Manhattan Beach.
W 1993 roku rozpoczął działalność aktorską, występując w epizodycznej roli w serialu telewizyjnym "An Ambush of Ghosts". Kolejna rola, Andy w filmie Gregga Arakiego "Totally Fucked Up" (1993), uczyniła z niego popularnego aktora młodego pokolenia. Duval wystąpił także w dramacie sci-fi Arakiego pt. "Donikąd" ("Nowhere", 1997) jako Dark Smith. Jest znany z występów w filmach "Go" (1999) i "Donnie Darko" (2001).
Jest gitarzystą zespołu Antoneus Maximus &amp; The Nuthouze Band.

</doc>
<doc id="1662162" url="https://pl.wikipedia.org/wiki?curid=1662162" title="Słowiański Pułk Strzelecki">
Słowiański Pułk Strzelecki

Słowiański Pułk Strzelecki (ros. Славянский стрелковый полк) – ochotnicza jednostka wojskowa białych podczas wojny domowej w Rosji.
Pod koniec stycznia 1918 r. w Rostowie nad Donem w składzie Armii Ochotniczej został sformowany 41-osobowy oddział wojskowy złożony z rusofilskich uchodźców z Galicji, Bukowiny i Zakarpacia, głównie studentów i młodzieży. Inicjatorami jego utworzenia byli działacze Stowarzyszenia „Czerwona Ruś” i jednocześnie członkowie Rosyjskiej Rady Ludowej Rusi Przykarpackiej Grigorij S. Malec i L.J. Aleksiewicz, którzy uzyskali zgodę gen. Michaiła W. Aleksiejewa.
Oddział uczestniczył w składzie Czechosłowackiego Batalionu Piechoty w tzw. 1 Kubańskim Marszu Lodowym. Dowodził nim praporszczik Bogdan N. Jacew. 21 lutego oddział przeszedł swój chrzest bojowy podczas walki o wieś Lieżanka na granicy Obwodu Dońskiego i Kubańskiego. 9 marca uczestniczył w boju pod Filippowskim Chutorem jako kompania Pułku Korniłowskiego, wykazując dużą odwagę. Następnie brał udział w operacji pod Jekaterynodarem, osłaniając oddziały atakujące miasto od strony stanicy Marininskaja. Do lata 1918 r. liczebność Oddziału wzrosła do ok. 100 żołnierzy. Po poniesieniu dużych strat w licznych walkach, został on przeniesiony na odpoczynek do Noworosyjska, potem do Taganroga, a na koniec do Wołnowachy. W tym czasie na jego czele stał sztabskapitan Piacco, którego wkrótce zastąpił ppor. Aleksandr E. Brojakowski. Tam powrócili do walki. Oddział został wówczas przekształcony w Samodzielny Batalion Karpacko-Rosyjski pod dowództwem kpt. Uskowa. Wobec przygniatającej przewagi wojsk bolszewickich na statkach został przetransportowany na Krym do Kerczu. Stamtąd, po ciężkich walkach, powrócił do Taganroga, gdzie dowództwo objął płk Pisarienko.
W mieście 22 lipca 1919 r. został przeorganizowany w Słowiański Pułk Strzelecki, na czele którego stanął gen. mjr Paweł K. Wicentiew. Żołnierze zaprotestowali przeciwko nowej nazwie, ale bezskutecznie. Zajęcie przez wojska gen. Antona I. Denikina dużych połaci Ukrainy, a szczególnie zdobycie Płoskirowa dało nadzieję na „wyzwolenie” karpackich ziem. 9 sierpnia 2-tysięczny Pułk, uzupełniony ochotnikami, uzbrojeniem i wyposażeniem wojskowym, wyszedł z Taganroga. Podjęto przygotowania do jego powiększenia do wielkości brygady i zmiany nazwy na Karpacko-Rosyjski. Jednakże podczas walk z „machnowcami” 18 sierpnia pułk poniósł ogromne straty. Jego resztki zostały odrzucone za Dniepr, po czym ewakuowano je statkami na Krym. Tam zmarł na tyfus gen. P.K. Wicentiew. Na ich bazie został sformowany 2 Samodzielny Batalion Karpatorosyjski Mieszanego Pułku Strzeleckiego.
Żołnierzem Karpacko-Rosyjskiego Oddziału był były więzień Terezina i Talerhofu, Wasilij R. Wawrik, późniejszy znany poeta i pisarz, znawca ruskiego folkloru, który w 1923 r. we Lwowie opublikował historię Oddziału pt. „Карпаторусы в Корниловском походе и Добровольческой армии”.

</doc>
<doc id="1662163" url="https://pl.wikipedia.org/wiki?curid=1662163" title="Jānis Daliņš">
Jānis Daliņš

Jānis Daliņš (ur. 5 listopada 1904 w Valmiera, zm. 11 czerwca 1978 w Melbourne) – łotewski lekkoatleta chodziarz, wicemistrz olimpijski i mistrz Europy.
Startował w chodzie na 50 kilometrów. Na igrzyskach olimpijskich w 1932 w Los Angeles zdobył srebrny medal w tej konkurencji. Był to pierwszy medal olimpijski dla Łotwy. Daliņš zwyciężył także w pierwszych mistrzostwach Europy w 1934 rozgrywanych w Turynie. Na igrzyskach olimpijskich w 1936 w Berlinie i na mistrzostwach Europy w 1938 w Paryżu nie ukończył chodu.
Uciekając przed radziecką inwazją na Łotwę w 1940 Daliņš zabrał swą rodzinę (żonę Ellę, synów Ivarsa i Jānisa oraz córkę Rudite) do Australii. Przebywał najpierw w obozie dla uchodźców Bonegilla w stanie Wiktoria. Później pracował jako cieśla w miejscowości Benalla w tym stanie, uczestnicząc w odbudowie domów w powojennej Australii. Potem przeniósł się do Melbourne. Doczekał się siedmiorga wnuków.
Sukcesy Daliņša sprawiły, że chód sportowy stał się popularnym sportem na Łotwie. Dwóch Łotyszy zdobyło także medale olimpijskie w chodzie na 50 kilometrów: Adalberts Bubenko na igrzyskach w Berlinie i Aigars Fadejevs na igrzyskach w 2000 w Sydney.
Daliņš, który jest uważany za najlepszego sportowca przedwojennej Łotwy, do tej pory jest tam znaną postacią. Stadion w jego rodzinnym mieście Valmiera nosi jego imię. Powiedzenie "Ak, kaut man Daliņa kājas būtu" ("Och, gdybym miał(a) nogi Daliņša"), pierwotnie tytuł piosenki z lat 30., jest ciągle popularne na Łotwie.

</doc>
<doc id="1662164" url="https://pl.wikipedia.org/wiki?curid=1662164" title="2 Samodzielny Batalion Karpackorosyjski">
2 Samodzielny Batalion Karpackorosyjski

2 Samodzielny Batalion Karpackorosyjski (ros. 2-й отдельный карпаторусский батальон) – jednostka wojskowa białych podczas wojny domowej w Rosji.
Od końca stycznia 1918 r. w składzie Armii Ochotniczej walczyli ochotnicy z Galicji, Bukowiny i Zakarpacia. Początkowo byli zgrupowani w Oddziale Karpacko-Rosyjskim, przekształconym w Samodzielny Batalion Karpacko-Rosyjski, a następnie Słowiański Pułk Strzelecki. W poł. sierpnia 1919 r. poniósł on ogromne straty w walkach z „machnowcami” na Ukrainie, a jego resztki zostały ewakuowane statkami na Krym. Tam formalnie Słowiański Pułk Strzelecki rozformowano, zaś na bazie jego resztek utworzono 2 Samodzielny Batalion Karpackorosyjski, który wszedł w skład Mieszanego Pułku Strzeleckiego. Na jego czele stanął por. (wkrótce sztabskapitan) Władimir Gnatik, a następnie płk Markowicz. Batalion został z Teodozji przerzucony pod Heniczesk nad Morzem Azowskim, gdzie został uzupełniony galicyjskimi ochotnikami przybyłymi z Czechosłowacji i Włoch. Wkrótce, po rozformowaniu Mieszanego Pułku Strzeleckiego, Batalion wszedł w skład 49 Brzeskiego Pułku Strzeleckiego 13 Dywizji Piechoty. Po ciężkich walkach został przeorganizowany w 4 Kompanię Karpackorosyjską. Pod koniec maja 1920 r. uczestniczyła ona w desancie z Teodozji na wybrzeże ukraińskie. Następnie brała udział w licznych walkach, m.in. w zdobyciu miasta Wielki Tokmak. Po powrocie na Krym uczestniczyła w walkach obronnych, m.in. z bolszewickim Mieszanym Korpusem Konnym Dmitrija P. Żłoby. Pod koniec czerwca objęła pozycje nad Dnieprem w rejonie Kachowki. W poł. listopada wraz z pozostałymi wojskami białych gen. Piotra N. Wrangla została statkami ewakuowana do Gallipoli.
Żołnierzem Batalionu był Wasilij R. Wawrik, późniejszy znany poeta i pisarz, znawca ruskiego folkloru, który w 1923 r. we Lwowie opublikował historię walk karpackich Rosjan pt. „Карпаторусы в Корниловском походе и Добровольческой армии”.

</doc>
<doc id="1662165" url="https://pl.wikipedia.org/wiki?curid=1662165" title="USS McInerney (FFG-8)">
USS McInerney (FFG-8)

USS McInerney (FFG-8) - druga amerykańska fregata rakietowa typu "Oliver Hazard Perry". Jednostkę nazwano imieniem wiceadmirała Francisa X. McInerney'a (1899–1956). Latem 2010 roku okręt został bezpłatnie przekazany Pakistanowi, otrzymując nazwę „Alamgir”. Okręt został wyremontowany na koszt USA, a po zakończeniu szkolenia załogi udał się w marcu 2011 roku w rejs do Karaczi. Jednostka znajduje się obecnie w czynnej służbie.

</doc>
<doc id="1662166" url="https://pl.wikipedia.org/wiki?curid=1662166" title="Jānis Dāliņš">
Jānis Dāliņš



</doc>
<doc id="1662167" url="https://pl.wikipedia.org/wiki?curid=1662167" title="USS Wadsworth (FFG-9)">
USS Wadsworth (FFG-9)



</doc>
<doc id="1662169" url="https://pl.wikipedia.org/wiki?curid=1662169" title="Noel Frederick Freeman">
Noel Frederick Freeman



</doc>
<doc id="1662170" url="https://pl.wikipedia.org/wiki?curid=1662170" title="USS Duncan (FFG-10)">
USS Duncan (FFG-10)

USS Duncan (FFG-10) - czwarta amerykańska fregata rakietowa z serii okrętów typu "Oliver Hazard Perry". Jednostkę nazwano imieniem wiceadmirała Donalda B. Duncana (1896–1975). W kwiet­niu 1999 roku została sprze­dana do Turcji jako źró­dło czę­ści zamien­nych dla ośmiu jed­no­stek tego samego typu, eksploatowanych w Türk Deniz Kuvvetleri. Okręt został zatopiony w cza­sie ćwi­czeń floty, odby­wa­ją­cych się w dniach 2 – 5 paź­dzier­nika 2017 roku na wodach Morza Czarnego, tor­pedą wystrze­lo­ną przez jeden z turec­kich okrę­tów pod­wod­nych.

</doc>
<doc id="1662172" url="https://pl.wikipedia.org/wiki?curid=1662172" title="Czesław Józef Niekraszewicz">
Czesław Józef Niekraszewicz

Czesław Józef Niekraszewicz (ur. 18 maja 1896 w Siedliszczach w powiecie oszmiańskim, zm. 14 maja 1926 w Warszawie) – kapitan obserwator Wojska Polskiego, kawaler Orderu Virtuti Militari.
Życiorys.
Był synem Erazma i Józefy z domu Jastrzębiec-Jankowskiej. Po zdaniu matury w Wilnie 1 stycznia 1916 został powołany do armii rosyjskiej i skierowany do Oficerskiej Szkoły w Kazaniu. Po ukończeniu szkoły w stopniu podporucznika służył w piechocie, a następnie w 12 Batalionie Inżynieryjnym. W końcu 1917 wstąpił do dowodzonej przez generała Wacława Iwaszkiewicza 3 dywizji Strzelców Polskich wchodzącej w skład I Korpusu Polskiego w Rosji. W szeregach dywizji walczył z bolszewikami.
Po zakończeniu I wojny światowej wrócił do Polski i 12 grudnia 1918 wstąpił do Wojska Polskiego. Służył jako dowódca żandarmerii 2 dywizji Litewsko-Białoruskiej.
W lutym 1920 został oddelegowany do Oficerskiej Szkoły Obserwatorów Lotniczych w Toruniu. W czerwcu kończy kurs i jako obserwator został przedzielony do 1 eskadry wywiadowczej. W czasie wojny z bolszewikami wykazywał wielką odwagę i zaangażowanie. Następnie pełnił funkcję adiutanta szefa lotnictwa 2 Armii i I dywizjonu lotniczego, a po zakończeniu działań wojennych adiutanta 1 pułku lotniczego. 3 maja 1922 roku został zweryfikowany w stopniu kapitana ze starszeństwem z 1 czerwca 1919 roku i 97. lokatą w korpusie oficerów aeronautycznych. 18 maja 1925 objął dowództwo 3 eskadry wywiadowczej. Za jego dowództwa eskadrę przemianowano na 13 eskadrę liniową. Jednostką dowodził do 14 maja 1926, dnia swojej śmierci w Warszawie. Został pochowany na cmentarzu Bernardyńskim w Wilnie.

</doc>
<doc id="1662173" url="https://pl.wikipedia.org/wiki?curid=1662173" title="Karol Orłoś">
Karol Orłoś

Karol Orłoś (ur. 9 lipca 1894 w Udyczu koło Humania, w guberni kijowskiej Imperium Rosyjskiego, zginął 25 lipca 1931 w Dęblinie) – kapitan pilot i obserwator Wojska Polskiego, kawaler Orderu Virtuti Militari. Brat Henryka Orłosia, mykologa, pracownika Instytutu Badawczego Leśnictwa i Jerzego Orłosia, lotnika myśliwskiego dywizjonu 307.
Służba wojskowa.
W szkole działał w tajnych stowarzyszeniach polskich (w „Bratniej Pomocy Młodzieży Polskiej” i w „Kole Młodzieży Polskiej”). W latach 1913–1915 był wydawcą nielegalnych pism („Pierwsze Wzloty” i „Promień Wolności”). W 1914 złożył egzamin dojrzałości. Z chwilą wybuchu I wojny światowej udało mu się uniknąć poboru do armii carskiej. W maju 1916, po zdaniu matury, został powołany do armii carskiej. Służył w 5 Kijowskiej
Szkole Chorążych, 22 Zapasowej Brygadzie Piechoty w Żytomierzu i zapasowym batalionie w Carycynie.
12 listopada 1918 r. przyjechał do Polski i natychmiast wstąpił do wojska. Został przydzielony do 36 pułku piechoty Legii Akademickiej. Od 9 stycznia do 2 lipca 1919 był uczniem Klasy „K” Szkoły Podchorążych Piechoty. Później ukończył kurs obserwatorów lotniczych i został przydzielony do 18 eskadry, a następnie do 1 eskadry wywiadowczej. Wziął czynny udział w wojnie polsko-bolszewickiej. Za odwagę i poświęcenie został odznaczony orderem Virtuti Militari oraz Polową Odznaką Obserwatora. Otrzymał także pochwałę w rozkazie Naczelnego Dowództwa.
Po wojnie ukończył Niższą i Wyższą Szkołę Pilotów, a następnie przez parę lat pracował w Zakładach Mechanicznych E. Plage i T. Laśkiewicz w Lublinie jako kontroler wojskowy. W 1924 pełnił służbę w Centralnych Zakładach Lotniczych, pozostając oficerem nadetatowym 1 pułku lotniczego. 1 grudnia 1924 awansował na kapitana ze starszeństwem z dniem 15 sierpnia 1924 i 22. lokatą w korpusie oficerów aeronautyki.
W 1925 został przeniesiony do Oficerskiej Szkoły Lotnictwa w Grudziądzu (od 1927 w Dęblinie). W Szkole piastował stanowisko dowódcy eskadry szkolnej, a następnie szefa pilotażu.
Okoliczności śmierci i kontrowersje.
25 lipca 1931, o godz. 4:25, zginął w Dęblinie w kolizji z innym samolotem szkolnym. Była to jedna z najtragiczniejszych katastrof w lotnictwie wojskowym II RP. Obok kapitana Karola Orłosia, zginęli w niej piloci: por. Bolesław Bogowski i kpr. Konrad Rykowski. Sama katastrofa została opisana w PRL przez pisarza Janusza Meissnera w książkach „Wiatr w podeszwach” i „Pilot gwiaździstego znaku”. Prawdziwość przedstawionych przez Meissnera faktów, który jak sam twierdził, był świadkiem tej katastrofy, została zakwestionowana przez innego – faktycznego – świadka katastrofy, późniejszego dowódcę Dywizjonu 303, Witolda Urbanowicza. Ten, w liście z 1 listopada 1974 roku do rodziny Karola Orłosia, dokładnie opisał całe zdarzenie i rolę Meissnera w tych wydarzeniach. List był przeznaczony do publikacji właśnie w celu obrony dobrego imienia Karola Orłosia, ale wydawnictwo „Iskry” (wydawca Meissnera) odmówiło wówczas opublikowania samego listu czy też sprostowania i nie chciało angażować się w tę sprawę. Broniący honoru swego stryja pisarz Kazimierz Orłoś był wówczas (w 1974 r.) szykanowany przez komunistyczne władze, ponadto jego nazwisko objęto zapisem PRL-owskiej cenzury. Ostatecznie list ten został opublikowany dopiero w 2015 r.

</doc>
<doc id="1662174" url="https://pl.wikipedia.org/wiki?curid=1662174" title="Topola Lesznowolska">
Topola Lesznowolska



</doc>
<doc id="1662176" url="https://pl.wikipedia.org/wiki?curid=1662176" title="Jan Paine">
Jan Paine

Jan Paine (ang.) "John Payne" (ur. 1532 w Peterborough, zm. 2 kwietnia 1582 w Londynie) – święty katolicki, męczennik, angielski kapłan.
Życiorys.
Za panowania królowej Elżbiety I niesłusznie oskarżony o zdradę, a następnie powieszony i poćwiartowany.
Beatyfikowany 29 grudnia 1886 przez papieża Leona XIII i 25 października 1970 roku kanonizowany w grupie Czterdziestu męczenników Anglii i Walii przez Pawła VI.
Jego wspomnienie obchodzone jest w dzienną rocznicę śmierci.

</doc>
<doc id="1662177" url="https://pl.wikipedia.org/wiki?curid=1662177" title="2 Dywizja Pancerna (Francja)">
2 Dywizja Pancerna (Francja)

2 Dywizja Pancerna (fr. 2e Division Blindée, "2e DB") – francuska dywizja pancerna, która podczas II wojny światowej brała udział w walkach na froncie zachodnim. Została utworzona w 1943 roku z sił „Wolnych Francuzów” de Gaulle’a. Walczyła w kampanii normandzkiej oraz odznaczyła się wyzwoleniem Paryża i Strasburga. Została zorganizowana i do zakończenia działań wojennych w Europie była dowodzona przez generała Philippe Marie Leclerca, stąd potocznie określana jest również mianem Dywizji Leclerca.
Geneza.
Po upadku Francji w 1940 roku jej terytorium zostało podzielone na niemiecką i włoską strefę okupacyjną oraz marionetkowe państwo Vichy. Część francuskich żołnierzy i oficerów z generałem Charles’em de Gaulle’em na czele postanowiła kontynuować walkę zbrojną przeciwko III Rzeszy i w tym celu założyła w Londynie Komitet Wolnej Francji. Siły Wolnych Francuzów były jednak początkowo bardzo skromne. Pod koniec 1940 roku de Gaulle miał do dyspozycji zaledwie 7000 ludzi. Sytuację tę poprawiło przejście na jego stronę niektórych francuskich terytoriów zamorskich i kolonii. Największą była Francuska Afryka Równikowa. Z misją tworzenia tam gaullistowskich wojsk został wysłany major Philippe Marie Leclerc. Na swoją bazę wybrał Fort Lamy w Czadzie. Trzon jego sił stanowiły tamtejsze czarnoskóre oddziały kolonialne (tzw. "tirailleurs") zorganizowane w "Régiment de Tirailleurs de Tchad". W latach 1941-1942 regiment przeprowadził szereg śmiałych rajdów przez Saharę, które niszczyły włoskie konwoje i wysunięte posterunki w południowej Libii. Pod koniec 1942 roku siły Leclerca ostatecznie wyparły Włochów z południowo-zachodniej części kraju i w styczniu 1943 roku nawiązały w Trypolisie kontakt z Brytyjczykami. Zostały wtedy wzmocnione kompanią czołgów oraz pułkiem marokańskich spahisów. Pod nazwą „Force L” weszły w skład 8 Armii Montgomery'ego i wzięły udział w przełamaniu Linii Mareth oraz wyparciu wojsk Osi z Afryki.
W marcu 1943 Leclerc, wtedy już w randze generała brygady, otrzymał od de Gaulle’a zadanie stworzenia na bazie podległych mu oddziałów dywizji, która weźmie udział w spodziewanej alianckiej inwazji Francji i umożliwi instalację gaullistowskiego rządu w Paryżu. Na podstawie tych wytycznych w maju na terenie Libii powstała 2 Dywizja Wolnych Francuzów. 24 sierpnia zapadła decyzja o jej przeniesieniu do Maroka, rozbudowie i przemianowaniu na 2 Dywizję Pancerną.
Formowanie i szkolenie.
Uzbroić, wyszkolić oraz zorganizować jednostkę według etatów amerykańskiej dywizji pancernej zgodzili się Amerykanie. SHAEF przystało również na żądanie de Gaulle’a, aby dywizja Leclerca dostąpiła zaszczytu wkroczenia do Paryża jako pierwsza aliancka jednostka. Amerykanie postawili jednak jeden warunek: dywizja miała składać się w całości z białych żołnierzy. „Jest wysoce pożądane aby personel dywizji był biały” – napisał w styczniu 1944 roku w poufnym dokumencie szef sztabu Eisenhowera generał Walter Bedell Smith. Wynikało to z polityki segregacji rasowej, która panowała w ówczesnych amerykańskich siłach zbrojnych. W rezultacie, mimo protestów "trailleurs" i dowodzących nimi francuskich oficerów, wszyscy czarnoskórzy żołnierze Leclerca zostali odesłani do Afryki Zachodniej. Ich miejsce zajęli Europejczycy i Arabowie.
Pełny stan osobowy dywizji miał wynieść 14 454 żołnierzy. Trzon bojowy stanowić miały trzy pułki pancerne, jeden zmotoryzowanej piechoty, jeden rozpoznawczy, jeden przeciwpancerny oraz trzy artylerii. Mieszkańcy Czarnej Afryki stanowili ówcześnie ponad 60% całości sił Wolnej Francji, więc uzupełnienie zwolnionych przez nich etatów nastręczyło francuskiemu dowództwu poważnych problemów. Sięgnięto po wszystkie dostępne rezerwy ludzkie. Ze stacjonujących w Północnej Afryce jednostek wiernych Vichy, które po operacji Torch przeszły na stronę Aliantów, sformowano dywizyjną artylerię oraz 12 Regiment Kirasjerów. Kolejny pułk pancerny (12 Regiment Szaserów Afrykańskich) dostarczył garnizon Dakaru. Marynarzy byłej vichystowskiej floty wcielono do pułku przeciwpancernego. Z gaullistowskich marokańskich spahisów utworzono pułk rozpoznawczy. Pułk piechoty w większości składał się z Hiszpanów, którzy po upadku Republiki schronili się we Francji i jej posiadłościach (w całej dywizji służyło ich blisko 2000). Saperzy rekrutowali się spośród Syryjczyków i Libańczyków. W końcu trzeci pułk pancerny (501 Regiment Czołgów) stworzono z francuskich żołnierzy, którzy zdołali zbiec z Francji w 1940 roku.
Po sformowaniu dywizja została poddana rocznemu intensywnemu szkoleniu. Początkowo stacjonowała w marokańskiej Temarze. W kwietniu 1944 roku została przetransportowana drogą morską do Wielkiej Brytanii, gdzie na terenie Yorkshire odbyła dodatkowe przeszkolenie.
Ordre de Bataille (1944).
Jednostki pancerne:
Jednostki rozpoznawcze:
Jednostki przeciwpancerne (niszczycieli czołgów):
Jednostki piechoty:
Jednostki artylerii:
Jednostki przeciwlotnicze:
Jednostki saperów:
Jednostki organiczne:
Wozy bojowe na wyposażeniu dywizji:
Działania bojowe.
Normandia.
Dywizja wylądowała na plaży Utah 1 sierpnia 1944 roku. Została przydzielona do XV Korpusu amerykańskiej 3 Armii generała George’a Pattona i weszła do akcji na południe od Avranches podczas końcowej fazy operacji Cobra. Napotykając słaby niemiecki opór, 9 sierpnia osiągnęła Le Mans. Następnie, zgodnie z alianckim planem okrążenia wojsk niemieckich pod Falaise, dokonała zwrotu na północ i 12 sierpnia, rozbijając pododdziały 9 Dywizji Pancernej, opanowała Alençon. Nazajutrz francuskie patrole osiągnęły główny cel amerykańskiej ofensywy, jakim było miasto Argentan. Zostały jednak szybko z niego wyparte przez niemiecki kontratak. Tego samego dnia Omar Bradley wydał kontrowersyjny rozkaz wstrzymujący ofensywne działania XV Korpusu, wskutek czego luka między Falaise a Argentan pozostawała wciąż niezamknięta. Dopiero 17 sierpnia Leclerc mógł wznowić natarcie. 19 sierpnia oddziały francuskiej dywizji dotarły w okolice Mont-Ormel, gdzie bezskutecznie próbowały nawiązać kontakt z nacierającą z północy polską 1 Dywizją Pancerną. W tym samym czasie w Paryżu wybuchło antyniemieckie powstanie. Leclerc, ignorując rozkazy Bradleya nakazujące Francuzom skoncentrowanie swych wysiłków na zamknięciu kotła pod Falaise, ograniczył zaangażowanie dywizji na tym kierunku i rozpoczął przygotowania do wyruszenia z pomocą powstańcom.
Wyzwolenie Paryża.
 Alianckie naczelne dowództwo planowało ominąć Paryż i nie angażować swych sił w ewentualne przewlekłe walki uliczne w kilkumilionowym mieście. Jednak 21 sierpnia w akcie niesubordynacji wobec swych amerykańskich przełożonych Leclerc wysłał w kierunku stolicy Francji jednostki rozpoznawcze. De Gaulle szybko poparł tę decyzję, grożąc przy tym Eisenhowerowi, że jeśli nie zezwoli on 2 Dywizji Pancernej uderzyć na miasto, sam wyda jej stosowny rozkaz. Postawiony przed faktem dokonanym Eisenhower w końcu uległ i wieczorem 22 sierpnia wyraził formalną zgodę na natarcie. 
Leclerc podzielił dywizję na trzy grupy taktyczne pod dowództwem pułkowników Langlade'a, Dio i Billotte'a i pchnął je na pomoc powstańcom. 24 sierpnia o godzinie 21.00 czołowy oddział dywizji pod dowództwem kapitana Dronne (pluton Hiszpanów na transporterach opancerzonych oraz trzy czołgi) wjechał do miasta od strony 14. dzielnicy, przekroczył Sekwanę po Pont d’Austerlitz i dotarł pod ratusz, położony zaledwie kilkaset metrów od kwatery głównej Dietricha von Choltitza. Nazajutrz rano dołączyła do niego reszta dywizji i wraz z członkami "Résistance" rozpoczęła oczyszczać miasto ze stawiających wciąż opór Niemców. Po południu do walki wkroczyli również Amerykanie. Niemiecki garnizon skapitulował i do godziny 19.00 walki ustały. Paryż został oswobodzony.
Alzacja i Lotaryngia.
Na początku września dywizja weszła w skład amerykańskiej 7 Armii i ruszyła w kierunku Renu z zamiarem odbicia Alzacji i Lotaryngii. Krainy te zostały w 1940 roku włączone do III Rzeszy i stanowiły przedmiot głęboko zakorzenionego w historii zatargu francusko-niemieckiego. Ich wyzwolenie miało więc dla Francuzów ogromne znaczenie symboliczne i propagandowe. 13 września w bitwie pancernej pod Dompaire dywizja zniszczyła niemiecką 112 Brygadę Pancerną, po czym sforsowała Mozelę. W drugiej połowie listopada szybko przedarła się przez Wogezy, co umożliwiło jej niespodziewane podejście pod silnie ufortyfikowany Strasburg i błyskawiczne zdobycie go z marszu (23 listopada). W Alzacji 2 Dywizja Pancerna pozostała do lutego 1945 roku, walcząc w składzie 1 Armii Francuskiej pod Colmar.
Niemcy.
W kwietniu dywizja Leclerca została ponownie podporządkowana 7 Armii. Wraz z nią wkroczyła do Niemiec i wzięła udział w pościgu przez Szwabię i Bawarię za wycofującymi się w stronę Alp resztkami Grupy Armii G. 8 maja zakończyła swój szlak bojowy w Berchtesgaden i Berghofie.
Okres powojenny.
13 maja 1945 roku SHAEF przestał sprawować kontrolę operacyjną nad dywizją. Jej oddziały rozpoczęto wycofywać do Francji. Do 28 maja zostały one skoszarowane w okolicach Paryża. 31 maja 1946 roku 2 Dywizja Pancerna została rozformowana.
Na przełomie lat 40. i 50. XX wieku jednostka została reaktywowana i pozostawała w służbie do 1999 roku. We współczesnej Armii Francuskiej tradycje 2 Dywizji Pancernej kontynuuje stacjonująca w Orleanie 2 Brygada Pancerna.

</doc>
<doc id="1662180" url="https://pl.wikipedia.org/wiki?curid=1662180" title="Javier Lopez Vallejo">
Javier Lopez Vallejo



</doc>
<doc id="1662182" url="https://pl.wikipedia.org/wiki?curid=1662182" title="Janusz Gruchała">
Janusz Gruchała

Janusz Gruchała (ur. 24 sierpnia 1949 w Czarkowach w pow. Busko‑Zdrój, zm. 21 listopada 2011) – polski historyk, wieloletni wykładowca w Instytucie Historii Uniwersytetu Śląskiego w Katowicach. W latach 2001 do 2009 kierownik Zakładu Historii Nowożytnej XIX wieku w Instytucie Historii Uniwersytetu Śląskiego.
Życiorys.
Po ukończeniu szkoły średniej (technikum mechaniczne) podjął studia historyczne na Wydziale Filozoficzno‑Historycznym Uniwersytetu Jagiellońskiego w Krakowie. Od 1 października 1973 do śmierci był zatrudniony w Zakładzie Historii Nowożytnej XIX wieku w Instytucie Historii Wydziału Nauk Społecznych Uniwersytetu Śląskiego w Katowicach, gdzie osiągnął wszystkie stopnie swojej naukowej kariery. W lipcu 1978 obronił pracę doktorską "Koło Polskie wobec polityki czeskiej i sprawy Śląska Cieszyńskiego w latach 1879‑1899". 27 czerwca 1989 doktor Gruchała uzyskał stopień doktora habilitowanego na podstawie wydanej rok wcześniej w wydawnictwie Uniwersytetu Śląskiego rozprawy "Rząd austriacki i polskie stronnictwa polityczne w Galicji wobec kwestii ukraińskiej (1890‑1914)", której tematyka także i w tym wypadku była jedynie z pozoru znana historykom. W dniu 11 grudnia 2003 r. uzyskał nominację belwederską na profesora. 
Swoje badania koncentrował na polityce polskiej w monarchii habsburskiej, kwestii ukraińskiej w Galicji oraz na stosunkach narodowościowo-politycznych na Śląsku Cieszyńskim w końcu XIX i na początku XX w. Ich efektem – poza licznymi artykułami – były dwie monografie: "Koło Polskie w austriackiej Radzie Państwa wobec kwestii czeskiej i Śląska Cieszyńskiego (1879–1899)" (Wrocław 1982) oraz "Rząd austriacki i polskie stronnictwo polityczne w Galicji wobec kwestii ukraińskiej (1890–1914)" (Katowice 1988). Obszarem zainteresowania były również dzieje krajów czeskich w drugiej połowie XIX w. oraz historia Czechosłowacji i stosunków polsko-czechosłowackich w okresie międzywojennym. Rezultatem tych badań były monografie: "Tomasz G. Masaryk" (Wrocław 1996) i "Czeskie środowiska polityczne wobec spraw polskich 1920–1938" (Katowice 2002). 

</doc>
<doc id="1662183" url="https://pl.wikipedia.org/wiki?curid=1662183" title="Krynica Wieś">
Krynica Wieś

Krynica Wieś – zlikwidowany przystanek kolejowy w Krynicy-Zdroju (w dzielnicy Krynica-Wieś), w województwie małopolskim, w Polsce, na linii Muszyna – Krynica-Zdrój. Przystanek został zlikwidowany w 1945.

</doc>
<doc id="1662184" url="https://pl.wikipedia.org/wiki?curid=1662184" title="Port lotniczy Kissidougou">
Port lotniczy Kissidougou

Port lotniczy Kissidougou (IATA: KSI, ICAO: GUKU) – port lotniczy położony w Kissidougou, w regionie Faranah, w Gwinei.

</doc>
<doc id="1662186" url="https://pl.wikipedia.org/wiki?curid=1662186" title="Nieśmiertelność według Madhawa">
Nieśmiertelność według Madhawa



</doc>
<doc id="1662187" url="https://pl.wikipedia.org/wiki?curid=1662187" title="Air Tahiti">
Air Tahiti

Air Tahiti – regionalna linia lotnicza Polinezji Francuskiej, z siedzibą w Papeete, na Tahiti. Głównym węzłem jest port lotniczy Faa'a.

</doc>
<doc id="1662189" url="https://pl.wikipedia.org/wiki?curid=1662189" title="Nezboryma nacija">
Nezboryma nacija

Nezboryma nacija – ukraiński miesięcznik o tematyce historycznej, ukazujący się od 30 grudnia 1993 roku.
Czasopismo wydaje Klub Historyczny „Chołodnyj Jar”, redaktorem naczelnym od początku jest Roman Kowal.

</doc>
<doc id="1662192" url="https://pl.wikipedia.org/wiki?curid=1662192" title="VSFilter">
VSFilter



</doc>
<doc id="1662196" url="https://pl.wikipedia.org/wiki?curid=1662196" title="Running Up That Hill">
Running Up That Hill

Running Up That Hill – singel brytyjskiej wokalistki Kate Bush wydany w 1985 roku.
O singlu.
Utwór był pierwszym singlem z albumu "Hounds of Love". Wytwórnia artystki początkowo planowała wydać nagranie tytułowe jako pierwszy singel promujący, na co jednak nie zgodziła się Kate Bush. Nalegała, by najpierw wydać „Running Up That Hill”, ponieważ był to pierwszy utwór, jaki napisała na płytę.
Singel dotarł do 3. miejsca na brytyjskiej liście UK Singles Chart i jest to jeden z największych przebojów Kate Bush.
W 2003 roku holenderski zespół rockowy Within Temptation, a także brytyjski zespół Placebo nagrały własną wersję piosenki.
W 2007 roku francuska piosenkarka Nolwenn Leroy nagrał własną wersję piosenki.
W 2009 roku kolejną wersję nagrał amerykański zespół metalowy Aesma Daeva.
W 2022 roku piosenka „Running Up That Hill” została wykorzystana w czwartym sezonie serialu "Stranger Things" wyprodukowanym przez Netflix i ponownie po 37 latach znalazła się na szczytach list przebojów na całym świecie, dochodząc do czwartego miejsca na "liście Billboard" Hot 100.

</doc>
<doc id="1662200" url="https://pl.wikipedia.org/wiki?curid=1662200" title="Hoplopleura sciuricola">
Hoplopleura sciuricola

Hoplopleura sciuricola – gatunek wszy z rodziny Hoplopleuridae, pasożytujący głównie na wiewiórce szarej ("Sciurus carolinensis"), gryzoniu z rodziny wiewiórkowatych. Występuje również na innych gatunkach z tej rodziny takich jak: wiewiórka alberta ("Sciurus aberti"), "Sciurus arizonensis", "Sciurus granatensis", "Sciurus ignitus", "Sciurus igniventris", "Sciurus griseus", "Sciurus niger", wiewiórka amazońska ("Sciurus spadiceus"), wiewiórka czikari ("Tamiasciurus douglasii"), Sosnowiórka czerwona ("Tamiasciurus hudsonicus"). Powoduje wszawicę.
Samica wielkości 1,6 mm, samiec mniejszy wielkości 1,2 mm. Wszy te mają ciało silnie spłaszczone grzbietowo-brzusznie. Samica składa jaja zwane gnidami, które są mocowane specjalnym "cementem" u nasady włosa. Rozwój osobniczy trwa po wykluciu się z jaja około 14 dni. Pasożytuje na skórze. Występuje na terenie Ameryki Północnej.

</doc>
<doc id="1662201" url="https://pl.wikipedia.org/wiki?curid=1662201" title="Tablice logarytmiczne">
Tablice logarytmiczne



</doc>
<doc id="1662202" url="https://pl.wikipedia.org/wiki?curid=1662202" title="Dmitrij Łoskow">
Dmitrij Łoskow



</doc>
<doc id="1662203" url="https://pl.wikipedia.org/wiki?curid=1662203" title="Skandal na ulicy Szopena">
Skandal na ulicy Szopena

Skandal na ulicy Szopena – polski film fabularny, niema komedia z 1911 r. napisana i wyreżyserowana przez Juliana Krzewińskiego. W filmie wystąpił znany wówczas polski aktor komediowy Antoni Fertner.
Fabuła.
Według ówczesnych relacji prasowych opowiadana w filmie historia wyglądała następująco: małżeństwo jeździ na łyżwach w Dolinie Szwajcarskiej. W pewnym momencie mąż robi żonie awanturę, ponieważ przyłapuje ją z innym mężczyzną. Następuje pełen przygód pościg za uciekającą żoną i jej kochankiem.
Obsada.
Obsada filmu podana za Stanisławem Janickim:

</doc>
<doc id="1662206" url="https://pl.wikipedia.org/wiki?curid=1662206" title="Alfredo Mendez Gonzalez">
Alfredo Mendez Gonzalez

Alfredo José Isaac Cecilio Francesco Méndez Gonzalez (ur. 3 czerwca 1907 w Chicago, zm. 28 stycznia 1995 w Cincinnati) – amerykański duchowny rzymskokatolicki, tradycjonalista katolicki, biskup Arecibo w latach 1960–1974.
Życiorys.
Alfredo Méndez młodość spędził w Chicago, Nowym Jorku, Barcelonie i Evansville. W 1925 roku wstąpił do Zgromadzenia Świętego Krzyża i rozpoczął studia na Uniwersytecie Notre Dame w stanie Indiana. W latach 1931–1935 kontynuował naukę na Katolickim Uniwersytecie Ameryki w Waszyngtonie. 24 czerwca 1935 roku otrzymał święcenia kapłańskie.
Od 1936 roku przebywał w Teksasie, gdzie pracował wśród meksykańskich emigrantów. W 1948 roku powrócił do pracy naukowej na Uniwersytecie Notre Dame. W 1960 roku został wybrany na pierwszego biskupa Arecibo. Sakrę przyjął 28 października 1960 roku z rąk kardynała Francisa Spellmana w Notre Dame.
Uczestniczył w Soborze Watykańskim II. Był integrystą. Nastawiony krytycznie do reformy Mszału Rzymskiego dokonanej w czasie pontyfikatu papieża Pawła VI. Uważał, że wprowadzenie nowej formy rytu rzymskiego sprotestantyzowało liturgię Kościoła rzymskokatolickiego.
W 1974 roku Méndez Gonzalez zrezygnował z biskupstwa i przeszedł na emeryturę. Jako biskup-senior prowadził wieloletnią korespondencję z biskupami rzymskokatolickimi, w której wzywał hierarchów katolickich do odprawiania mszy Piusa V (mszy trydenckiej).
W 1988 roku nawiązał współpracę z Bractwem Kapłańskim św. Piusa V. W 1990 roku wyświęcił dla tego stowarzyszenia dwóch kapłanów. 19 października 1993 roku podczas wizyty w Carlsbad konsekrował przełożonego Bractwa św. Piusa V, Clarence Kelly’ego na biskupa.
Zmarł na chorobę nowotworową w 1995 roku.

</doc>
<doc id="1662208" url="https://pl.wikipedia.org/wiki?curid=1662208" title="Jabberd">
Jabberd



</doc>
<doc id="1662211" url="https://pl.wikipedia.org/wiki?curid=1662211" title="Zabójca z nędzy">
Zabójca z nędzy

Zabójca z nędzy – polski film fabularny, niemy dramat z 1911 r. w reżyserii Abrahama Izaaka Kamińskiego. Nakręcony w języku jidysz. Uznawany dziś za zaginiony.
Fabuła.
Fabułę filmu znamy z relacji Władysława Jewsiewickiego. Jak twierdził, film przedstawiał losy biedaka, który morduje bogatego kupca gdy zostaje przez niego „doprowadzony na skraj rozpaczy”. Biedak zagarnia majątek kupca i staje się bogaty, jednak na końcu dosięga go sprawiedliwość.

</doc>
<doc id="1662215" url="https://pl.wikipedia.org/wiki?curid=1662215" title="Młyny Rothera">
Młyny Rothera

Młyny Rothera – dawne młyny położone na Wyspie Młyńskiej w Bydgoszczy.
Położenie.
Młyny Rothera znajdują się w środkowej części Wyspy Młyńskiej w Bydgoszczy, bezpośrednio sąsiadując z nurtem rzeki. Od północy otacza je Brda, a od zachodu Kanał Zbożowy. 
Historia.
Historia młynów Rothera sięga I połowy XIX wieku. W początku tego wieku dzięki tranzytowej roli Kanału Bydgoskiego, Brdy i Wisły oraz otwarciu handlu z zachodem, Bydgoszcz stała się ośrodkiem handlu zbożem i drewnem.
Obrót zbożem spowodował powstanie nowych branż, powstawały nowe młyny i piekarnie. Na terenie Wyspy, istniejące młyny w 1825 r. przejęło konsorcjum, w skład którego wchodzili m.in. bracia Schickler z Berlina. Byli oni znanymi kupcami na terenie miasta, m.in. właścicielami rafinerii cukru urządzonej na terenie dawnego zamku. W 1826 r. powołali oni spółkę Bydgoskie Młyny „Herkules”, która produkowała nie tylko na rynek lokalny, lecz także Niemiec, Wielkiej Brytanii, a nawet Brazylii. Przerabiano zboże miejscowe, jak i sprowadzane drogą wodną z Królestwa Polskiego. 
W 1842 r. przedsiębiorstwo to przejęło państwo pruskie. Kompleks został znacznie rozbudowany i przemianowany na Młyny Królewskie. W obiektach uruchomiono pierwszą w mieście maszynę parową w 1846 r.
Natomiast obszar, na którym znajdują się dziś młyny Rothera użytkowane były jako ogrody aż do 1846 r. Od 1818 r. teren należał do kupca Raubera, od którego w 1836 r. przejął Skarb państwa pruskiego. W latach 40. XIX w., kiedy zdecydowano o rozbudowie kompleksu młyńskiego, największą inwestycją państwową była budowa obiektu, dzisiaj zwanego młynami Rothera (1849–1850). Budowa była możliwa dzięki uprzedniej (w latach 20. XIX w.) przebudowie Wyspy Młyńskiej, w tym przekopaniu tzw. Kanału Zbożowego. Nazwa młyna, którego budowę rozpoczęto w 1846, pochodzi od nazwiska pruskiego ministra rolnictwa .
Po zakończeniu inwestycji powstał nie tylko masywny budynek produkcyjny z magazynem zbożowym, ale również kotłownia i maszynownia z kominem, spichlerz mączny, przepompownia (dom turbinowy) i przepławki dla ryb. Budynki zostały osadzone na drewnianych palach. 
Mielenie zboża na mąkę odbywało się w głównej części młyna za pomocą wielkich kół, napędzanych energią wodną.
Na styku Kanału i Młynówki powstał również drewniany most na ceglanych filarach oraz koła wodne, napędzane wodą z jazu przelewowego.
Młyny Rothera były największymi obiektami tego typu w Bydgoszczy. W II połowie XIX w. istniały ponadto na terenie miasta i okolicy mniejsze młyny: na Czyżkówku, Skrzetusku i pięć innych obiektów.
Od 1861 r. młynem zarządzała państwowa spółka "Die Königliche Seehandlung Societats zu Berlin". W 1886 r. doprowadzono do młyna energię elektryczną, a w 1901 r. cieśla Schmidt zbudował nowe umocnienia wzdłuż nabrzeża. 
Od 1919 r. obiekt przejęła gmina Bydgoszcz, a w 1921 r. skarb państwa polskiego. Od 1928 r. częścią obiektów na Wyspie Młyńskiej zarządzały Państwowe Zakłady Przemysłowo-Zbożowe.
Po II wojnie światowej obiekty młyńskie na Wyspie należały do Państwowego Przedsiębiorstwa Zbożowo-Młynarskiego. Jeszcze w latach 60., 70. i 80. XX w. transport zboża do młynów Rothera odbywał się drogą wodną. Barki wpływały do Kanału Zbożowego, gdzie za pośrednictwem rury ssącej odbywał się transport zboża do spichlerzy. Kres działalności gospodarczej w młynach Rothera nastąpił w latach 90. XX w. Obiekty zostały wystawione na sprzedaż.
Rewitalizacja.
Pod koniec lat 90. XX w. obiekt został zakupiony przez spółkę „Hotel”, która planowała stworzyć tam luksusowy obiekt noclegowy. Atrakcyjny plan rewitalizacji kompleksu został stworzony przez warszawskich architektów Bulanda&amp;Mucha, wsławionych doskonałą realizacją obiektów BRE Banku w Bydgoszczy, obsypaną nagrodami krajowymi i międzynarodowymi. Zespół Rothera miał zostać przebudowany na trzygwiazdkowy hotel z centrum konferencyjnym, restauracją, centrum rekreacyjnym, garażem podziemnym, a także powierzchniami biurowymi do wynajęcia.
Rozpoczęte prace budowlane zostały po kilku miesiącach przerwane w wyniku kłopotów finansowych spółki. Prowizorycznie zabezpieczony obiekt trafił w ręce spółki Budopol, a następnie nowym właścicielem została firma Nordic Development. Nowy właściciel wiązał z obiektem plany inwestycyjne, lecz do 2011 r. nie rozpoczęto prac budowlanych. Koncepcja przedstawiona przez Mirosława Nizio z firmy Nizio Design International zakładała m.in. część hotelową oraz centrum rozrywkowo-handlowo-kulturalne. 
W latach 2011–2012 obok obiektu zrealizowano budowę przystani jachtowej wraz z hotelem, przeznaczonej głównie dla wodniaków korzystających z międzynarodowej drogi wodnej E-70. Był to czwarty etap rewitalizacji Wyspy Młyńskiej realizowany z udziałem Europejskiego Funduszu Rozwoju Regionalnego (wartość inwestytcji 21 mln zł, dofinansowanie 6,7 mln). Przedsięwzięcie obejmowało również umocnienie nabrzeży Brdy i Młynówki od ul. Focha do Młynów Rothera.
Ponieważ zespół młynów odróżniał się negatywnie na tle zrewitalizowanych obiektów Wyspy Młyńskiej, władze miasta podjęły decyzję o nabyciu obiektu na własność. W grudniu 2013 nastąpiło podpisanie aktu notarialnego, na mocy którego miasto nabyło tą nieruchomość od firmy Nordic Development. Wartość transakcji wyniosła kwotę 25 mln zł, z czego w gotówce przekazano 1 mln zł, a pozostała należność została uregulowana przez przekazanie 5 innych nieruchomości (przy ul. Powstańców Warszawy o pow. 2,44 ha, ul. Zaświat o pow. 1,79 ha, ul. Wrocławskiej o pow. 0,41 ha, ul. Pelplińskiej o pow. 1,41 ha oraz przy ul. Babia Wieś o pow. 0,46 ha). W 2016 przystąpiono do prac zabezpieczających nieużytkowany budynek przed zniszczeniem, których zakończenie przewidywano na rok 2018. Konieczne okazało się m.in. uzupełnienie stolarki okiennej, oczyszczenie elewacji i naprawa dachów. Ponadto w równoległym do ul. Mennica spichrzu mącznym konieczna okazała się wymiana krokwi i pokrycia dachu oraz rynien i rur spustowych, a w znajdującym się w najgorszym stanie technicznym spichrzu zbożowym zakres przewidywanych prac objął zabezpieczenie ścian (zwłaszcza północno-zachodniej) i wzmocnienie ścian szachulcowych przez budowę ściany wewnętrznej w celu umożliwienia bezpiecznego podparcia dachu.
W listopadzie 2016 przyjęto koncepcję wykorzystania budynku na obiekt ekspozycyjny, w którym mieścić się będą trzy ekspozycje interaktywne: Ogrodów Wody (centrum innowacyjnej edukacji poświęcone wodzie), Centrum Wiedzy i Edukacji o Mózgu i Bydgoskiego Dziedzictwa Kultury Przemysłowej (ekspozycja dotycząca technologii związanych z rozwojem miasta). W 2017 na pierwszy etap rewitalizacji pozyskano 15 mln zł unijnego dofinansowania dla projektu Parku Kultury „Ogrody wody” o łącznej wartości 21 mln zł, który do końca 2019 miał powstać w Spichrzu Zbożowym. 
Całkowity koszt tego etapu szacowano na 59 mln zł, a całość prac około 130 milionów złotych. Wiosną 2018 okazało się jednak, że w ogłoszonym przetargu na wykonanie prac budowlanych o kosztorysowej wartości 54 mln zł złożono oferty opiewające na kwoty 92, 97 i 98 mln zł (miasto wybrało ofertę o wartości 92 mln zł). Prace rozpoczęto w lipcu 2018 w czterech obiektach kompleksu, to jest w młynie, spichrzu zbożowym (przy kanale, naprzeciwko Przystani Bydgoszcz), spichrzu mącznym (od ul. Mennica) i tzw. łazienkach. Zakładano, że w ciągu 17 miesięcy odrestaurowany zostanie młyn zbożowy, a całość kompleksu w ciągu 5 lat. W 2019 przeprowadzono prace konserwatorskie przy elewacji, konstrukcji obiektu oraz wewnątrz budynku przy klatkach schodowych, posadzkach na najniższej kondygnacji i stolarce okiennej. W końcu 2020 młyny doprowadzono do stanu umożliwiającego wyposażenie wnętrza na potrzeby planowanych ekspozycji. Realizacja tego założenia umożliwi otwarcie młynów w roku 2022. Koszt tworzenia ekspozycji w 2021 wyniesie 5,2 mln zł. Przed budynkiem znajdzie się 20 miejsc parkingowych (w tym 2 dla osób niepełnosprawnych), a pod tarasem - 38. 1 maja 2021 oddano do użytku drewniany taras z desek o wielkiej gęstości i największą pod względem powierzchni (1000 m kw.) fontanną w kraju, z ponad 50 dyszami i iluminacją. W kwietniu 2021 młyny zostały oddane do użytku w stanie deweloperskim, co umożliwiło organizacje tu takich imprez, jak Mózg Festival, Debaty Horyzonty Edukacji, Pippi w Bydgoszczy, Vintage Photo Festival oraz towarzyszącą mu wystawę "Bydgoski marzec '81 w obiektywie Chrisa Niedenthala". W listopadzie 2021 otworzono pierwszy lokal gastronomiczny w obiekcie, a w II połowie 2022 ma zostać oddany do użytku Spichrz Zbożowy z wystawą stałą "Węzły", dotyczącą rozwoju Bydgoszczy od połowy XIX wieku do współczesności. W 2022 udostępniony punkt widokowy.
W 2019 powołana została miejska instytucja pn. "Park Kultury", której zadaniem ma być zagospodarowanie Młynów Rothera na działalność kulturalną, upowszechnianie osiągnięć nauki i techniki, tworzenie przestrzeni dla wszechstronnego rozwoju kreatywności w dziedzinie kultury i nauki oraz inicjowanie i prowadzenie działań nowatorskich.
Architektura.
Młyn Rothera złożony jest z trzech brył: budynku głównego oraz skrzydeł zachodniego i wschodniego. Budynek główny posiada konstrukcję murowaną z cegły. Jest to czterokondygnacyjny, podpiwniczony gmach nakryty dachem dwuspadowym. Pod oknami od wysokości I piętra posiada ceglane gzymsy, a w zwieńczeniu elewacji konsolowy gzyms podokapowy. W budynku zachowany jest układ wnętrza z galeriami na każdej kondygnacji. 
Skrzydła wschodnie i zachodnie wykonano w konstrukcji szachulcowej. Są to budynki pięciokondygnacyjne. Skrzydło zachodnie od strony rzeki stoi na wysokim kamiennym cokole oraz posiada wykusze, w których urządzono wejścia transportowe.

</doc>
<doc id="1662218" url="https://pl.wikipedia.org/wiki?curid=1662218" title="Norman Read">
Norman Read

Norman Richard Read (ur. 13 sierpnia 1931 w Portsmouth, zm. 22 maja 1994 w Pirongii) – nowozelandzki lekkoatleta chodziarz, mistrz olimpijski z Melbourne.
Chociaż Read urodził się w Portsmouth, dzieciństwo i młodość spędził w Steyning w hrabstwie Sussex. Chód sportowy był popularną konkurencją w tym mieście i Read zaczął go uprawiać. W 1953 wyemigrował do Nowej Zelandii i tam kontynuował trenowanie chodu, chociaż w jego nowym kraju nie było wówczas tradycji tego sportu. Wkrótce został najlepszym chodziarzem Nowej Zelandii, ale mimo to nie został zakwalifikowany do reprezentacji na igrzyska olimpijskie w 1956 w Melbourne. Pojechał do Australii i tam po zwycięstwie w mistrzostwach tego kraju w chodzie na 50 kilometrów został włączony do reprezentacji Nowej Zelandii na igrzyska.
W chodzie na 50 km na igrzyskach początkowym prowadzącym był Jewgienij Maskinskow ze Związku Radzieckiego. Read po 30 kilometrach był drugi, ale ze sporą stratą. Potem jednak wzmocnił tempo i po 42 kilometrach prześcignął Maskinskowa. Wygrał z przewagą ponad 2 minut nad Rosjaninem.
Startował także na igrzyskach olimpijskich w 1960 w Rzymie, gdzie zajął 5. miejsce w chodzie na 20 kilometrów. Chodu na 50 kilometrów nie ukończył. Zdobył brązowy medal w chodzie na 20 mil na igrzyskach Imperium Brytyjskiego i Wspólnoty Brytyjskiej w 1966 w Kingston.
Read zdobył 18 tytułów mistrza Nowej Zelandii:
Po zakończeniu wyczynowego uprawiania sportu był trenerem, sędzią lekkoatletycznym, a także prezesem Athletics New Zealand (związku lekkoatletycznego Nowej Zelandii). Zmarł na atak serca podczas zawodów rowerowych weteranów w Waikato.
W roku 2009 został – jako jeden z pierwszej trójki, prócz niego byli to również Stan Lay i Peter Burke – przyjęty do nowo utworzonej "Taranaki Sports Hall of Fame".

</doc>
<doc id="1662221" url="https://pl.wikipedia.org/wiki?curid=1662221" title="Teodozja z Cezarei">
Teodozja z Cezarei

Teodozja z Cezarei zwana Dziewicą z Tyru (; ur. ok. 290 w Tyrze w Fenicji, zm. 307 w Cezarei) – męczennica chrześcijańska, święta Kościoła katolickiego i prawosławnego.
Życiorys.
O jej życiu pisał Euzebiusz z Cezarei w swej relacji "O męczennikach palestyńskich" (7,1 nn). W czasach prześladowań chrześcijan, za panowania cesarza Maksymina Daji (305–313), Teodozja odwiedziła w Cezarei uwięzionych chrześcijan by wesprzeć ich w obliczu śmierci. Uratowała współwyznawców postawionych przed trybunałem. Została później pojmana przez pogan i poddana torturom, a następnie wrzucona do morza.
Jej relikwie miano w późniejszym okresie odnaleźć i przenieść do Konstantynopola.
Wspomnienie liturgiczne obchodzone jest w Kościele katolickim w dzienną pamiątkę śmierci za Martyrologium Rzymskim.
Kościół prawosławny wspomina świętą dwukrotnie: 3/16 kwietnia i 29 maja/11 czerwca.

</doc>
<doc id="1662235" url="https://pl.wikipedia.org/wiki?curid=1662235" title="Mistrzostwa świata w szachach 1894">
Mistrzostwa świata w szachach 1894

Mecz pomiędzy obrońcą tytułu - Wilhelmem Steinitzem a Emanuelem Laskerem rozegrany w trybie "wędrownym" w trzech miastach (Nowy Jork, Filadelfia i Montreal) między 15 III a 26 V 1894 r.
Regulamin meczu zakładał grę do 10 wygranych partii. Remisy nie wliczały się do wyniku. Zwyciężył (10 – 5) Emanuel Lasker

</doc>
<doc id="1662238" url="https://pl.wikipedia.org/wiki?curid=1662238" title="Ryszard Skowron">
Ryszard Skowron

Ryszard Jan Skowron – polski historyk, profesor nauk humanistycznych, wykładowca w Instytucie Historii Wydziału Nauk Społecznych Uniwersytetu Śląskiego.
Życiorys.
Ukończył studia magisterskie w 1980 na Uniwersytecie Jagiellońskim. Obronił pracę doktorską "Dyplomaci Polscy w Hiszpanii w XVI i XVII wieku" (1994) w Wyższej Szkole Pedagogicznej w Krakowie. Habilitację uzyskał na tej samej uczelni w 2002 na podstawie pracy "Olivares, Wazowie i Bałtyk. Polska w polityce zagranicznej Hiszpanii w latach 1621–1632". 
W latach 1980-2005 pracownik Państwowych Zbiorów Sztuki Zamku Królewskiego na Wawelu. Aktualnie kierownik Zakładu Historii Nowożytnej XVI–XVIII w Instytucie Historii Uniwersytetu Śląskiego oraz Krakowskiej Akademia im. Frycza Modrzewskiego w Krakowie.
Swoje badania koncentruje na historii Hiszpanii (XVI–XVII wiek) i jej relacjach z Polską (XVI–XIX), historii dyplomacji europejskiej (XVI–XVIII), dziejach ceremoniału dworskiego i królewskiego oraz historii Wawelu.

</doc>
<doc id="1662240" url="https://pl.wikipedia.org/wiki?curid=1662240" title="Mistrzostwa świata w szachach 1896">
Mistrzostwa świata w szachach 1896

Rewanżowy mecz pomiędzy aktualnym mistrzem świata - Emanuelem Laskerem a poprzednim mistrzem, którego pokonał on w 1894 r., Wilhelmem Steinitzem rozegrany w Moskwie w dniach 7 XI 1896 - 14 I 1897.
Mecz rewanżowy toczył się na tych samych co pierwszy zasadach - grano do 10 zwycięstw, remisy nie wliczały się do punktacji. Lasker wygrał w jeszcze wyższym niż przed trzema laty stosunku 10 – 2.

</doc>
<doc id="1662241" url="https://pl.wikipedia.org/wiki?curid=1662241" title="Journal of the American Chemical Society">
Journal of the American Chemical Society

Journal of the American Chemical Society (skrót oficjalny "J. Am. Chem. Soc.", popularnie używa się także skrótu "JACS") - recenzowane czasopismo naukowe zawierające artykuły dotyczące badań z każdej dziedziny chemii. Wydawane jest od 1879 roku przez American Chemical Society. Czasopismo to w swojej historii pochłonęło dwa inne czasopisma naukowe: "Journal of Analytical and Applied Chemistry" w lipcu 1893 oraz "American Chemical Journal" w styczniu 1914. Zgodnie z danymi Instytutu Filadelfijskiego, "JACS" jest najczęściej cytowanym czasopismem ogólnochemicznym drukującym artykuły źródłowe. Jego impact factor wynosił w 2017 14,357.
"Journal of the American Chemical Society" jest indeksowane przez: CAS, Scopus, EBSCOhost, British Library, PubMed, Ovid, Thomson-Gale, Web of Science, Proquest oraz SwetsWise.
Redaktorzy naczelni.
Pełna lista redaktorów naczelnych:

</doc>
<doc id="1662242" url="https://pl.wikipedia.org/wiki?curid=1662242" title="J. Am. Chem. Soc.">
J. Am. Chem. Soc.



</doc>
<doc id="1662243" url="https://pl.wikipedia.org/wiki?curid=1662243" title="Hoplopleura maniculata">
Hoplopleura maniculata

Hoplopleura maniculata – gatunek wszy z rodziny Hoplopleuridae, pasożytujący głównie na wiewiórce palmowej ("Funambulus palmarum"), gryzoniu z rodziny wiewiórkowatych. Występuje również na innych gatunkach z tej rodziny takich jak: "Funambulus pennantii", "Funambulus tristriatus". Powoduje wszawicę.
Samica wielkości 1,3 mm, samiec dużo mniejszy wielkości 0,7 mm. Wszy te mają ciało silnie spłaszczone grzbietowo-brzusznie. Samica składa jaja zwane gnidami, które są mocowane specjalnym "cementem" u nasady włosa. Rozwój osobniczy trwa po wykluciu się z jaja około 14 dni. Pasożytuje na skórze. Występuje na terenie Azji.

</doc>
<doc id="1662245" url="https://pl.wikipedia.org/wiki?curid=1662245" title="Wincenty Rapacki (1865–1943)">
Wincenty Rapacki (1865–1943)

Wincenty Rapacki (ur. 6 czerwca 1865 w Krakowie, zm. 16 stycznia 1943 w Warszawie) – polski aktor teatralny, filmowy oraz śpiewak. Autor licznych tekstów, muzyki, piosenek i operetek. Tłumacz librett operetkowych.
Życiorys.
Ukończył warszawskie gimnazjum i studia wokalne u swej ciotki Honoraty Majeranowskiej. Debiutował w 1887 w Warszawskich Teatrach Rządowych i został zaangażowany do zespołu operetki. Był w jej zespole w latach 1888–1895. Od 1895 roku grał w Łodzi. W latach 1898–1900 był członkiem zespołu teatralnego Adolfiny Zimajer. Po powrocie do Warszawy w 1900 aż do 1915 ponownie występował na deskach Warszawskich Teatrach Rządowych.
Podczas I wojny światowej występował w Moskwie, Kijowie, Petersburgu. Wróciwszy do kraju w 1919 grał na scenach Teatru Letniego, Nowego i Narodowego. Grał również w filmach.
W okresie dwudziestolecia międzywojennego występował w warszawskich teatrach kabaretowych: „Czarnym Kocie” i „Sfinksie”. Od 1921 do wybuchu II wojny światowej grał przede wszystkim w Teatrze Letnim, poza tym w Teatrze Polskim i Narodowym. Sporadycznie występował na deskach teatrów rewiowych: „Morskiego Oka” i „Wielkiej Rewii”, zagrał także w kilku filmach.
Był jednym z najczynniejszych tłumaczy i adaptatorów – przełożył na język polski libretta siedemdziesięciu dwóch operetek. Pisał również dramaty, anegdoty teatralne, poezje. Był autorem słów piosenek do filmu "Strachy" z 1938.
29 grudnia 1921 został odznaczony Krzyżem Oficerskim Orderu Odrodzenia Polski.
Pochowany został na cmentarzu Powązkowskim (kwatera A-4-28).
Pochodził z rodziny aktorskiej. Był synem pary aktorskiej Wincentego i Józefiny Rapackich, bratem aktorek – Honoraty Leszczyńskiej i Róży Rapackiej. Jego małżonką była Helena Zimajer a dziećmi – Adam Rapacki, śpiewak i kompozytor oraz Halina Rapacka, śpiewaczka i aktorka kabaretowa.

</doc>
<doc id="1662246" url="https://pl.wikipedia.org/wiki?curid=1662246" title="Wincenty Rapacki">
Wincenty Rapacki



</doc>
<doc id="1662248" url="https://pl.wikipedia.org/wiki?curid=1662248" title="Gustav Niessl von Mayendorf">
Gustav Niessl von Mayendorf

Gustav Niessl von Mayendorf (ur. 26 kwietnia 1839 w Weronie, zm. 1 października 1919 w Hütteldorf k. Wiednia) – austriacki geodeta, astronom, botanik, mykolog. Jego synem był Erwin Gustav Niessl von Mayendorf.

</doc>
<doc id="1662250" url="https://pl.wikipedia.org/wiki?curid=1662250" title="Mölnlycke">
Mölnlycke

Mölnlycke – miejscowość (tätort) w Szwecji, w regionie administracyjnym ("län") Västra Götaland, w gminie Härryda.
Według danych Szwedzkiego Urzędu Statystycznego liczba ludności wyniosła: 17 579 (31 grudnia 2015), 18 320 (31 grudnia 2018) i 18 339 (31 grudnia 2019).

</doc>
<doc id="1662254" url="https://pl.wikipedia.org/wiki?curid=1662254" title="Homesick (album)">
Homesick (album)

Homesick jest trzecim studyjnym albumem A Day to Remember's. Album został wypuszczony 2 lutego w Europie, 3 lutego w Stanach Zjednoczony i został umieszczony na 21 miejscu Billboard's Top 200 Listings i na 1 miejscu Top Independent Albums 21 lutego. Album został wyprodukowany przez Chada Gilberta z New Found Glory i zmiskowany przez Adama Dutkiewicza z Killswitch Engage. W październiku 2008 roku piosenka "Wax Larry" pojawiła się na Myspace zespołu, która była demem "I'm Made Of Wax, Larry, What Are You Made Of?".
Pierwszym singlem został utwór "NJ Legion Iced Tea". Drugim singlem został "The Downfall Of Us All", do którego został nagrany teledysk.

</doc>
<doc id="1662256" url="https://pl.wikipedia.org/wiki?curid=1662256" title="Kraton Konga">
Kraton Konga

Kraton Konga – prekambryjski kraton, tworzący centralną część dzisiejszego kontynentu afrykańskiego. Powstał on między 3,6 a 2,2 mld lat temu. 
Najstarsze skały odsłaniają się w Tanzanii, znaczną część kratonu pokrywają osady Kotliny Konga. Od innych części kontynentu oddzielają go pasy fałdowe, które uformowały się podczas orogenezy panafrykańskiej, w wyniku której Afryka została scalona z mniejszych fragmentów.
W neoproterozoiku, po rozpadzie superkontynentu Rodinii, stanowił on przejściowo odrębny kontynent.

</doc>
<doc id="1662262" url="https://pl.wikipedia.org/wiki?curid=1662262" title="Bitwa pod Kuryłówką">
Bitwa pod Kuryłówką

Bitwa pod Kuryłówką – bitwa stoczona 7 maja 1945 r. przez oddziały partyzanckie NOW z siłami NKWD we wsi Kuryłówka. Oddziały NOW odparły ataki Sowietów, po czym wycofały się ze wsi.
Tło bitwy.
Po wkroczeniu Sowietów pod koniec lipca 1944 r. w okolice Leżajska, rozpoczęły się represje wobec polskiego podziemia. NKWD dokonywało aresztowań żołnierzy Armii Krajowej, NOW i przedstawicieli Delegatury Rządu na Kraj. Pomimo tego na przełomie 1944 i 1945 na tym terenie udało się odtworzyć jednostki partyzanckie NOW. W dużej mierze było to zasługą Józefa Zadzierskiego, ps. „Wołyniak”. Jego oddziały zwalczały komunistyczny aparat władzy i jego konfidentów, walczyły z ekspedycjami NKWD, likwidowały byłych współpracowników niemieckiego okupanta. 
26 lutego 1945 r. komendant Okręgu Rzeszowskiego NOW Kazimierz Mirecki, wydał rozkaz wznawiający działalność Narodowej Organizacji Wojskowej, która na tym terenie w zasadzie nie używała nazwy Narodowe Zjednoczenie Wojskowe, tylko nadal występowała jako Narodowa Organizacja Wojskowa. W połowie marca 1945 r. przy dowództwie Okręgu powołano do życia Komendę Oddziałów Leśnych, którą początkowo kierował kpt. Tadeusz Gryblewski, ps. „Ostoja”. Komendzie OL podlegało osiem oddziałów. Wśród nich były oddziały: Bronisława Gliniaka ps. „Radwan”, Stanisława Pelczara ps. „Majka”, Franciszka Szarka ps. „Lis”, Józefa Zadzierskiego i Józefa Krawczyka ps. „Kudłaty”. 
Na wiosnę 1945 r. komunistyczne siły bezpieczeństwa: milicja i wojsko, nie mogły poradzić sobie z działającymi w okolicy siłami UPA, które realizowały cele polityczne OUN: likwidację Polaków, by stworzyć własne państwo. W związku z tym rolę obrońców polskiej ludności przed atakami nacjonalistów ukraińskich przejęły oddziały partyzantki polskiej. Broniły one miejscową ludność przed atakami oddziałów UPA, w trakcie czystki etnicznej prowadzonej przez ukraińskich nacjonalistów. W związku z kwietniową koncentracją sił UPA - kurenia Żeleźniaka i rozpoczęciem nowej fali eksterminacji Polaków w powiecie jarosławskim, która rozpoczęła się od ataku na Wiązownicę, gdzie zamordowano ok. 100 Polaków, polskie oddziały partyzanckie rozpoczęły kontrakcję. W jej trakcie dokonano pacyfikacji ukraińskich wsi i rozstrzelania osób powiązanych z OUN, UPA i kolaboracyjną policją ukraińską (np. Dobcza, Dobra, Wołczaste, Rudka, Piskorowice).
Od wiosny 1945 r., w wyniku aresztowań w MO i w Wojsku Polskim byłych partyzantów polskiego podziemia, odnotowywano coraz częstsze przypadki dezercji. Nawet oddziały Wojsk Wewnętrznych (później KBW) nie były pewną ostoją „władzy ludowej”. Często oddziały Armii Czerwonej bądź NKWD atakowały posterunki MO podejrzane o współpracę z podziemiem antykomunistycznym oraz ścigały dezerterów. Niejednokrotnie w tych działaniach dochodziło do współpracy z Ukraińcami, a nawet byłymi funkcjonariuszami Ukraińskiej Policji Pomocniczej.
6 marca 1945 r. 30-osobowa grupa czerwonoarmistów i Ukraińców z Kulna dokonała napadu na posterunek MO w Kuryłówce. Napastnicy rozbroili i obrabowali posterunek, uwolnili przesłuchiwanego aresztanta (Ukraińca, byłego członka Orpo), a także obrabowali mieszkańców Kuryłówki, zabijając dwie osoby.
19 marca mieszane zgrupowanie sowiecko-ukraińskie ponownie napadło Kuryłówkę. Odgłosy strzelaniny zaalarmowały oddział „Wołyniaka” przebywający w pobliskim Tarnawcu, który wraz z oddziałami „Lisa” i „Majki” wyparł napastników ze wsi, którzy wycofali się do Kulna. Grupa „Wołyniaka” rozpoczęła okrążanie wsi, czym zmusiła Sowietów do wycofania się w kierunku Krzeszowa. Do opuszczonego przez czerwonoarmistów Kulna wkroczyli partyzanci „Wołyniaka” i zabili około 50 mieszkańców wsi narodowości ukraińskiej.
Pod koniec kwietnia dowództwo nad Oddziałami Leśnymi NOW objął mjr Franciszek Przysiężniak, ps. „Ojciec Jan”.
2 maja 1945 r. w Biłgoraju zdezerterował cały oddział 3 Samodzielnego Batalionu Operacyjnego Wojsk Wewnętrznych. W pościg za dezerterami wyruszył batalion 11. pułku pogranicznego NKWD. Podczas poszukiwań 6 maja oddział NKWD prowadzony przez Stepana Wołczastego z Piskorowic – członka UPA i byłego policjanta ukraińskiego, zaatakował posterunek MO w Cieplicach, po czym uprowadzono i zamordowano 4 milicjantów. Jeden z sowieckich oddziałów dotarł również do Kuryłówki, ale został ostrzelany i wycofał się.
Bitwa.
Wysłany wczesnym rankiem 7 maja w kierunku Kulna, patrol NOW z oddziału „Majka” napotkał tyralierę żołnierzy sowieckich. Wymiana ognia zaalarmowała wieś, oddziały narodowe rozpoczęły wycofywanie się, które powstrzymał dowódca Franciszek Przysiężniak, nakazując obronę. Oddział „Radwana”, który stanowił ubezpieczenie Kuryłówki przyjął walkę i przez godzinę odpierał ataki NKWD w okolicach szkoły i budynku gminy. Wsparł go wkrótce oddział „Majki”, ściągnięty do Kuryłówki z sąsiedniego Tarnawca. Natarcie sowieckie załamało się.
Po przegrupowaniu enkawudziści uderzyli ponownie, tym razem od strony Sanu. W sukurs oblężonym przyszedł oddział „Wołyniaka”, który dotarł na miejsce bitwy z Ożanny. Z jego pomocą udało się ten atak odeprzeć. Zacięte walki trwały 7 godzin do godziny 13.00. Sowieci około godziny 15.00 jeszcze raz próbowali złamać opór, atakując frontalnie od strony lasu na północny wschód od Kuryłówki. Także to natarcie załamało się w ogniu broni maszynowej.
Późnym popołudniem, spodziewając się kolejnego ataku, „Ojciec Jan” wydał rozkaz wycofania się z wioski. Oddział „Majki” wycofał się w rejon Przychojca, oddział „Radwana” na południe, w kierunku Jarosławia, „Wołyniak” ze swoimi ludźmi odskoczył na lewy brzeg Sanu w okolice Grodziska Dolnego. Wraz z oddziałami NOW Kuryłówkę opuściła część jej mieszkańców, obawiając się zemsty Sowietów.
Rezultat bitwy.
Partyzantom udało się odeprzeć trzy duże ataki NKWD. W dokumentach i relacjach z bitwy najczęściej wymienia się liczbę około 57 zabitych enkawudzistów. Ze strony NOW poległo siedmiu żołnierzy, zaś pięciu zostało ciężko rannych.
Następnego dnia do Kuryłówki wkroczyła karna ekspedycja NKWD. Sowieci zamordowali osiem osób, spalono zabudowania wioski. Kilka tygodni po pacyfikacji Kuryłówki przez NKWD Komenda Okręgu NOW wypłaciła mieszkańcom wsi zapomogi, przeznaczając na nie część pieniędzy zdobytych w akcji ekspropriacyjnej na bank w Przemyślu, przeprowadzonej 26 czerwca 1945 r.
Pamięć o bitwie.
Walki pod Kuryłówką zostały upamiętnione na Grobie Nieznanego Żołnierza w Warszawie, napisem na jednej z tablic.
6 maja 2018 roku odsłonięto we wsi Pomnik Bitwy pod Kuryłówką.

</doc>
<doc id="1662272" url="https://pl.wikipedia.org/wiki?curid=1662272" title="Herrljunga">
Herrljunga

Herrljunga – miejscowość (tätort) w Szwecji, w regionie administracyjnym ("län") Västra Götaland, w gminie Herrljunga.
Według danych Szwedzkiego Urzędu Statystycznego liczba ludności wyniosła: 3982 (31 grudnia 2015), 4095 (31 grudnia 2018) i 4126 (31 grudnia 2019).

</doc>
<doc id="1662281" url="https://pl.wikipedia.org/wiki?curid=1662281" title="Archidiecezja Bambergu">
Archidiecezja Bambergu

Archidiecezja Bambergu (niem. Erzbistum Bamberg, łac. "Archidioecesis Bambergensis") – katolicka archidiecezja niemiecka położona w północnej części Bawarii. Siedziba arcybiskupa znajduje się w katedrze św. Piotra i Jerzego w Bambergu.
Historia.
1 listopada 1007 na synodzie Rzeszy we Frankfurcie nad Menem doszło do spotkania króla niemieckiego Henryka II z episkopatem niemieckim, który reprezentowało 8 arcybiskupów i 27 biskupów. W jego wyniku zdecydowano się na utworzenie nowej diecezji w Bambergu. Jej powołanie miało na celu całkowitą chrystianizację północnej Bawarii. Nowa diecezja została bezpośrednio podporządkowana Stolicy Apostolskiej.
Powstanie nowego biskupstwa znacznie uszczupliło terytoria dotychczasowych diecezji w Würzburgu i Eichstätt, dlatego też papież Jan XVII obiecał, iż podniesie diecezję Würzburga do rangi metropolii, dzięki czemu jej ordynariusz wyraził zgodę na powstanie biskupstwa w Bambergu.
W XIII w. wzrastała pozycja biskupstwa bamberskiego na obszarze Rzeszy Niemieckiej. Diecezja stała się samodzielnym księstwem biskupim. Pierwszym księciem-biskupem został Henryk I von Bilversheim. Przetrwało ono do roku 1802, kiedy zostało anektowane przez Bawarię. W latach 1808–1817 urząd biskupa był nieobsadzony.
Na mocy Konkordatu Bawarskiego z 1818 biskupstwo bamberskie zostało podniesione do rangi arcybiskupstwa i metropolii z sufraganiami w Würzburgu, Spirze i Eichstätt.
Podział administracyjny.
Archidiecezja Bambergu od 2000 dzieli się na: 6 regionów, na czele których stoją dziekani regionalni, 21 dekanatów i 96 okręgów parafialnych.

</doc>
<doc id="1662283" url="https://pl.wikipedia.org/wiki?curid=1662283" title="Metropolia Bambergu">
Metropolia Bambergu

Metropolia Bambergu – jedna z 7 metropolii obrządku łacińskiego w niemieckim Kościele katolickim.
Geografia.
Metropolia Bambergu obejmuje swoim zasięgiem północną cześć Bawarii i historyczny Palatynat, wchodzący w skład landu Nadrenia-Palatynat oraz kilka gmin należących do Saary.
Historia.
Na synodzie Rzeszy we Frankfurcie nad Menem 1 listopada 1007 r. z inicjatywy króla niemieckiego Henryka II Świętego utworzono diecezję Bambergu, która podlegała bezpośrednio Rzymowi.
W 1818 r. w wyniku konkordatu zawartego między Rzymem a Bawarią utworzono metropolię Bambergu, podnosząc do rangi archidiecezji diecezję Bambergu i przydzielając jej jako sufraganie diecezje w: Eichstätt, Spirze i Würzburgu.

</doc>
<doc id="1662289" url="https://pl.wikipedia.org/wiki?curid=1662289" title="Zbrodnia w Wierzchowinach">
Zbrodnia w Wierzchowinach

Zbrodnia w Wierzchowinach – zbrodnia popełniona na ukraińskiej ludności wsi Wierzchowiny na Lubelszczyźnie 6 czerwca 1945 roku przez oddział Narodowych Sił Zbrojnych pod dowództwem Mieczysława Pazderskiego ps. „Szary”. Jej ofiarą padło od kilkudziesięciu do 196 mieszkańców wsi.
Przebieg wydarzeń.
Zniszczenie wsi Wierzchowiny 6 czerwca 1945 było w rozbieżny sposób opisywane przez historyków. Autorzy zgadzają się co do faktu, iż w pierwszych dniach czerwca 1945 dowódca zgrupowania PAS NSZ Mieczysław Pazderski ps. „Szary” zdecydował się na zbrojną interwencję we wsi. Według niektórych autorów, miało to nastąpić z powodu poparcia jej mieszkańców dla komunizmu. Jak podaje Grzegorz Motyka, w Wierzchowinach przed II wojną światową działała silna komórka Komunistycznej Partii Polski, zaś już w czasie wojny mieszkańcy popierali PPR. Według Tadeusza Swata miejscowi Ukraińcy ponadto, korzystając z poparcia Niemców, jawnie zwalczali polskie oddziały leśne, zaś po wejściu Armii Radzieckiej na Lubelszczyznę znaczna część mieszkańców Wierzchowin zaciągnęła się w szeregi MO i UB, stworzyła siatkę agentów, wielu z nich otrzymało pozwolenie władz na posiadanie broni krótkiej i maszynowej. Dowódca PAS NSZ, bez uzgodnienia z KO, postanowił zabić najbardziej niebezpiecznych Ukraińców. Miał listę osób z zamiarem ich zlikwidowania, która według Swata obejmowała ok. 30 nazwisk, według Motyki zaś – 19. Według G. Motyki jednak, motywacją była przede wszystkim chęć usunięcia mniejszości narodowych, szczególnie po zawarciu rozejmu między AK a UPA na Lubelszczyźnie w kwietniu 1945 roku. Zgrupowanie pod dowództwem Pazderskiego miało zamiar przeprowadzić zbrojny rajd przez powiaty Krasnystaw, Tomaszów Lubelski i Hrubieszów, niszcząc wybrane ukraińskie wsie i wymuszając ucieczkę za Bug pozostałej ludności narodowości ukraińskiej. W oddziale „Szarego” ok. 1/3 stanowili byli żołnierze 27 Wołyńskiej Dywizji AK, których bliscy padli ofiarą rzezi wołyńskiej i którzy brali udział w polskich akcjach odwetowych na Wołyniu.
6 czerwca 1945 w godzinach rannych oddział „Szarego” (w skład zgrupowania wchodziły oddziały: „Jacka”, „Sokoła”, „Zemsty” i „Szatana”) wszedł do Wierzchowin w mundurach Wojska Polskiego i został przychylnie przyjęty przez mieszkańców, którzy nie zorientowali się, kim są naprawdę żołnierze. Żołnierze „Szarego” opuścili wieś, po czym wrócili i dokonali w niej masowej zbrodni na cywilnej ludności ukraińskiej, której ofiarą padło 196 osób. Według Grünberga i Sprengla ofiar było 194, tak też Motyka w nowszej publikacji, przy tym zamordowane osoby są znane z personaliów. W jednym z raportów NSZ była mowa o 396 osobach zabitych, podobnie około 400 podawały źródła komunistyczne, jednak liczby te są niewątpliwie zawyżone, a z kolei liczba ofiar 196 jest zgodna z danymi o zgonach z rejestru mieszkańców wsi. Ofiary były przeważnie wyznania prawosławnego, znaleźli się wśród nich jednak także Świadkowie Jehowy – przynajmniej szesnaście, lub według innych publikacji około trzydzieści osób.
Publicysta Tadeusz Swat utrzymuje, że osoby postronne (spoza listy sporządzonej 21 maja) zginęły w czasie walki, która wybuchła we wsi oraz podczas likwidowania ukrytych we wsi bunkrów. Opierając się na zeznaniach świadków twierdzi, że liczba ofiar nie przekroczyła 50 zabitych. Według tego samego autora po zakończeniu akcji i wycofaniu się zgrupowania „Szarego”, około godz. 18, niezidentyfikowany oddział, podający się za partyzantów, dokonał masakry w Wierzchowinach. Zdaniem Swata wiele wskazuje, iż była to prowokacja władz bezpieczeństwa, mająca na celu zdyskredytowanie NSZ. Inni autorzy sugerują ponadto możliwość dokonania rzezi przez samych okolicznych mieszkańców. Według historyków Wnuka i Motyki, a także Mariusza Zajączkowskiego, wersja o prowokacji lub samosądach jest niewiarygodna i wynika z chęci „wybielenia” przez jej propagatorów oddziałów NSZ, a brak na nią jakichkolwiek dowodów, zwłaszcza w kontekście późniejszego przyznania się przez NSZ do akcji. Zdaniem Wnuka i Motyki, „Szary” zmienił pierwotny plan i zniszczył całą wieś (zamiast planowanej likwidacji jedynie określonych osób), gdyż miał nadzieję na uzyskanie poparcia miejscowej ludności polskiej, doskonale pamiętającej zbrodnie ukraińskiej partyzantki na Polakach. Być może pragnął również storpedować rozmowy i lokalne porozumienia pomiędzy WiN a UPA. Po spaleniu wsi żołnierze NSZ wycofali się w kierunku wsi Sielec.
23 czerwca 1945 pismo NSZ, „Szczerbiec”, przyznało, iż zbrodni w Wierzchowinach dokonał oddział NSZ. Na łamach gazety stwierdzono, iż był to akt walki z „hajdamackim pasożytem”, zapowiedziano, w razie potrzeby, kolejne takie akcje. W meldunku z 17 czerwca 1945 roku Roman Jaroszyński „Roman”, uczestnik akcji, wskazał, że w Wierzchowinach zostało wymordowane 194 osób pochodzenia ukraińskiego, z kolei 21 czerwca w raporcie sytuacyjnym szef Akcji Specjalnej Komendy Ziem Wschodnich NSZ Zygmunt Wolanin „Zenon” poinformował przełożonych, że Zjednoczone Oddziały NSZ „dokonały likwidacji wsi ukraińskiej Wierzchowiny, likwidując 396 osób”.
Badanie przebiegu zbrodni.
Komisja badająca wydarzenia w Wierzchowinach nie zarządziła ekshumacji masowego grobu ofiar, a jedynie otwarcie jednej z mniejszych mogił, w której znaleziono jedynie dwa ciała, w tym jedno pozbawione głowy. Przebieg wydarzeń ustalono wyłącznie na podstawie oględzin miejsca zdarzenia oraz zgromadzonych relacji świadków, którzy mówili o mordowaniu wszystkich ukraińskich mieszkańców wsi (także kobiet i dzieci), gwałtach towarzyszących zbrodni oraz o zabijaniu nie tylko przy użyciu broni palnej, ale i siekier, motyk oraz łopat.
Rozbicie zgrupowania „Szarego”.
Na wieść o wydarzeniach w Wierzchowinach z Chełma wysłana została jeszcze tego samego dnia 60-osobowa grupa pościgowa złożona z kilku funkcjonariuszy Ministerstwa Bezpieczeństwa Publicznego, kilkunastu milicjantów i 40 podchorążych szkoły oficerów artylerii ludowego Wojska Polskiego. Oddziały „Szarego” zastawiły na grupę pościgową zasadzkę, w wyniku której funkcjonariuszy UB i milicjantów zabito, a podchorążych wcielono do swoich szeregów. Po niepowodzeniu tej akcji w pościg ruszyła na samochodach ciężarowych 160-osobowa grupa operacyjna sowieckiego 98. pułku wojsk pogranicznych NKWD stacjonującego w Krasnymstawie, złożona z doświadczonych żołnierzy frontowych (część źródeł podaje, że była to pancerna jednostka Armii Czerwonej i oddziały Korpusu Bezpieczeństwa Wewnętrznego, liczące w sumie ok. 2 tys. żołnierzy), grupa wyposażona była w samochody pancerne i lotnictwo. W rezultacie doszło do kilkudniowych walk zakończonych całkowitym rozbiciem zgrupowania NSZ. Jeszcze 6 czerwca wieczorem doszło do starcia zwiadu NKWD z wycofującym się oddziałem NSZ w Wierzchowinach, na skutek którego według danych radzieckich partyzanci mieli stracić 28 zabitych, a NKWD dwóch śmiertelnie rannych. Główne siły „Szarego” (w sile ok. 300 ludzi) zaskoczone 10 (11) czerwca we wsi Huta w pow. chełmskim, zostały zlikwidowane. Poległo 166 żołnierzy, w tym mjr Pazderski i większość dowódców, rannych zostało 30 żołnierzy NSZ, a do niewoli dostało się 11 osób, reszta rozpierzchła się. Spłonęły także 164 budynki w miejscu starcia. Straty grupy operacyjnej NKWD wyniosły: 1 zabity i 6 rannych, z czego 4 zmarło. Ponadto zginęło 2 funkcjonariuszy UBP i 2 żołnierzy LWP. Po bitwie, na pierwszej stronie „Szczerbca” – lokalnego organu NSZ, nr 23 z 23 czerwca 1945 r. – ukazał się nekrolog Mieczysława Pazderskiego.
Wyroki sądowe w sprawie zbrodni w Wierzchowinach.
15 czerwca 1953 sąd PRL orzekł, że za wymordowanie Ukraińców w Wierzchowinach odpowiadał oddział Narodowych Sił Zbrojnych, pod dowództwem Mieczysława Pazderskiego „Szarego”. Wyrok ten został potwierdzony opinią sądową z 8 maja 1998. Odmienna opinia zapadła w tej kwestii 4 lutego 1999. Stwierdzono w niej, iż bezkrytycznie przyjęto wyrok komunistycznego sądu z 15 czerwca 1953 i nie wzięto pod uwagę istotnych dowodów i ustaleń historycznych. Niektórzy historycy przytaczają niebędące oryginałami dokumenty, sporządzone jako odpisy przez funkcjonariuszy komunistycznych służb bezpieczeństwa, m.in. MBP. Wiarygodności tych dokumentów nie można jednoznacznie potwierdzić, gdyż wielokrotnie tego typu materiały były preparowane w celu wykorzystania przez komunistyczne władze przeciwko działaczom podziemia niepodległościowego w pokazowych procesach po wojnie, jednak bywają one niejednokrotnie cytowane przez badaczy tamtego okresu. Jeden z niebędących oryginałem odpisów, podpisany adnotacją „za zgodność” przez sowieckiego oficera MUBP, por. Wojciusza – „raport sytuacyjny „Szarego” do dowódcy AS NSZ Okręgu Lublin z 9 czerwca 1945”, stwierdza: "„Melduję, że oddziały AS po koncentracji ruszyły pod moim dowództwem na Zamość, według rozkazu. W drodze postanowiono zlikwidować kilka ukraińskich wsi. Pierwszą i najbliższą miała być wieś Wierzkowiny i Kisłan (...) Wierzchowiny otoczono ze wszystkich stron i wycięto 194 osoby narodowości ukraińskiej. Kilkunastu zdołało uciec”". Według M. Zajączkowskiego jest to jednak jedyny dokument, który nie jest znany obecnie w oryginałach.
Pomordowanych mieszkańców Wierzchowin upamiętnia pomnik-mogiła, znajdujący się w centrum miejscowości. Ma on formę analogionu z otwartą księgą i napisem w językach polskim i ukraińskim.
Wykorzystanie propagandowe zbrodni.
Propaganda komunistyczna wykorzystywała zbrodnię w Wierzchowinach na szeroką skalę, przedstawiała masakrę jako przykład „zdziczenia faszystowskich niedobitków” i czyniła z niej jeden z najważniejszych argumentów na rzecz konieczności zwalczania podziemia antykomunistycznego. Zdaniem Swata jednocześnie podjęto szeroko zakrojoną akcję dezinformacyjną. Podano, że w Wierzchowinach zginęło 396 osób, następnie liczbę tę zmniejszono do 280, by ostatecznie pozostać przy 194. Liczba pomordowanych nie jest pewna, ponieważ w toku badania miejsca zbrodni dokonano ekshumacji wyłącznie jednej mogiły z dwoma ciałami.
Z drugiej strony, współcześni historycy wskazują, że od lat 90. XX wieku podejmowane są próby zdjęcia z oddziału NSZ odpowiedzialności za zbrodnię i obarczenia odpowiedzialnością rozmaitych innych uczestników, które nie znajdują uzasadnienia w rzetelnie traktowanym materiale historycznym.

</doc>
<doc id="1662293" url="https://pl.wikipedia.org/wiki?curid=1662293" title="Hjo">
Hjo

 
Hjo - miejscowość w Szwecji. Siedziba władz administracyjnych gminy Hjo w regionie Västra Götaland. Położone jest nad zachodnim brzegiem jeziora Wetter. Posiada 6 094 mieszkańców. 
Znajduje się tu największa olsza czarna w Szwecji.

</doc>
<doc id="1662295" url="https://pl.wikipedia.org/wiki?curid=1662295" title="Pamapol Siatkarz Wieluń">
Pamapol Siatkarz Wieluń



</doc>
<doc id="1662301" url="https://pl.wikipedia.org/wiki?curid=1662301" title="Centar Milenijum">
Centar Milenijum

Centar Milenijum – hala widowiskowo-sportowa położona w serbskiej miejscowości Vršac. Hala może pomieścić 5000 osób. Hala została otwarta w 2001 roku.
Odbywały się tutaj mecze Grupy A Koszykarskich Mistrzostw Europy 2005, a w lipcu 2009 roku – zawody koszykarskie w ramach Letniej Uniwersjady 2009.
Na co dzień w hali rozgrywane są mecze miejscowej drużyny koszykarskiej KK Hemofarm.

</doc>
<doc id="1662304" url="https://pl.wikipedia.org/wiki?curid=1662304" title="Raven Grimassi">
Raven Grimassi

Raven Grimassi wł. Gary Charles Erbe (ur. 12 kwietnia 1951 w Pittsburghu, zm. 10 marca 2019) – amerykański pisarz, wielokrotnie nagradzany autor książek poświęconych neopogaństwu oraz Wicca. Rozgłos zyskał poprzez popularyzację Stregherii, która jest określana mianem „starej religii Włoch”.

</doc>
<doc id="1662305" url="https://pl.wikipedia.org/wiki?curid=1662305" title="Mare Undarum">
Mare Undarum

Mare Undarum (łac. "Morze Fal") to morze księżycowe znajdujące się po widocznej stronie Księżyca, położone na północ od Morza Pieniącego.
Jego średnica ma długość 243 km, zaś jego współrzędne selenograficzne to 6,8° N, 68,4° E.

</doc>
<doc id="1662306" url="https://pl.wikipedia.org/wiki?curid=1662306" title="Kamienna Karczma (przystanek kolejowy)">
Kamienna Karczma (przystanek kolejowy)

Kamienna Karczma – przystanek osobowy w Kamiennej Karczmie Gmina Kaliska, w województwie pomorskim, w Polsce.
W roku 2017 przystanek obsługiwał 10–19 pasażerów na dobę.

</doc>
<doc id="1662308" url="https://pl.wikipedia.org/wiki?curid=1662308" title="Morze Fal">
Morze Fal



</doc>
<doc id="1662309" url="https://pl.wikipedia.org/wiki?curid=1662309" title="The King and Queen of America">
The King and Queen of America

The King and Queen of America – singel brytyjskiego duetu Eurythmics, wydany w 1990 roku.
Ogólne informacje.
Singel ten był trzecim wydanym z albumu "We Too Are One". Nie ukazał się on jednak w USA. Piosenka osiągnęła umiarkowany sukces: w Wielkiej Brytanii dotarła do miejsca 29. Na stronie B umieszczono piosenkę „See No Evil”.
Teledysk.
Teledysk do tego utworu (reż. Will Smax) wywołał kontrowersje w Stanach Zjednoczonych. Niektórzy uważali, że Eurythmics kpią z Amerykanów, gdyż w klipie sparodiowane zostały amerykańskie gwiazdy, przywódcy i ideały (m.in. ówczesny prezydent Ronald Reagan oraz aktor Roy Rogers). Mimo tego klip był często emitowany w MTV.

</doc>
<doc id="1662311" url="https://pl.wikipedia.org/wiki?curid=1662311" title="Death Magic Doom">
Death Magic Doom

Death Magic Doom – dziesiąty album szwedzkiej grupy Candlemass. Roboczy tytuł albumu brzmiał "Hammer of Doom", jednak później muzycy byli zmuszeni do jego zmiany, ponieważ pod tą nazwą organizowany jest jeden z festiwali muzycznych w Niemczech. Album został nagrany jesienią 2008 roku, zaś pierwotnie data ukazania się w sklepach została wyznaczona na 27 marca 2009 roku. Ostatecznie album ukazał się 3 kwietnia 2009 roku.

</doc>
<doc id="1662312" url="https://pl.wikipedia.org/wiki?curid=1662312" title="Karlsborg">
Karlsborg

Karlsborg – miejscowość ("tätort") w Szwecji, w regionie administracyjnym ("län") Västra Götaland. Siedziba władz ("centralort") gminy Karlsborg. 
Miejscowość jest położona w prowincji historycznej ("landskap") Västergötland, ok. 40 km na północny wschód od Skövde na przesmyku pomiędzy jeziorami Wetter i od zachodu Bottensjön, wchodzącym w skład systemu wodnego Kanału Gotyjskiego ("Göta kanal"). Przez Karlsborg przebiega droga krajowa nr 49 ("Riksväg 49"; Skara – Tibro – Askersund).
Historia miejscowości jest związana ze zbudowaną w latach 1819–1909 twierdzą Karlsborg ("Karlsborgs fästning"), która na wypadek wojny stanowić miała schronienie dla szwedzkiego rządu, rodziny królewskiej, insygniów koronnych i zapasów złota. Z tego powodu Karlsborg jest nazywany „rezerwową stolicą Szwecji” ("Sveriges reservhuvudstad"). W części twierdzy znajduje się otwarte w 1962 r. muzeum.
W 2010 r. Karlsborg liczył 3551 mieszkańców.

</doc>
<doc id="1662313" url="https://pl.wikipedia.org/wiki?curid=1662313" title="Mare Spumans">
Mare Spumans

Mare Spumans (łac. "Morze Pieniące") – morze księżycowe znajdujące się po widocznej stronie Księżyca, położone na południe od Morza Fal. Nazwa obszaru została zatwierdzona przez Międzynarodową Unię Astronomiczną w 1935 roku.
Jego średnica wynosi około 143 km, zaś jego współrzędne selenograficzne to .

</doc>
<doc id="1662315" url="https://pl.wikipedia.org/wiki?curid=1662315" title="Morze Pieniące">
Morze Pieniące



</doc>
<doc id="1662318" url="https://pl.wikipedia.org/wiki?curid=1662318" title="Nathan Bexton">
Nathan Bexton

Nathan Bexton (ur. 26 lutego 1977 w Vancouver w Kolumbii Brytyjskiej) – kanadyjski aktor współpracujący głównie z twórcami filmów kinowych.
Życiorys.
Uczęszczał do Garces Memorial High School. Jako aktor debiutował w 1995 roku rolą epizodyczną w dramacie Johna N. Smitha "Młodzi gniewni", rok później wystąpił w odcinku serialu stacji NBC "Ostry dyżur". W roku 1997 Gregg Araki zaangażował Bekstona do udziału w swoim projekcie – dramacie sci-fi "Donikąd", zamykającym jego autorską trylogię "Teenage Apocalypse Trilogy". Młody, niespełna dwudziestoletni aktor wcielił się w kontrowersyjną rolę nastoletniego biseksualisty, imieniem Montgomery. Po grze w odcinku serialu NBC "Portret zabójcy" pt. "Cycle of Violence", wystąpił w kolejnym filmie Arakiego – "Splendor" (1999), tym razem w skąpszej roli. U boku Sarah Polley, Katie Holmes i Jamesa Duvala, poznanego już na planie "Donikąd", artysta wystąpił na drugim planie w komedii kryminalnej Douga Limana "Go" (1999). W roku 2000 pojawił się w filmach: "Krąg wtajemniczonych" w reżyserii Mary Lambert, "Psycho Beach Party" w reż. Roberta Lee Kinga, wydanych na rynku DVD/VHS "Dzieciach kukurydzy VI: Powrocie Isaaca" oraz "Ropewalk" Matta Browna; następnie przez szereg lat występował w produkcjach niszowych, m.in. "Iron Man" (2006) czy "Evilution" (2008). W 2008 roku wyreżyserował do własnego scenariusza komedię "2 Dudes and a Dream"; wystąpił także w jednej z ról, a do udziału w filmie zaangażował Ala Santosa, Simona Reksa, Jona Abrahamsa, Jasona Mewesa, Juliannę Guill oraz Jamesa Duvala.

</doc>
<doc id="1662319" url="https://pl.wikipedia.org/wiki?curid=1662319" title="Reguła 70">
Reguła 70



</doc>
<doc id="1662324" url="https://pl.wikipedia.org/wiki?curid=1662324" title="Hadar (Etiopia)">
Hadar (Etiopia)

Hadar – osada w Etiopii, w południowym krańcu Kotliny Danakilskiej, w regionie administracyjnym Afar (przybliżone współrzędne geograficzne: szerokość 11°10′N, długość 40°38′E). Osada cieszy się światową sławą z powodu znajdującego się w pobliżu stanowiska archeologicznego (paleoantropologicznego) hominidów kopalnych.
Stanowisko archeologiczne.
Okolice Hadar zostały odkryte w grudniu 1970 przez francuskiego geologa Maurice’a Taieba, który przeprowadził również ich pierwsze badania geologiczne. Podczas tych badań natknął się on na skamieniałości, z powodu których powrócił on w okolice Hadar w maju 1972. W październiku 1973 do Hadar przybyła 16-osobowa ekspedycja badawcza (The International Afar Research Expedition), która spędziła tam 2 miesiące, podczas których odkryła skamieniałe szczątki pierwszego hominida (skatalogowane jako AL 129-1). W oparciu o swoje odkrycia członkowie ekspedycji nazwali osadową formację geologiczną "Formacją Hadar", i datowali ją między 3,5 a 2,3 mln lat temu (późny pliocen).
Kolejna ekspedycja badawcza przybyła do Hadar w roku 1974, a jednym z jej członków był Donald Johanson, który był również członkiem ekspedycji w roku 1973.
24 listopada 1974 Johanson i jego doktorant odkryli szczątki skatalogowane jako AL 288-1
i nazwane imieniem „Lucy” (pod wpływem popularnej piosenki "Lucy in the Sky with Diamonds" zespołu "The Beatles"). Był to kompletny w 40% szkielet samicy, przypisanej do gatunku "Australopithecus afarensis" i datowanej na ok. 3,2 mln lat.
W roku 2000 na terenie Formacji Hadar (nad rzeką Auasz w pobliżu osady Dikika) dokonano kolejnego spektakularnego odkrycia – skamieniałych szczątków 3-letniej samicy, skatalogowanych jako DIK-1/1, również przypisanych do gatunku "Australopithecus afarensis", i datowanych na ok. 3,3 mln lat. Szczątkom tym nadano imię „Selam” ("pokój" w lokalnym narzeczu).

</doc>
<doc id="1662325" url="https://pl.wikipedia.org/wiki?curid=1662325" title="Mare Marginis">
Mare Marginis

Mare Marginis (łac. "Morze Brzegowe") to morze księżycowe położone zarówno po widocznej, jak i po niewidocznej stronie Księżyca. Jego średnica równa jest 420 km.
Współrzędne selenograficzne: 13,3° N, 86,1° E.

</doc>
<doc id="1662327" url="https://pl.wikipedia.org/wiki?curid=1662327" title="Morze Brzegowe">
Morze Brzegowe



</doc>
<doc id="1662331" url="https://pl.wikipedia.org/wiki?curid=1662331" title="Seefeel">
Seefeel

Seefeel – brytyjski zespół grający rock alternatywny z elektronicznymi wpływami.
Zespół został założony w 1992 przez Marka Clifforda wraz z Sarą Peacock, Darenem Seymourem i Justinem Fletcherem. W 1993 ukazał się pierwszy album projektu "Quique". Kolejny, "Succour" (1995), został wydany przez wytwórnię Warp. Trzeci album Seefeel wyszedł rok później. Na twórczość Seefeel, mimo zachowania typowo rockowego instrumentarium, mocny wpływ wywiera muzyka elektroniczna (ambient).

</doc>
<doc id="1662334" url="https://pl.wikipedia.org/wiki?curid=1662334" title="Kazimierz Lasecki">
Kazimierz Lasecki

Kazimierz Lasecki (ur. w 1958) – polski lekkoatleta, który specjalizował się w biegach długich.
Dwukrotny reprezentant Polski w mistrzostwach świata w biegach przełajowych. Uczestnik maratonów m.in. w Bostonie i Berlinie. W roku 1988 startował w Hamburg-Marathon. Brązowy medalista mistrzostw Polski na dystansie 20 km w 1989. Reprezentował klub Legia Warszawa. Obecnie jest wiceprezesem firmy Action.

</doc>
<doc id="1662336" url="https://pl.wikipedia.org/wiki?curid=1662336" title="Zasada kontynuacji działalności">
Zasada kontynuacji działalności



</doc>
<doc id="1662337" url="https://pl.wikipedia.org/wiki?curid=1662337" title="Savage (album)">
Savage (album)

Savage – album brytyjskiego zespołu Eurythmics, wydany w 1987 roku.
Ogólne informacje.
Po dwóch wcześniejszych, bardziej komercyjnych albumach, Eurythmics zdecydowali się przy płycie "Savage" na bardziej eksperymentalne brzmienie. Brzmieniowo płyta jest bliższa pierwszym, bardziej elektronicznym dokonaniom duetu. Przy nagraniach wykorzystano syntezator Synclavier. Teksty, napisane przez Annie Lennox, były bardziej kobiece niż w przypadku poprzednich albumów. Album ukazał się także w wersji video, na której znalazły się teledyski do piosenek z płyty.
Płyta "Savage" nie powtórzyła jednak sukcesu poprzednich albumów. Choć w Wielkiej Brytanii uzyskała status platynowej, dostając się do pierwszej dziesiątki, to w USA sprzedawała się bardzo słabo. Największym przebojem z tego albumu stał się singel "You Have Placed a Chill in My Heart".
14 listopada 2005 wytwórnia Sony BMG wydała ekskluzywne reedycje ośmiu pierwszych albumów Eurythmics wzbogacone o dodatkowe utwory, w tym także "Savage" z nagraniami ze stron B singli oraz niepublikowanym wcześniej utworem.
Lista utworów.
Dodatkowy materiał (reedycja z 2005 roku)
Twórcy.
Eurythmics
Muzycy towarzyszący

</doc>
<doc id="1662338" url="https://pl.wikipedia.org/wiki?curid=1662338" title="Arizona (rodzaj)">
Arizona (rodzaj)

Arizona – rodzaj węża z podrodziny Colubrinae w rodzinie połozowatych (Colubridae).
Zasięg występowania.
Rodzaj obejmuje gatunki występujące w Stanach Zjednoczonych i Meksyku.
Charakterystyka.
Osiągają wielkość 60–90 cm. Węże te żywią się małymi gryzoniami, jaszczurkami, wężami i ptakami.
Systematyka.
Etymologia.
"Arizona": być może od „być suchym”; "zona" „pas ziemi” lub nowołac. "arizonac" „miejsce źródeł” dla Arizony, stanu w południowo-zachodnich Stanach Zjednoczonych.
Podział systematyczny.
Do rodzaju należą następujące gatunki:

</doc>
<doc id="1662340" url="https://pl.wikipedia.org/wiki?curid=1662340" title="Porohy">
Porohy



</doc>
<doc id="1662341" url="https://pl.wikipedia.org/wiki?curid=1662341" title="Diecezja Eichstätt">
Diecezja Eichstätt

Diecezja Eichstätt (niem. "Bistum Eichstätt", łac.: "Dioecesis Eystettensis") – katolicka diecezja niemiecka położona w północno-zachodniej części Bawarii. Siedziba biskupa znajduje się w katedrze św. Zbawiciela, Najświętszej Maryi Panny i św. Willibalda w Eichstätt.
Historia.
Diecezja Eichstätt została założona w 741 r. przez misjonarza św. Bonifacego mianowanego przez papieża arcybiskupem Germanii. Jej pierwszym biskupem został jeden z jego towarzyszy w misji chrystianizacyjnej po Niemczech – św. Willibald. Od 782 r. biskupstwo to wchodziło w skład metropolii Moguncji.
W późnym średniowieczu diecezja uzyskała pełną niezależność polityczną stając się niezależnym księstwem biskupim, które przetrwało do 1802 r., kiedy zostało sekularyzowane.
Na mocy "Konkordatu Bawarskiego" z 1817 r. diecezja Eichstätt została włączona do metropolii Bambergu jako jej sufragania.
Podział administracyjny.
Diecezja Eichstätt składa się z 17 dekanatów:

</doc>
<doc id="1662345" url="https://pl.wikipedia.org/wiki?curid=1662345" title="PKSiS Oświęcim">
PKSiS Oświęcim



</doc>
<doc id="1662346" url="https://pl.wikipedia.org/wiki?curid=1662346" title="Anna Dodziuk">
Anna Dodziuk

Anna Dodziuk (ur. 7 sierpnia 1947 w Warszawie) – polska psychoterapeutka, publicystka i redaktor żydowskiego pochodzenia, w okresie PRL działaczka opozycji demokratycznej, współzałożycielka i w latach 1982–1989 redaktor „Tygodnika Mazowsze”. Założyła i kieruje Pracownią Psychoterapii i Psychoedukacji „Prometea” przy Stowarzyszeniu Profilaktyk Problemowej PROFIPRO.
Życiorys.
Jej mężem był Jan Lityński. Mieli córkę Barbarę Lityńską, aktorkę i poetkę, chorą na Zespół Downa (1972-2023).
W 1970 roku uzyskała magisterium na Wydziale Historycznym Uniwersytetu Warszawskiego, specjalizacja: etnografia. W latach 1969–1986 pracowała w Towarzystwie Rozwoju Rodziny, do 1973 roku w Ośrodku Badań nad Współczesną Rodziną (m.in. prowadziła badania nad czynnikami zadowolenia z małżeństwa u par z ponaddwudziestoletnim stażem), a później w Poradni Przedmałżeńskiej i Rodzinnej, gdzie prowadziła terapię indywidualną osób z problemami w rodzinie oraz w relacjach, a także terapię grupową par małżeńskich.
W latach 1978–1980 była redaktorem podziemnego pisma „Robotnik”, w latach 1980–1981 – współzałożycielką i wicedyrektorką Agencji Prasowej „Solidarności” AS, a w latach 1982–1988 (od pierwszego do ostatniego numeru) redagowała podziemny „Tygodnika Mazowsze”, wydawany przez region Mazowsze NSZZ „Solidarność”.
Od 1986 do 2007 roku pracowała jako psychoterapeuta i trener w Instytucie Psychologii Zdrowia (dawniej Instytucie Psychologii Zdrowia i Trzeźwości) Polskiego Towarzystwa Psychologicznego, gdzie zajmowała się głównie psychoterapią i szkoleniem w pomaganiu osób z doświadczeniem własnego uzależnienia i współuzależnienia (alkoholicy i członkowie rodzin alkoholowych). Od 1991 roku była kierownikiem programu terapeutyczno-rozwojowego i szkoleniowego dla tej grupy pod nazwą najpierw Studium Pomocy Psychologicznej dla Nieprofesjonalistów, później Program Rozwoju Osobistego.
W latach 1994–2007 była redaktorem naczelnym „Świata Problemów. Miesięcznika poświęconego profilaktyce i rozwiązywaniu problemów alkoholowych” – wydawanego przez Państwową Agencję Rozwiązywania Problemów Alkoholowych, a następnie Fundację ETOH.
Prowadzi treningi poświęcone poczuciu własnej wartości, problemom Dorosłych Dzieci Alkoholików, traumom dzieciństwa, problemom małżeńskim i partnerskim, a także rozwodowym. Zajmuje się też szkoleniami w tym zakresie, jak również dotyczącymi nastawienia do śmierci i pomagania osobom przeżywającym żałobę, głównie dla hospicjów. W 2006 roku założyła i kieruje Pracownią Psychoterapii i Psychoedukacji PROMETEA przy Stowarzyszeniu Profilaktyk Problemowej PROFIPRO. Od 2006 roku prowadzi też grupowe zajęcia superwizyjne w podyplomowej Profesjonalnej Szkole Psychoterapii przy SWPS i IPZ oraz inne superwizje.
Jest superwizorem psychoterapii i treningu psychologicznego Polskiego Towarzystwa Psychologicznego oraz certyfikowanym doradcą rodzinnym i specjalistką psychoterapii uzależnień.
Od 2001 roku jest przewodniczącą Komisji Pomocy Społecznej przy Związku Gmin Wyznaniowych Żydowskich. W latach 2004–2010 zasiadała w Zarządzie Gminy Wyznaniowej Żydowskiej w Warszawie. Jest członkiem założycielem B’nai B’rith Polska, reaktywowanego w 2007.
Twórczość.
Anna Dodziuk napisała kilkanaście książek poświęconych rozwiązywaniu problemów trudnej codzienności, kłopotom małżeńskim i rodzinnym, różnym emocjom i problemom psychologicznym oraz seksualnym. Jest też autorką licznych artykułów popularnych, głównie w prasie kobiecej, w tym cyklu felietonów w „Wysokich Obcasach” oraz 22 zeszytów „Jak się kochać” – dodatku do „Gazety Wyborczej”. Pisze również do czasopism fachowych na temat małżeństwa i rodziny, problemów alkoholowych, pomocy psychologicznej i psychoterapii. Tłumaczy książki z zakresu psychoterapii z języka angielskiego.
Książki:
Tłumaczenia z języka angielskiego:
Opracowania:

</doc>
<doc id="1662348" url="https://pl.wikipedia.org/wiki?curid=1662348" title="Ib (serce)">
Ib (serce)

Ib – (również: Ab – według transkrypcji Wallisa Budge'a) ("jb") – serce, w mitologii starożytnego Egiptu uważane za najważniejszą część duszy. Dla starożytnych Egipcjan to właśnie serce, a nie mózg, było siedliskiem emocji i myśli oraz woli i intencji. W egipskiej religii serce było kluczem do życia pośmiertnego. Razem ze zmarłym udawało się do przyszłego świata, gdzie świadczyło na korzyść lub przeciwko swemu właścicielowi. Wierzono, że podczas sądu Ozyrysa serce było badane przez Anubisa i bóstwa podczas ceremonii ważenia serca. Jeśli serce ważyło więcej niż pióro Maat, natychmiast zostawało pożarte przez demona zwanego Ammit. Wagi przywiązywanej do serca dowodzą liczne wyrażenia z języka egipskiego, które zawierają wyraz ib: "Awt-it" – szczęście (dosłownie, wielkość serca), "Xak-it" – oziębły (dosłownie, o okrojonym sercu).

</doc>
<doc id="1662351" url="https://pl.wikipedia.org/wiki?curid=1662351" title="Polacy w Czechach">
Polacy w Czechach

Polska mniejszość narodowa/narodowościowa w Czechach jest w większości skoncentrowana na Zaolziu. W spisie powszechnym z 2011 roku 39 269 osób zadeklarowało polską narodowość jako jedyną. Liczba Polaków wciąż się zmniejsza – w 2021 roku narodowość polską jako jedyną zadeklarowały 26 802 osoby. Najważniejszymi polskimi organizacjami w tym rejonie są Kongres Polaków w Republice Czeskiej oraz Polski Związek Kulturalno-Oświatowy (PZKO), a największą i jedyną gazetą ukazujący się dwa razy w tygodniu „Głos”. Wydawany jest także miesięcznik „Zwrot”.
Oprócz części autochtonicznych Polaków z Zaolzia, w kraju żyją również Polacy z Polski przybywszy za pracą. Od wielu lat podjęło pracę wielu Polaków w Czechach – duże skupisko w Ostrawie (np. pobliskie kopalnie), w zakładach Škody w Mladej Boleslavi, a także wielu robotników budowlanych w Pradze.
W Pradze istnieje od 1990 r. rzymskokatolickie duszpasterstwo polskie przy dominikańskim kościele sv. Jiljí (św. Idziego – ul. Husova 8, na Starym Mieście); od 2019 roku (przy zborze Praha-Nové Město), a od marca 2020 roku także (przy zborze Mladá Boleslav) działają grupy polskojęzyczne Świadków Jehowy.
Większość Polaków na Zaolziu jest wyznania katolickiego, jednak blisko połowę stanowią luteranie. Największy kościół luterański w Czechach (Śląski Kościół Ewangelicki Augsburskiego Wyznania) jest w znacznej mierze spolonizowany.
Historia.
Po zakończeniu I wojny światowej, odzyskaniu niepodległości przez Polskę i Czechosłowację oraz po wytyczeniu granic państwowych, liczbę Polaków w I Republice oceniano na przeszło 100 tysięcy. W okresie międzywojennym (rok 1929) było ich ok. 160 tys., z czego 50% stanowiła ludność od dawna tam osiadła. Koncentrowała się ona na czeskiej części Śląska Cieszyńskiego (Zaolziu) i stała na wysokim poziomie kulturalnym. Ludność ta trudniła się w niemal równej części pracą na roli i w przemyśle. Ważną rolę w tym środowisku odgrywał ruch spółdzielczy. Centralną organizacją był Związek Polskich Stowarzyszeń Spożywczych, liczący ok. 20 tys. członków. Podstawę Związku tworzyło Centralne Stowarzyszenie Spożywcze dla Śląska w Łazach, posiadające ponad 16 tys. członków. Stowarzyszenie posiadało 62 domy, największą wówczas europejską piekarnię parową w Łazach oraz własne sklepy prawie w każdej większej miejscowości Śląska. Istotną rolę odgrywał także Związek Spółek Zarobkowych i Gospodarczych, będący jedną z najważniejszych polskich organizacji gospodarczych. W Czechosłowacji istniało 78 polskich szkół publicznych, do których uczęszczało ok. 14 tys. dzieci. Macierz Szkolna, licząca przeszło 60 kół terenowych, dysponowała założonym w 1909 gimnazjum im. Juliusza Słowackiego w Orłowej oraz założyła 34 szkoły prywatne, do których uczęszczało ponad 3 tys. dzieci. W ocenie ogólnej szkolnictwo polskie stało na wysokim poziomie. Polską prasę reprezentował dziennik „Robotnik Śląski” oraz 12 tygodników i miesięczników. Istniały również liczne stowarzyszenia zawodowe, np. Związek Górników i Towarzystwo Nauczycieli Polskich. Działały również organizacje oświatowo-sportowe, jak Sokół i Siła. Ochroną praw ludności polskiej zajmowała się Wzajemna Pomoc. Napływowa ludność polska, pochodząca z zachodnich powiatów Małopolski, przedstawiała niższy poziom kulturalny i organizacyjny. Rekrutowała się ona z małorolnych i bezrolnych chłopów. W omawianym okresie oceniano, że życie polskie w Czechosłowacji rozwija się prawidłowo.
Demografia.
W 1991 r. podczas czechosłowackiego spisu powszechnego narodowość polską w Czechach zadeklarowało 59 383 osób.
W 2001 r. w spisie powszechnym wśród obywateli Czech – 51 968 osób zadeklarowało narodowość polską, najwięcej tj. 38 908 osób w kraju morawsko-śląskim, jest to 5,08‰ mieszkańców kraju i 5,17‰ wśród osób, które podały przynależność narodową.
W 2011 r. w spisie powszechnym wśród obywateli Czech – 39 269 osób zadeklarowało narodowość polską, najwięcej w kraju morawsko-śląskim 28 430 (wynik nie uwzględnia mieszanych deklaracji), jest to 3,75‰ mieszkańców kraju i 5,12‰ wśród osób, które podały przynależność narodową (w trakcie spisu z 2011 r. nie ustalono narodowości dla 25,3% osób, zaś w trakcie spisu z 2001 r. nie ustalono narodowości dla 1,7% mieszkańców).
Według wyników spisu powszechnego w 2011 r., Polacy stanowili w Czechach jedyną mniejszość narodowościową, w ramach której więcej niż połowa członków (56,9%) przyznawała się do wiary religijnej. Specyfiką Polaków w Czechach jest fakt, że duży odsetek (ok. 20%) z nich tworzą protestanci.
W 2021 w spisie powszechnym wśród obywateli Czech – 26 802 osób zadeklarowało narodowość wyłącznie polską, 9814 osób narodowość złożoną polska i czeską, zaś 1294 osoby narodowość złożona polską i inną (m.in. śląską, morawską, ukraińską). Ponadto wg tego spisu w Czechach mieszkało 14 367 Polaków nie będących obywatelami Czech.
Działalność.
Polacy z Zaolzia są bardzo aktywnymi członkami wielu klubów, zespołów i stowarzyszeń działających w większości przy miejscowych kołach PZKO.

</doc>
<doc id="1662352" url="https://pl.wikipedia.org/wiki?curid=1662352" title="Natalia Duco">
Natalia Duco

Natalia Duco (ur. 31 stycznia 1989 w San Felipe) – chilijska lekkoatletka specjalizująca się w pchnięciu kulą.
Wielokrotna mistrzyni i rekordzistka kraju. Trzykrotnie zdobywała złoty medal młodzieżowych mistrzostw Ameryki Południowej (2006, 2008 i 2010). W 2005 zajęła 4. miejsce w mistrzostwach świata kadetów w Marrakeszu. Rok później, w 2006, uplasowała się na 12. miejscu mistrzostw świata juniorów. Podczas zawodów tej samej rangi, w roku 2008, zdobyła złoty medal i tytuł mistrzyni świata juniorów. Uczestniczka olimpijskiego konkursu podczas igrzysk w Pekinie (2008) – z wynikiem 17,40 nie udało się jej zakwalifikować do finału. Dwukrotna mistrzyni Ameryki Południowej (Lima 2009 i Buenos Aires 2011). W 2012 zajęła 9. lokatę w finałowym konkursie igrzysk olimpijskich w Londynie, uzyskując wynik 18,80. Odległość ta jest nowym rekordem Chile. W 2013 sięgnęła po brąz uniwersjady w Kazaniu oraz zajęła 11. miejsce podczas mistrzostw świata. W 2015 zdobyła brązowy medal igrzysk panamerykańskich w Toronto.
Rekordy życiowe: stadion – 18,80 (6 sierpnia 2012, Londyn); hala – 17,24 (8 marca 2014, Sopot), oba rezultaty są rekordami Chile.

</doc>
<doc id="1662358" url="https://pl.wikipedia.org/wiki?curid=1662358" title="Heinrich Rehm">
Heinrich Rehm

Heinrich Simon Ludwig Friedrich Felix Rehm (ur. 20 października 1828 w Ederheim, zm. 1 kwietnia 1916) – niemiecki botanik, mikolog i lichenolog.
Na jego cześć nazwano gatunki:

</doc>
<doc id="1662359" url="https://pl.wikipedia.org/wiki?curid=1662359" title="Guillermo Díaz">
Guillermo Díaz

Guillermo Díaz (ur. 22 marca 1975 w New Jersey) – amerykański aktor filmowy i telewizyjny. 
Życiorys.
Urodził się w New Jersey jako syn Kubańczyków. Dorastał w Washington Heights na Manhattanie. Uczęszczał do szkoły w Bronksie. W 1994 zadebiutował rolą Spike’a w dramacie kryminalnym Boaza Yakina "Fresh" u boku Samuela L. Jacksona. Następnie wcielił się w postacie Leo, homoseksualnego DJ-a, przyjaciela głównej bohaterki filmu Daisy von Scherler Mayer "Party Girl", kreowanej przez Parker Posey, oraz La Mirandy, drag queen z Greenwich Village w tragikomedii "Stonewall" (1995).
W roku 1996 współpracował z takimi aktorami jak Kiefer Sutherland, Reese Witherspoon, Walter Matthau, Amy Irving, Stanley Tucci i Lili Taylor na planach filmów "Spojrzenie mordercy", "Dziwak z Central Parku" oraz "Oszuści". Tego roku wystąpił także w jednej ze swoich pierwszych poważniejszych ról, jako Paco Rodriguez w komedii Harta Bochnera "Zagniewani młodociani" – parodii młodszych o rok "Młodych gniewnych". Jeszcze rezydując w Los Angeles, gościnnie pojawił się w serialach: NBC "Ostry dyżur" oraz FOX "Ich pięcioro".
Po ukończeniu pracy na zachodnim wybrzeżu, powrócił na wschód, gdzie wystąpił u boku Alexis Arquette jako Eric w komedii Briana Sloana "Chyba tak..." (1997). Tego samego roku wcielił się w postać Kowboja, muzyka rockowego-geja, w dramacie sci-fi Gregga Arakiego "Donikąd", na ekranie towarzysząc gwiazdom młodego pokolenia – m.in. Denise Richards, Ryanowi Phillippe’owi, Menie Suvari i Jamesowi Duvalowi, a także wziął udział w komedii Tamry Davis "Żółtodzioby", dziś noszącej znamię produkcji kultowej. Dwa lata później wystąpił w debiucie reżyserskim aktora Ethana Hawke’a, "Chelsea Walls", oraz zagrał wraz z Benem Affleckiem i Christiną Ricci w komediodramacie "200 papierosów".
Wsławił się rolą Guillermo Garcíi Gómeza w serialu telewizyjnym stacji Showtime "Trawka", która przyniosła mu w 2009 nominację do Nagrody Gildii Aktorów Filmowych.
Dokonał publicznego, homoseksualnego coming outu. W 2011, na łamach magazynu „Out” powiedział, że jego brutalne wychowanie w Nowym Jorku ostatecznie uczyniło go lepszym aktorem. Díaz wielokrotnie mówił, że jest fanem Madonny. Ma także wytatuowaną jej twarz na prawym ramieniu.

</doc>
<doc id="1662360" url="https://pl.wikipedia.org/wiki?curid=1662360" title="Kungälv">
Kungälv

Kungälv − miasto w Szwecji, siedziba władz administracyjnych gminy Kungälv w regionie Västra Götaland. Około 21 139 mieszkańców. 
Historia.
Oficjalne szwedzkie źródła datują założenie miasta Kungälv do roku 1612, kiedy miasto Konghelle po zniszczeniu zostało odbudowane w nowej formie blisko twierdzy Bohus.
W odległym o parę kilometrów Konghelle, w roku 1135, dnia 9 sierpnia oddziały Pomorzan pod wodzą księcia Racibora I, stoczyły zwycięską bitwę. 
Po bitwie wojska pomorskie zostały wysadzone na brzeg, a następnie rozpoczęły oblężenie grodu. W nocy z 9 na 10 sierpnia, po gwałtownym ataku, Konungahela została zdobyta, a po dokładnym złupieniu spalona. Tak wspomina to wydarzenie Snorri Sturluson w swojej sadze:
""Król Racibor i jego zwycięskie wojska ustąpiły i powróciły do Slavii, a wielka liczba ludu, który wzięty był w Konungaheli, potem długo żył u Słowian w niewoli. Wielki port Konungahela nigdy nie wrócił do tego samego stanu co przedtem [...]". "
Pomorzanie do kraju wrócili z tysiącami jeńców i bogatymi łupami.
Zabytki i atrakcje turystyczne.
Do najważniejszych zabytków miasta należą ruiny twierdzy Bohus, zbudowanej w roku 1308. Jest to była norweska twierdza broniąca granicy kraju przed Szwedami. Położone między rzekami i morzem w otoczeniu lasów Kungälv jest atrakcyjnym miejscem na weekendowe wycieczki mieszkańców Göteborga.

</doc>
<doc id="1662365" url="https://pl.wikipedia.org/wiki?curid=1662365" title="Niessl">
Niessl

Nazwisko Niessl odnosić się może do następujących osób:

</doc>
<doc id="1662367" url="https://pl.wikipedia.org/wiki?curid=1662367" title="Gustav Niessl von Mayendorff">
Gustav Niessl von Mayendorff



</doc>
<doc id="1662368" url="https://pl.wikipedia.org/wiki?curid=1662368" title="Hierapydna">
Hierapydna



</doc>
<doc id="1662370" url="https://pl.wikipedia.org/wiki?curid=1662370" title="Kenji Kimihara">
Kenji Kimihara

 – japoński lekkoatleta maratończyk, medalista olimpijski z Meksyku.
W 1963 zwyciężył w biegach maratońskich wokół jeziora Biwa i w Tokio. W rok później zdobył mistrzostwo Japonii w maratonie. Zajął w tej konkurencji 8. miejsce na igrzyskach olimpijskich w 1964 w Tokio. W 1966 zwyciężył w 70. Maratonie Bostońskim. W tym samym roku wygrał bieg maratoński na igrzyskach azjatyckich w Bangkoku.
Na igrzyskach olimpijskich w 1968 w Meksyku zdobył srebrny medal za Mamo Wolde z Etiopii. Ponownie zwyciężył w maratonie na igrzyskach azjatyckich w 1970 w Bangkoku. Na swych trzecich igrzyskach olimpijskich w 1972 w Monachium zajął 5. miejsce. W ten sposób na 3 kolejnych igrzyskach mieścił się w pierwszej ósemce najlepszych maratończyków.
Kimihara swój najlepszy wynik w biegu maratońskim – 2:13:26 – uzyskał 6 kwietnia 1969 w Atenach.

</doc>
<doc id="1662371" url="https://pl.wikipedia.org/wiki?curid=1662371" title="Takako Iida">
Takako Iida

 – japońska siatkarka. Dwukrotna medalistka olimpijska.
Mierząca 174 cm wzrostu zawodniczka znajdowała się w składzie srebrnych medalistek olimpijskich w Monachium. W 1976 w Montrealu znalazła się wśród triumfatorek olimpiady. Była srebrną (1970) i złotą (1974) medalistką mistrzostw świata.

</doc>
<doc id="1662373" url="https://pl.wikipedia.org/wiki?curid=1662373" title="Herb gminy Olesno">
Herb gminy Olesno



</doc>
<doc id="1662375" url="https://pl.wikipedia.org/wiki?curid=1662375" title="Flaga gminy Olesno">
Flaga gminy Olesno



</doc>
<doc id="1662376" url="https://pl.wikipedia.org/wiki?curid=1662376" title="Język pedi">
Język pedi



</doc>
<doc id="1662377" url="https://pl.wikipedia.org/wiki?curid=1662377" title="Język sesotho sa leboa">
Język sesotho sa leboa



</doc>
<doc id="1662381" url="https://pl.wikipedia.org/wiki?curid=1662381" title="Selam (paleoantropologia)">
Selam (paleoantropologia)

Selam (w języku amharskim "pokój") – niemal kompletny szkielet australopiteka, odkryty w roku 2000 nad rzeką Auasz w okolicy osady Dikika ("Formacja Hadar" w okolicy Hadar w regionie Afar w Etiopii) i skatalogowany jako DIK-1/1.
Stwierdzono, że szkielet należy do młodocianej samicy, która zmarła – jak się ocenia – mając około 3 lat. W doskonałym stanie zachowała się czaszka, kości ciała i kończyn, brakuje tylko miednicy, niewielkich części kończyn i pleców. Cechy szkieletu wskazują na przystosowanie do chodu dwunożnego, choć długie kości i zakrzywione palce potwierdzają także tezę o tym, iż istoty te dużo czasu spędzały również na drzewach.
Szkielet został przypisany do gatunku "Australopithecus afarensis" (podobnie jak słynny szkielet znaleziony w roku 1974, znany pod imieniem Lucy), i datowany na ok. 3,3 mln lat (a więc ok. 100 tys. lat starszy niż Lucy). Szkielet nazywany jest również "Lucy’s baby" ("Dziecko Lucy").
Wyniki badań zostały opublikowane m.in. w miesięczniku „Scientific American” (w formie popularnonaukowej) w numerze z 20 września 2006.

</doc>
<doc id="1662382" url="https://pl.wikipedia.org/wiki?curid=1662382" title="Hans Martin Pippart">
Hans Martin Pippart

Hans Martin Pippart (ur. 14 maja 1888, zm. 11 sierpnia 1918) – as lotnictwa niemieckiego Luftstreitkräfte z 22 potwierdzonymi zwycięstwami w I wojnie światowej, dowódca Jasta 19. Należał do grona Balloon Buster.
Życiorys.
Służbę wojskową rozpoczął na ochotnika w sierpniu 1914. Posiadał licencję pilota uzyskaną przed wojną, więc został przydzielony jako instruktor do Fliegerersatz Abteilung Nr. 3 w Griesheim (Hesja) koło Darmstadt. Po wielu próbach udało mu się 1 lutego 1916 roku uzyskać przydział do jednostki liniowej FAA220, operującej na froncie wschodnim. 21 listopada został promowany na podporucznika, a 18 kwietnia 1917 został przeniesiony do wydzielonej z FAA220 jednostki bojowej Kampfstaffel 1. Już 25 maja odniósł swoje pierwsze zwycięstwo powietrzne nad samolotem Farman. Po odniesieniu sześciu zwycięstw w Galicji w grudniu 1917 został przeniesiony na front zachodni i przydzielony do eskadry myśliwskiej Jasta 13 operującej nad terytorium Francji. W eskadrze służył do 18 kwietnia 1918 odnosząc kolejne cztery zwycięstwa. Miał na swoim koncie 10 zwycięstw, w tym 6 nad balonami obserwacyjnymi.
18 kwietnia powierzono mu dowództwo nad eskadrą myśliwską Jasta 19. Obowiązki te pełnił z trzytygodniową przerwą na urlop do dnia śmierci 11 sierpnia 1918. W jednostce tej odniósł 12 zwycięstw. Następcą Pipparta na stanowisku dowódcy Jasta 19 został Ulrich Neckel.
Hans Martin Pippart zginął wyskakując z uszkodzonego w walce i spadającego Fokkera. Jego spadochron nie otworzył się. Został pochowany w rodzinnym Mannheim.

</doc>
<doc id="1662383" url="https://pl.wikipedia.org/wiki?curid=1662383" title="Samuel Scheidt">
Samuel Scheidt

Samuel Scheidt (ochrz. 3 listopada 1587 w Halle, zm. 24 marca 1654 tamże) – niemiecki kompozytor i organista okresu wczesnego baroku.
Działał w Halle, przyczynił się do rozwoju muzyki wokalno-instrumentalnej oraz organowej.
Życiorys.
Scheidt był najstarszym żyjącym synem Konrada Scheidta, szafarza win i piwa w Halle oraz Anny Achtmann, córki piekarza. Dwoje jego młodszych braci - Gottrfied i Christian również zostało organistami. Swoją karierę zaczął w 1603 jako pomocnik organisty w kościele Św. Maurycego. W latach 1608–1609 przebywał w Amsterdamie, gdzie był uczniem Jana Pieterszoona Sweelincka. Miało to wpływ na późniejszą twórczość Scheidta. Po powrocie do Halle w 1609 objął stanowisko nadwornego organisty u margrabiego Christiana Wilhelma Hohenzollerna. Prowadził wtedy intensywną działalność kompozytorską. Na przełomie lat 1619–1620 poszerzył skład orkiestry dworskiej do dziesięciu instrumentów i pięciu śpiewaków-solistów. W okresie tym komponował motety, dzieła instrumentalne oraz muzykę organową. Uzyskał opinię znawcy organów, przez co często był proszony o sprawdzanie stanu technicznego i jakości brzmienia nowych instrumentów.
W 1625 na skutek wojny trzydziestoletniej margrabia Halle wyjechał do Danii. Scheidt został wówczas nauczycielem muzyki, a w 1628 dyrektorem muzycznym w Halle. Odpowiedzialny był wtedy za komponowanie utworów na rzecz kościoła Najświętszej Marii Panny. Związany był również z działalnością na rzecz kościoła Św. Maurycego oraz Św. Ulryka. W wieku 40 lat (1627) ożenił się z Heleną Magdaleną Keller. W 1630 stracił posadę dyrektora muzycznego w wyniku sporu z Christianem Geinzem, rektorem gimnazjum. W 1636 z powodu zarazy zmarło czworo jego dzieci. W tym samym roku wydał drukiem czwarty (ostatni) tom muzyki ludowej ("Ludi musici"). W latach 1631–1640 opublikował cztery tomy "koncertów duchowych".
W 1638 Scheidt objął stanowisko kapelmistrza na dworze księcia Augusta saskiego. W 1642 skomponował zbiór ponad 100 madrygałów sakralnych przeznaczonych na 5 głosów oraz "Symfonie" ("Symphonien auff Concerten Manir"). Ostatnim wydanym przez Scheidta zbiorem jest księga tabulatur organowych ("Görlitzer Tabulatur Buch") opublikowana w 1650. Zawiera ona 100 chorałów organowych w opracowaniu czterogłosowym.
Twórczość.
Scheidt zasłynął jako doskonały twórca i wykonawca muzyki organowej. Pisał wariacje, tokaty, fugi, motety, magnificaty oraz utwory liturgiczne. W swojej twórczości rozwijał technikę wariacyjną, szczególnie w gatunku muzycznym jakim były wariacje chorałowe. Jego dzieła cechowały się niezwykłą dbałością o szczegóły, objawiającą się wykorzystywaniem urozmaiconych schematów rytmicznych i unikaniem prostych powtórzeń rytmu. Jego kompozycje mają charakter religijny.
Kompozycje.
Katalog tematyczny dzieł Scheidta "Samuel-Scheidt-Werke-Verzeichnis (SSWV)", opracował niemiecki muzykolog Klaus-Peter Koch.
Utwory wydane drukiem.
"(Tytuł zbioru, Numer w katalogu SSWV, data wydania)"

</doc>
<doc id="1662385" url="https://pl.wikipedia.org/wiki?curid=1662385" title="Wilhelm Strohmayer">
Wilhelm Strohmayer

Wilhelm Strohmayer (ur. 7 sierpnia 1874 w Memmingen, zm. 16 marca 1936 w Jenie) – niemiecki lekarz psychiatra, jeden z pierwszych psychiatrów dziecięcych w Niemczech.
Początkowo chciał studiować chemię, ale za namową Otto Binswangera podjął studia medyczne, rozpoczęte w semestrze zimowym 1893/94 w Jenie. W 1899 otrzymał tytuł doktora nauk medycznych po przedstawieniu dysertacji "Ueber Enteritis membranacea und colica mucosa". Następnie praktykował jako lekarz-asystent w klinice Binswangera w Jenie. W 1906 habilitował się z psychiatrii na podstawie pracy "Zur Klinik, Diagnose und Prognose der Amentia". 

</doc>
<doc id="1662386" url="https://pl.wikipedia.org/wiki?curid=1662386" title="Karl Eschweiler">
Karl Eschweiler

Karl Eschweiler (ur. 5 sierpnia 1886 w Euskirchen, zm. 30 września 1936 w Braniewie lub Berlinie) – niemiecki teolog katolicki i filozof religii.
Życiorys.
Karl Eschweiler urodził się 5 sierpnia 1886 roku w Euskirchen w Nadrenii Północnej-Westfalii. Po uzyskaniu matury w 1906 roku rozpoczął studia filozoficzno-teologiczne w Bonn i w Monachium. W 1909 uzyskał stopień doktora filozofii na podstawie pracy o filozofii religii św. Augustyna napisanej pod kierunkiem profesora Georga von Hertlinga. Po ukończeniu studiów teologicznych (1910) i po przyjęciu święceń kapłańskich (1911) rozpoczął posługę duszpasterską w arcybiskupstwie Kolonii. Podczas I wojny światowej był kapelanem dywizji na froncie zachodnim. 21 czerwca 1921 obronił doktorat z wyróżnieniem ("summa cum laude") na Uniwersytecie w Bonn. Już w następnym roku uzyskał habilitację. W latach 1922–1928 wykładał jako privatdozent w Bonn, a następnie został powołany na stanowisko profesora dogmatyki w Państwowej Akademii w Braniewie w Prusach Wschodnich. Zyskał opinię eksperta w zakresie historii filozofii okresu od soboru trydenckiego do I soboru watykańskiego. Jego dzieło „Die zwei Wege der neueren Theologie” (Dwie drogi nowszej teologii), wydane w 1926, spotkało się z ostrą krytyką.
Po dojściu Hitlera do władzy w 1933 roku wstąpił do NSDAP. Również jego poglądy teologiczne uległy ostrej ideologizacji, przez co popadł w konflikt z otoczeniem akademickim i kościelnym. Jednak jego osobista przyjaźń z ideologiem nazistowskim Carlem Schmittem pozwoliła mu jednak zachować stanowisko.

</doc>
<doc id="1662388" url="https://pl.wikipedia.org/wiki?curid=1662388" title="Lerum">
Lerum

Lerum – miejscowość w Szwecji. Siedziba władz administracyjnych gminy Lerum w regionie Västra Götaland.
Miejscowość leży nad rzeką Säveån ok. 20 km od Göteborga. Gospodarczo rozwinęła się w latach rewolucji przemysłowej. Obecnie tworzy jedno z przedmieść Göteborga.

</doc>
<doc id="1662396" url="https://pl.wikipedia.org/wiki?curid=1662396" title="Belinda (singel)">
Belinda (singel)

Belinda – singel brytyjskiego duetu Eurythmics, wydany w 1981 roku.
Ogólne informacje.
Był to drugi singel w karierze Eurythmics i zarazem drugi z ich debiutanckiej płyty. Okazał się kompletną porażką komercyjną i nie wszedł na żadne listy przebojów, pomimo tego że był jedną z bardziej przyswajalnych piosenek z albumu. Na stronie B umieszczono nagranie „Heartbeat, Heartbeat”.

</doc>
<doc id="1662397" url="https://pl.wikipedia.org/wiki?curid=1662397" title="Diecezja Spiry">
Diecezja Spiry

Diecezja Spiry (łac.: "Dioecesis Spirensis") – katolicka diecezja niemiecka położona w zachodniej części kraju, obejmująca swoim zasięgiem część Nadrenii-Paltynat i Saary. Siedziba biskupa znajduje się w katedrze w Spirze.
Historia.
Diecezja Spiry jest jedna z najstarszych diecezji katolickich na terenie Niemiec. Została założona w IV w. Najstarsze dokumenty potwierdzają jej istnienie w 346 r. W VIII w. została podporządkowana metropolii Moguncji. W czasach średniowiecza biskupstwo uzyskało pełną niezależność polityczną, stając się księstwem biskupim. Taki stan rzeczy przetrwał do końca XVIII w. W 1795 wojska francuskie zajęły biskupstwo, które następnie zostało sekularyzowane.
Na mocy "Konkordatu Bawarskiego" z 1817 diecezja Spiry stała się częścią nowo powstałej metropolii Bambergu.
Podział administracyjny.
Diecezja Spiry składa się z 10 dekanatów:

</doc>
<doc id="1662398" url="https://pl.wikipedia.org/wiki?curid=1662398" title="Chemical Reviews">
Chemical Reviews

Chemical Reviews ("Chem. Rev.") – recenzowane czasopismo naukowe wydawane przez American Chemical Society. Publikuje obszerne artykuły przeglądowe dotyczące aktualnych zagadnień badawczych z każdej dziedziny chemii.
Według ISI w roku 2014 impact factor czasopisma wyniósł 46,568.
„Chemical Reviews” jest indeksowane przez: CAS, British Library, CABI, EBSCOhost, Proquest, PubMed, Scopus, SwetsWise oraz Web of Science.
Obecnie redaktorem naczelnym jest Josef Michl – profesor Uniwersytetu Colorado w Boulder.

</doc>
<doc id="1662399" url="https://pl.wikipedia.org/wiki?curid=1662399" title="Antoni Grabowski (ur. 1967)">
Antoni Grabowski (ur. 1967)

Antoni Grabowski (ur. 1967 w Zakopanem) – polski rzeźbiarz, autor scenografii, pedagog ASP w Warszawie.
Syn Antoniego Grabowskiego (ur. 1937), rzeźbiarza i pedagoga PLSP im. Antoniego Kenara w Zakopanem. Absolwent Państwowego Liceum Sztuk Plastycznych im. Antoniego Kenara w Zakopanem (1986). W latach 1986–1991 studiował na Wydziale Rzeźby Akademii Sztuk Pięknych w Warszawie, dyplom w pracowni prof. Piotra Gawrona. W latach 1994–1995 stypendysta (Deutscher Akademischer Austauschdienst) w Akademii Sztuk Pięknych w Düsseldorfie.
Asystent (od 1992) w Pracowni Rzeźby na wydziale Architektury. W 2001 zdobył przewód kwalifikacyjny I stopnia; a od 2003 prowadzi Pracownię Rzeźby na Wydziale Architektury Wnętrz warszawskiej uczelni.
Ważniejsze wystawy, nagrody, realizacje (do 2007 r.):

</doc>
<doc id="1662400" url="https://pl.wikipedia.org/wiki?curid=1662400" title="Chem. Rev.">
Chem. Rev.



</doc>
<doc id="1662401" url="https://pl.wikipedia.org/wiki?curid=1662401" title="Alexander Kolisko">
Alexander Kolisko

Alexander Kolisko (ur. 6 listopada 1857 w Wiedniu, zm. 23 lutego 1918 tamże) – austriacki lekarz, patolog.
Życiorys.
W 1881 otrzymał tytuł doktora nauk medycznych na Uniwersytecie w Wiedniu. Następnie był asystentem Johanna Kundrata w instytucie anatomii patologicznej. Później był prosektorem w wiedeńskim "Leopoldstädter Kinderspital", a w 1898 zastąpił Eduarda von Hofmanna na katedrze medycyny sądowej. W 1916 zastąpił Antona Weichselbauma na katedrze anatomii patologicznej Uniwersytetu Wiedeńskiego.
Był żonaty z pianistką, Amalie Freiin von Eschenburg. Ich synem był antropozof Eugen Kolisko (1893–1939).
Dorobek naukowy.
Alexander Kolisko zajmował się głównie medycyną sądową, jego badania obejmowały m.in. zmiany w mózgu pod wpływem zatrucia tlenkiem węgla. Szczególnie interesował się nagłymi zgonami z przyczyn naturalnych. Razem z położnikiem Carlem Breusem opracował system klasyfikacji nieprawidłowości miednicy kostnej.

</doc>
<doc id="1662402" url="https://pl.wikipedia.org/wiki?curid=1662402" title="Hugon z Grenoble">
Hugon z Grenoble

Hugon z Grenoble (ur. 1053 w Châteauneuf-sur-Isère, zm. 1 kwietnia 1132 w Grenoble) – święty katolicki, biskup i współzałożyciel zakonu kartuzów.
Żywot świętego.
Hugon urodził się w 1053 r. we Francji w rodzinie książęcej. Jego pobożny ojciec, po zabezpieczeniu bytu swoim dzieciom, wstąpił do surowego zakonu kartuzów. Hugon oddany został do szkoły katedralnej w Valence.
W młodości studiował w Valence i Reims, gdzie poznał Brunona z Kolonii. Był kanonikiem kapituły w Walencji, a w 1080 roku, w czasie synodu w Awinionie, mianowany został biskupem Grenoble. Sakrę otrzymał w Rzymie z rąk papieża Grzegorza VII. Funkcję tę pełnił przez dwa lata, po czym rozpoczął nowicjat w benedyktyńskim zakonie w Cluny. Na polecenie Grzegorza VII wrócił na powierzone stanowisko i piastował je do 1132 roku, kiedy Innocenty II zwolnił go z obowiązków duszpasterskich. Po 45 latach rządów Hugon spełnił swoje marzenia i udał się do kartuzji w La Chartreuse, w pobliżu Grenoble, którą uposażył dla św. Brunona. Gdy św. Brunon z sześcioma towarzyszami przybyli z Molesme z zamiarem założenia nowej wspólnoty w 1084, biskup Hugon udzielił im pomocy i przydzielił teren pustelni, gdzie założyli zakon kartuzów i zbudowali klasztor La Grande Chartreuse. 
Świętemu nie było dane cieszyć się długim pobytem w kartuzji. Zmarł na rękach mnichów 1 kwietnia 1132 roku.
Kult.
Hugon został kanonizowany przez papieża Innocentego II w dwa lata po zgonie tj. w roku 1134.
Relikwie św. Hugona, złożone w bogatym relikwiarzu w ołtarzu głównym Katedry w Grenoble, zniszczyli kalwini-hugonoci w 1562 roku.
W ikonografii św. Hugon przedstawiany jest w stroju biskupim lub w zakonnym habicie.
Atrybutami świętego są: Dzieciątko Jezus w kielichu i łabędź - symbol doskonałości, mądrości i umiejętności odróżniania spraw istotnych od nieistotnych.

</doc>
<doc id="1662406" url="https://pl.wikipedia.org/wiki?curid=1662406" title="Hans von Wolzogen (filmowiec)">
Hans von Wolzogen (filmowiec)

Hans Wolf von Wolzogen (ur. 5 lipca 1888 w Berlinie, zm. 20 maja 1954 tamże) – niemiecki filmowiec, scenarzysta, reżyser i producent filmowy.
Syn Ernsta von Wolzogen – znanego twórcy kabaretowego ("kabaretowego barona"). Hans początkowo prowadził teatr "Schall und Rauch". Interesował się jednocześnie filmem.
Na początku lat 20. pisał scenariusze dla wytwórni "Max Landa-Film GmbH". W 1922 podjął dwie próby reżyserskie. Później był kierownikiem produkcyjnym wielu dzieł filmowych, w tym Roberta Wiene "I.N.R.I." (o Chrystusie) z 1923; Hansa Richtera w eksperymentalnym filmie "Inflation" z 1928; dwóch filmów z Heinrichem George "Die Dame mit der Maske" z 1928 i "Sprengbagger 1010" z 1929. W 1933 rozwinął swoją działalność reżyserską musicalem "Du bist entzückend Rosemarie".
Po upowszechnieniu filmów dźwiękowych nadal działał jako kierownik produkcji. Od 1935 pracował dla "F.D.F. Fabrikation deutscher Filme" i "Berlin-Film". Był zaangażowany przy filmach Wernera Hochbauma, Mariki Rökk ("Leichte Kavallerie" z 1935); Hansa Steinhoffa ("Ein Volksfeind" z 1937 – ekranizacji Ibsena); Jürgena von Alten ("Der Biberpelz" z 1937); Herberta Maischa (dramat "Frau Sylvelin" z 1937); Harry`ego Piela ("Panik" z 1940); a także różnych filmów Roberta A. Stemmle, Georga Jacoby i Nunzio Malasomma.
Po II wojnie światowej tworzył swoje ostatnie filmy z reżyserem Alfredem Braunem dla "Berliner Skala Film GmbH".

</doc>
<doc id="1662408" url="https://pl.wikipedia.org/wiki?curid=1662408" title="Lilla Edet">
Lilla Edet

Lilla Edet – miejscowość (tätort) w Szwecji, w regionie administracyjnym ("län") Västra Götaland, w gminie Lilla Edet.
Według danych Szwedzkiego Urzędu Statystycznego liczba ludności wyniosła: 3772 (31 grudnia 2015), 3914 (31 grudnia 2018) i 3894 (31 grudnia 2019).

</doc>
<doc id="1662409" url="https://pl.wikipedia.org/wiki?curid=1662409" title="JACS">
JACS



</doc>
<doc id="1662410" url="https://pl.wikipedia.org/wiki?curid=1662410" title="Pave Spike">
Pave Spike

AN/AVQ-23 (AN/ASQ-153) Pave Spike – amerykański zasobnik celowniczy firmy Westinghouse, przeznaczony dla samolotów McDonnell Douglas F-4 Phantom II D/E United States Air Force.
Historia.
"Pave Spike" zastąpił wcześniejszy zasobnik celowniczy "Pave Knife", zadaniem zasobnika jest naprowadzanie kierowanych laserowo bomb Paveway lub innego sterowanego w tym trybie uzbrojenia na wykryte i zidentyfikowane cele. Zasobnik posiadał laserowy wskaźnik celów i kamerę telewizyjną, z której obraz wyświetlany był na monitorze umieszczonym w kabinie samolotu.
Służba.
"Pave Spike" był montowany na lewym, przednim, podkadłubowym węźle uzbrojenia przeznaczonego pierwotnie dla pocisków AIM-7 Sparrow w samolocie F-4. W latach 1974–1978 zakupiono 156 zasobników. W 1979 roku "Pave Spike" w wersji AN/AVQ-23E został zakupiony przez RAF dla samolotów Blackburn Buccaneer. Tuzin tak wyposażonych samolotów został wysłany przez Wielką Brytanię do Arabii Saudyjskiej podczas pierwszej wojny w Zatoce Perskiej.

</doc>
<doc id="1662412" url="https://pl.wikipedia.org/wiki?curid=1662412" title="Agenor Gołuchowski">
Agenor Gołuchowski



</doc>
<doc id="1662419" url="https://pl.wikipedia.org/wiki?curid=1662419" title="Sheut">
Sheut

Sheut - (egip. šwt) cień osoby, który zawsze jest obecny. Wierzono, że człowiek nie może istnieć bez cienia, tak samo jak cień nie może istnieć bez rzucającej go osoby. Egipcjanie przypuszczali zatem, że cień zawierał w sobie część osoby, którą reprezentował. Z tego powodu posągi bóstw i ludzi, były czasem nazywane ich cieniami. Graficznie, cień przedstawiała mała figura ludzka pomalowana całkowicie na czarno, jak również figura śmierci lub sługa Anubisa.

</doc>
<doc id="1662427" url="https://pl.wikipedia.org/wiki?curid=1662427" title="Kinna">
Kinna

Kinna – miejscowość ("tätort") w Szwecji, w regionie administracyjnym ("län") Västra Götaland. Siedziba władz ("centralort") gminy Mark.
W 2010 Kinna liczyła 14 776 mieszkańców.
Geografia.
Kinna jest położona w południowej części prowincji historycznej ("landskap") Västergötland, ok. 30 km na południe od Borås, w dolinie rzeki Viskan i jej lewego dopływu Häggån. Kinna wraz okolicami stanowi część obszaru historycznego Sjuhäradbygden (lub Sjuhärad) i jest znana z produkcji tekstylnej.
Współczesny tätort Kinna w ujęciu statystycznym powstał w 1970 w wyniku „zrośnięcia się” Kinna z dotychczasowymi miejscowościami Skene i Örby, które stanowią poszczególne części tätortu.
Przynależność administracyjna.
W 1863 utworzono gminę wiejską Kinna ("Kinna landskommun"). W 1924 miejscowości Kinna nadano status "municipalsamhälle" w ramach "Kinna landskommun". W 1947 przekształcono gminę wiejską Kinna w köping ("Kinna köping"). W 1971, w wyniku reformy administracyjnej i wprowadzenia jednolitego typu gminy, Kinna wraz z m.in. "Skene köping" weszła w skład nowo utworzonej gminy Mark ("Mark kommun").
Transport i komunikacja.
Przez Kinna przebiega droga krajowa nr 41 ("Riksväg 41"; Varberg – Borås) oraz linia kolejowa Viskadalsbanan (Borås – Varberg). Przewozy pasażerskie obsługiwane są przez Västtrafik AB.
Współpraca zagraniczna.
Miasta partnerskie gminy Mark (w nawiasie data rozpoczęcia współpracy):

</doc>
<doc id="1662431" url="https://pl.wikipedia.org/wiki?curid=1662431" title="Elefterios Karasmanakis">
Elefterios Karasmanakis

Elefterios Karasmanakis (ur. 16 sierpnia 1978) - grecki lekkoatleta, który specjalizował się w rzucie oszczepem.
Srebrny medalista igrzysk śródziemnomorskich w 2001 roku - uzyskał wówczas rezultat 77,58. Zwycięzca zawodów I ligi pucharu Europy w 2005. Rekord życiowy: 80,45 (9 lipca 2007, Patras).

</doc>
<doc id="1662435" url="https://pl.wikipedia.org/wiki?curid=1662435" title="Eleftherios Karasmanakis">
Eleftherios Karasmanakis



</doc>
<doc id="1662444" url="https://pl.wikipedia.org/wiki?curid=1662444" title="Mellerud">
Mellerud

Mellerud – miejscowość w Szwecji. Siedziba władz administracyjnych gminy Mellerud w regionie Västra Götaland.
Miejscowość leży ok. 50 km od Vänersborga, na zachód od jeziora Vänern. W 1908 roku, kiedy liczba mieszkańców osiągnęła ok. 600 osób, otrzymała status miasta targowego (köping), zniesionego wskutek reformy administracyjnej z 1971 roku.

</doc>
<doc id="1662450" url="https://pl.wikipedia.org/wiki?curid=1662450" title="FULRO">
FULRO

Zjednoczony Front Wyzwolenia Narodów Uciskanych − (z francuskiego: FULRO − "Front Uni de Lutte des Races Opprimées", wiet: "Mặt trận Thống nhất Đấu tranh của các Sắc tộc bị Áp bức") powstała w 1964 r. organizacja walcząca o autonomię mniejszości narodowych "Degar" zamieszkujących Płaskowyż Centralny w Wietnamie. FULRO było blisko związane z ruchem Bajaraka i uważane za jego ramię zbrojne. Oficjalny program zawierał trzy podstawowe punkty:
Przywódcą Fulro został rezydujący na uchodźstwie w Kambodży generał Y Bham Ênuôl.
Historia.
W okresie wojny wietnamskiej niejednolita etnicznie organizacja, której głównym celem była obrona przed zalewem osadników wietnamskich, manipulowana zarówno przez amerykańskie służby specjalne, jak i propagandzistów Việt Cộngu podzieliła się na frakcje walczące po obu stronach. Negocjacje z rządem Wietnamu Południowego nie przyniosły żadnych rezultatów. Kiedy po wojnie stało się jasne, że obietnice Wietnamu Północnego również nie zostaną spełnione, a napływ ludności z nizin nie zostanie powstrzymany, FULRO wystąpiło przeciwko Wietnamowi. Nie mając szans w starciu z armią wietnamską bojownicy Górali przekroczyli granicę Kambodży, gdzie ich oddziały zostały podstępem zlikwidowane przez Czerwonych Khmerów. Generał Y Bham Ênuôl wraz z całym przywództwem organizacji i ich rodzinami, łącznie z małymi dziećmi został rozstrzelany. Resztki partyzantów FULRO wegetujące w dżungli, przy granicy z Wietnamem, po upadku Czerwonych Khmerów, zostały odnalezione przez przedstawicieli ONZ i w 1992 r. ewakuowane do USA.

</doc>
<doc id="1662453" url="https://pl.wikipedia.org/wiki?curid=1662453" title="Kastomizacja">
Kastomizacja



</doc>
<doc id="1662458" url="https://pl.wikipedia.org/wiki?curid=1662458" title="Papa Don’t Preach (singel Kelly Osbourne)">
Papa Don’t Preach (singel Kelly Osbourne)

"Papa Don't Preach" – debiutancki singel Kelly Osbourne, który promował album "Shut Up". Wydany we wrześniu roku 2002. Singel pokrył się platyną w Australii, za werdyktem Australian Recording Industry Association (ARIA).
Cover utworu Madonny pod tym samym tytułem.

</doc>
<doc id="1662465" url="https://pl.wikipedia.org/wiki?curid=1662465" title="Niedziela Przewodnia">
Niedziela Przewodnia

Niedziela przewodnia, Niedziela Biała, Niedziela Quasimodo – II Niedziela Wielkanocna, niedziela po Wielkiej Niedzieli, I Niedziela po Wielkiejnocy. Obchodzona w prawosławiu, starokatolicyzmie i tradycjonalizmie katolickim. W Kościele rzymskokatolickim od 2000 roku obchodzona jest jako Niedziela Miłosierdzia Bożego.
Przewodnią niedzielę powszechnie nazywa się białą niedzielą (również sobotę przed tą niedzielą – białą sobotą) od koloru szat liturgicznych, ale przede wszystkim od koloru szat katechumenów ochrzczonych w Wigilię Paschalną. W białych szatach chodzili oni przez cały tydzień od Wielkiej Nocy i zdejmowali je dopiero na zakończenie oktawy w następną niedzielę po Wielkiej Niedzieli.
Cerkiew prawosławna.
Wyznawcy prawosławia uznają ten dzień za "Wielkanoc Umarłych". Tradycyjnie tego dnia po nabożeństwach odwiedza się groby bliskich. Prawosławni wierzą, że modlitwa i odpowiednie zabiegi, przypominające pogańskie wiosenne obrzędy zaduszne (zanoszenie na groby pisanek i jedzenia po nabożeństwach w cerkwi) pomagają doprowadzeniu zmarłych do nieba. 
Kościół rzymskokatolicki.
II Niedziela Wielkanocy nazywana jest również w Kościele rzymskokatolickim Niedzielą Miłosierdzia Bożego.
Kościoły mariawickie.
W Kościołach mariawickich I Niedziela po Wielkiejnocy nazywana jest również Niedzielą Przewodnią i obchodzona jest bardzo uroczyście. Tego dnia czytana jest Ewangelia o Tomaszu. 
W Kościele Starokatolickim Mariawitów przed uroczystą Mszą świętą odbywa się obrzęd pokropienia wiernych wodą święconą. 
Kapłan ubrany w kapę koloru białego, klęcząc u stopni ołtarza, żegna się wodą święconą i intonuje antyfonę: "Ukazał mi Anioł", po czym skrapia wiernych święconą wodą, podczas gdy chór śpiewa w dalszym ciągu antyfonę wraz z wersetem psalmu 105. Gdy kapłan wróci do ołtarza śpiewa wezwanie: "Panie u Ciebie jest źródło życia. Alleluja.", a wierni odpowiadają: "a w Imieniu Twoim oglądamy światłość. Alleluja.". Po czym odmawia modlitwę: "Daj nam, prosimy Cię Panie, ażebyśmy obchodząc uroczystości Wielkanocne, niebieskimi pożądaniami zapaleni, źródło życia w sobie odczuwali: Jezusa Chrystusa Pana naszego. Amen." W taki sposób odbywa się pokropienie wiernych we wszystkie niedziele, począwszy od I niedzieli po Wielkanocy aż do niedzieli Zesłania Ducha Świętego włącznie. 
Następnie odprawiana jest uroczysta Msza święta, po której następuje procesja z Przenajświętszym Sakramentem wokół kościoła. Podczas procesji śpiewa się: Przez Twoje święte zmartwychpowstanie oraz Wesoły nam dzień dziś nastał. Nabożeństwo kończy się odśpiewaniem antyfony maryjnej: Królowo niebios. W wielu parafiach tego dnia odbywają się wielkanocne spotkania, podczas którego wierni dzielą się poświęconym jajkiem i składają sobie życzenia.
W Kościele Katolickim Mariawitów nie praktykuje się pokropienia wiernych.

</doc>
<doc id="1662469" url="https://pl.wikipedia.org/wiki?curid=1662469" title="Diecezja Würzburga">
Diecezja Würzburga

Diecezja Würzburga (łac.: "Dioecesis Herbipolensis") – katolicka diecezja niemiecka położona na terenie Frankonii, w północno-zachodniej części Bawarii. Siedziba biskupa znajduje się w katedrze św. Kiliana w Würzburgu.
Historia.
Chrześcijaństwo dotarło do Frankonii między 686 a 689 za sprawą irlandzkich mnichów Kiliana, Kolonata i Totnana. Diecezja Würzburga została założona w 741 przez św. Bonifacego. Pierwszym biskupem został św. Burchard. W końcu VIII w. biskupstwo zostało przyłączone do utworzonej przez Karola Wielkiego metropolii Moguncji. W 1007 z części ziem diecezji król Henryk II Święty utworzył nowe biskupstwo w Bambergu. W końcu XII w. Würzburg dostał się pod panowanie niezależnego hrabstwa henneberskiego. Na mocy przywileju cesarza Fryderyka Barbarossy biskupi Würzburga uzyskali niezależność polityczną, którą gwarantowało księstwo biskupie, obejmujące swoim zasięgiem część ziem diecezji.
W 1803 miała miejsce sekularyzacja biskupstwa, które ponownie zostało reaktywowane w 1821 jako sufragania metropolii Bambergu. Po zakończeniu II wojny światowej część diecezji znalazła się w granicach NRD (Meiningen). W 1973 papież Paweł VI utworzył dla części diecezji Würzburga i Fuldy w NRD "Urząd Biskupi Erfurt-Meiningen z siedzibą w Erfurcie".

</doc>
<doc id="1662471" url="https://pl.wikipedia.org/wiki?curid=1662471" title="Biokompatybilność">
Biokompatybilność



</doc>
<doc id="1662472" url="https://pl.wikipedia.org/wiki?curid=1662472" title="Mistrzostwa świata w szachach 1907">
Mistrzostwa świata w szachach 1907

Mecz pomiędzy aktualnym mistrzem świata - Emanuelem Laskerem a amerykańskim szachistą Frankiem Marshallem rozegrany trybem "wędrownym" w kilku miastach USA w dniach 26 I - 6 IV 1907 r.
Wyłącznym powodem, dla którego Lasker przyjął wyzwanie Marshalla był fakt, iż w 1905 r. rywal Laskera, Siegbert Tarrasch wygrał mecz z Marshallem 8 – 1 (przy 8 remisach). Po meczu tym ogłosił on siebie nieskromnie najlepszym szachistą świata i oświadczył, iż "to nie on powinien wyzywać na mecz Laskera, ale Lasker Jego!".
Lasker wygrał mecz 7:0 przy siedmiu remisach, co było lepszym wynikiem niż zwycięstwo Tarrascha.

</doc>
<doc id="1662473" url="https://pl.wikipedia.org/wiki?curid=1662473" title="Księga Tobita">
Księga Tobita



</doc>
<doc id="1662475" url="https://pl.wikipedia.org/wiki?curid=1662475" title="Mölndal">
Mölndal

Mölndal – miasto w Szwecji. Siedziba władz administracyjnych gminy Mölndal, w regionie Västra Götaland. Mölndal jest częścią aglomeracji miasta Göteborg. Posiada około 59 430 mieszkańców.
W mieście rozwinął się przemysł farmaceutyczny, telekomunikacyjny, drzewny oraz papierniczy.

</doc>
<doc id="1662480" url="https://pl.wikipedia.org/wiki?curid=1662480" title="Por una cabeza">
Por una cabeza

Por una cabeza – tango skomponowane w 1935 roku przez Carlosa Gardela do tekstu Alfredo Le Pery. Słowa utworu opowiadają o mężczyźnie, nałogowym hazardziście spędzającym czas na wyścigach konnych.
Utwór był wielokrotnie wykonywany w telewizji i filmach. Po raz pierwszy pojawiło się na ekranie filmowym śpiewane przez samego Gardela w filmie Johna Reinhardta „Tango bar”. Sceny tanga z utworem „Por una cabeza” występują m.in. w takich filmach jak: "Delikatesy" (1991), "Zapach kobiety" (1992), "Lista Schindlera" (1993), "Prawdziwe kłamstwa" (1994) i "Wszyscy ludzie króla" (2006).

</doc>
<doc id="1662485" url="https://pl.wikipedia.org/wiki?curid=1662485" title="Goetheplatz">
Goetheplatz

Goetheplatz – stacja metra w Monachium, na linii U3 i U6. Stacja została otwarta 19 października 1971. 
Oryginalnie stacja została wybudowana w latach 1938–1941 jako stacja przyszłej linii S-Bahn północ-południe. Stacja znajduje się w dzielnicy Ludwigvorstadt-Isarvorstadt.

</doc>
<doc id="1662489" url="https://pl.wikipedia.org/wiki?curid=1662489" title="Arizona elegans">
Arizona elegans

Arizona elegans – gatunek niejadowitych węży z rodziny połozowatych (Colubridae), występujących w Ameryce Północnej. Gatunek ten dzieli się na następujące podgatunki:
Osiągają wielkość 60-90 cm. Węże te żywią się małymi gryzoniami, jaszczurkami, wężami i ptakami. Występują na terenie Ameryki Północnej w USA i Meksyku.

</doc>
<doc id="1662492" url="https://pl.wikipedia.org/wiki?curid=1662492" title="Mistrzostwa świata w szachach 1908">
Mistrzostwa świata w szachach 1908

Mecz pomiędzy aktualnym mistrzem świata – Emanuelem Laskerem a jego głównym rywalem Siegbertem Tarraschem rozegrany w Düsseldorfie (pierwsze 4 partie) i Monachium w dniach 17 VIII – 30 IX 1908 r. z inicjatywy niemieckich kół szachowych.
Lasker i Tarrasch byli rywalami nie tylko przy szachownicy. Ich wzajemna nienawiść sprawiła, iż „świat szachowy” koniecznie chciał zorganizować mecz pomiędzy nimi, a przeznaczona na fundusz meczowy pokaźna suma 17 500 marek znalazła się stosunkowo gładko.
Style gry przeciwników.
Tarrasch był teoretykiem i dogmatykiem, święcie wierzącym w niewzruszoność pewnych ustanowionych przez niego samego „praw” i „tez”. Lasker był psychologiem, filozofem i bojownikiem. Jego zwycięstwo zinterpretowano jako triumf idei nad szablonem.
Przebieg meczu.
Zwycięzcą meczu miał zostać ten z graczy, który pierwszy wygra osiem partii. Już od samego początku mecz układał się pomyślnie dla Laskera. Wygrał on pierwsze dwie partie oraz IV, V, VII, XI, XIII i XVI. Przegrał III, X i XII. Przeświadczony o swej nieomylności Tarrasch popełniał liczne błędy, szczególnie w tych partiach, w których Lasker grał umyślnie „wbrew zasadom”.

</doc>
<doc id="1662494" url="https://pl.wikipedia.org/wiki?curid=1662494" title="Metropolia Hamburga">
Metropolia Hamburga

Metropolia Hamburga (także "Metropolia północnoniemiecka") – jedna z 7 metropolii obrządku łacińskiego w niemieckim Kościele katolickim.
Geografia.
Metropolia Hamburga jest największą metropolią Kościoła rzymskokatolickiego na terenie Niemiec. Obejmuje swoim zasięgiem północną cześć kraju, w tym następujące landy: Hamburg, Brema, Szlezwik-Holsztyn i części Meklemburgii, Dolnej Saksonii.
Historia.
Metropolia Hamburga powstała w 834, jednak 11 lat później została przekształcona w metropolię Bremy (zlikwidowana w XVI wieku). Ponownie reaktywowano ją konstytucją apostolską "Omnium Christifidelium" z 24 października 1994, która stanowiła, iż dnia 7 stycznia 1995 zostaje powołana do życia metropolia Hamburga składająca się z archidiecezji Hamburga, diecezji Hildesheim i diecezji Osnabrücku.

</doc>
<doc id="1662495" url="https://pl.wikipedia.org/wiki?curid=1662495" title="Halowy puchar Europy w lekkoatletyce">
Halowy puchar Europy w lekkoatletyce

Halowy puchar Europy w lekkoatletyce – międzynarodowe zawody lekkoatletyczne organizowane w latach 2003–2008 przez European Athletics. W imprezie brało udział maksymalnie 8 reprezentacji narodowych. W 2009 podjęto decyzję o rezygnacji z rozgrywania zawodów.

</doc>
<doc id="1662497" url="https://pl.wikipedia.org/wiki?curid=1662497" title="Halowy Puchar Europy w Lekkoatletyce 2008">
Halowy Puchar Europy w Lekkoatletyce 2008

4. Halowy Puchar Europy w Lekkoatletyce – drużynowe zawody lekkoatletyczne, które zostały rozegrane 16 lutego 2008 w Moskwie. W klasyfikacji końcowej zwycięstwa odniosła reprezentacja gospodarzy.

</doc>
<doc id="1662504" url="https://pl.wikipedia.org/wiki?curid=1662504" title="Poccistraße">
Poccistraße

Poccistraße - stacja metra w Monachium, na linii U3 i U6. Stacja została otwarta 28 maja 1978.

</doc>
<doc id="1662508" url="https://pl.wikipedia.org/wiki?curid=1662508" title="HEX">
HEX



</doc>
<doc id="1662511" url="https://pl.wikipedia.org/wiki?curid=1662511" title="Halowy Puchar Europy w Lekkoatletyce 2004">
Halowy Puchar Europy w Lekkoatletyce 2004

2. Halowy Puchar Europy w Lekkoatletyce - drużynowe zawody lekkoatletyczne, które zostały rozegrane 14 lutego 2004 w Lipsku. Wśród kobiet impreza zakończyła się zwycięstwem Rosjanek, a wśród panów najlepsi okazali się Francuzi.

</doc>
<doc id="1662518" url="https://pl.wikipedia.org/wiki?curid=1662518" title="Katastrofa lotu Cubana de Aviación 389">
Katastrofa lotu Cubana de Aviación 389

Katastrofa lotu Cubana 389 wydarzyła się 29 sierpnia 1998. Tupolew Tu-154-M należący do linii Cubana de Aviación i lecący z Quito do Guayaquil z 91 osobami na pokładzie, rozbił się wkrótce po rozpoczęciu startu. W katastrofie zginęło 70 osób (w tym 10 na ziemi). Spośród pasażerów samolotu ocalało 21 osób, nie przeżył żaden z 14 członków załogi.
Tupolew Tu-154-M miał 13 lat i wylatane 9256 godzin. Feralnego dnia samolot odbywał lot nr 389 z Quito na Hawanę z międzylądowaniem w Guayaquil. Piloci mieli problem z samolotem jeszcze na płycie postojowej. Podczas uruchamiania pierwszego silnika doszło do zablokowania zaworu pneumatycznego. Problem został naprawiony i dwa silniki uruchomiono korzystając z zasilania lotniskowego. Trzeci silnik uruchomiono, kiedy samolot kołował na pas startowy. Po otrzymaniu zgody na start Tupolew zaczął rozpędzać się po pasie startowym. Po osiągnięciu prędkości, przy której koło przedniego podwozia powinno oderwać się od ziemi – dziób samolotu nie uniósł się. Po 10 sekundach załoga podjęła decyzję o przerwaniu startu. Kiedy włączono hamulce, do końca pasa pozostało 800 metrów. Samolot zjechał z pasa na pobliskie boisko do piłki nożnej omijając osiedle mieszkaniowe. 
Przypuszcza się, że załoga w związku z problemami z uruchomieniem silnika zapomniała przełączyć przełącznik hydraulicznego systemu sterowania i to było przyczyną katastrofy.

</doc>
<doc id="1662519" url="https://pl.wikipedia.org/wiki?curid=1662519" title="Przyrzeczenie lekarskie">
Przyrzeczenie lekarskie



</doc>
<doc id="1662520" url="https://pl.wikipedia.org/wiki?curid=1662520" title="Jan Szancer">
Jan Szancer



</doc>
<doc id="1662523" url="https://pl.wikipedia.org/wiki?curid=1662523" title="Norwich (stacja kolejowa)">
Norwich (stacja kolejowa)

Norwich - stacja kolejowa w Norwich, w hrabstwie Norfolk, w Anglii (Wielka Brytania). Stacja jest terminalem końcowym linii Great Eastern Main Line z London Liverpool Street. Jest również stacją końcową linii z Ely, Sheringham, Great Yarmouth i Lowestoft. Znajdują się tu 3 perony.
Przewoźnikiem zarządzającym stacją jest National Express East Anglia. Ponadto zatrzymują się na niej pociągi firmy East Midlands Trains. 
Historia.
W jednym okresie były trzy stacje kolejowe w Norwich. Norwich Thorpe, która obecnie nosi nazwę stacji Norwich, Norwich Victoria, którą niegdyś obsługiwała pociągu z Londynu, jak również pociągi towarowe przed rozbiórką, a Norwich City, która obsługiwała Midland and Great Northern Joint Railway z Melton Constable.
W 1874 pomiędzy Norwich a Brundall wydarzyła się największa katastrofa kolejowa w historii wschodniej Anglii. Bilans ofiar wyniósł 24 osoby.

</doc>
<doc id="1662527" url="https://pl.wikipedia.org/wiki?curid=1662527" title="Kultura Sa Huỳnh">
Kultura Sa Huỳnh

Kultura Sa Huỳnh () − kultura prehistoryczna z epoki żelaza. Nazwa pochodzi od stanowiska archeologicznego w prowincji Quảng Ngãi w środkowym Wietnamie. Kultura Sa Huỳnh jest wiązana z podobnymi stanowiskami na Borneo i Filipinach. W przeciwieństwie do dominującej na północy Wietnamu kultury Đông Sơn na stanowiskach Sa Huỳnh przeważają wyroby z żelaza. Pochodzenie kultury Sa Huỳnh jest wiązane z osadnictwem ludności austronezyjskiej w I tysiącleciu p.n.e. Artefakty znalezione na stanowiskach archeologicznych wskazują na rozległe kontakty handlowe tej kultury obejmujące cały region Azji Południowo-Wschodniej.

</doc>
<doc id="1662528" url="https://pl.wikipedia.org/wiki?curid=1662528" title="Tetrahedron">
Tetrahedron

Tetrahedron − czasopismo naukowe wydawane od 1957 roku, pierwotnie przez wydawnictwo Pergamon Press, a od roku 1994 przez Elsevier. Publikuje wyniki badań na temat różnych aspektów chemii organicznej, takich jak synteza, reakcje, badania mechanistyczne, spektroskopia, chemia bioorganiczna i chemia produktów naturalnych. Publikacje mają formę pełnych artykułów lub zamawianych przez redakcję prac przeglądowych, wydawanych w serii "Tetrahedron Reports". 
Czasopismo w wersji elektronicznej publikowane jest w serwisie ScienceDirect. Dostęp do treści artykułów jest odpłatny.
Obok "Tetrahedronu" wydawane są jego czasopisma siostrzane: "Tetrahedron Letters" przeznaczony na krótkie komunikaty przedstawiające wstępne wyniki badań oraz "" poświęcone stereochemii.

</doc>
<doc id="1662530" url="https://pl.wikipedia.org/wiki?curid=1662530" title="The Ballads">
The Ballads

The Ballads – składanka Mariah Carey wydana w 2008 roku. Jest to kolekcja kilkunastu najlepszych piosenek o miłości, które Carey nagrała w trakcie swojej kariery. Została wydana w 2008 roku we wszystkich krajach świata oprócz Stanów Zjednoczonych, gdzie została wydana w 2009 roku.
O albumie.
Album zawiera kilkanaście hitów i singli, które przeważnie zostały wydane przez pierwszą wytwórnię wokalistki, Columbia Records. Album nie zawiera żadnego nowego materiału ani żadnej piosenki nagranej i wydanej przez dzisiejszą wytwórnię Carey, Island Records.
Oceny krytyków.
Krytycy z "BlogCritics Magazine" powiedzieli: „Ta płyta jest innym typem wydawnictw Mariah Carey. Bez szybkich i hip-hopowych piosenek, album staje się spokojny i łagodny w brzmieniu oraz skupia się na głosie Carey, który zawsze był jej atutem. AllMusic mówił: „Oto czym jest "The Ballads": nic innego jak wspaniałe piosenki miłosne śpiewane wspaniałym głosem.” "Billboard" ocenił album: „będzie znajdował się na liście dopóki nie nastaną Walentynki i jest on doskonałym prezentem na ta okazję.”
Ponowne nagrywanie „Hero”.
Wydany w 1993 roku singel „Hero” został ponownie nagrany, aby promować "The Ballads". Nowy teledysk pokazuje Carey wchodzącą do studia nagrań w towarzystwie psa, gdzie pozostaje i śpiewa piosenkę. Czasami w teledysku pojawia się widok na miasto Big Apple w nocy.
Promocja.
W listopadzie 2008, Carey zaśpiewała „Hero” z finalistami „X-Factor”. Zaśpiewała tę piosenkę także podczas Neighborhood Inaugural Ball w Białym Domu, 20 stycznia 2009 w Waszyngtonie, a występ został wyemitowany 25 stycznia, dzień przed wydaniem albumu.
Lista utworów.
Edycja amerykańska.
Deluxe Edition.
Wersja deluxe "The Ballads" wydana tylko i wyłącznie w Target Store zawiera flakonik perfum Carey „Luscious Pink” o pojemności 3 ml.
Pozycje na listach przebojów.
Album zadebiutował na 17. miejscu UK Albums Chart. Po występie Carey w X Factor, album przeszedł na 13. miejsce w swoim czwartym tygodniu i pozostał na liście przez 10 następnych tygodni. Album znalazł się na 1. miejscu UK R&amp;B Albums Chart. W Irlandii album zadebiutował na 8. miejscu i pozostał na liście przez 12 tygodni i osiągnął tam status Złotej Płyty. W Nowej Zelandii album znalazł się na 19. miejscu i pozostał na liście przez trzy tygodnie. W Australii album zadebiutował na 79. miejscu a na Taiwanese International Albums Chart na 15. miejscu. W Japonii album zdobył miejsce 19. Album zadebiutował na 45. miejscu na Dutch Albums Chart, ale po tygodniu spadł o 9 oczek. W swoim trzecim tygodniu przeszedł z miejsca 54. na 5.
Mimo że album nie został wydany we wszystkich krajach europejskich to i tak znalazł się na 42. miejscu European Albums Chart.
"The Ballads" zadebiutował na 10. miejscu "Billboard 200" ze sprzedażą 29 000 kopii w pierwszym tygodniu. Był to najwyżej notowany debiut w tym tygodniu i czwarta składanka Carey, która znalazła się na tej liście tak, jak "#1's" (#4 w 1998 roku), "Greatest Hits" (#52 w 2001 roku) i "The Remixes" (#26 w 2003 roku). Zadebiutował także na liście Billboard Top R&amp;B/Hip-Hop Albums na miejscu 7.

</doc>
<doc id="1662534" url="https://pl.wikipedia.org/wiki?curid=1662534" title="Parafia św. Brata Alberta w Sochaczewie">
Parafia św. Brata Alberta w Sochaczewie

Parafia św. Brata Alberta Chmielowskiego – rzymskokatolicka parafia znajduje się na terenie dekanatu sochaczewskiego, diecezji łowickiej w Metropolii Łódzkiej.
Historia parafii.
Parafia św. Brata Alberta powstała dzięki staraniom ks. Infułata Franciszka Łupińskiego. W latach 90. XX wieku zakupiona została działka pod budowę świątyni. Pracownia architektoniczna inż. Mieczysława Gliszczyńskiego z Warszawy wykonała projekt, który zakłada wykonanie kościoła jednonawowego na planie krzyża w stylu nawiązującym do gotyku, z jedną wieżą oraz wolno stojącego domu parafialnego. Plac pod budowę poświęcił 9 września 2001 bp Alojzy Orszulik. Rozpoczęcie budowy nastąpiło 3 kwietnia 2002, a w październiku oddano do użytku kaplicę i zaplecze kościoła. 30 czerwca wmurowano kamień węgielny poświęcony przez papieża Jana Pawła II w Łowiczu pod budowę świątyni. Darem dla nowej parafii był dzwon ważący 800 kg, z wizerunkiem św. Brata Alberta i Jana Pawła II. 26 grudnia 2002 podczas mszy św. bp łowicki poświęcił nową kaplicę oraz erygował parafię i mianował proboszcza, którym został dotychczasowy wikariusz macierzystej parafii ks. Zbigniew Żądło. W 2009 ukończono prace na zewnątrz kościoła oraz oddano wybudowaną plebanię do użytku. 18 czerwca 2011 konsekrowano kościół i poświęcono ołtarz. Mszę św. poprowadził bp łowicki Andrzej Dziuba. 16 czerwca 2013 w czasie mszy poprowadzonej przez bpa Andrzeja Dziubę uroczyście wprowadzono relikwie św. Brata Alberta i umieszczono je w kaplicy bocznej kościoła.
Grupy parafialne.
Oaza Młodzieżowa, schola młodzieżowa i dziecięca, chór parafialny, ministranci, Koła Żywego Różańca.

</doc>
<doc id="1662536" url="https://pl.wikipedia.org/wiki?curid=1662536" title="Mario Cornejo">
Mario Cornejo

Mario Renato Cornejo Radavero (ur. 19 października 1927 w Limie, zm. 22 listopada 2015 w Rouen) – peruwiański duchowny, biskup tytularny Sanavus, biskup pomocniczy rzymskokatolickiej archidiecezji Limy w latach 1961–1969.
Życiorys.
Mario Cornejo otrzymał doktorat z prawa kanonicznego na Uniwersytecie Laterańskim w Rzymie. 20 grudnia 1952 został wyświęcony na księdza rzymskokatolickiego. 16 kwietnia 1961 otrzymał sakrę biskupią z rąk kardynała Juana Landázuri Rickettsa i został biskupem pomocniczym rzymskokatolickiej archidiecezji Limy. W 1962 uczestniczył w trzech sesjach soboru watykańskiego II.
W 1969 ustąpił z pełnionych funkcji biskupich, wyjechał do Argentyny i ożenił się. Suspendowany, zerwał z Kościołem rzymskokatolickim. Nawiązał współpracę z francuskim biskupem niezależnym Maurice’em Cantorem.
W 1970 konsekrował "sub conditione" Maurice’a Cantora i przystąpił do założonego przez niego w 1964 Kościoła Maryi Panny. W 1987 konsekrował trzech biskupów Kościoła Maryi Panny: Rolanda Fleury’ego, Claude’a Ducrocqa i Bernarda Cantora.

</doc>
<doc id="1662542" url="https://pl.wikipedia.org/wiki?curid=1662542" title="Sa Huỳnh">
Sa Huỳnh



</doc>
<doc id="1662543" url="https://pl.wikipedia.org/wiki?curid=1662543" title="Klasztor Bazylianów w Chełmie">
Klasztor Bazylianów w Chełmie

Klasztor bazylianów w Chełmie – budynek wzniesiony w latach 1640–1649, wchodzący w skład zespołu katedralnego na Górze Zamkowej w Chełmie. Znajduje się on po północnej stronie katedry, ustawiony jest równolegle do niej. Powstał z fundacji biskupa unickiego Metodego Terleckiego i pierwszego rektora seminarium działającego w tym budynku, Jakuba Suszy.
W 1875 r. po kasacie unii został adaptowany na cele mieszkaniowe. Później w wyniku przebudowy częściowo pozbawiono go cech stylowych. Jest to piętrowy budynek posiadający kolebkowo-krzyżowe sklepienia. Na piętrze zlokalizowany jest dawny refektarz przykryty kolebką z lunetami. W podziemiach znajdują się trzy kondygnacje piwnic.
Obok niego usytuowany jest klasycystyczny, zbudowany na rzucie litery L, jednopiętrowy budynek Chełmskiego Prawosławnego Bractwa Bogurodzicy (powstałego pod koniec XIX wieku). Bractwo miało na celu rusyfikację ziemi chełmskiej. Dawniej przed jego wejściem znajdował się kolumnowy portyk.
Budynek klasztoru bazylianów obecnie wykorzystywany jest do celów mieszkalnych.

</doc>
<doc id="1662549" url="https://pl.wikipedia.org/wiki?curid=1662549" title="Archidiecezja Hamburga">
Archidiecezja Hamburga

Archidiecezja Hamburga (łac. "Archidioecesis Hamburgensis") – katolicka archidiecezja niemiecka położona w północnej części kraju, obejmująca swoim zasięgiem terytoria dwóch landów: Hamburg, Szlezwik-Holsztyn i część Meklemburgii-Pomorza Przedniego. Siedziba arcybiskupa znajduje się w katedrze Mariackiej w Hamburgu.
Historia.
Pierwszy kościół na terenie obecnej archidiecezji powstał w 810 i został ufundowany przez cesarza Karola Wielkiego. Parafia hamburska była wyjęta spod jurysdykcji sąsiednich diecezji i podlegała wprost Stolicy Apostolskiej. Cesarz Ludwik Pobożny w 831 utworzył archidiecezję Hamburga, która została potwierdzona przez papieża Grzegorza IV.
Po najeździe wikingów w 845 i splądrowaniu miasta połączono archidiecezję Hamburga z diecezją Bremy, tworząc archidiecezję Bremy-Hamburga. Siedzibę arcybiskupa przeniesiono do Bremy. W Hamburgu wybudowano konkatedrę.
W czasie reformacji archidiecezja została całkowicie zniszczona. W wyniku pokoju westfalskiego (1648) archidiecezję oficjalnie zniesiono. Katolicy podlegali "Apostolskiemu Wikariatowi Północy" (przekształcony w diecezję Osnabrücku).
Archidiecezja Hamburga została ponownie erygowana przez papieża Jana Pawła II 7 stycznia 1995 na mocy konstytucji apostolskiej "Omnium Christifidelium" z 24 października 1994. Utworzono ją z większej części diecezji Osnabrück (łącznie z "Urzędem Biskupim w Schwerinie" oraz kilku parafii diecezji Hildesheim).
Podział administracyjny.
Archidiecezja Hamburga składa się z 60 parafii, z czego: w Szlezwiku-Holsztynie 21, w Hamburgu 22, a w Meklemburgii - 17.

</doc>
<doc id="1662552" url="https://pl.wikipedia.org/wiki?curid=1662552" title="Jeff Jarrett">
Jeff Jarrett

Jeff Leonard Jarrett (ur. 14 lipca 1967) – amerykański wrestler, zatrudniony w Total Nonstop Action Wrestling. Jest scenarzystą, a także współzałożycielem federacji. Występował w World Championship Wrestling oraz World Wrestling Federation. Ożenił się z byłą żoną Kurta Angle, Karen 21 sierpnia 2010 roku.
Osiągnięcia.
American Wrestling Association
Asistencia Asesoría y Administración
Continental Wrestling Association
National Wrestling Alliance Cyberspace
Pro Wrestling Illustrated
Total Nonstop Action Wrestling
United States Wrestling Association
World Championship Wrestling
World Class Wrestling Association
World Wrestling Entertainment
World Series Wrestling
World Wrestling All-Stars
Nagrody Wrestling Observer Newsletter

</doc>
<doc id="1662559" url="https://pl.wikipedia.org/wiki?curid=1662559" title="Diecezja hamburska">
Diecezja hamburska



</doc>
<doc id="1662561" url="https://pl.wikipedia.org/wiki?curid=1662561" title="Solomon Carter Fuller">
Solomon Carter Fuller

Solomon Carter Fuller (ur. 11 sierpnia 1872 w Monrovii, zm. 16 stycznia 1953 w Massachusetts) – amerykański lekarz psychiatra i neurolog.
Życiorys.
Urodził się w Monrovii w Liberii, jako syn Solomona C. Fullera, amerykańskiego niewolnika któremu zwrócono wolność, i Anny James. W 1889 emigrował do USA. W 1897 ukończył Boston University School of Medicine, która wówczas była jedną z niewielu uczelni otwartych dla Afroamerykanów. Specjalizował się w psychiatrii na Boston University, w Long Island College Hospital i w Westborough State Hospital. Od 1904 do 1905 przebywał w Monachium, gdzie uczył się u Kraepelina, Alzheimera, Schmausa i Bollingera. 
Przez większość kariery praktykował w Westborough State Mental Hospital w Westborough, Massachusetts. Zajmował się wówczas patologią choroby Alzheimera.
Jego żoną była rzeźbiarka Meta Vaux Warrick Fuller (1877-1968).

</doc>
<doc id="1662563" url="https://pl.wikipedia.org/wiki?curid=1662563" title="Francis Patrick Keough">
Francis Patrick Keough

Francis Patrick Keough (ur. 30 grudnia 1890 w New Britain, Connecticut, zm. 8 grudnia 1961 w Waszyngtonie) – amerykański duchowny katolicki, jedenasty arcybiskup Baltimore, honorowy prymas Stanów Zjednoczonych.
Przyszedł na świat w rodzinie irlandzkich imigrantów. Miał starszego brata Michaela. Ojciec umarł gdy Francis miał pięć lat. Od najmłodszych lat chciał zostać kapłanem. Ukończył parafialną szkołę w rodzinnym mieście, a następnie wstąpił do seminarium Św. Tomasza w Hartford. W 1911 został wysłany do seminarium w Issy we Francji. Wrócił jednak po wybuchu I wojny światowej i kontynuował studia teologiczne w Rochester. Święcenia kapłańskie przyjął 10 czerwca 1916 w katedrze św. Józefa w Hartford z rąk biskupa Johna Nilana. Po trzech latach pracy jako wikariusz w jednej z parafii został prywatnym sekretarzem biskupa Nilana. Pełnił też funkcje asystenta kanclerza i dyrektora Towarzystwa dla Propagandy Wiary.
10 lutego 1934 papież Pius XI wyznaczył go na nowego biskupa diecezji Providence. Konsekracja miała miejsce 22 maja tego samego roku. Dokonał jej późniejszy kardynał Amleto Giovanni Cicognani delegat apostolski do USA. W czasie trzynastoletnich rządów w Providence populacja katolików zwiększyła się z 325 do 425 tysięcy, zaś liczba księży wzrosła o połowę.
29 listopada 1947, pół roku po śmierci arcybiskupa Curleya, Keough został mianowany metropolitą Baltimore. Mimo iż był to wielki prestiż i awans to niechętnie rozstawał się ze swą dotychczasową diecezją. Rządy jego były energiczne i znaczące dla historii archidiecezji. To z jego inicjatywy wybudowano nową katedrę Maryi Królowej. Konsekracja nowej świątyni miała miejsce w 1959. Odegrał decydująca rolę w wydaniu historycznego oświadczenia amerykańskich biskupów przeciw dyskryminacji rasowej w 1958. Troszcząc się o potrzebujących wybudował wiele domów opieki, m.in. dla osób starszych i niemowląt.
Przez całe życie był znany z dziecięcej pobożności i konserwatywnego temperamentu. Od 1954 jego zdrowie podupadało co miało wpływ na ograniczoną wydajność pracy w ostatnich latach życia. Został pochowany pod ołtarzem nowej katedry w Baltimore.

</doc>
<doc id="1662564" url="https://pl.wikipedia.org/wiki?curid=1662564" title="Suicide (wrestler)">
Suicide (wrestler)

Suicide – fikcyjna postać wymyślona na potrzeby gry wideo "TNA Impact!" wydanej w 2008, a także gimmick zamaskowanego zawodnika w wrestlingu odgrywany przez wielu wrestlerów w federacji Total Nonstop Action Wrestling (a obecnie Impact Wrestling). Jako pierwszy postać odgrywał Frankie Kazarian, a następnie Christopher Daniels, który pod gimmickiem tej postaci sięgnął po mistrzostwo TNA X Division Championship. Przez kilka miesięcy w 2010 Suicide’m był japoński wrestler Kiyoshi. W październiku 2010 gimmick został porzucony - dopiero w styczniu 2011 Suicide powrócił odgrywany przez Christophera Danielsa, który wcielał się w tę postać do kwietnia 2011. W maju 2013 powrócił do telewizji odgrywany przez T.J. Perkinsa oraz Austina Ariesa.
Suicide został ujawniony jako Perkins, który twierdził, że Aries skradł jego kostium i tożsamość w odcinku "Impact Wrestling" z 30 czerwca 2013. Pseudonim ringowy Perkinsa został zmieniony na Manik, który występował w nieco zmienionej wersji kostiumu Suicide’a z nowym motywem muzycznym. Perkins pozostaje jedynym zawodnikiem, który walczył w ringu pod postacią Manika. W lipcu 2016 Suicide powrócił podczas gali TNA One Night Only X-Travaganza 2016, a odegrał go Jonathan Gresham. Od marca 2017 w postać wcielał się Caleb Konley. 
Kariera postaci.
Fabuła gry wideo TNA Impact! (2008).
Po raz pierwszy debiutował jako fikcyjna postać – oryginalny bohater gry komputerowej o tematyce wrestlingu – "TNA Impact!" zaprojektowany przez wytwórnię Midway Games. Głosu w grze użyczył mu Low Ki, który również wystąpił jako aktor w motion capture dla tej postaci. 
W grze komputerowej Suicide jest wrestlerem, który awansuje w szeregach federacji Total Nonstop Action Wrestling (TNA), kiedy przed jego walką o tytuł TNA World Heavyweight Championship zostaje zaczepiony przez stajnię The Latin American Xchange (LAX), którzy usiłują go zmusić do oddania walki, a tym samym porażki w walce o mistrzostwo. Na przekór LAX, Suicide wygrywa walkę zdobywając tytuł mistrzowski po czym następnie zostaje dotkliwie pobity przez LAX i pozostawiony na śmierć w Meksyku. W dalszej części rozgrywki zostaje odnaleziony przez lekarzy ale cierpi na amnezję. Lekarze pomagają zawodnikowi w jego powrocie do zdrowia, oferując również bezpłatną operację plastyczną - pozwala to graczowi stworzyć własny wygląd Suicide’a, ustanawiając w ten sposób jego nową tożsamość. W kolejnej części rozgrywki Suicide (pod nową tożsamością) odkrywa, że ma talent do wrestlingu.
Po sukcesie w Meksyku i występach w amerykańskiej bazie wojskowej, Kevin Nash rekrutuje Suicide’a do federacji TNA. Po zwycięstwie w X Division, a także dywizji tag teamów, w której gracz (Suicide) tworzy drużynę o nazwie "Salty Biscuits" z Erickiem Youngiem, LAX uprowadzają Younga i wymuszają na Suicide zdobycie TNA World Heavyweight Championship od Kurta Angle’a, a następnie przegranie tytułu na rzecz Jeffa Jarretta. Po zwycięstwie nad Kurtem Angle i zdobyciu mistrzostwa Suicide odzyskuje pamięć, przypominając sobie że został zaatakowany przez Jarretta. Następnie Nash i Samoa Joe odbijają Younga z rąk LAX, a Suicide wygrywa walkę z Jeffem Jarrettem o tytuł TNA World Heavyweight Championship.
Występy postaci we wrestlingu.
Debiut postaci w telewizji i mistrz X Division (2008–2011).
Suicide zadebiutował po raz pierwszy w telewizji podczas gali Final Resolution (2008) w grudniu 2008 zjeżdżając po linie do ringu i atakując tag team The Motor City Machine Guns (Chris Sabin i Alex Shelley). Na gali Destination X (2009) w marcu 2009 Suicide, w którego wcielił się Christopher Daniels (zastępujący kontuzjowanego Frankiego Kazariana) zdobył pierwsze mistrzostwo - TNA X Division Championship w Ultimate X match’u pokonując Alexa Shelleya (c), Chrisa Sabina, Consequences Creeda i Jaya Lethala. Następnie w maju 2009 po kilku tygodniach oskarżania Danielsa o występowanie w gimmicku Suicide’a, tag teamy The Motor City Machine Guns i Lethal Consequences (Jay Lethal i Consequences Creed) próbowali ściągnąć maskę Suicide’owi jednak Daniels interweniując zapobiegł ujawnieniu tożsamości Sucide’a. Na gali Sacrifice (2009) Daniels i Suicide zmierzyli się walce o TNA X Division Championship, która zakończyła się remisem. W czerwcu 2009 na gali Slammiversary (2009) obronił tytuł w King of the Mountain match’u przeciwko Shelleyowi, Sabinowi, Lethalowi i Creedowi. 
W połowie lipca 2009 Suicide stracił tytuł mistrzowski na rzecz Homicide’a, który zainkasował walizkę "Feast or Fired", a następnie gimmick Suicide’a został wycofany z telewizji na kilka tygodni. W połowie sierpnia 2009 powrócił rozpoczynając rywalizację z D’Angelo Dinero, który trwał do grudnia 2009. Od czerwca 2010 w postać Suicide’a wcielał się Kiyoshi, który postać tę prowadził do października 2010. Następnie od stycznia 2011 do maja 2011 w postać ponownie odgrywał Christopher Daniels. Po raz ostatni pojawił się na gali Destination X (2011) w lipcu 2011 podczas segmentu z Erickiem Youngiem na zapleczu.
Zmiana gimmicku i The Revolution (2013–2016).
Po niemalże dwóch latach gimmick Suicide’a powrócił do telewizji w dniu 23 maja 2013 w odcinku "Impact Wrestling" (pokonując Joeya Ryana i Peteya Williamsa i zdobywając szansę na walkę o tytuł TNA X Division Championship), a odegrał go T.J. Perkins. Na gali Slammiversary XI Suicide (T.J. Perkins) wystąpił w Ultimate X match’u o TNA X Division Championship przeciwko Chrisowi Sabinowi i Kenny’emu Kingowi jednak nie zdołał zdobyć mistrzostwa. W dniu 27 czerwca 2013 na odcinku "Impact Wrestling" Perkins został ujawniony jako Suicide w storyline, gdzie Austin Aries wykorzystał jego kostium do zdobycia tytułu TNA X Division Championship.
W dniu 4 lipca 2013 podczas odcinka "Impact Wrestling" Perkins zaczął używać nowego imienia ringowego o nazwie Manik przy czym nosił nieco zmodyfikowany kostium Suicide’a. Później Manik uczestniczył w walce triple-threat match o mistrzostwo TNA X Division Championship przeciwko Sabinowi i Ariesowi jednak nie udało mu się sięgnąć po mistrzostwo. W dniu 25 lipca 2013 Manik wygrał zwakowane przez Chrisa Sabina X Division Championship pokonując Grega Marasciuolo i Sonjaya Dutta w three-way Ultimate X match’u. Następnie 26 września 2013 na odcinku "Impact Wrestling" Manik obronił tytuł w starciu z Chrisem Sabinem, tracąc go na gali Bound for Glory (2013) na rzecz Sabina w five-way Ultimate X match’u. 
Na początku września 2014 Manik został uprowadzony przez Jamesa Storma i Sanadę, a w następnym tygodniu został wprowadzony do nowej stajni o nazwie The Revolution, która rozpoczęła feud z Samoa Joe i Homicidem – kilka tygodni później, wstępując w szeregi The Revolution, Manik przybrał nowy niebieski kostium i srebrno-niebieską maskę. Nieco ponad rok później - we wrześniu 2015 podczas odcinka "Impact Wrestling" Manik opuścił The Revolution ujawniając swoją twarz poprzez ściągnięcie maski. W styczniu 2016 T.J. Perkins został zwolniony z TNA przez co w następstwie gimmick Manika został porzucony. W lipcu 2016 gimmick Suicide’a powrócił do telewizji podczas gali TNA One Night Only X-Travaganza 2016, a postać odegrał Jonathan Gresham.
Powrót oraz dalsze występy (2017–nadal).
Po raz kolejny powrócił 16 marca 2017 w odcinku "Impact Wrestling" odgrywany przez Caleba Konleya w fatal-four way match’u o Impact X Division Championship. Konley odgrywał postać przez kolejne dwa lata do marca 2019 kiedy odszedł z Impact Wrestling. Do telewizji ponownie powrócił pod koniec marca 2020 atakując Moose’a. W dniu 31 marca 2020 na specjalnej gali TNA Wrestling, T.J. Perkins powrócił jako Manik w tag teamie z Suicide’m przeciwko Johnny’emu Swingerowi i Kidowi Kashowi. W styczniu 2021 Manik i Suicide zawalczyli w tag teamie przeciwko Chrisowi Bey’owi i Rohitowi Raju.
Wrestlerzy wcielający się w postać Suicide’a.
Oprócz wyżej ww. zawodników postać Suicide’a była odgrywana okazjonalnie również przez innych wrestlerów. Pod koniec czerwca 2013 kostium Suicide’a skradł Austin Aries. W lipcu 2020 Johnny Swinger przebrany za Suicide’a wyzwał Willie’go Macka o tytuł TNA X Division Championship jednak przegrał pojedynek - ta wersja Suicide’a nazywana była pejoratywnym określeniem "Swinger-Cide". W listopadzie 2020 Crazzy Steve w masce Suicide’a pokonał Rohita Raju w zakładzie "Defeat Rohit Challenge".

</doc>
<doc id="1662568" url="https://pl.wikipedia.org/wiki?curid=1662568" title="Paczka falowa">
Paczka falowa

Paczka falowa, pakiet falowy – fala skupiona w ograniczonym obszarze przestrzeni. Swobodną paczkę falową można traktować jako superpozycję (złożenie) harmonicznych fal płaskich o różnych częstotliwościach.
W przeciwieństwie do nieskończonych (niezlokalizowanych) obiektów paczka falowa jest obiektem zlokalizowanym. Obiekt taki przemieszcza się w przestrzeni i przenosi informacje, a prędkość, z jaką to się odbywa, zwana jest prędkością grupową.
Podejście matematyczne.
Przykładem propagacji (rozchodzenia się) fali bez dyspersji jest fala płaska będąca rozwiązaniem równania falowego postaci:
gdzie:
Rozwiązaniem powyższego równania różniczkowego jest funkcja propagacji fali płaskiej:
gdzie:
Kwadrat długości wektora falowego formula_8 w przypadku przestrzeni 3-wymiarowej jest sumą kwadratów liczb falowych względem poszczególnych osi:
Natomiast kwadrat pulsacji formula_9 może być zapisany jako:
Powyższa relacja pomiędzy formula_14 a formula_8 jest prawdziwa, jeśli dana fala płaska jest rozwiązaniem równania falowego. Równanie to opisuje dyspersję fali w ośrodku materialnym.
Można uprościć to rozwiązanie, wybierając układ współrzędnych w taki sposób, aby fala płaska rozchodziła się w kierunku formula_16 Rozwiązanie równania falowego przyjmuje wtedy postać:
w którym:
Pierwszy człon powyższego równania reprezentuje propagację fali w kierunku dodatnich formula_19 jako że jest funkcją formula_20 Drugi człon, będący funkcją formula_21 reprezentuje propagację fali w kierunku ujemnych wartości formula_16
Jeśli paczka falowa jest silnie zlokalizowana, oznacza to, że ma więcej składowych koniecznych do konstruktywnej interferencji w obszarze paczki, i destruktywnej interferencji w obszarze gdzie następuje wygaszenie.
Przechodząc z dziedziny czasu formula_23 do dziedziny pulsacji formula_14 dokonuje się unitarnej transformacji Fouriera i otrzymuje się uogólnioną postać paczki falowej, poprawną z punktu widzenia podstawowego rozwiązania w 1-wymiarowej przestrzeni:
W przypadku gdy:
paczka porusza się w kierunku dodatnim, oraz w kierunku ujemnym gdy:
Czynnik stojący przed całką pojawia się tutaj przez wykonanie transformacji Fouriera. Amplituda formula_28 w tym wzorze jest przez zależność dyspersyjną funkcją formula_29 Zawiera ona współczynniki liniowych superpozycji fal płaskich. Współczynniki te mogą zostać wyrażone jako funkcja formula_30 ewaluowana w granicy przy formula_31 z relacji wynikającą z odwrotnej transformacji Fouriera:

</doc>
<doc id="1662569" url="https://pl.wikipedia.org/wiki?curid=1662569" title="Organic Letters">
Organic Letters

Organic Letters ("Org. Lett.") – recenzowane czasopismo naukowe wydawane przez "American Chemical Society" od 1999 roku. Publikuje krótkie artykuły dotyczące aktualnych badań z chemii organicznej. Impact factor tego czasopisma w 2014 wynosił 6,364.
"Organic Letters" jest indeksowane przez: CAS, Scopus, EBSCOhost, British Library, PubMed, Web of Science oraz SwetsWise.
Redaktorem naczelnym jest Amos B. Smith, III – profesor University of Pennsylvania.

</doc>
<doc id="1662570" url="https://pl.wikipedia.org/wiki?curid=1662570" title="Org. Lett.">
Org. Lett.



</doc>
<doc id="1662574" url="https://pl.wikipedia.org/wiki?curid=1662574" title="Stewart Houston">
Stewart Houston

Stewart Mackie Houston (ur. 20 sierpnia 1949 w Dunoon, Szkocja) - szkocki trener piłkarski i piłkarz.
Houston rozegrał w Manchesterze United aż 250 spotkań w których 13 razy pokonał bramkarzy rywali. W reprezentacji Szkocji rozegrał on zaledwie jedno spotkanie w 1976 roku.

</doc>
<doc id="1662575" url="https://pl.wikipedia.org/wiki?curid=1662575" title="Carl Meyer (architekt)">
Carl Meyer (architekt)

Carl Ferdinand Heinrich Konrad Meyer (ur. 1855 w Estorf) – niemiecki architekt, miejski radca budowlany działający w Bydgoszczy w latach 1885-1912.
Życiorys.
Carl Meyer urodził się 17 grudnia 1855 roku w rodzinie fabrykanta G.L. Meyera w Estorf w okręgu Nienburg nad Wezerą, w prowincji Hanower. Naukę rozpoczął w prywatnej szkole w sąsiednim Husum. Następnie uczęszczał do Królewskiego Gimnazjum Katedralnego w Verden. 15 września 1875 r. zdał egzamin dojrzałości, po czym zgodnie z regulaminem zawodu budowniczego, podjął roczną praktykę w służbie państwowej, która była warunkiem przyjęcia na studia budowlane. Od 1 października 1875 roku został zatrudniony w biurze technicznym Królewskiej Komisji Kolejowej w Hanowerze, zaś w 1876 r. rozpoczął studia na Politechnice w Hanowerze. Studia ukończył w 1880 roku, z doskonałymi ocenami. Był uczniem niemieckich architektów: Conrada Wilhelma Hasego, A. Schrödera, W. Schucha oraz Ulricha.
W 1881 r. rozpoczął dwuletnią praktykę w służbie publicznej na Śląsku, w okręgu jeleniogórskim jako regencyjny kierownik budowy. Kierował wówczas m.in. rozbiórką starego katolickiego kościoła w Ocicach koło Gryfowa Śląskiego oraz budową sierocińca fundacji hrabiów von Schlabrendorf w Lubomierzu. 
10 grudnia 1885 roku zdał egzamin na budowniczego (radcy) regencyjnego, co umożliwiło mu podjęcie zawodu urzędnika budowlanego na dowolnym, samodzielnym stanowisku. W tym czasie Rada Miasta Bydgoszczy obradowała nad potrzebą znalezienia następcy na posadę radcy budowlanego po śmierci poprzedniego radcy Wilhelma Lincke. W odpowiedzi na ogłoszenie, 15 grudnia 1885 roku swoją kandydaturę zgłosił 30-letni Carl Meyer. Funkcję miejskiego radcy budowlanego podjął już 5 stycznia 1886 r., a jego wybór został potwierdzony w konkursie przeprowadzonym przez Radę Miejską 10 czerwca 1886 r. 
30 listopada 1891 r. należał do masońskiej loży Janus w Bydgoszczy, w latach 1907–1912 pełnił funkcję jej mistrza, od 16 kwietnia 1912 honorowego. Kilkanaście lat mieszkał w domu przy ul. Gdańskiej 60 w Bydgoszczy.
Meyer był członkiem bydgoskiego kolegium magistrackiego, samodzielnym pracownikiem nadzorującym działalność miejskiej deputacji budowlanej. Pod koniec okresu pierwszego kontraktu Rada Miasta 14 lipca 1898 roku ponownie wybrała go na drugą kadencję, a następnie 14 lipca 1910 roku na kolejną. Jednak jesienią 1911 r. zaczął chorować, a 1 kwietnia 1912 r. odszedł na emeryturę, otrzymując uposażenie wysokości 7 tys. marek rocznie. Jakiś czas później opuścił Bydgoszcz. W 1919 roku mieszkał w Berlinie, a następnie powrócił w rodzinne strony i zamieszkał w Hanowerze. Nie ustalono, kiedy zmarł. Jego posadę miejskiego radcy budowlanego w Bydgoszczy zajął Heinrich Metzger, od kilkunastu lat zatrudniony w bydgoskim Magistracie, który na stanowisku tym pozostał do końca I wojny światowej. 
Carl Meyer w uznaniu swoich zasług dwukrotnie uhonorowany został wysokimi, pruskimi odznaczeniami państwowymi. W 1905 roku otrzymał Order Czerwonego Orła IV klasy, a po przejściu na emeryturę 7 maja 1913 roku został odznaczony Królewskim Orderem Korony III klasy.
Działalność zawodowa w Bydgoszczy.
Carl Meyer trwałe zapisał się w historii Bydgoszczy, mając ogromny wpływ na jej architekturę i układ urbanistyczny w czasie intensywnej rozbudowy miasta na przełomie XIX/XX wieku. Podczas swojej 26-letniej działalności jako miejski radca budowlany cieszył się dużym autorytetem magistratu i rady miasta, zachowując dość dużą samodzielność. 
Należał do Niemieckiego Związku Architektów i Inżynierów oraz stowarzyszenia budowniczych gazociągów i wodociągów. Dużo podróżował po terenie Niemiec, a także wyjeżdżał do Włoch i Francji w celu poznawania nowych zjawisk w architekturze i urbanistyce. 
Meyer kierował deputacją budowlaną, która była organem kolegialnym Magistratu administrującym gospodarką miejską w zakresie przepisów, umów budowlanych, zmian w budynkach, planów rozbudowy miasta, regulacji ulic, pomników, spraw wodno-melioracyjnych, kanałów, dworców, mostów, a także ochrony przyrody. Do 1900 r. był autorem powstających w deputacji projektów, zaś później często powierzał swoim współpracownikom realizację konkretnych działań projektowych, oraz nadzorowanie inwestycji miejskich. Do jego najbliższych podwładnych i współpracowników należały osoby, które są autorami wielu budynków w Śródmieściu Bydgoszczy:
Stylistyka dzieł Carla Meyera oscyluje wokół form zapożyczonych z architektury średniowiecznej, gotyckiej. Stanowi odzwierciedlenie hanowerskiej szkoły architektury, zwłaszcza z kręgu Conrada Wilhelma Hasego. Meyer projektował budynki osadzone w nurcie historyzmu z elementami neogotyckimi i niekiedy też połączonymi z formami neoromańskimi. 

</doc>
<doc id="1662580" url="https://pl.wikipedia.org/wiki?curid=1662580" title="Tadeusz Raczkowski">
Tadeusz Raczkowski

Tadeusz Jan Raczkowski (ur. 25 maja 1886 w Poznaniu, zm. 31 października 1939 w Fordonie) – polski nauczyciel, agronom dyplomowany, kierownik Szkoły Rolniczej w Bydgoszczy.
Życiorys.
Był synem Feliksa i Walentyny z Dobrowolskich. Uczęszczał do Gimnazjum św. Marii Magdaleny w Poznaniu, w 1906 rozpoczął studia w berlińskiej Akademii Rolniczej, uzyskując tamże w 1911 dyplom agronoma. Do wybuchu I wojny światowej pracował w Poznańskiem w kółkach rolniczych. W latach wojennych służył w armii niemieckiej.
W chwili przejmowania przez Polskę Pomorza był członkiem tajnej Rady Ludowej w Chełmży. Przez pewien czas pozostawał jako ochotnik w Wojsku Polskim. W listopadzie 1919 rozpoczął pracę w Wydziale Oświaty Rolniczej Wielkopolskiej Izby Rolniczej jako referent, by pod koniec stycznia 1920 przejść do pracy pedagogicznej w szkole rolniczej w Bydgoszczy. Od kwietnia 1920 kierował szkołą rolniczą w Lesznie. Rok później powrócił do Bydgoszczy i został kierownikiem szkoły uprawy łąk, przekształconej następnie w szkołę melioracyjną i wreszcie w Szkołę Rolniczą Wielkopolskiej Izby Rolniczej. W grudniu 1936 Ministerstwo Wyznań Religijnych i Oświecenia Publicznego wystawiło Raczkowskiemu dyplom, uprawniający do nauczania przedmiotów zawodowych (poza ogrodnictwem) i prowadzenia praktyk w szkołach o profilu rolniczym. Miał opinię dobrego fachowca i nauczyciela oraz sprawnego kierownika szkół.
Po wkroczeniu Niemców do Bydgoszczy został aresztowany 15 października 1939 i zamordowany kilkanaście dni później (31 października) w Dolinie Śmierci na bydgoskim Fordonie. Po wojnie zwłoki ekshumowano i złożono na Cmentarzu Bohaterów Bydgoszczy.
Z małżeństwa z Marią z Krajewskich miał troje dzieci: synów Janusza (ur. 1913) i Bogumiła (ur. 1918) oraz córkę Halinę (ur. 1914).

</doc>
<doc id="1662583" url="https://pl.wikipedia.org/wiki?curid=1662583" title="Puffinus griseus">
Puffinus griseus



</doc>
<doc id="1662584" url="https://pl.wikipedia.org/wiki?curid=1662584" title="Forbol">
Forbol

Forbol – organiczny związek chemiczny z grupy diterpenoidów. Po raz pierwszy został wyizolowany w 1934 roku jako produkt hydrolizy oleju krotonowego pozyskanego z nasion rośliny "Croton tiglium". Struktura forbolu została odkryta w 1967 roku. Forbol jest rozpuszczalny w większości polarnych rozpuszczalników organicznych, a także w wodzie.
Wiele estrów pochodzących od forbolu ma ważne właściwości biologiczne jak np. zdolność do zachowywania się jak kokarcynogen poprzez aktywację kinazy białkowej C.

</doc>
<doc id="1662585" url="https://pl.wikipedia.org/wiki?curid=1662585" title="Daption capense">
Daption capense



</doc>
<doc id="1662586" url="https://pl.wikipedia.org/wiki?curid=1662586" title="Sławomir Brodziński">
Sławomir Brodziński

Sławomir Marek Brodziński (ur. 1950 w Knurowie) – polski inżynier, urzędnik państwowy. W latach 2009–2013 szef służby cywilnej, w latach 2013–2015 podsekretarz stanu w Ministerstwie Środowiska i główny geolog kraju.
Życiorys.
Ukończył studia na Wydziale Górniczym Politechniki Śląskiej w Gliwicach. Uzyskał stopień naukowy doktora. Ukończył kilkadziesiąt kursów i szkoleń w zakresie administracji rządowej, zarządzania jakością i funduszami strukturalnymi.
W latach 1974–1983 pracował jako nauczyciel akademicki na Politechnice Śląskiej, a następnie jako adiunkt naukowo-badawczy w Centrum Mechanizacji Górnictwa KOMAG w Gliwicach.
Od 1991 był zatrudniony w Wyższym Urzędzie Górniczym w Katowicach, m.in. jako dyrektor Biura Szkolenia, Postępu Technicznego i Współpracy, dyrektor Gabinetu Prezesa, a w latach 1998–2006 jako dyrektor generalny. W okresie pracy w WUG pełnił również funkcje zastępcy redaktora naczelnego miesięcznika WUG „Bezpieczeństwo Pracy i Ochrona Środowiska Naturalnego w Górnictwie” (1992–2004) oraz sekretarza generalnego World Mining Congress (1998–2004). W latach 2006–2009 był odpowiedzialny za zarządzanie zasobami oraz reorganizację Głównego Urzędu Statystycznego.
15 kwietnia 2009 otrzymał nominację na stanowisko szefa służby cywilnej. 19 grudnia 2013 zakończył urzędowanie na tej funkcji, obejmując stanowiska podsekretarza stanu w Ministerstwie Środowiska i głównego geologa kraju. Z funkcji w rządzie odwołany został 19 listopada 2015.

</doc>
<doc id="1662587" url="https://pl.wikipedia.org/wiki?curid=1662587" title="Ilja Iljin">
Ilja Iljin

Ilja Aleksandrowicz Iljin (ros. Илья Александрович Ильин; ur. 24 maja 1988 w Kyzyłordzie) – kazachski sztangista, czterokrotny mistrz świata.
Kariera.
Pierwszy sukces w karierze osiągnął w 2005 roku, kiedy zwyciężył w wadze lekkociężkiej (do 85 kg) podczas mistrzostw świata w Dosze. Pokonał tam Chińczyka Lu Yonga i Rosjanina Asłambieka Edijewa. Wynik ten, tym razem w wadze średniociężkiej (do 94 kg), powtórzył na mistrzostwach świata w Santo Domingo w 2006 roku, wyprzedzając Szymona Kołeckiego z Polski i Rosjanina Romana Konstantinowa. Kolejny medal na imprezie tego cyklu zdobył w 2011 roku ponownie zwyciężając w wadze średniociężkiej podczas mistrzostw świata w Paryżu. Zwycięstwo odniósł również na mistrzostwach świata w Ałmaty w 2014 roku, gdzie był najlepszy w wadze ciężkiej, pokonując Ruslana Nurudinova z Uzbekistanu i Rosjanina Dawida Bedżaniana.
Iljin zdobył ponadto złote medale w wadze średniociężkiej na igrzyskach azjatyckich w Dosze w 2006 roku i rozgrywanych cztery lata później igrzyskach azjatyckich w Kantonie.
Rekordzista świata w dwuboju z wynikiem 418 kg (185 kg – rwanie, 233 kg – podrzut), rekordzista świata w podrzucie – 233 kg w wadze do 94 kg, oraz 242 kg w wadze do 105 kg.
Doping.
Kazach zdobył też złote medale w wadze średniociężkiej na igrzyskach olimpijskich w Pekinie w 2008 roku i rozgrywanych cztery lata później igrzyskach w Londynie. W 2016 roku, po ponownym przebadaniu próbek krwi, okazało się, że Ilja Iljin stosował doping w latach 2008 i 2012. Nie dopuszczono go do startu na igrzyskach olimpijskich w Rio de Janeiro i zobowiązano do zwrotu obu medali olimpijskich. Został też zdyskwalifikowany na 2 lata (do 10 czerwca 2018) dzięki potraktowaniu jego dwóch incydentów dopingowych jako jednego , jednakże ze względu na nałożoną na całą Kazachską reprezentację w podnoszeniu ciężarów dyskwalifikację, jego powrót na podesty będzie możliwy dopiero po 19 października 2018 roku, co jednakże nie przeszkodzi mu w staraniach o kwalifikację na Letnie Igrzyska Olimpijskie 2020.

</doc>
<doc id="1662588" url="https://pl.wikipedia.org/wiki?curid=1662588" title="Czytanie">
Czytanie

Czytanie – proces poznawczy, jedna z umiejętności nabywanych przez człowieka w procesie edukacji, która umożliwia odbiór informacji przekazywanych za pomocą języka pisanego. Współcześnie wciąż jedną z podstawowych form komunikowania się jest mowa pisana, dlatego czytanie jest jedną z najważniejszych umiejętności każdego człowieka.
W psychologii i pedagogice spotyka się wiele definicji próbujących uściślić pojęcie czytania. Wyróżnia się jednak dwa zasadnicze podejścia do tematu: lingwistyczne i psychologiczne.
Czytanie a lingwistyka.
Z punktu widzenia lingwistyki czytanie jest tworzeniem „dźwiękowej formy słowa”. Podejście takie reprezentuje m.in. Daniił Borysowicz Elkonin, który zdefiniował to pojęcie następująco: "Czytanie to tworzenie dźwiękowej formy słowa na podstawie jego obrazu graficznego". Jednocześnie jako dźwiękową formę słowa rozumie on "organizację dźwięków w określonym następstwie czasowym".
Zatem w takim ujęciu osobą, która dobrze czyta, będzie ten, kto utworzy prawidłową formę dźwiękową każdego słowa na podstawie jego symbolu graficznego, a wskaźnikiem opanowanej umiejętności czytania będzie tu właściwe transponowanie grafemów na fonemy oraz słów zapisanych na słowa mówione. Opisane powyżej definicje czytania współcześnie traktuje się jako ujęcie tradycyjne i upraszczające.
Nauka czytania.
Lingwistyka pomija w czytaniu kwestię zrozumienia tekstu, czego konsekwencją jest dobieranie takich tekstów do nauki czytania, aby cechowały się odpowiednimi własnościami fonetycznymi zawartych w nich słów. Wśród pedagogów opowiadających się za podejściem lingwistycznym przeważa pogląd, że podczas nauki czytania należy przede wszystkim eksponować technikę, nie wnikając w treść, która wręcz rozprasza uwagę dziecka. Można spotkać się tu m.in. ze stwierdzeniem, iż "czytanie wymaga umiejętności rozpoznawania, różnicowania drobnych elementów pod względem kształtu, kierunku, eliminowania cech nieistotnych oraz przestrzegania poziomego kierunku czytania od lewej do prawej strony". W polskiej literaturze przedmiotu podejście lingwistyczne prezentują m.in. T. Poznańska (1973) i H. Meterowa (1978). Według Meterowej występują dwa podstawowe okresy podczas nabywania umiejętności czytania:
Czytanie a psychologia.
Podejście psychologiczne kładzie większy nacisk na rozumienie odczytywanego tekstu. Takie stanowisko zajmują m.in. M. A. Tinker i McCullough, według których "czytanie polega na rozpoznawaniu symboli (drukowanych lub pisanych), stanowiących bodziec do aktualizowania znaczeń wbudowanych w doświadczenie jednostki oraz do powstawania nowych znaczeń znanych już słów poprzez manipulowanie pojęciami już posiadanymi".
Przedstawiciele tego podejścia przeciwstawiają się oddzielaniu techniki czytania od jego istoty oraz traktowaniu go w okresie początkowej nauki czytania w sposób mechaniczny. Uważają podejście lingwistyczne za niewystarczające, z racji tego, że czytanie (podobnie jak pisanie) jest nie tylko zwykłą czynnością, ale należy do podstawowych środków komunikacji społecznej – "ułatwia proces porozumiewania się ludzi ze sobą nie tylko w życiu bieżącym, ale także przekaz doświadczeń między pokoleniami dawnymi, obecnymi i przyszłymi".
Nauka czytania.
Ujmując pojęcie czytania szerzej, specjaliści wyróżniają tu trzy etapy uczenia się:
W przypadku dzieci, opanowanie wyżej wymienionych umiejętności wymaga doskonalenia i rozwoju:
Znaczenie czytania.
Umiejętność czytania stanowi bazę do rozwoju inteligencji werbalnej oraz inteligencji skrystalizowanej, dlatego można powiedzieć, że czytanie dosłownie czyni człowieka mądrzejszym. Zaobserwowano też, że ilość przeczytanego materiału jest silnie skorelowana z wiedzą ogólną, a pozytywne skutki regularnego czytania kumulują się w ciągu życia. U osób czytających regularnie mózg starzeje się wolniej, przez co ryzyko demencji jest mniejsze. W dwunastoletnim badaniu osoby czytające książki miały o 20% niższe ryzyko śmierci, uwzględniając czynniki takie jak wiek, płeć, wykształcenie czy zamożność. Zależność ta nie dotyczy czytanie czasopism.
Badania o szerokim zasięgu udowodniły, że czytanie dzieciom czegokolwiek ułatwia im naukę języka i czytania oraz zapobiega późniejszym problemom w tym zakresie, a czytanie interaktywne, angażujące dziecko, zwiększa jego iloraz inteligencji i wspomaga rozwój emocjonalny.
Czytanie literatury pięknej i beletrystycznej poprawia inteligencję emocjonalną oraz empatię i jest jedną ze skuteczniejszych form łagodzenia stresu.

</doc>
<doc id="1662591" url="https://pl.wikipedia.org/wiki?curid=1662591" title="Cima di Castello">
Cima di Castello

Cima di Castello to szczyt w paśmie Bergell, w Alpach Retyckich. Leży na granicy między Szwajcarią (Gryzonia), a Włochami (Lombardia). W zależności od źródeł wysokość szczytu podawana jest inaczej: 3375 m, 3388 m lub nawet 3393 m. Niezależnie od tego, która wysokość jest prawdziwa, Cima di Castello i tak pozostaje drugim co do wysokości szczytem pasma Bergell. Szczyt otaczają doliny Val del Forno (Szwajcaria), Val dell'Albigna (Szwajcaria) i Valle di Zocca (Włochy).

</doc>
<doc id="1662600" url="https://pl.wikipedia.org/wiki?curid=1662600" title="Grand Prix Południowej Afryki 1993">
Grand Prix Południowej Afryki 1993

Grand Prix Południowej Afryki 1993 (oryg. Panasonic South African Grand Prix) – pierwsza runda Mistrzostw Świata Formuły 1 w sezonie 1993, która odbyła się 14 marca 1993, po raz 20. na torze Kyalami.
33. Grand Prix Południowej Afryki, 23. zaliczane do Mistrzostw Świata Formuły 1. Do mety dojechało tylko 5 kierowców (sklasyfikowanych zostało 7). Wygrał Alain Prost przed Ayrtonem Senną. W wyścigu swój debiut w Formule 1 zaliczyli Luca Badoer, Rubens Barrichello i Michael Andretti.

</doc>
<doc id="1662602" url="https://pl.wikipedia.org/wiki?curid=1662602" title="Bruce Rioch">
Bruce Rioch

Bruce David Rioch (ur. 6 września 1947 w Aldershot, Anglia) - szkocki trener piłkarski i piłkarz.
Rioch w swojej bogatej karierze piłkarskiej reprezentował barwy takich klubów jak Aston Villa czy Everton, zaś zakończył ją w wieku lat 37. W reprezentacji Szkocji rozegrał 24 spotkania, w których zdobył 6 bramek.
Później, już jako trener, prowadził m.in. Arsenal F.C., zaś jego ostatnim miejscem pracy był duński Aalborg.

</doc>
<doc id="1662605" url="https://pl.wikipedia.org/wiki?curid=1662605" title="Cima di Rosso">
Cima di Rosso

Cima di Rosso to szczyt w paśmie Bergell, w Alpach Retyckich. Leży na granicy między Szwajcarią (Gryzonia), Włochami (Lombardia). Szczyt ten góruje nad doliną Forno, znajduje się blisko na północny zachód od Monte Disgrazia. Na zachód znajduje się Cima di Castello. W pobliżu znajduje się również szczyt Piz de la Margna.
Cima di Rosso i Cima di Vazzeda nazywane są "Bliźniakami Chiareggio" po stronie włoskiej.

</doc>
<doc id="1662607" url="https://pl.wikipedia.org/wiki?curid=1662607" title="Ukraiński zamach na Józefa Piłsudskiego">
Ukraiński zamach na Józefa Piłsudskiego



</doc>
<doc id="1662613" url="https://pl.wikipedia.org/wiki?curid=1662613" title="Grand Prix Austrii 1980">
Grand Prix Austrii 1980

Grand Prix Austrii 1980 (oryg. Grosser Preis von Österreich) – 10. runda Mistrzostw Świata Formuły 1 w sezonie 1980, która odbyła się 17 sierpnia 1980, po raz 11. na torze Österreichring.
18. Grand Prix Austrii, 12. zaliczane do Mistrzostw Świata Formuły 1.

</doc>
<doc id="1662617" url="https://pl.wikipedia.org/wiki?curid=1662617" title="Ambrosius Bosschaert">
Ambrosius Bosschaert

Ambrosius Bosschaert starszy (nid. Ambrosius Bosschaert de Oude, wym. ) (ur. 18 stycznia 1573 w Antwerpii, zm. 1621 w Hadze) – flamandzki malarz martwych natur.
Życiorys.
Z pochodzenia był Flamandem urodzonym w Antwerpii. Ok. 1587 jego katolicka rodzina przeniosła się do Middelburga, przyczyną wyjazdu były obawy przed prześladowaniami ze strony protestantów. Ambrosius Bosschaert był członkiem gildii malarskiej w Middelburgu i piastował funkcję dziekana cechu. W 1614 wzmiankowano go w Amsterdamie, a następnie w Bergen op Zoom (1615–1616), Utrechcie (1616–1619) i Bredzie (1619).
Oprócz malarstwa artysta zajmował się też handlem dziełami sztuki, tłumaczy to jego częste zmiany miejsca zamieszkania. Zmarł w drodze do Hagi, gdzie miał przedstawić swój obraz Maurycemu Orańskiemu. Kontynuatorami jego twórczości byli trzej synowie Ambrosius młodszy (1609-1645), Abraham (1612–1635) i Johannes (ok. 1610–1650), oraz szwagier Balthasar van der Ast (1594–1657).
Twórczość.
Artysta specjalizował się w przedstawieniach kwiatów, malował bogate bukiety kwiatowe o starannej, symetrycznej kompozycji. Jego prace odznaczają się realizmem i drobiazgowością w przedstawieniu szczegółów. Malarz prezentował gatunki rodzime, jak i egzotyczne w tym czasie tulipany i cyklameny. Uzupełnieniem bukietów były starannie oddane naczynia i liczne wyobrażenia owadów, kropli wody, muszli i innych drobnych przedmiotów. W jednym wazonie często występują obok siebie kwiaty, które nigdy nie kwitną jednocześnie, co może świadczyć o tym, że malowane były z pamięci lub na podstawie istniejących szkiców.
Najbardziej znanym obrazem Bosschaerta jest "Bukiet na tle sklepionego okna". Tytułowy bukiet umieszczony został w niewielkim oknie, za kwiatami widoczny jest fantastyczny, górski krajobraz, którego niepokój silnie kontrastuje ze spokojnym przedstawieniem bogatej kompozycji kwietnej. Zbigniew Herbert w eseju "Tulipanów gorzki zapach" nazwał tę kompozycję "pogańską monstrancją kwiatów", zwracając uwagę na zapoczątkowaną przez Bosschaerta tulipanomanię w Niderladach.
Pomimo że Ambrosius Bosschaert pozostawił po sobie zaledwie ok. 50 prac, to jego twórczość miała duży wpływ na malarstwo niderlandzkie pierwszej połowy XVII wieku, zapoczątkował modę na motywy kwiatowe w sztuce i swoistą manię kwiatów, która jako zjawisko dotyczyła również gospodarki.

</doc>
<doc id="1662620" url="https://pl.wikipedia.org/wiki?curid=1662620" title="Mariko Okamoto">
Mariko Okamoto

 – japońska siatkarka. Dwukrotna medalistka olimpijska.
Mierząca 173 cm wzrostu zawodniczka znajdowała się w składzie srebrnych medalistek olimpijskich w Monachium. W 1976 w Montrealu znalazła się wśród triumfatorek olimpiady. Była złotą medalistką mistrzostw świata (1974).

</doc>
<doc id="1662623" url="https://pl.wikipedia.org/wiki?curid=1662623" title="Monte Sissone">
Monte Sissone

Monte Sissone to szczyt w paśmie Bergell, w Alpach Retyckich. Leży na granicy między Szwajcarią (Gryzonia), Włochami (Lombardia). Góra ma kształt piramidy, jednak nie cieszy się zbytnio zainteresowaniem turystów. Szczyt otaczają doliny Valle del Forno (Szwajcaria), Val Sissone (Włochy) i Val Masino. Szczyt, po stronie szwajcarskiej, jest prawie całkowicie przykryty przez lodowiec Forno, po włoskiej natomiast dominują skaliste urwiska.

</doc>
<doc id="1662628" url="https://pl.wikipedia.org/wiki?curid=1662628" title="Perkusja (medycyna)">
Perkusja (medycyna)



</doc>
<doc id="1662629" url="https://pl.wikipedia.org/wiki?curid=1662629" title="Hippolais polyglotta">
Hippolais polyglotta



</doc>
<doc id="1662630" url="https://pl.wikipedia.org/wiki?curid=1662630" title="Hazoua">
Hazoua



</doc>
<doc id="1662639" url="https://pl.wikipedia.org/wiki?curid=1662639" title="Edith Durham">
Edith Durham

Edith Durham właśc. Mary Edith Durham (ur. 8 grudnia 1863 w Londynie, zm. 15 listopada 1944 tamże) – brytyjska podróżniczka, malarka, pisarka i albanolożka.
Życiorys.
Była najstarszą córką znanego londyńskiego chirurga – Arthura Edwarda Durhama. Uczyła się w prywatnej szkole, gdzie ujawniła talenty plastyczne. Studiowała w Royal Academy of Arts i w londyńskim Bedford College, który ukończyła w 1882. Rysunki jej autorstwa znalazły się w wydanej w 1899 "Cambridge Natural History". Swoje obrazy prezentowała w ramach letnich wystaw organizowanych przez Royal Academy of Arts.
Po śmierci ojca Edith opiekowała się przez kilka lat chorą matką. Stres wywołany chorobą matki spowodował u Edith problemy psychosomatyczne i w 1900 lekarz zalecił jej wyjazd za granicę dla odzyskania formy. Na cel swojej podróży wybrała Bałkany, płynąc wzdłuż wybrzeży Dalmacji, z Triestu do Kotoru, a następnie podróżując do stolicy Czarnogóry – Cetinja. Była to pierwsza z cyklu podróży bałkańskich, które zajęły jej kolejne 20 lat życia. W tym czasie malowała i pisała artykuły o krajach bałkańskich, ale także zbierała materiały folklorystyczne i przykłady sztuki ludowej z tego regionu Europy. Była członkinią Królewskiego Instytutu Antropologicznego (Royal Anthropological Institute). W tym czasie Durham była zafascynowana krajami słowiańskimi, ucząc się intensywnie języka serbskiego.
W 1903, w czasie powstania ilindeńskiego w Macedonii pracowała w Ochrydzie jako wysłanniczka "Macedonian Relief Committee", zajmując się rozdzielaniem żywności i lekarstw oraz prowadząc wśród miejscowej ludności akcję szczepień przeciwko chorobom zakaźnym. Prawdopodobnie w tym czasie zafascynowała się obyczajami ludności albańskiej. Zamach na Aleksandra Obrenovicia, do którego doszło w Belgradzie w 1903 ostatecznie rozczarował E. Durham do Serbii i spowodował, że swoje zainteresowania skoncentrowała na Albanii. W okresie wojen bałkańskich 1912-1913 pracowała jako wolontariuszka w szpitalach północnej Albanii.
Spośród siedmiu książek, które opublikowała największą sławę przyniosła jej "Wysoka Albania" (High Albania), będąca portretem społeczno-obyczajowym plemion północnej Albanii. Durham zaangażowała się osobiście w sprawy albańskie, będąc rzeczniczką jedności i niepodległości Albańczyków. Była znana jako przeciwniczka idei jugosłowiańskiej, szczególnie zaś włączeniu Kosowa do obszaru Serbii. Ceniona przez Albańczyków doczekała się przydomka "Królowej Malesorów", od nazwy jednego z plemion albańskich. W 1921, kiedy po raz ostatni odwiedziła Tiranę była witana przez tłum, śpiewający na jej cześć pieśni. Jej rolę w odkrywaniu kultury albańskiej docenił po jej śmierci król Zog I, przebywający wówczas na wygnaniu. Została odznaczona Orderem Skanderbega. W 60 rocznicę śmierci Durham prezydent Albanii – Alfred Moisiu uznał ją za jedną z najważniejszych postaci w świecie albańskim ostatniego stulecia.
Zmarła w Londynie w 1944, spoczywa na cmentarzu w Golders Green. Jej twórczość przechowywana jest w londyńskim Museum of Mankind, zaś kolekcja bałkańskiej biżuterii w Oksfordzie i w Muzeum Bankfielda w Halifaksie. Do Halifax trafiła też kolekcja strojów bałkańskich. Zbiór artykułów poświęconych tematyce albańskiej zebrał i wydał w 2001 albański historyk z Kosowa – Bejtullah Destani.

</doc>
<doc id="1662640" url="https://pl.wikipedia.org/wiki?curid=1662640" title="Diecezja Hildesheimu">
Diecezja Hildesheimu

Diecezja Hildesheimu (łac. "Dioecesis Hildesiensis") – katolicka diecezja niemiecka położona w północnej części kraju, obejmująca swoim zasięgiem środkową cześć landu Dolna Saksonia. Siedziba biskupa znajduje się w katedrze Wniebowzięcia NMP w Hildesheimie.
Historia.
Diecezja Hildesheimu została założona w 800 przez cesarza Ludwika I Pobożnego jako sufragania metropolii Moguncji. W 1215 biskupstwo uzyskało pełną niezależność polityczną na terytorium Rzeszy Niemieckiej poprzez utworzenie suwerennego księstwa biskupiego ze stolicą w Hildesheimie.
Podczas reformacji większość mieszkańców Dolnej Saksonii przeszła na luteranizm, co spowodowało likwidację sąsiednich biskupstw. W 1803 diecezja została sekularyzowana.
W 1824 po zawarciu konkordatu między Stolica Apostolską a Królestwem Hanoweru papież Pius VII ustalił na nowo granice diecezji bullą "Impensa Romanorum Pontificum". Weszła ona w skład metropolii Kolonii.
24 października 1994 diecezja Hildesheimu została podporządkowana przez papieża Jana Pawła II nowo utworzonej metropolii Hamburga.
Podział administracyjny.
Diecezja Hildesheimu składa się z 17 dekanatów.

</doc>
<doc id="1662642" url="https://pl.wikipedia.org/wiki?curid=1662642" title="Auskultacja">
Auskultacja



</doc>
<doc id="1662645" url="https://pl.wikipedia.org/wiki?curid=1662645" title="Viktors Ščerbatihs">
Viktors Ščerbatihs

Viktors Ščerbatihs (ros. Виктор Щербатых, "Wiktor Szczerbatych"; ur. 6 października 1974 w Dobele) – łotewski sztangista rosyjskiego pochodzenia, parlamentarzysta, dwukrotny medalista olimpijski, czterokrotny medalista mistrzostw świata, pięciokrotny mistrz Europy.
Największym jego sukcesem jest srebrny medal igrzysk olimpijskich 2004 w Atenach i brązowy igrzysk olimpijskich 2008 w Pekinie oraz mistrzostwo świata w 2007. Startuje w kategorii powyżej 105 kg.
Od 2006 poseł na Sejm z ramienia ZZS. W wyborach 2010 nie uzyskał reelekcji.

</doc>
<doc id="1662648" url="https://pl.wikipedia.org/wiki?curid=1662648" title="Hippolais pallida">
Hippolais pallida



</doc>
<doc id="1662653" url="https://pl.wikipedia.org/wiki?curid=1662653" title="Marlenis Costa">
Marlenis Costa

Marlenis Costa Blanco (ur. 30 lipca 1973) – kubańska siatkarka. Trzykrotna złota medalistka olimpijska.
Mierząca 177 cm wzrostu zawodniczka triumfowała na trzech olimpiadach z rzędu (1992–2000). Była także - dwukrotnie, w 1994 i 1998 - zwyciężczynią mistrzostw świata.

</doc>
<doc id="1662654" url="https://pl.wikipedia.org/wiki?curid=1662654" title="Viktors Scerbatihs">
Viktors Scerbatihs



</doc>
<doc id="1662655" url="https://pl.wikipedia.org/wiki?curid=1662655" title="Marlenis Costa Blanco">
Marlenis Costa Blanco



</doc>
<doc id="1662656" url="https://pl.wikipedia.org/wiki?curid=1662656" title="Rezerwat archeologiczny">
Rezerwat archeologiczny

Rezerwat archeologiczny ma 2 znaczenia:
Rezerwaty archeologiczne na terenie Polski.
W Polsce w rezerwatach archeologicznych często organizowane są programy edukacyjne, wystawy i festyny archeologiczne; jedną z takich imprez jest np. Piknik Archeologiczny Rydno.

</doc>
<doc id="1662658" url="https://pl.wikipedia.org/wiki?curid=1662658" title="Liga Mistrzów UEFA (2009/2010)">
Liga Mistrzów UEFA (2009/2010)

Liga Mistrzów UEFA 2009/2010 – 18. sezon Ligi Mistrzów UEFA, najbardziej prestiżowego turnieju w europejskiej klubowej piłce nożnej, rozgrywanego od 1992 roku (55. turniej ogólnie, wliczając Puchar Europy Mistrzów Krajowych).
Finał został rozegrany 2 maja 2010 na Estadio Santiago Bernabéu w Madrycie, pomiędzy Bayernem Monachium, a Interem Mediolan. W tej edycji Ligi Mistrzów po raz pierwszy finał odbył się w sobotni wieczór, a 1/8 finału została rozegrana w ciągu czterech tygodni (poprzednio dwóch).
Rozgrywki składają się z 3 części:
Podział miejsc w rozgrywkach.
W edycji 2009/2010 Ligi Mistrzów wzięło udział 76 zespołów z 52 federacji piłkarskich zrzeszonych w UEFA. Zespoły zostały przydzielone do danych rund fazy kwalifikacyjnej oraz fazy grupowej zgodnie z rankingiem współczynników ligowych UEFA z 2008.
Reguły.
Liczba zespołów kwalifikujących się do Ligi Mistrzów w sezonie 2009/2010:
Prawo udziału w rozgrywkach można było uzyskać poprzez:
Ponieważ klub wygrał jednocześnie Ligę Mistrzów 2008/2009 oraz zdobył mistrzostwo Hiszpanii (przez co zakwalifikował się automatycznie do fazy grupowej Ligi Mistrzów 2009/2010), druga z wymienionych wyżej dróg wejścia do rozgrywek nie została wykorzystana.
Poniższa lista obrazuje podział miejsc w poszczególnych rundach – ostateczna lista uczestników została ustalona po zakończeniu wszystkich rozgrywek, które umożliwiały udział w Lidze Mistrzów w edycji 2009/2010 oraz po zakończeniu procesu przyznawania licencji na grę w rozgrywkach UEFA.
Uczestnicy.
Lista uczestników Ligi Mistrzów UEFA 2009/2010 z wyszczególnieniem rund, w których dane drużyny rozpoczęły udział w rozgrywkach.
Oznaczenia:
Faza kwalifikacyjna.
Według nowego formatu rozgrywek, wprowadzonego od tej edycji rozegrano 2 odrębne turnieje kwalifikacyjne. W pierwszym brali udział mistrzowie federacji, którym nie przysługiwało prawo automatycznego awansu do fazy grupowej (I i II runda kwalifikacyjna, III runda kwalifikacyjna dla mistrzów oraz runda play-off dla mistrzów). W drugim wystąpiły drużyny, które nie zdobyły tytułu mistrzowskiego swoich federacji a sam mistrz zakwalifikował się bezpośrednio do fazy grupowej turnieju (III runda kwalifikacyjna dla niemistrzów oraz runda play-off dla niemistrzów).
I runda kwalifikacyjna.
Do startu w I rundzie kwalifikacyjnej uprawnione były 4 drużyny, z czego 2 były rozstawione. Losowanie odbyło się 22 czerwca 2009 (godz. 12:00). Pierwsze mecze rozegrano 30 czerwca i 1 lipca, rewanże – 7 i 8 lipca 2009. Oba zespoły rozstawione przeszły do kolejnej rundy.
A Pierwotnie gospodarzem pierwszego meczu miał być mistrz Andory, kolejność została jednak zamieniona po losowaniu.
II runda kwalifikacyjna.
Do startu w II rundzie kwalifikacyjnej uprawnione były 34 drużyny (w tym 2 zwycięzców I rundy), z czego 17 było rozstawionych. Losowanie odbyło się 22 czerwca 2009 (godz. 12:00). Ponieważ stało się to przed zakończeniem I rundy, przyjęto założenie, że wszystkie rozstawione drużyny z I rundy wygrają swoje mecze, jeśli zaś nie – zwycięska drużyna nierozstawiona przejmowała współczynnik pokonanego (nie stało się tak w żadnym z przypadków). Pierwsze mecze rozegrano 14 i 15 lipca, rewanże – 21 i 22 lipca 2009. Spośród zespołów rozstawionych wyeliminowane zostały: , , , oraz .
III runda kwalifikacyjna.
Od tej rundy turniej kwalifikacyjny został podzielony na 2 części – dla mistrzów i niemistrzów poszczególnych federacji:
Losowanie odbyło się 17 lipca 2009 (godz. 12:00). Ponieważ stało się to przed zakończeniem II rundy, przyjęto założenie, że wszystkie rozstawione drużyny z II rundy wygrają swoje mecze, jeśli zaś nie – zwycięska drużyna nierozstawiona przejmowała współczynnik pokonanego (tak stało się w 5 przypadkach). Pierwsze mecze rozegrano 28 i 29 lipca, rewanże – 4 i 5 sierpnia 2009. Spośród zespołów rozstawionych wyeliminowane zostały: , , , , oraz .
Drużyny, które przegrały w tej rundzie, otrzymały prawo gry w rundzie play-off Ligi Europy UEFA.
!colspan=6|Kwalifikacje dla mistrzów
!colspan=6|Kwalifikacje dla niemistrzów
Runda play-off.
W tej rundzie turniej kwalifikacyjny był podzielony na 2 części – dla mistrzów i niemistrzów poszczególnych federacji:
Losowanie odbyło się 7 sierpnia 2009 (godz. 12:00). Pierwsze mecze rozegrano 18 i 19 sierpnia, rewanże – 25 i 26 sierpnia 2009. Spośród zespołów rozstawionych wyeliminowane zostały: , , oraz .
Drużyny, które wygrały w tej rundzie, otrzymały prawo gry w fazie grupowej Ligi Mistrzów UEFA. Drużyny, które przegrały w tej rundzie, otrzymały prawo gry w fazie grupowej Ligi Europy UEFA.
!colspan=6|Kwalifikacje dla mistrzów
!colspan=6|Kwalifikacje dla niemistrzów
Faza grupowa.
Do startu w fazie grupowej uprawnione były 32 drużyny (w tym 10 zwycięzców rundy play-off). Losowanie odbyło się 27 sierpnia 2009 (godz. 18:00). W jego trakcie zespoły zostały rozdzielone na 4 koszyki, następnie rozlosowane i podzielone na 8 grup po 4 drużyny każda. Do jednej grupy nie mogły trafić drużyny z tego samego koszyka i federacji.
Wszystkie zespoły zagrały ze sobą dwukrotnie – po 2 najlepsze z każdej grupy awansowały do fazy pucharowej, drużyny z 3. miejsc otrzymały prawo gry w 1/16 finału Ligi Europy UEFA.
Faza grupowa składała się z 6 kolejek:
Zasady ustalania kolejności w tabeli:
 Awans do 1/8 finału
 Przejście do 1/16 finału Ligi Europy UEFA
Faza pucharowa.
Do startu w fazie pucharowej uprawnionych jest 16 drużyn – 8 zwycięzców fazy grupowej i 8 drużyn, które zajęły 2. miejsca w fazie grupowej.
Losowanie par 1/8 finału odbyło się 18 grudnia 2009 (godz. 12:00), losowanie dalszych rund zostanie przeprowadzone 19 marca 2010. W tej fazie do dalszych etapów turnieju przechodzą zwycięzcy poszczególnych dwumeczów.
1/8 finału.
Zwycięzcy fazy grupowej Ligi Mistrzów zostali rozlosowani przeciwko zespołom, które zajęły 2. miejsca w fazie grupowej. Drużyny z tych samych federacji oraz grup nie mogły zostać zestawione w 1 parze. Po raz pierwszy dwumecze tej rundy zostały rozegrane w przeciągu 4 tygodni (do tej pory w ciągu 2). Pierwsze mecze zostały rozegrane 16, 17, 23 i 24 lutego, rewanże – 9, 10, 16 i 17 marca 2010.
Ćwierćfinały.
Od tej rundy pary zostaną rozlosowane niezależnie od przynależności drużyn do poszczególnych federacji oraz pozycji zajętej w fazie grupowej. Pierwsze mecze zostały rozegrane 30 i 31 marca, rewanże – 6 i 7 kwietnia 2010.
Półfinały.
Pierwsze mecze zostaną rozegrane 20 i 21 kwietnia, rewanże – 27 i 28 kwietnia 2010.
Finał.
Mecz finałowy został rozegrany 22 maja 2010 na Estadio Santiago Bernabéu w Madrycie. Obiekt ten gościł decydujący mecz rozgrywek Ligi Mistrzów UEFA (wcześniej Pucharu Europy Mistrzów Klubowych) po raz czwarty – po finałach edycji 1956/1957, 1968/1969 i 1979/1980. Pierwszy raz zwycięzca tych rozgrywek został wyłoniony w sobotę (dotychczas spotkania finałowe rozgrywano w środy).
Bayern: 22.Hans-Jörg Butt – 21.Philipp Lahm, 5.Daniel van Buyten, 6.Martín Demichelis, 28.Holger Badstuber – 10.Arjen Robben, 17.Mark van Bommel, 31.Bastian Schweinsteiger, 8.Hamit Altintop (63' 18.Miroslav Klose) – 25.Thomas Müller, 11.Ivica Olic (74' 33.Mario Gómez)
Inter: 12.Júlio César – 13.Maicon, 6.Lucio, 25.Walter Samuel, 26.Christian Chivu (68' 5.Dejan Stanković) – 4.Javier Zanetti 10.Wesley Sneijder, 19.Esteban Cambiasso – 9.Samuel Eto’o 22.Diego Milito (90' 23.Marco Materazzi), 27.Goran Pandev (79' 11.Sulley Muntari)
 Demichelis (26' – faul), van Bommel (78' – faul) – Chivu (30' – faul)
 van Bommel (87' – faul)
ZDOBYWCA LIGI MISTRZÓW 2009/2010
INTER MEDIOLAN TRZECI TYTUŁ 

</doc>
<doc id="1662663" url="https://pl.wikipedia.org/wiki?curid=1662663" title="Rehlingen (Dolna Saksonia)">
Rehlingen (Dolna Saksonia)

Rehlingen – miejscowość i gmina położona w niemieckim kraju związkowym Dolna Saksonia, w powiecie Lüneburg. Należy do gminy zbiorowej (niem. "Samtgemeinde") Amelinghausen.
Położenie geograficzne.
Rehlingen leży ok. 22 km na południowy zachód od Lüneburga.
Od wschodu sąsiaduje z gminą Betzendorf, od północy z gminami Amelinghausen i Soderstorf, od zachodu graniczy z powiatem Heidekreis. Od południa również graniczy z powiatem Heidekreis i powiatem Uelzen. 
Teren gminy leży w centralnej i wschodniej części Pustaci Lüneburskiej. Przez środek gminy płynie z południa na północ Lopau, a na zachodnich krańcach jej lewy dopływ Ehlbeck przez dzielnice gminy Rehrhof i Ehlbeck wpadający do Lopau w dzielnicy Bockum. Gmina jest naznaczona krajobrazem Pustaci Lüneburskiej z lasami, wrzosowiskami i pagórkami; niektóre z nich mają 90 do 100 m n.p.m. np. "Eckersberg" 92 m, lub "Schiffberg" 101 (107) m.
Dzielnice gminy.
W skład gminy Rehlingen wchodzą następujące dzielnice: "Bockum", "Diersbüttel", "Ehlbeck", i "Rehrhof". 
Komunikacja.
Do autostrady A39 (dawna A250) w Lüneburgu jest ok. 24 km, a do autostrady A7 13 km. Do drogi krajowej B209 można się dostać w dzielnicy Rehrhof. 

</doc>
<doc id="1662667" url="https://pl.wikipedia.org/wiki?curid=1662667" title="Parki jasnogórskie">
Parki jasnogórskie



</doc>
<doc id="1662674" url="https://pl.wikipedia.org/wiki?curid=1662674" title="Patagonka">
Patagonka

Patagonka ("Cyanoliseus patagonus") – gatunek średniej wielkości ptaka z rodziny papugowatych (Psittacidae). Jest jedynym przedstawicielem rodzaju "Cyanoliseus". Zasiedla Argentynę i centralne Chile, poza sezonem lęgowym także Urugwaj. Nie jest zagrożona wyginięciem; dość często spotykana w niewoli.
Podgatunki i zasięg występowania.
Wyróżnia się 4 podgatunki "C. patagonus":
Morfologia.
Wygląd.
Głowa, szyja oraz plecy są u samca oliwkowobrązowe z oliwkowym nalotem. Gardło i pierś są zielonobrązowe, dolne partie ciała – żółte z oliwkowym nalotem, a pióra nogawki i środek brzucha – pomarańczowoczerwone. Sterówki są zielone z niebieskim nalotem, od spodu brązowe. Dookoła oka widać białą obrączkę z nieopierzonej skóry, przed sezonem lęgowym się powiększa. Niektóre osobniki na piersi mają białe znaczki (kropki, kreski itp.). Dymorfizm płciowy nie jest zbyt wyraźnie zaznaczony, samica jest mniej intensywnie ubarwiona. Młode ptaki podobne są do dorosłych, lecz górna część dzioba jest nie szara, ale w kolorze kości słoniowej. Tęczówka jest szara, u dorosłych jasnożółta. Patagonki tworzą kolonie lęgowe liczące nawet po 5000 osobników.
Ekologia i zachowanie.
Biotop.
Lasy oraz trawiaste zarośla. Najczęściej przebywa w koronach drzew.
Pożywienie.
Zjada owoce krzewów i drzew, a także pączki drzew i nasiona.
Długość życia.
Dożywa ok. 20 lat.
Lęgi.
Lęgi w Chile trwają od października do listopada, a w populacji argentyńskiej jest to grudzień i styczeń. Gniazda tych ptaków to tunel wykopany w skale wapiennej, w zboczu lub klifie nad wodą, kończący się komorą gniazdową. Samica znosi od 2–4 jaj, i wysiaduje je przez 25 dni. Młode opuszczają je po ok. 56 dniach.
Początki hodowli w Europie.
Zostały przywiezione do Europy w 1868. W 1957 roku w Holandii rozmnożyły się po raz pierwszy. Pierwszą powieszoną im budkę całkowicie zniszczyły, ale gdy hodowca zrobił budkę z pnia o średnicy 22 cm, wysokości 50 cm i otworem wlotowym o średnicy 10 cm, para patagonek założyła tam gniazdo. Samiczka zniosła 3 jaja, a okres inkubacji trwał 25 dni, aż wykluł się pierwszy pisklak. Po 8 tygodniach cała trójka opuściła budkę, ale jeszcze 8 miesięcy ich górna część dzioba była bledsza niż u ich rodziców.
Status.
Międzynarodowa Unia Ochrony Przyrody (IUCN) uznaje patagonkę za gatunek najmniejszej troski (LC – "least concern") nieprzerwanie od 1988 roku. Liczebność światowej populacji szacuje się na około 95 tysięcy dorosłych osobników, najliczniejszy jest podgatunek nominatywny. Trend liczebności populacji uznaje się za spadkowy.

</doc>
<doc id="1662676" url="https://pl.wikipedia.org/wiki?curid=1662676" title="Flora jelitowa">
Flora jelitowa



</doc>
<doc id="1662682" url="https://pl.wikipedia.org/wiki?curid=1662682" title="Hôtel Drouot">
Hôtel Drouot

Hôtel Drouot – paryski dom aukcyjny. Znajduje się przy ulicy Drouot w 9 dzielnicy – stąd nazwa. Budynek został otwarty 1 czerwca 1852. Pod koniec lat 80 miała miejsce gruntowna przebudowa. W latach 1976-1980 aukcje odbywały się na dawnym dworcu, obecnie Muzeum Orsay.
Związany ze sztuką i paryską bohemą artystyczną, odegrał poważna rolę w kształtowaniu się światowych cen dzieł sztuki. Do najczęstszych towarów należą antyki, dzieła w stylach art nouveau et art déco, sztuka chińska i a także sztuka ludów pierwotnych.
Obecnie należy do BNP Paribas, która wynajmuje go holdingowi Drouot S.A., należącemu do "Compagnie des Commisaires-Priseurs", czyli kompanii aukcyjnej.

</doc>
<doc id="1662687" url="https://pl.wikipedia.org/wiki?curid=1662687" title="Dzwonnica przy bazylice Narodzenia Najświętszej Maryi Panny w Chełmie">
Dzwonnica przy bazylice Narodzenia Najświętszej Maryi Panny w Chełmie

Dzwonnica przy bazylice Narodzenia Najświętszej Maryi Panny – czterokondygnacyjny budynek wzniesiony przed 1878 r., wchodzący w skład zespołu katedralnego na Górze Zamkowej w Chełmie. Znajduje się ona po północno-zachodniej stronie katedry, obok Wysokiej Górki i mierzy ok. 40 m wysokości.
Zbudowano ją dla upamiętnienia zwycięstwa prawosławia po kasacie unii. Przeprowadzone wówczas przekształcenia architektoniczne miały nadać zespołowi budynków charakter bizantyjsko-prawosławny. Początkowo zaplanowana na rzucie krzyża greckiego. Pod koniec lat 30. XX wieku przebudowana, nadano jej wówczas kwadratowy kształt podstawy. W 1939 r. podwyższono ją o jedną kondygnację (według projektu Antoniego Forkiewicza). Zwieńczona hełmem latarniowym, na którego szczycie znajduje się berło z krzyżem. Zwieńczenie wzorowane było hełmami wież katedry.
Dzwony.
Na dzwonnicy wiszą 3 dzwony. Zostały one wykonane w pracowni przemyskiej ludwisarzy Felczyńskich.
Dzwon Maria – dzwon ważący 2155 kg, ufundowany w 1938 r., posiada płaskorzeźbę z repliką obrazu Najświętszej Maryi Panny Chełmskiej bez korony. Znajdował się też na nim patriotyczny napis, który skuli podczas okupacji ukraińscy nacjonaliści. Koszt dzwonu wynosił ok. 12000 zł, co wówczas było równowartością 12 ha ziemi.
Dzwon Stanisław – dzwon ważący 3000 kg, ufundowany w 1946 r., poświęcony przez bp. Stefana Wyszyńskiego. Ozdobiony inskrypcją ("Poległym za wiarę i Polskę, bohaterom – męczennikom ziemi chełmskiej") i ryngrafem z wizerunkiem św. Stanisława oraz widokiem fasady Mauzoleum.
Dzwon Julian – dzwon ważący 1200 kg, ufundowany w 1946 r., poświęcony przez bp. Stefana Wyszyńskiego. Upamiętnia on pierwszego proboszcza parafii katolickiej, ks. J. Jakubiaka. Ozdobiony jest popiersiem proboszcza oraz wizerunkiem Matki Boskiej Chełmskiej (w koronie).
Mauzoleum Ofiar Terroru Hitlerowskiego i Stalinowskiego.
W 1945 r. na parterze powstało Mauzoleum Ofiar Terroru Hitlerowskiego i Stalinowskiego. Dokonano również przebudowy, w wyniku której od frontu powstał arkadowy prześwit zabezpieczony kratą, przed którą ustawiono znicz, o podstawie krzyża maltańskiego wykonanego z kamienia, z napisem: "Za Ojczyznę i Naród". Wewnątrz znajduje się konfesja oparta na 4 kolumnach toskańskich. Pod nią na cokole ustawiono urnę z prochami ofiar z miejsc straceń. Umieszczone są także tablice z czarnego marmuru z nazwiskami pomordowanych i miejscem ich kaźni. Przed Mauzoleum znajduje się metalowy krzyż poświęcony ks. Jerzemu Popiełuszce (wcześniej był krzyż drewniany, został on jednak zniszczony).

</doc>
<doc id="1662688" url="https://pl.wikipedia.org/wiki?curid=1662688" title="Menuridae">
Menuridae



</doc>
<doc id="1662690" url="https://pl.wikipedia.org/wiki?curid=1662690" title="Menura">
Menura



</doc>
<doc id="1662691" url="https://pl.wikipedia.org/wiki?curid=1662691" title="Alexander Wendt">
Alexander Wendt

Alexander Wendt (ur. 1958 w Moguncji) – konstruktywista w teorii stosunków międzynarodowych. Jego prace w znaczący sposób przyczyniły się do uznania konstruktywizmu za jeden z podstawowych paradygmatów w stosunkach międzynarodowych. Obecnie zajmuje się również możliwym wpływem mechaniki kwantowej na nauki społeczne.
Życiorys.
Alexander Wendt studiował politologię i filozofię polityczną w Macalester College, a w 1989 obronił doktorat z politologii na Uniwersytecie Minnesoty. W latach 1989–1997 nauczał w Uniwersytecie Yale, a następnie w Kolegium Dartmoutha (1997–1999) i Uniwersytecie Chicagowskim (1999–2004). Potem został profesorem bezpieczeństwa międzynarodowego na Uniwersytecie Stanu Ohio. Jest żonaty z Jennifer Mitzen, również pracującą na tej samej uczelni.

</doc>
<doc id="1662695" url="https://pl.wikipedia.org/wiki?curid=1662695" title="Puchar Świata w saneczkarstwie 1999/2000">
Puchar Świata w saneczkarstwie 1999/2000

23. sezon Pucharu Świata w saneczkarstwie 1999/2000 rozpoczął się 13 listopada 1999 w norweskim Lillehammer. Ostatnie zawody z tego cyklu odbyły się 13 lutego 2000 w niemieckim Oberhofie. Najważniejszymi imprezami sezonu były mistrzostwa świata oraz mistrzostwa Europy.
Puchar Świata rozegrany został w 7 miastach, 5 krajach, na 3 kontynentach. Najwięcej konkursów odbyło się w Niemczech: Altenberg, Königssee, Oberhof.
W klasyfikacji generalnej jedynek kobiet bezkonkurencyjne były Niemki. Pierwsze miejsce zajęła Sylke Otto, która czterokrotnie wygrywała zawody, a dwukrotnie zajmowała drugie miejsce. W jedynkach mężczyzn po raz pierwszy zwyciężył Włoch Armin Zöggeler, który wygrywał zawody pięciokrotnie. Zaraz za jego plecami znaleźli się Niemcy Jens Müller oraz Georg Hackl. W dwójkach po raz pierwszy najlepsi byli Niemcy Patric Leitner i Alexander Resch, którzy w pokonanym polu zostawili swoich rodaków Steffena Skela i Steffena Wöllera oraz parę amerykańską Mark Grimmette i Brian Martin.

</doc>
<doc id="1662697" url="https://pl.wikipedia.org/wiki?curid=1662697" title="Odzysk">
Odzysk

Odzysk – wszelkie działania, niestwarzające zagrożenia dla życia, zdrowia ludzi lub dla środowiska, polegające na wykorzystaniu odpadów w całości lub w części, lub prowadzące do odzyskania z odpadów substancji, materiałów lub energii i ich wykorzystania. Pojęcie odzysku jest zatem szersze od pojęcia recyklingu, obejmuje np. także spalanie odpadów w spalarniach odpadów komunalnych.

</doc>
<doc id="1662704" url="https://pl.wikipedia.org/wiki?curid=1662704" title="Skala Scoville">
Skala Scoville



</doc>
<doc id="1662705" url="https://pl.wikipedia.org/wiki?curid=1662705" title="Arthur Henry Cobby">
Arthur Henry Cobby

Arthur Henry Cobby (ur. 26 sierpnia 1894 w Prahran, zm. 11 listopada 1955 w Caulfield) – as lotnictwa Royal Australian Air Force z 29 potwierdzonymi zwycięstwami w I wojnie światowej, dowódca No. 1 Squadron RAAF, należał do zaszczytnego grona Balloon Buster.
Życiorys.
Dzieciństwo i młodość.
Arthur Henry Cobby urodził się stanie Wiktoria w Australii jako drugi syn Artura Edwarda Stanleya Cobby i Alicji z domu Nash. Ukończył University College w Armadale. Służył przez kilka lat w armii. Jednak przeszedł do rezerwy i pracował jako urzędnik w Commonwealth Bank. 22 grudnia 1916 roku wstąpił do Royal Australian Air Force. Po przejściu sześciotygodniowego treningu w Point Cook, Graham-White i Bristol Boxkites przepłynął do Anglii, gdzie przeszedł kolejne szkolenia lotnicze w Lincoln. W Central Flying School at Upavon otrzymał licencję pilota na samoloty Sopwith Camel.
18 grudnia 1917 roku został przeniesiony do Francji i dołączył do 71 Squadron RFC, który wkrótce został przemianowany na 4 (AFC). W jednostce służył do końca działań wojennych odnosząc łącznie 29 zwycięstw powietrznych, pierwsze 21 marca 1918 roku.
Okres międzywojenny.
Po zakończeniu wojny Cobby został wyznaczony na pilota, który poprowadził samoloty Australian Flying Corps (AFC) w czasie parady zwycięstwa w Londynie 25 kwietnia 1919 roku. Po utworzeniu z Australian Flying Corps z Royal Australian Air Force w 1921 roku był jednym z pierwszych lotników służących w nowej formacji. W 1925 roku został mianowany dowódcą No. 1 Squadron RAAF, a w 1930 dowódcą jednostki No. 3 Squadron RAAF. 1 maja 1933 roku został mianowany Wing Commander i mianowany dowódcą wywiadu RAAF ("RAAF Director of Inteligence").
II wojna światowa.
Po wybuchu wojny Cobby powrócił do czynnej służby we wrześniu 1939 roku. Od 25 lipca 1940 roku został mianowany dowódcą uzupełnień RAAF, a 25 sierpnia 1942 roku został mianowany dowódcą Air Officer Commanding (AOC) sił powietrznych wspólnoty brytyjskiej w Australii.
Od sierpnia 1944 roku został mianowany dowódcą 1st TAF i dowodził około 20 000 personelu RAAF w obszarze południowo-wschodniego Pacyfiku.
Okres powojenny.
Cobby oficjalnie został zwolniony z RAAF 19 sierpnia 1946 roku. Później aż do śmierci pracował w lotnictwie cywilnym. W 1948 roku został odznaczony amerykańskim Medalem Wolności. Zmarł nagle w wyniku wylewu 11 listopada 1955 roku.

</doc>
<doc id="1662707" url="https://pl.wikipedia.org/wiki?curid=1662707" title="Alfred Schleusener">
Alfred Schleusener

Alfred Schleusener – niemiecki architekt działający w Bydgoszczy.
Działalność.
Czynny w Bydgoszczy w latach 1905–1944. Prowadził biuro architektoniczne. Był także rzeczoznawcą budowlanym i członkiem Państwowej Izby Sztuki Budowlanej.

</doc>
<doc id="1662708" url="https://pl.wikipedia.org/wiki?curid=1662708" title="Diecezja Osnabrücku">
Diecezja Osnabrücku

Diecezja Osnabrücku (łac. "Dioecesis Osnabrugensis") – katolicka diecezja niemiecka położona w północno-zachodniej części kraju, obejmująca swoim zasięgiem części landów Dolna Saksonia i Brema. Siedziba biskupa znajduje się w katedrze św. Piotra w Osnabrücku.
Historia.
Diecezja Osnabrücku została założona w 772 r. przez Karola Wielkiego, który zamierzał schrystianizować podbite plemię Sasów. Pierwszym biskupem był św. Wicho (785-804), jednak faktycznym organizatorem biskupstwa był kolejny ordynariusz Meginhard z Meignoz.
W późnym średniowieczu diecezja przekształciła się w świeckie księstwo biskupie. W XVI w. wyniku reformacji większość wiernych przeszła na luteranizm. Osnabrück był miastem zamieszkanym przez mieszkańców wyznających zarówno luteranizm, jak i katolicyzm. Mimo to na terenie miasta oraz diecezji nie dochodziło do napięć między oboma wspólnotami, co stanowiło unikat w skali całej Rzeszy ogarniętej wojnami religijnymi. Wynikało to z tego, iż księża katoliccy łączyli elementy obu wyznań. Taka sytuacja utrzymała się do wojny trzydziestoletniej, zakończonej pokojem westfalskim (1648). Na jego mocy duchowni zostali zmuszeni do wyboru konfesji. Od tej pory urząd biskupa należał raz do katolików, a innym razem do protestantów. Z reguły jednak był nim książę z panującej na terenie Dolnej Saksonii dynastii Welfów. Ostatnim księciem-biskupem był książę Fryderyk August Hanowerski (1764–1803) – luteranin, mianowany biskupem w 197. dniu życia przez swojego ojca Jerzego III Hanowerskiego, króla Wielkiej Brytanii.
W 1803 r. diecezja została sekularyzowana. W jej miejsce utworzono wikariat apostolski, na czele którego stanął bp Klemens von Gruben. Jego zadaniem była duchowa opieka nad katolikami zamieszkującymi ziemie Elektoratu Hanowerskiego.
Bullą papieską "Impensa Romanorum Pontificum" z 26 marca 1824 papież Leon XII przywrócił diecezję Osnabrück, którą bezpośrednio podporządkowano do Rzymu. Miała być ponadto w unii personalnej z diecezją Hildesheim, jednak trwała ona tylko 2 lata (1855-1857).
W 1930 r. po reorganizacji struktury terytorialnej kościoła katolickiego w Niemczech biskupstwo to podporządkowano metropolii Kolonii.
Po II wojnie światowej większa część diecezji Hamburg, Szlezwik-Holsztyn, część Meklemburgii znalazła się w granicach NRD, co uniemożliwiało kontakty z parafiami znajdującymi się we wschodniej części Niemiec. W wyniku tego utworzono dla tych obszarów administraturę apostolską – "Biskupi Urząd w Schwerin" ("Bischöfliches Amt Schwerin"), w którym rezydował biskup pomocniczy, będący wikariuszem generalnym całej diecezji.
W 1995 r. z diecezji Osnabrück oficjalnie wyłączono administraturę apostolską w Schwerinie, którą przekształcono w archidiecezję Hamburga i tej podporządkowano biskupstwo w Osnabrücku, liczące blisko 12 tys. km² w nowych granicach.
Podział administracyjny.
Diecezja Osnabrücku składa się z 10 dekanatów:

</doc>
<doc id="1662710" url="https://pl.wikipedia.org/wiki?curid=1662710" title="Paul Zoungrana">
Paul Zoungrana

Paul Zougrana, (ur. 3 września 1917 w Wagadugu, zm. 4 czerwca 2000 w Wagadugu), katolicki duchowny pochodzący z Burkina Faso, kardynał, arcybiskup Wagadugu.
Życiorys.
Uczęszczał do katolickiej szkoły podstawowej, prowadzonej przez Zgromadzenie Sióstr Białych w Wagadugu. W 1928 roku wstąpił do niższego seminarium w Pabré, a potem do wyższego seminarium w Koumi. 2 maja 1942 roku otrzymał święcenia kapłańskie, po czym poświęcił się duszpasterstwu młodzieży. Działalność apostolska, którą prowadził pokonując wiele trudności, przyniosła liczne owoce. 28 września 1948 roku wstąpił do nowicjatu Zgromadzenia Ojców Białych w Maison Carrée w Algierii, a po upływie roku złożył śluby zakonne. W 1952 roku prawo kanoniczne na Papieskim Uniwersytecie Gregoriańskim w Rzymie, a następnie przez dwa lata studiował socjologię w Instytucie Katolickim w Paryżu. W 1954 roku powrócił do Burkina Faso. Był wykładowcą prawa kanonicznego w wyższym seminarium w Koumi, pracował w parafii, a następnie zorganizował ośrodek studiów społecznych w Bobo Dioulasso.
12 kwietnia 1960 roku został mianowany arcybiskupem Wagadugu. 8 maja tego samego roku otrzymał sakrę biskupią w bazylice św. Piotra w Rzymie z rąk Jana XXIII. Był przewodniczącym Konferencji Episkopatu Górnej Wolty i Nigerii. Wraz z nieliczną grupą misjonarzy głosił Ewangelię w najodleglejszych wioskach swej archidiecezji, zajmował się także odnową liturgii i katechezy. Był członkiem Regionalnej Konferencji Episkopatu Afryki Zachodniej, a w latach 1969 - 1978 przewodniczącym Sympozjum Konferencji Episkopatu Afryki i Madagaskaru. Uczestniczył w obradach Soboru Watykańskiego II i w pracach Synodu Biskupów w 1967, 1974, 1980 i 1983 roku.
22 lutego 1965 roku Paweł VI wyniósł go do godności kardynalskiej z tytułem prezbitera San Camillo de Lellis. W lipcu 1981 roku został członkiem Komisji Kardynałów zajmującej się problemami ekonomiczno-organizacyjnymi Stolicy Apostolskiej, a w sierpniu tego samego roku - członkiem Papieskiej Komisji ds. Rewizji Kodeksu Prawa Kanonicznego. 10 czerwca 1995 roku Jan Paweł II przyjął jego rezygnację z urzędu ze względu na podeszły wiek.

</doc>
<doc id="1662712" url="https://pl.wikipedia.org/wiki?curid=1662712" title="Abbad I">
Abbad I

Abbad I, Abbad ibn-Muhammad abu-'Amr (zm. 1042) – władca muzułmańskiej Sewilli, założyciel dynastii Abbadytów panującej na terenie dzisiejszej Hiszpanii.
Nieznana jest data urodzenia Abbada I, niewiele też wiadomo o początkach jego kariery. Wiadomo, że w latach dwudziestych XI wieku pełnił funkcję kadiego, zarządcy Sewilli. W 1023 roku został już władcą Sewilli. Władzę swoją umacniał poprzez skupienie wokół siebie lokalnych możnowładców, zmęczonych przedłużającą się anarchią, jaka panowała w tym okresie na terenie Kalifatu Kordobańskiego. W 1031 roku zwierzchność Abbada I uznała większość ziem muzułmańskiej Hiszpanii. W okresie swoich, trwających blisko dwadzieścia lat rządów Abbat prowadził długotrwałe wojny z królem Kastylli Ferdynandem I i królem Aragonii Ramiro I, jak również z pomniejszymi władcami muzułmańskimi. Wojny umocniły jego pozycję, kładąc podwaliny pod założoną przez niego dynastię Abbadytów, która panowała do 1091 roku.

</doc>
<doc id="1662714" url="https://pl.wikipedia.org/wiki?curid=1662714" title="Pomnik Walki-Męczeństwa-Zwycięstwa w Ciechanowie">
Pomnik Walki-Męczeństwa-Zwycięstwa w Ciechanowie

Pomnik Walki-Męczeństwa-Zwycięstwa – pomnik w Ciechanowie.
Upamiętnia walkę miejscowej ludności z okupantem w czasie drugiej wojny światowej. Powstał w 1988 roku z inicjatywy Towarzystwa Miłośników Ziemi Ciechanowskiej. Zaprojektował go Henryk Wróblewski. Pomnik przedstawia stalowgo orła z umieszczonymi na skrzydłach płaskorzeźbami żołnierzy.

</doc>
<doc id="1662720" url="https://pl.wikipedia.org/wiki?curid=1662720" title="Związkowiec Poznań">
Związkowiec Poznań



</doc>
<doc id="1662726" url="https://pl.wikipedia.org/wiki?curid=1662726" title="Dom aukcyjny">
Dom aukcyjny

Dom aukcyjny – przedsiębiorstwo handlowe pośredniczące w obrocie towarów, przede wszystkim dzieł sztuki. Sprzedaż jest prowadzona w formie aukcji – publicznej licytacji.
Największe i najbardziej znaczące domy aukcyjne to londyńskie Sotheby’s i Christie’s, mające swoje oddziały na całym świecie. Inne znaczące domy aukcyjne to m.in. paryski Hôtel Drouot. Niemal w każdym kraju istnieją lokalne domy aukcyjne.
W Polsce do 1989 roku pełną kontrolę nad rynkiem dzieł sztuki i antyków sprawowała Desa. Po wprowadzeniu wolnego rynku powstały nowe domy aukcyjne, m.in. warszawski Agra-Art, Polswiss Art, Rempex czy Desa Unicum (sprywatyzowana część dawnej Desy).
Rynek aukcyjny w Polsce różni się od standardów zachodnich – przede wszystkim inne są prowizje pobierane przez dom aukcyjny, gdzie (odwrotnie niż na Zachodzie) większą prowizję płacą sprzedający, a nie kupujący. Na to nakłada się także polska legislacja, która w znacznie większym stopniu ogranicza wywóz dzieł sztuki starszych niż 50 lat i powyżej pewnej wartości, w zależności od techniki.

</doc>
<doc id="1662729" url="https://pl.wikipedia.org/wiki?curid=1662729" title="Państwowe Zbiory Sztuki w Dreźnie">
Państwowe Zbiory Sztuki w Dreźnie

Państwowe Zbiory Sztuki w Dreźnie (niem. Staatliche Kunstsammlungen Dresden) to najstarszy i drugi co do wielkości związek muzeów w Niemczech. W nim zjednoczone jest dwanaście muzeów, które należą do najbardziej renomowanych na świecie. Opierając się na wiekowej tradycji kolekcjonerskiej, wyróżniają się wysoką jakością dzieł sztuki oraz dużą różnorodnością tematyczną.
Stan aktualny.
Od 2010 roku Państwowe Zbiory Etnograficzne Saksonii (Staatliche Ethnografische Sammlungen Sachsen) należą do związku Państwowych Zbiorów Sztuki w Dreźnie. W ten sposób zbiory etnograficzne jak i zbiory sztuki mogą lepiej wykorzystać swój potencjał we wspólnych projektach, wystawach i badaniach naukowych.
W roku 2010 Państwowe Zbiory Sztuki w Dreźnie na wielkiej wystawie jubileuszowej pod tytułem "„Przyszłość od 1560 r. Wystawa”" („Zukunft seit 1560. Die Ausstellung”) świętowały zarówno tradycję, jak i przyszłość swej 450-letniej działalności kolekcjonerskiej.
Historia.
August Mocny i jego syn August III, obaj kolejni polscy królowie oraz książęta sascy, kształtowali w XVIII wieku, jako wybitni protektorzy sztuki, długotrwały rozwój dzisiejszych Państwowych Zbiorów Sztuki w Dreźnie. Odziedziczone po nich zbiory można odnaleźć w budowlach światowej sławy jak w Zwingerze, w Zamku Rezydencyjnym (Residenzschloss) albo w Albertinum.
Zielone Sklepienie.
„Gwiazdą muzeów” jest bez wątpienia Zielone Sklepienie (Grünes Gewölbe), które zostało otwarte po obszernej restauracji oraz rekonstrukcji w Zamku Rezydencyjnym. Dwie stałe wystawy Zielonego Sklepiena, Historyczne Zielone Sklepienie (Historisches Grünes Gewölbe) oraz Nowe Zielone Sklepienie (Neues Grünes Gwölbe) przyciągają zwiedzających. W 2006 roku Historyczne Zielone Sklepienie powróciło do dziedzicznych pomieszczeń, w których wizja Augusta Mocnego o barokowej syntezie sztuki jako wyraz bogactwa i absolutnej władzy staje się żywa. Zielone Sklepienie jest dziś znów synonimem dla Drezna.
Galeria Obrazów Starych Mistrzów.
Nie mniej słynna jest Galeria Obrazów Starych Mistrzów w Dreźnie (Gemäldegalerie Alte Meister) w budowli Sempera przy Zwingerze (Semperbau am Zwinger) i to nie tylko ze względu na „Madonnę Sykstyńską” Rafaela Santi, która jest ikoną historii sztuki. Muzeum kryje w sobie arcydzieła słynnych malarzy od XVI do XVIII wieku. Między nimi znajdują się znane nazwiska jak Giorgione, Tycjan, Cranach, Dürer i Poussin. Wpływowe malarstwo holenderskie i flamandzkie XVII wieku odzwierciedla obrazami Vermeera, Rubensa albo Rembrandta tylko część wspaniałych zasobów galerii tej i następnych epok.
Zbiory Porcelany.
„Białe złoto” z okresu panowania chińskiego cesarza Kangxi, japońska porcelana Imari i Kakiemon z kolorowymi wzorami jak i arcydzieła manufaktury w Miśni z XVIII wieku tworzą z 20 tys. pojedynczych egzemplarzy drezdeńskie Zbiory Porcelany, najobszerniejsze i znaczące zbiory ceramiczne na świecie. Jednocześnie reprezentują królewskie zbiory Augusta Mocnego.
Albertinum.
Z Casparem Dawidem Friedrichem zaczyna się w Galerii Nowych Mistrzów (Galerie Neue Meister) modernizm. Obrazy z epoki romantyzmu jak np. drezdeńskiego lekarza i malarza Carla Gustava Carusa aż po obrazy Gerharda Richtera można podziwiać w galerii. Od 2005 roku do Państwowych Zbiorów Sztuki należy Archiwum Gerharda Richtera (Gerhard Richter Archiv). Jest to centrum badawcze i naukowe, w którym dokumentowane są wszelkie książki, obrazy, czasopisma, katalogi, fotografie oraz widea o artyście.
W czerwcu 2010 roku Galeria Nowych Mistrzów powróciła na swoje dziedziczne miejsce; do Albertinum. Również i Zbiory Rzeźb (Skulpturensammlung) znajdują się od czasów legendarnego dyrektora Georga Treua w Albertinum. Budynek który powstał w stylu włoskiego renesansu, został restaurowany i dostał nową spektakularną architekturę: zawiera na poddaszu, tuż nad dziedzińcem, magazyny i pracownie konserwatorskie – tak zwaną „Arkę dla sztuki”. Nowe Albertinum wnosi sztuką od romantyzmu do współczesności ważne impulsy w strukturę muzeów Państwowych Zbiorów Sztuki w Dreźnie.
Komnata Turecka.
W marcu 2010 roku otwarta została Komnata Turecka (Türckische Cammer). Elektorsko-saksońskie zbiory sztuki orientalnej przedstawiają w fascynujący sposób turecką i europejską historię. Wzbogacają Zamek Rezydencyjny o następną atrakcję.
Instytucje i muzea.
Ponadto Państwowe Zbiory Sztuki w Dreźnie zawierają dalsze instytucje muzealne oraz naukowe jak bibliotkę sztuki (Kunstbibliothek) albo fundację sztuki (Kunstfonds).
Pozostałe muzea to:

</doc>
<doc id="1662730" url="https://pl.wikipedia.org/wiki?curid=1662730" title="Dzemal Berberović">
Dzemal Berberović



</doc>
<doc id="1662731" url="https://pl.wikipedia.org/wiki?curid=1662731" title="Staatliche Kunstsammlungen Dresden">
Staatliche Kunstsammlungen Dresden



</doc>
<doc id="1662732" url="https://pl.wikipedia.org/wiki?curid=1662732" title="Krzywa Hala">
Krzywa Hala

Krzywa Hala – budynek w Ciechanowie.
Krzywa hala na placu Józefa Piłsudskiego od wielu lat wpisana jest w krajobraz architektoniczny Ciechanowa. Jest jednym z głównych, a przynajmniej jednym z najbardziej charakterystycznych budynków znajdujących się w poniemieckiej dzielnicy Bloki. Została wybudowana w latach 1942–1943, w czasie okupacji niemieckiej i kształtem miała podkreślać układ planowanego Rynku Nowego Miasta. Tuż przed halą miała się znajdować aleja ogrodowa, która planowo miała się kończyć w okolicach obecnej ulicy Narutowicza. W czasach Polskiej Rzeczypospolitej Ludowej szczególną uwagę zwracał różowy kolor elewacji budynku. Przed – dzisiaj szarą – halą znajduje się park i obelisk, pod którym kombatanci co roku składają kwiaty z okazji urodzin marszałka Józefa Piłsudskiego. Obiekt ma obecnie ważne znaczenie praktyczne – znalazła tam swą siedzibę Biblioteka Akademicka.

</doc>
<doc id="1662734" url="https://pl.wikipedia.org/wiki?curid=1662734" title="Mahboubeh Abbasgholizadeh">
Mahboubeh Abbasgholizadeh

Mahboubeh Abbasgholizadeh – irańska działaczka społeczna, dyrektorka Centrum Szkoleniowego dla organizacji pozarządowych (NGOTC), redaktorka naczelna "Farzaneh" czyli „gazety na temat studiów i badań kobiecych w Iranie i społeczeństwie muzułmańskim”. Aresztowana 1 listopada 2004 roku, bez podania powodu. Stawiane są jej zarzuty "rozpowszechniania kłamstw". Została zwolniona za kaucją.

</doc>
<doc id="1662737" url="https://pl.wikipedia.org/wiki?curid=1662737" title="Simon Vukcevic">
Simon Vukcevic



</doc>
<doc id="1662738" url="https://pl.wikipedia.org/wiki?curid=1662738" title="Simon Vukcević">
Simon Vukcević



</doc>
<doc id="1662739" url="https://pl.wikipedia.org/wiki?curid=1662739" title="Tarik Ceric">
Tarik Ceric



</doc>
<doc id="1662740" url="https://pl.wikipedia.org/wiki?curid=1662740" title="Sciora">
Sciora

Sciora to masyw w paśmie Bergell, w Alpach Retyckich. Leży w południowej Szwajcarii, w kantonie Gryzonia. Masyw ten jest jednym z najbardziej okazałych grup skalnych w środkowych Alpach.
Sciora rozciąga się z południa na północ. Należą do niej:
Najważniejsze cechy tego masywu to:

</doc>
<doc id="1662742" url="https://pl.wikipedia.org/wiki?curid=1662742" title="Sciora di Dentro">
Sciora di Dentro



</doc>
<doc id="1662743" url="https://pl.wikipedia.org/wiki?curid=1662743" title="Ago di Sciora">
Ago di Sciora



</doc>
<doc id="1662744" url="https://pl.wikipedia.org/wiki?curid=1662744" title="Punta Pioda">
Punta Pioda



</doc>
<doc id="1662747" url="https://pl.wikipedia.org/wiki?curid=1662747" title="Kolejarz Toruń">
Kolejarz Toruń



</doc>
<doc id="1662748" url="https://pl.wikipedia.org/wiki?curid=1662748" title="Faruk Hadzibegic">
Faruk Hadzibegic



</doc>
<doc id="1662750" url="https://pl.wikipedia.org/wiki?curid=1662750" title="Włókniarz Chodaków">
Włókniarz Chodaków



</doc>
<doc id="1662751" url="https://pl.wikipedia.org/wiki?curid=1662751" title="Salvador Allende Gossens">
Salvador Allende Gossens



</doc>
<doc id="1662753" url="https://pl.wikipedia.org/wiki?curid=1662753" title="Bartomelo Dias">
Bartomelo Dias



</doc>
<doc id="1662754" url="https://pl.wikipedia.org/wiki?curid=1662754" title="Cima della Bondasca">
Cima della Bondasca

Cima della Bondasca lub Pizzi del Ferro to szczyt w paśmie Bergell, w Alpach Retyckich. Leży na granicy między Szwajcarią (Gryzonia), a Włochami (Lombardia). Pizzi del Ferro to nazwa grzbietu, który zamyka od północy dolinę Val del Ferro, na granicy Włoch i Szwajcarii. 
W grzbiecie tym wyróżnia się trzy szczyty:

</doc>
<doc id="1662755" url="https://pl.wikipedia.org/wiki?curid=1662755" title="Metropolia Fryburga Bryzgowijskiego">
Metropolia Fryburga Bryzgowijskiego

Metropolia Fryburga Bryzgowijskiego (także "Metropolia górnoreńska") – jedna z 7 metropolii obrządku łacińskiego w niemieckim Kościele katolickim.
Geografia.
Metropolia fryburska obejmuje swoim zasięgiem landy: Badenia-Wirtembergia oraz środkową część Hesji.
Historia.
Pierwotnie tereny te podlegały metropolii Moguncji (780/782-1805), która została zniesiona w wyniku konkordatu z 1801 r., zawartego między Napoleonem I a papieżem Piusem VII.
Po kongresie wiedeńskim Francja wróciła do swoich granic sprzed 1795 r. Umożliwiło to reorganizację kościoła na terenie Związku Niemieckiego. W 1821 r. erygowano nową metropolię kościelną na terenie południowo-zachodnich Niemiec – "Oberrheinische Kirchenprovinz" ze stolicą we Fryburgu Bryzgowijskim, której przydzielono jako sufraganie diecezję Rottenburga-Stuttgartu i diecezję Moguncji.

</doc>
<doc id="1662756" url="https://pl.wikipedia.org/wiki?curid=1662756" title="Kolejarz Łapy">
Kolejarz Łapy



</doc>
<doc id="1662759" url="https://pl.wikipedia.org/wiki?curid=1662759" title="Włókniarz Prudnik">
Włókniarz Prudnik



</doc>
<doc id="1662760" url="https://pl.wikipedia.org/wiki?curid=1662760" title="Cmentarz parafialny w Sędziejowicach">
Cmentarz parafialny w Sędziejowicach

Cmentarz parafialny w Sędziejowicach - znajduje się w centrum miejscowości, przy skrzyżowaniu głównych dróg. Data jego powstania pozostaje nieznana. Na szczególną uwagę zasługują dwa pomniki upamiętniające poległych w czasie powstania styczniowego:

</doc>
<doc id="1662761" url="https://pl.wikipedia.org/wiki?curid=1662761" title="Zasada ograniczonego zaufania">
Zasada ograniczonego zaufania

Zasada ograniczonego zaufania – zasada stanowiąca, że zarówno każdy uczestnik ruchu drogowego, jak też inna osoba znajdująca się na drodze oraz w jej otoczeniu, ma prawo liczyć, że inni uczestnicy ruchu przestrzegają przepisów ruchu drogowego, chyba że aktualne zachowanie uczestnika stanowi uzasadnione podejrzenie do odmiennego jego zachowania. 
Można zakładać przestrzeganie przepisów przez innego współuczestnika ruchu, chyba że jego zachowanie wskazuje na coś innego. Sygnałem do utraty zaufania i zwiększenia ostrożności mogą być wszelkie okoliczności (także atmosferyczne jak mokra droga). Okolicznością, która każe uczestnikowi ruchu wzmóc poziom ostrożności, a więc ograniczyć zaufanie, jest m.in. obecność dzieci na drodze lub poboczu bez opieki dorosłych. Sama w sobie obecność dzieci nie prowadzi do obowiązku utraty zaufania. Liczy się przede wszystkim ocena całokształtu zachowania dzieci, która może wskazywać na możliwość naruszenia zasad ruchu drogowego.

</doc>
<doc id="1662769" url="https://pl.wikipedia.org/wiki?curid=1662769" title="Gwardia Sochaczew">
Gwardia Sochaczew



</doc>
<doc id="1662770" url="https://pl.wikipedia.org/wiki?curid=1662770" title="Taylor Swift (album)">
Taylor Swift (album)

Taylor Swift – debiutancki album studyjny amerykańskiej piosenkarki country i autorki tekstów Taylor Swift. Album został wydany 24 października 2006 przez Big Machine Records. 
Swift napisała piosenki na album podczas pierwszego roku nauki w liceum, a niektóre z nich napisała m.in. z Liz Rose. Producentem albumu został Nathan Chapman. Muzycznie i lirycznie album jest stylizowany na muzykę country, piosenki mówią o romantycznych związkach, wśród których znalazły się takie, które Swift obserwowała.
Album został dobrze odebrany przez krytyków, którzy chwalili talent Swift. Album odniósł komercyjny sukces: w Stanach Zjednoczonych zajął piąte miejsce w notowaniu "Billboard 200", znalazł się na liście "Top Country Albums" i pozostał na niej przez 24 tygodnie z rzędu, a także został uznany pięciokrotnie platynowym przez RIAA. Krążek znajdował się najdłużej na liście "Billboard 200" wśród wszystkich albumów wydanych w tej dekadzie. Znalazł się też na listach przebojów m.in. w Australii, Kanadzie i Wielkiej Brytanii.
Płytę promowało pięć singli: "Tim McGraw", "Teardrops on My Guitar", "Our Song", "Picture to Burn" i 
"Should've Said No". Wszystkie single uzyskały status platynowych przez RIAA.
Tło.
Swift pochodzi z Wyomissing w Pensylwanii i od wczesnych lat rozwijała zainteresowanie muzyką country i pisaniem piosenek. W wieku jedenastu lat wraz z rodziną odwiedziła po raz pierwszy Nashville w Tennessee, gdzie miała podpisać kontrakt muzyczny. Ostatecznie nie doszło do sfinalizowania umowy z powodu zbyt młodego wieku piosenkarki. Jak sama przyznała: "Rozumiem. Bali się przyjąć 13-latkę. Bali się przyjąć 14-latkę. Potem bali się przyjąć 15-latkę. Potem byli zbyt zdenerwowani przyjęciem 16-latki. I jestem pewna, że gdybym nie podpisała kontraktu z Scott'em Borchettą [szefem Big Machine Records]. wszyscy by się bali przyjąć 17-latkę". 
Rozwój i muzyka.
Swift napisała utwór "Tim McGraw" podczas swojego pierwszego roku nauki w liceum. Inspiracją do napisania piosenki była świadomość, że jej związek z ówczesnym chłopakiem, Brandonem Borello, rozpadnie się pod koniec roku z powodu wyjazdu chłopaka do college’u. Liz Rose, współautorka kilku utworów z płyty, przyznała w jednym z wywiadów, że Swift przyszła do niej po szkole "z pomysłem na melodię. Dokładnie wiedziała, czego chce". Nostalgiczna piosenka opisuje wakacyjny romans Swift. Inny singiel z płyty, "Picture to Burn", opisuje wściekłą dziewczynę po rozpadzie związku. Swift opisuje piosenkę jako "szaloną i całkowicie szczerą". 
Piosenkarka napisała autobiograficzny utwór "Outside" w wieku dwunastu lat, kiedy to zaczęła pisać swoje pierwsze piosenki. Singiel opisuje nieszczęście i samotność Taylor, które czuła, gdy przez swoją miłość do muzyki country odsuwała się od rówieśników. Inny utwór, "Tied Together with a Smile", napisała niedługo po tym, jak dowiedziała się, że jedna z jej najlepszych przyjaciółek jest chora na bulimię. Słowa piosenki opisywały piękną dziewczynę borykającą się ze swoimi problemami i jej płacz. Piosenka została dodana na listę utworów w ostatniej chwili, bowiem Swift napisała ją dwa dni przed rozpoczęciem masteringu płyty i drukowaniem broszur. 
Piosenka "Mary's Song (Oh My My My)" została zainspirowana przez małżeństwo z sąsiedztwa. Piosenkarka opisywała je jako "trwałe, jest przeciwieństwem tego, co opisują brukowce". Utwór "Our Song" powstał na pierwszym roku nauki Swift w liceum na potrzeby szkolnego konkursu talentów. Piosenka jest narracją i opisuje parę młodych ludzi, którzy wykorzystują wydarzenia w ich życiu w miejsce zwykłej piosenki. 
Nagrywanie.
Podczas nagrywania swojego albumu demo Swift pracowała z producentem dem Nathananem Chapman, którego poznała w małej szopie za wydawnictwem, z którym podpisała kontrakt płytowy. W jednym z wywiadów piosenkarka powiedziała: "zawsze tam przychodziłam i grałam kilka nowych piosenek, by w następnym tygodniu miał ten wspaniały utwór, w którym grał na każdym instrumencie, a brzmiało to jak nagranie. Robiliśmy to po roku, koło dwóch lat zanim dostałam kontakt".
Aby nagrać płytę, Swift musiała wybrać producenta, z którym będzie pracowała. Po rozmowach z różnymi producentami Swift wybrała Chapmana, jednak wytwórnia Big Machine Record była sceptycznie nastawiona do wyboru artystki. Nagrania zostały zrealizowane w ciągu czterech miesięcy.
Opakowanie albumu i wydanie.
Album "Taylor Swift" został wydany 24 października 2006 roku, znalazło się na nim jedenaście utworów. Swift zaprojektowała opakowanie płyty oraz grafikę w książeczce. 6 listopada 2007 roku album został wydany ponownie pod tytułem "Taylor Swift: Deluxe Edition", znalazły się na nim trzy nowe utwory: "I'm Only Me, When I'm With You", "Invisible" i "Perfectly Good Heart", radiowe edycje dla "Teardrops on My Guitar" i "Our Song", a także pierwsza rozmowa Swift przez telefon z Tim McGraw. Reedycja również zawierała bonusowy krążek DVD, na którym umieszczono m.in. kilka teledysków oraz materiały zakulisowe. Kolejna reedycja została wydana 18 marca 2008 roku i zawierała piosenki z "Taylor Swift: Deluxe Edition" oraz popową wersję singla "Teardrops on My Guitar". 27 stycznia 2009 roku ukazał się krążek ze wszystkimi utworami w wersji instrumentalnej. 
Odbiór przez krytyków.
Taylor Swift otrzymała pozytywne recenzje od współczesnych krytyków. Shelly Fabian z "About.com" chwalił Swift jako "jedną z najbardziej utalentowanych, młodych artystów country w dzisiejszych czasach", która robi "fantastyczną robotę mieszania nowoczesnej muzyki country z tą tradycyjną". 
Jeff Tamarkin z "Allmusic.com" skomentował głos Taylor jako "świeży, wciąż dziewczęcy, pełen nadziei i naiwności, ale również pewny i dojrzały", skrytykował zaś Nathana Chapmana za stosowanie "niepotrzebnego połysku we wszystkich piosenkach". 
Rick Bell z "Country Standard Time" wydał pozytywną opinię, w której docenił fakt, że Swift pisze "inteligentne piosenki", a także porównał brzmienie muzyki Swift do twórczości Cyndi Thomson i Hillary Duff. 
Chris Neal z "Country Weekly" uznał, że Swift "pokazuje uczciwość, inteligencję i idealizm, z czym mogą się połączyć słuchacze w każdym wieku" i dodał, że "bardziej przemyślany materiał pokaże talent, który będzie gotowy brzmieć lepiej po liceum". 
Notowania.
11 listopada 2006 album "Taylor Swift" zadebiutował na dziewiętnastym miejscu "Billboard 200" ze sprzedażą ok. 67 tys. kopii. Płyta stała się albumem najdłużej przebywającym na liście "Billboard 200" ze wszystkich albumów wydanych w tej dekadzie (267 tygodni), a także był na szczycie notowania "Billboard Top Country Albums Chart" przez 24 tygodnie z rzędu. 2 sierpnia 2008 album został zastąpiony na pierwszym miejscu przez kolejną płytę Taylor zatytułowaną "Beautiful Eyes EP", dzięki czemu piosenkarka została pierwszą od 1997 roku artystką, której albumy zajęły dwie pierwsze pozycje na "Top Country Album". 17 sierpnia 2009 album uzyskał status pięciokrotnej platynowej płyty przez Recording Industry Association of America (RIAA) za sprzedaż w ponad 5 milionach egzemplarzy. 
Po sześciu latach od premiery, album zadebiutował na trzydziestej ósmej pozycji w notowaniu najczęściej kupowanych płyt w Nowej Zelandii. Album znalazł się na czternastym miejscu w Kanadzie, gdzie uzyskał status platynowej płyty za osiągnięcie wyniku ponad 80 tys. sprzedanych sztuk. 
W lutym 2013 album sprzedał się w 5 324 tys. egzemplarzy w Stanach Zjednoczonych. W Australii album zadebiutował na trzydziestej trzeciej pozycji na głównym wykresie oraz na trzecim miejscu na liście gatunku country. 5 września album zajął osiemdziesiąte ósme miejsce na liście bestsellerów w Wielkiej Brytanii, gdzie uzyskał status platynowej płyty. 
Single.
19 czerwca 2006 roku został wydany pierwszy singiel z płyty, którym został utwór "Tim McGraw". Drugim singlem została piosenka "Teardrops on My Guitar", który został najlepiej sprzedającym się singlem z albumu oraz uzyskał status podwójnej platynowej płyty za sprzedaż w ponad 2 milionach kopii.
Trzecim singlem został utwór "Our Song", który zadebiutował na szesnastym miejscu "Billboard Hot 100" oraz na pierwszym miejscu "Hot Country Songs" i zdobył status potrójnej platynowej płyty w kraju. 
Czwartym singlem został utwór "Picture to Burn", zaś piątym – "Should've Said No", który dotarł do pierwszego miejsca notowania "Hot Country Songs" oraz uzyskał status platynowej płyty w kraju. 
Lista utworów.
Edycja Deluxe.
6 listopada 2007 ukazała się reedycja płyty, na której zamieszczono dodatkowe piosenki oraz materiały filmowe. 
DVD.
28 marca 2008 obydwie edycje zostały zastąpione ekskluzywną edycją zawierającą dodatkowy remiks piosenki "Teardrops on My Guitar" oraz dwa teledyski: do utworów "Tim McGraw" i "Teardrops on My Guitar".

</doc>
<doc id="1662771" url="https://pl.wikipedia.org/wiki?curid=1662771" title="Erich Muhsam">
Erich Muhsam



</doc>
<doc id="1662772" url="https://pl.wikipedia.org/wiki?curid=1662772" title="Pabianickie Towarzystwo Cyklistów">
Pabianickie Towarzystwo Cyklistów



</doc>
<doc id="1662774" url="https://pl.wikipedia.org/wiki?curid=1662774" title="Cmentarz ewangelicki w Czyżeminku">
Cmentarz ewangelicki w Czyżeminku

Cmentarz ewangelicki w Czyżeminku – znajduje się na zachód od drogi głównej w Czyżeminku III i powstał najprawdopodobniej w XIX wieku. Do naszych czasów zachowały się nieliczne kamienne nagrobki z inskrypcjami w języku niemieckim.

</doc>
<doc id="1662777" url="https://pl.wikipedia.org/wiki?curid=1662777" title="Pizzi Gemmelli">
Pizzi Gemmelli

Pizzi Gemmelli to szczyt w paśmie Bergell, w Alach Retyckich. Leży w południowej Szwajcarii, w kantonie Gryzonia. Bezpośrednio na wschód leży Piz Cengalo, a na zachodzie Sciora di Dentro.

</doc>
<doc id="1662778" url="https://pl.wikipedia.org/wiki?curid=1662778" title="Gwardia Gdańsk">
Gwardia Gdańsk



</doc>
<doc id="1662780" url="https://pl.wikipedia.org/wiki?curid=1662780" title="Rollandia microptera">
Rollandia microptera



</doc>
<doc id="1662781" url="https://pl.wikipedia.org/wiki?curid=1662781" title="Danilo Turcios">
Danilo Turcios

Danilo Elvis Turcios Funes (ur. 8 maja 1978 w Sonaguerze) – piłkarz honduraski grający na pozycji obrońcy lub pomocnika.
Kariera klubowa.
Turcios jest wychowankiem klubu UNAH Choluteca. W 1996 roku zadebiutował w jego barwach w pierwszej lidze Hondurasu. Był podstawowym zawodnikiem UNAH do 2001 roku i wtedy też przeniósł się do stolicy kraju, Tegucigalpy, do tamtejszego klubu Motagua. Spędził w nim jeden sezon wywalczając mistrzostwo fazy Apertura.
W 2002 roku Turcios wyjechał z Hondurasu do Urugwaju. Został piłkarzem drużyny Defensoru Sporting Montevideo. W jego barwach rozegrał jeden sezon w urugwajskiej Primera División, po czym został piłkarzem innego klubu ze stolicy Urugwaju, CA Peñarol. W Peñarolu był jednak rezerwowym i grał tam do połowy w 2003 roku.
Kolejnym klubem w karierze Turciosa była meksykańska Tecos UAG z Guadalajary. Przez półtora roku grał w tamtejszej Primera División. W 2005 roku wrócił do ojczyzny i podpisał kontrakt z Olimpią Tegucigalpa. W tym samym roku został mistrzem fazy Clausura, w sezonie 2005/2006 zarówno fazy Apertura jak i Clausura. W sezonie 2006/2007 Danilo Turcios występował w CSD Comunicaciones, ale po jego zakończeniu wrócił do Olimpii i w pierwszej połowie 2008 roku został mistrzem Clausury.
Kariera reprezentacyjna.
W reprezentacji Hondurasu Turcios zadebiutował w 1999 roku. W 2000 roku po raz pierwszy wystąpił w Złotym Pucharze CONCACAF, a także był członkiem kadry U-23 na Igrzyska Olimpijskie w Sydney. Z kolei w 2001 roku dotarł z Hondurasem do półfinału Copa América 2001 i ostatecznie wywalczył na tym turnieju brązowy medal. Na swoim koncie ma także występy w Złotym Pucharze CONCACAF 2003 i Złotym Pucharze CONCACAF 2005.

</doc>
<doc id="1662783" url="https://pl.wikipedia.org/wiki?curid=1662783" title="KKS Kluczbork">
KKS Kluczbork



</doc>
<doc id="1662784" url="https://pl.wikipedia.org/wiki?curid=1662784" title="Carriers at War">
Carriers at War

Carriers at War – strategiczna gra turowa w realiach II wojny światowej na Pacyfiku, wyprodukowana i wydana w 1991 przez Strategic Studies Group.

</doc>
<doc id="1662785" url="https://pl.wikipedia.org/wiki?curid=1662785" title="Kolejarz Kluczbork">
Kolejarz Kluczbork



</doc>
<doc id="1662789" url="https://pl.wikipedia.org/wiki?curid=1662789" title="Stal Gdańsk">
Stal Gdańsk



</doc>
<doc id="1662790" url="https://pl.wikipedia.org/wiki?curid=1662790" title="Czas trombinowy">
Czas trombinowy

Czas trombinowy (TT) – badanie diagnostyczne, które jest wykorzystywane do oceny ostatniego etapu procesu krzepnięcia krwi; przekształcenia rozpuszczalnego fibrynogenu w nierozpuszczalną fibrynę.
Czas trombinowy jest wskaźnikiem oceny czasu krzepnięcia osocza cytrynianowego pod wpływem dodatku standardowego roztworu trombiny, która indukuje przemianę fibrynogenu w fibrynę. Prawidłowy czas trombinowy wynosi: 14–20 s. Jego długość zależy głównie od stężenia fibrynogenu we krwi oraz obecności we krwi antytrombiny np. heparyny. 
Pomiar czasu trombinowego jest przydatny w kontroli leczenia przeciwzakrzepowego lub fibrynolitycznego. Wydłużenie czasu trombinowego może być związane z hypofibrynogemią (np. w przebiegu DIC), 
obecności inhibitorów polimeryzacji fibryny lub antytrombiny.

</doc>
<doc id="1662791" url="https://pl.wikipedia.org/wiki?curid=1662791" title="Cmentarz ewangelicki w Mariampolu">
Cmentarz ewangelicki w Mariampolu

Cmentarz ewangelicki w Mariampolu – cmentarz znajdujący się w leśnym zagajniku na północ od Mariampolu.
Cmentarz został założony około 1850 roku. Do naszych czasów zachowało się kilkanaście zniszczonych nagrobków z okresu międzywojennego oraz jeden z 1942 roku, część z nich posiada zachowane niemieckojęzyczne inskrypcje.

</doc>
<doc id="1662792" url="https://pl.wikipedia.org/wiki?curid=1662792" title="Góra Jarmuta">
Góra Jarmuta



</doc>
<doc id="1662794" url="https://pl.wikipedia.org/wiki?curid=1662794" title="27. ceremonia wręczenia nagród Brytyjskiej Akademii Filmowej">
27. ceremonia wręczenia nagród Brytyjskiej Akademii Filmowej

27. ceremonia rozdania nagród Brytyjskiej Akademii Sztuk Filmowych i Telewizyjnych. Najwięcej statuetek (po 3) otrzymały filmy "Noc amerykańska" i "Najemnik".
Laureaci.
Laureaci oznaczeni są wytłuszczeniem
Podsumowanie.
Laureaci
Nagroda / Nominacja
Przegrani

</doc>
<doc id="1662800" url="https://pl.wikipedia.org/wiki?curid=1662800" title="Ogniwo Pabianice">
Ogniwo Pabianice



</doc>
<doc id="1662801" url="https://pl.wikipedia.org/wiki?curid=1662801" title="Monte del Forno">
Monte del Forno

Monte del Forno – szczyt w paśmie Bergell, w Alpach Retyckich. Leży na granicy między Szwajcarią (Gryzonia), a Włochami (Lombardia).
Na stokach Monte del Forno znajduje się schronisko Forno Hütte. Szczyt leży w okolicy niezbyt popularnej wśród wspinaczy, jednakże spośród okolicznych szczytów to właśnie ten jest najczęściej odwiedzany. Przyczyną tego jest piękny widok jaki rozciąga się ze szczytu. Zobaczyć można między innymi Monte Disgrazia, Piz Badile i Berninagruppe.

</doc>
<doc id="1662808" url="https://pl.wikipedia.org/wiki?curid=1662808" title="Włocławianka Włocławek">
Włocławianka Włocławek



</doc>
<doc id="1662809" url="https://pl.wikipedia.org/wiki?curid=1662809" title="Unia Chorzów">
Unia Chorzów



</doc>
<doc id="1662813" url="https://pl.wikipedia.org/wiki?curid=1662813" title="Vincentas Sladkevicius">
Vincentas Sladkevicius



</doc>
<doc id="1662816" url="https://pl.wikipedia.org/wiki?curid=1662816" title="DirectVobSub">
DirectVobSub



</doc>
<doc id="1662818" url="https://pl.wikipedia.org/wiki?curid=1662818" title="Retiże">
Retiże

Retiże (bułg. "Ретиже") – rzeka w południowej Bułgarii, prawy dopływ Mesty w zlewisku Morza Egejskiego. Długość - 18,5 km, powierzchnia zlewni - 46 km², średni przepływ u ujścia - 1,33 m³/s. 
Powstaje z połączenia górskich potoków wypływających z górskich jeziorek na wschodnich zboczach szczytu Poleżan w górach Pirin. Płynie na wschód i uchodzi do Mesty koło wsi Kremen. Pięć małych elektrowni wodnych o łącznej mocy około 10 MW.

</doc>
<doc id="1662819" url="https://pl.wikipedia.org/wiki?curid=1662819" title="Dritero Agolli">
Dritero Agolli



</doc>
<doc id="1662820" url="https://pl.wikipedia.org/wiki?curid=1662820" title="Cmentarz ewangelicki w Rydzynach">
Cmentarz ewangelicki w Rydzynach

Cmentarz ewangelicki w Rydzynach – znajduje się przy drodze do Woli Zaradzyńskiej w odległości około 150 metrów od zabudowań. Powstał najpewniej w XIX wieku i ma kształt prostokąta (najstarszy zachowany nagrobek pochodzi z 1886 roku i kryje szczątki Johanna Gottlieba Pudryckiego). W południowo-zachodniej części nekropolii dwa groby żołnierzy rosyjskich poległych w 1914 roku. Teren nekropolii do dziś służy sporadycznym pochówkom okolicznych ewangelików

</doc>
<doc id="1662825" url="https://pl.wikipedia.org/wiki?curid=1662825" title="Faith Evans">
Faith Evans

Faith Evans (ur. 10 czerwca 1973 w Newark, New Jersey) – amerykańska wokalistka, autorka piosenek, aktorka. Karierę rozpoczynała na początku lat 90. śpiewając w chórkach między innymi u Mary Jane Blige. Później występowała głównie u boku rapera, Notorious B.I.G. za którego wyszła za mąż.
Życiorys.
W 1994 roku jako pierwsza kobieta podpisała kontrakt z wytwórnią Bad Boy Seana Combsa. Międzynarodowe sukcesy zaczęły się w 1995 roku, gdy jej debiutancki album "Faith" rozszedł się w milionowym nakładzie, a utwory "You Use To Love Me" i "Soon As I Get Home" stały się przebojami. Wydana w 1999 roku druga płyta "Keep the Faith" powtórzyła ten sukces, do czego przyczynił się między innymi singiel "Love Like This". Czwarta płyta wokalistki, "The First Lady", ukazała się 2005 roku.
Faith Evans ma na koncie nominacje do nagród Grammy, między innymi za trzecią płytę "Faithfully" (2001) oraz duet z Carlem Thomasem "Can’t Believe".

</doc>
<doc id="1662828" url="https://pl.wikipedia.org/wiki?curid=1662828" title="Atrichornithidae">
Atrichornithidae



</doc>
<doc id="1662829" url="https://pl.wikipedia.org/wiki?curid=1662829" title="Monte di Zocca">
Monte di Zocca

Monte di Zocca lub Cima di Zocca to szczyt w paśmie Bergell, w Alpach Retyckich. Leży na granicy między Szwajcarią (Gryzonia), a Włochami (Lombardia).
Pierwszego wejścia, 2 sierpnia 1890 r., dokonali G.Melzi i A.Noseda.

</doc>
<doc id="1662832" url="https://pl.wikipedia.org/wiki?curid=1662832" title="Rare (album)">
Rare (album)

Rare to instrumentalny album progresywno rockowego zespołu Asia.
Utwory 1-16 zostały nagrane w 1997 na potrzeby filmu dokumentalnego "Salmon - Against The Tides", a pozostałe utwory zostały nagrane z myślą o grze firmy Sega, która jednak nie została wydana. Na płycie zagrało jedynie 2 muzyków z Asia, John Payne i Geoff Downes. Ten album był pierwszym w historii zespołu, którego tytuł nie rozpoczynał się literą "A".

</doc>
<doc id="1662833" url="https://pl.wikipedia.org/wiki?curid=1662833" title="Bucorvus">
Bucorvus

Bucorvus – rodzaj ptaka z rodziny dzioborożców (Bucerotidae). 
Zasięg występowania.
Rodzaj obejmuje gatunki występujące w Afryce.
Morfologia.
Długość ciała 90–100 cm; masa ciała samic 2230–4580 g, samców 3459–6180 g.
Systematyka.
Podział systematyczny.
Takson ten przez część systematyków bywa klasyfikowany jako monotypowa rodzina dzioborogów (Bucorvidae), takson siostrzany Bucerotidae. Do rodzaju należą dwa występujące współcześnie gatunki:
oraz gatunek wymarły, żyjący w miocenie:

</doc>
<doc id="1662835" url="https://pl.wikipedia.org/wiki?curid=1662835" title="Hotel Drouot">
Hotel Drouot



</doc>
<doc id="1662836" url="https://pl.wikipedia.org/wiki?curid=1662836" title="Prikaz">
Prikaz



</doc>
<doc id="1662837" url="https://pl.wikipedia.org/wiki?curid=1662837" title="Milan Hodža">
Milan Hodža

Milan Hodža (ur. 1 lutego 1878 w Sučanach, zm. 27 czerwca 1944 w Clearwater) – czechosłowacki dziennikarz i polityk, wieloletni minister oraz premier Czechosłowacji (1935–1938), p.o. prezydenta Republiki (1935).
Studiował na Uniwersytetach w Budapeszcie i Wiedniu. W roku 1897 rozpoczął karierę jako dziennikarz w Budapeszcie. Trzy lata później założył „Slovenský denník”, którego został redaktorem naczelnym, następnie prowadził gazetę „Slovenský týždenník” (1903–1914). W roku 1905 objął mandat posła do parlamentu węgierskiego, który sprawował do 1910 roku. Pełnił obowiązki wiceprzewodniczącego Słowackiej Partii Narodowej (1906–1914).
W czasie I wojny światowej mieszkał w Wiedniu, gdzie pracował w biurze prasowym (1916–1918). Działał politycznie na rzecz stworzenia wspólnego państwa Czechów i Słowaków. Był członkiem Słowackiej Rady Narodowej oraz sygnatariuszem Deklaracji Narodu Słowackiego, na mocy której Słowacja stała się częścią Czechosłowacji.
Po zakończeniu wojny był przedstawicielem rządu czechosłowackiego w Budapeszcie (1918–1919). W tym samym roku objął mandat posła do Zgromadzenia Narodowego Czechosłowacji, który sprawował do 1938 roku. W wolnej Czechosłowacji został jednym z liderów Czechosłowackiej Partii Agrarnej oraz jednym z liderów światowego ruchu ludowego. Założył Międzynarodowe Biuro Agrarne (International Agrarian Bureau), w którego prezydium zasiadał.
W roku 1919 pełnił obowiązki sekretarza stanu w ministerstwie spraw wewnętrznych. Był również ministrem ds. unifikacji prawa (1919–1920) oraz organizacji administracji (1926–1929), rolnictwa (1922–1926 i 1932–1935), oświaty (1926–1929) oraz spraw zagranicznych (1935–1936). Jako pierwszy Słowak stanął na czele rządu Republiki (1935–1938). Był autorem projektu związania Czech, Austrii, Węgier, Rumunii i Jugosławii unią celną mającej być pierwszym krokiem do integracji gospodarczej i politycznej w Europie Środkowej. W 1938 roku jego rząd musiał jednak zaakceptować porozumienia monachijskie, oznaczające okrojenie kraju na rzecz Niemiec.
Był nie tylko politykiem, ale również wykładowcą historii współczesnej na Uniwersytecie Komeńskiego w Bratysławie.
W czasie II wojny światowej mieszkał na emigracji w Szwajcarii, Francji, Wielkiej Brytanii i USA. Przewodniczył Słowackiej Radzie Narodowej w Paryżu (1939–1940), która w styczniu 1940 roku połączyła się z Czeską Radą Narodową w Czechosłowacką Radę Narodową. Ta ostatnia była konkurencyjną władzą w stosunku do rządu czechosłowackiego na uchodźstwie pod kierownictwem Edwarda Benesza. W październiku 1939 roku Hodża sporządził memorandum na temat położenia Słowacji wewnątrz wspólnego państwa, w którym domagał się prawa do autonomii dla ziem słowackich. Po zajęciu przez Niemców Francji Rada została zlikwidowana, a Hodża usunął się w cień przyjmując stanowisko w londyńskiej Radzie Państwa. W 1941 roku znalazł się w USA, gdzie kontynuował prace nad projektem federacji środkowoeuropejskiej. Zmarł na Florydzie, rok przed zakończeniem wojny.
27 czerwca 2002 roku szczątki doczesne Milana Hodży zostały pochowane uroczyście na Cmentarzu Narodowym w Martinie.

</doc>
<doc id="1662846" url="https://pl.wikipedia.org/wiki?curid=1662846" title="Czertak HS205">
Czertak HS205



</doc>
<doc id="1662847" url="https://pl.wikipedia.org/wiki?curid=1662847" title="Alberto Zozaya">
Alberto Zozaya

Alberto Máximo Zozaya (ur. 13 kwietnia 1908, zm. 17 lutego 1981) – piłkarz argentyński noszący przydomek "Don Padilla", napastnik. Później trener.
Urodzony w Urdinarrain (w departamencie Gualeguaychú – prowincja Entre Ríos) Zozaya w piłkę zaczął grać w 1926 roku w lokalnym klubie Central Entrerriano Gualeguaychú. W 1929 został piłkarzem klubu Estudiantes La Plata, a rok później zdobył wraz ze swym nowym klubem wicemistrzostwo Argentyny. W 1931 roku strzelił dla Estudiantes 33 bramki i został królem strzelców pierwszej ligi argentyńskiej. Głównie jednak zasłynął jako strzelec pierwszej bramki w historii zawodowej ligi argentyńskiej. Zozaya razem z takimi graczami jak Alejandro Scopelli, Miguel Ángel Lauri, Manuel Ferreira i Enrique Guaita współtworzył drużynę Estudiantes, która w latach 30. dorobiła się wymownego przydomku "Los Profesores".
Jako gracz klubu Estudiantes wziął udział w turnieju Copa América 1937, gdzie Argentyna zdobyła mistrzostwo Ameryki Południowej. Zozaya zagrał w pięciu meczach – z Paragwajem (zdobył 3 bramki), Peru (zdobył bramkę), Urugwajem (wszedł w drugiej połowie za de la Matę i zdobył bramkę), Brazylią oraz w decydującym o mistrzostwie barażu z Brazylią. Zdobycie 5 goli dało mu tytuł wicekróla strzelców turnieju.
W Estudiantes Zozaya grał do 1939 roku, po czym w 1940 roku został piłkarzem drużyny Racing Club de Avellaneda. Po rozegraniu w Racingu 2 meczów w 1941 roku przeniósł się do urugwajskiego klubu CA Bella Vista, gdzie zakończył karierę. Zozaya słynął przede wszystkim ze znakomitej dry głową.
W reprezentacji Argentyny w latach 1936–1937 rozegrał 9 meczów i zdobył 8 bramek.
Po zakończeniu kariery piłkarskiej Zozaya został trenerem. W latach 1952–1953 kierował drużyną portugalskiego klubu SL Benfica. Sprawował także pieczę nad zespołami takich klubów, jak Gimnasia y Esgrima La Plata (w 1960 roku), CA Platense, CA Lanús i Defensores de Cambaceres Ensenada.
Zozaya zmarł 17 lutego 1981 roku w La Plata.

</doc>
<doc id="1662850" url="https://pl.wikipedia.org/wiki?curid=1662850" title="Zdzisław Szparkowski">
Zdzisław Szparkowski

Zdzisław Szparkowski (ur. 1914, zm. 13 grudnia 2006 w Warszawie) – mieszkaniec przedwojennego Włocławka, uhonorowany w 1983 r. odznaczeniem Sprawiedliwy wśród Narodów Świata.
Jest jednym z bohaterów filmu dokumentalnego z 2001 r. "W poszukiwaniu utraconych lat", wyreżyserowanego przez Jana Sosińskiego.

</doc>
<doc id="1662851" url="https://pl.wikipedia.org/wiki?curid=1662851" title="David Lewis">
David Lewis

David Henry Lewis (ur. 1917 w Plymouth, zm. 23 października 2002 w Tin Can Bay) – nowozelandzki żeglarz, podróżnik, lekarz, znawca Polinezji. Badał tradycyjne metody nawigacji stosowane przez wyspiarzy Pacyfiku. 
Życiorys.
Urodził się w Anglii, wkrótce wraz z rodzicami przeniósł się do Nowej Zelandii i Rarotonga (Wyspy Cooka). Tam uczęszczał do szkoły polinezyjskiej, gdzie rozwinął swoje zainteresowanie kulturą wysp Polinezji. Już w młodości przejawiał zainteresowanie podróżami, wspinaczką, kajakarstwem. W 1938 r. wyjechał do Anglii aby nabyć praktyki lekarskiej. Podczas wojny służył jako lekarz. Również po wojnie otworzył praktykę lekarską w Londynie.
W 1960 r. postanowił uczestniczyć w pierwszych regatach samotników przez Atlantyk, na małej 8-metrowej łodzi. W regatach zajął 3. miejsce. Wydarzenie to opisał w książce "The Ship Would Not Travel Due West".
Po tym wydarzeniu zdecydował się na rejs dookoła świata na wybudowanym przez siebie katamaranie "Rehu Moana". W rejsie tym uczestniczyła jego żona oraz dwie córeczki. Opowieść z tego rejsu można znaleźć w jego książkach ""The Daughters of the Wind" (Córy wiatru)" oraz ""Children of Three Oceans" (Dzieci trzech oceanów)".
W 1967 roku nabył koleją łódź "Isbjorn" aby pogłębić badania nad polinezyjskimi metodami nawigacji. Na wyspy Polinezji wybrał się wraz z drugą żoną, córkami oraz 19-letnim synem. Na wyspach u miejscowej ludności pogłębiał swoje wiadomości na temat żeglowania po Pacyfiku bez użycia sekstantu i kompasu. Doświadczenia te opisał w książce "We the Navigators" oraz "The Voyaging Star".
Jego kolejną samotną podrożą była próba okrążenia Antarktydy wzdłuż 60. równoleżnika (bezludne sześćdziesiątki). W tym celu nabył mały stalowy jacht "Icebird". Podróż rozpoczął w październiku 1972 r. z Sydney. W ciągłych wichurach, burzach śniegowych, temperaturach poniżej zera, z odmrożonymi rękami przez 6 tyg. pokonywał olbrzymie fale, przeżywając w odl. 2500 mil od Ziemi Grahama dwie wywrotki i utratę masztu. Dalej walczył już tylko o życie bez szans na przetrwanie. Jednak po dalszych 8 tygodniach pojawił się w amerykańskiej stacji antarktycznej Palmera. Na stacji, gdzie zimował naprawił jacht. Na wiosnę kontynuował podróż, lecz po kolejnej wywrotce po 10 tyg. żeglugi, wyczerpany i zdruzgotany zakończył ją w Kapsztadzie w Republice Południowej Afryki, przebywając 2/3 zaplanowanej trasy.
Swoje przygody opisał w książce "Ice Bird" która stała się światowym bestsellerem.
Po tej podróży został jednym z organizatorów "Oceanic Research Fundation", której celem było wspieranie prywatnych wypraw do Antarktyki. Na 21 metrowym jachcie "Dick Smith Explorer" wraz z kilkuosobową załogą zrobił letnią wyprawę do Antarktyki, gdzie zimował. 
W 1976 r. przyłączył się do "Polynesian Voyaging Society" i uczestniczył w pierwszej eksperymentalnej podróży z Hawajów do Tahiti. Wyniki tych badań opublikował w książce "We, the navigators".
Następne lata spędził znów na badaniach tradycyjnych metod nawigacji, tym razem u Inuitów w rejonie Cieśniny Beringa. 
Po tych badaniach odszedł na emeryturę w Nowej Zelandii, gdzie napisał swoją autobiografię "Shapes of the Wind".
Za swoje zasługi na polu podróżniczym, akademickim, antropologicznym, żeglarskim został odznaczony orderem "New Zealand Order of Merit".

</doc>
<doc id="1662853" url="https://pl.wikipedia.org/wiki?curid=1662853" title="Piz Badilet">
Piz Badilet

Piz Badilet (też: Punta S.Anna; 3171 m n.p.m.) – szczyt w paśmie Bergell, w Alpach Retyckich. Leży na granicy między Szwajcarią (Gryzonia), a Włochami (Lombardia). Nazwa szczytu czasem podawana jest jako "Badiletto" lub "Pizzo Badile". Razem z Punta Torelli rozdziela doliny Val Bondasca na północy (Szwajcaria), Val Codera i Val Porcellizzo na południu (Włochy).

</doc>
<doc id="1662858" url="https://pl.wikipedia.org/wiki?curid=1662858" title="Bucorvinae">
Bucorvinae



</doc>
<doc id="1662860" url="https://pl.wikipedia.org/wiki?curid=1662860" title="Lucjan Wilichnowski">
Lucjan Wilichnowski

Lucjan Wilichnowski – mieszkaniec przedwojennego Włocławka, uznany w 1983 r. za Sprawiedliwego wśród Narodów Świata
Jako żołnierz kampanii wrześniowej walczył w pobliżu Kutna. Został ranny i dostał się do niemieckiej niewoli. Wypuszczony na wolność ze względu na zły stan zdrowia. Spotkał swych dawnych znajomych – Stefana i Marię Engel, funkcjonujących w czasie wojny na tzw. „aryjskich papierach” i pomógł im i ich dziecku przetrwać wojnę.

</doc>
<doc id="1662861" url="https://pl.wikipedia.org/wiki?curid=1662861" title="Kanagjoł">
Kanagjoł

Kanagjoł (bułg. Канагьол; rum. "Canora") – rzeka w północno-wschodniej Bułgarii i w południowo-wschodniej Rumunii (Dobrudży), prawy dopływ Dunaju w zlewisku Morza Czarnego. Długość - 110 km, powierzchnia zlewni - 1745 km². 
Wypływa ze Samuiłowskich wisoczin, płynie na północny wschód, przecina granicę bułgarsko-rumuńską i uchodzi do naddunajskiego jeziora Bugeac. W średnim i dolnym biegu rzeka okresowa, przez większą część roku bez wody.

</doc>
<doc id="1662862" url="https://pl.wikipedia.org/wiki?curid=1662862" title="Kazimierz Traciewicz">
Kazimierz Traciewicz

Kazimierz Traciewicz (ur. 18 stycznia 1928 w Katowicach, zm. 4 października 2003 w Krakowie) – polski prozaik, przedstawiciel małego realizmu.
Życiorys.
Ukończył studia na Wydziale Prawa Uniwersytetu Jagiellońskiego. Jako prozaik zadebiutował na łamach "Tygodnika Powszechnego" w 1958 roku. Był długoletnim pracownikiem kolejnictwa.

</doc>
<doc id="1662869" url="https://pl.wikipedia.org/wiki?curid=1662869" title="Linia kolejowa Wrzeszcz - Kokoszki">
Linia kolejowa Wrzeszcz - Kokoszki



</doc>
<doc id="1662872" url="https://pl.wikipedia.org/wiki?curid=1662872" title="Chromian ołowiu(II)">
Chromian ołowiu(II)

Chromian ołowiu(II), PbCrO4 − nieorganiczny związek chemiczny, sól kwasu chromowego i ołowiu, wykorzystywany jako żółty pigment o nazwie "żółcień chromowa". Występuje naturalnie jako minerał krokoit.
Otrzymywanie.
Chromian ołowiu otrzymuje się przez strącanie z roztworów chromianów za pomocą roztworów soli ołowiu, np. w reakcji chromianu potasu z azotanem ołowiu(II):
Do ww. reakcji można też użyć zalkalizowanego roztworu dichromianu potasu.
Właściwości.
Chromian ołowiu jest praktycznie nierozpuszczalny w wodzie, nie rozpuszcza się też w rozcieńczonych kwasach. Rozpuszczalny w stężonych kwasach mineralnych. Reaguje z rozcieńczonymi roztworami zasad z wytworzeniem soli zasadowych (np. 2PbO•PbCrO4) o barwie czerwonej, wykorzystywanych jako barwniki. Rozpuszcza się w stężonych alkaliach dając "ołowiny":
Chromian ołowiu(II) jest substancją silnie trującą i rakotwórczą.

</doc>
<doc id="1662873" url="https://pl.wikipedia.org/wiki?curid=1662873" title="Regla Bell">
Regla Bell

Regla Maritza Bell McKenzie (ur. 6 lipca 1970 w Hawanie) – kubańska siatkarka, przyjmująca. Trzykrotna złota medalistka olimpijska.
Mierząca 180 cm wzrostu zawodniczka triumfowała na trzech olimpiadach z rzędu (1992–2000). Była także - dwukrotnie, w 1994 i 1998 - zwyciężczynią mistrzostw świata. W latach 1998-2000 grała we Włoszech (m.in. Despar Sirio Perugia).
W sezonie 2010/11 występowała w Hiszpanii, w drużynie Fígaro Peluqueros Tenerife.

</doc>
<doc id="1662876" url="https://pl.wikipedia.org/wiki?curid=1662876" title="Zygmunt Trziszka">
Zygmunt Trziszka

Zygmunt Trziszka (ps. "Junior Starszy", "Tezet", "Trziszka-Trziszkow Z.", "Wiator Polański", ur. 10 grudnia 1936 w Wełdzirzu, zm. 9 sierpnia 2000 w Warszawie) – polski prozaik, publicysta, krytyk literacki, związany z tzw. nurtem chłopskim lub wiejskim w literaturze.
Ukończył studia na Wydziale Filologii Polskiej Wyższej Szkole Pedagogicznej w Opolu. Jako prozaik zadebiutował w 1961 roku na łamach prasy. W latach 1955–1962 pracował w szkolnictwie (Gorzów Wielkopolski). W okresie od 1962 do 1974 pracował w prasie (m.in. jako redaktor „Dziennik Ludowego”). 
Od 1971 roku mieszkał w Warszawie. W latach 1982–1990 był redaktorem „Miesięcznika Literackiego”. W 1970 roku otrzymał nagrodę im. Piętaka za powieść "Romansoid". Zajmował się twórczością m.in. Edwarda Stachury, Tadeusza Nowaka, a także Leopolda Buczkowskiego, o którym napisał kilka publikacji, m.in.: "Leopold Buczkowski", "Mój pisarz", a także wstęp do jego "Prozy żywej". Zmarł śmiercią samobójczą.

</doc>
<doc id="1662882" url="https://pl.wikipedia.org/wiki?curid=1662882" title="Dominic Demeritte">
Dominic Demeritte

Dominic Demeritte (ur. 22 lutego 1978 w Nassau) – bahamski lekkoatleta, sprinter.

</doc>
<doc id="1662885" url="https://pl.wikipedia.org/wiki?curid=1662885" title="Alberto Máximo Zozaya">
Alberto Máximo Zozaya



</doc>
<doc id="1662886" url="https://pl.wikipedia.org/wiki?curid=1662886" title="M83 (band)">
M83 (band)



</doc>
<doc id="1662887" url="https://pl.wikipedia.org/wiki?curid=1662887" title="Sielnickie Wierchy">
Sielnickie Wierchy

Sielnickie Wierchy (słow. "Sielnické vrchy") – środkowa, najmniejsza powierzchniowo i najniższa część Gór Choczańskich na Słowacji. Najwyższy szczyt: Luczańska Magura (1171 m).
Sielnickie Wierchy leżą pomiędzy grupą Wielkiego Chocza na zachodzie a grupą Prosiecznego na wschodzie. Ciągną się od Doliny Luczańskiej i przełęczy Vrchvarta (820 m n.p.m., słow. "Sedlo Vrchvarta") na zachodzie po Dolinę Sesterską na wschodzie. Od północy ogranicza ją wschodni kraniec Rowu Podchoczańskiego między wsiami Osádka i Malatiná, natomiast od południa – skraj Kotliny Liptowskiej.
Dolina Kalameńska, którą spływa ku południu potoku Kalamenianka, rozdziela Sielnickie Wierchy na dwie nierównej wielkości części. W zachodniej, większej i nieco wyższej, najwyższymi szczytami są wspomniana Magura (1171 m) i Havrania (1130 m n.p.m.) w części centralnej, Ostroň (1105 m) w części północnej i Plieška (977 m) w części południowej, nad miejscowością Lúčky. We wschodniej, mniejszej, dominują Sielnická hora (1051 m) i przylegający do niej od południa Sestrč (też: "Liptovský hradný vrch", 993 m) z pozostałościami Zamku Liptowskiego.
Prawie cała grupa górska jest zalesiona. Wielki kompleks polan, będących w przeszłości żywym ośrodkiem pasterstwa oraz łąk kośnych z ostatnimi reliktami drewnianego budownictwa gospodarczego (szopy na siano – słow. "senníky") zachował się w północno-zachodniej części grupy, na wysokości 850-1000 m, między szczytami Magury, Havraniej i Ostronia.

</doc>
<doc id="1662892" url="https://pl.wikipedia.org/wiki?curid=1662892" title="Alberto Maximo Zozaya">
Alberto Maximo Zozaya



</doc>
<doc id="1662894" url="https://pl.wikipedia.org/wiki?curid=1662894" title="Marian Turwid">
Marian Turwid

Marian Turwid, właściwie Marian Turwid-Kaczmarek (ur. 28 września 1905 we Wrześni, zm. 7 grudnia 1987 w Warszawie) – polski pisarz i artysta malarz, działacz kultury w Bydgoszczy, członek Ogólnopolskiego Komitetu Frontu Jedności Narodu w 1958 roku.
Życiorys.
Był synem Kazimierza Kaczmarka, kupca i Julii z Jakubowskich. Po ukończeniu szkoły powszechnej we Wrześni uczył się w gimnazjum, a następnie w Państwowym Seminarium Nauczycielskim Męskim w Gnieźnie, gdzie w 1926 zdał egzamin maturalny. 
Okres międzywojenny.
W 1926 r. krótko był nauczycielem w publicznej szkole powszechnej w Borzykowie w powiecie wrzesińskim. Następnie w latach 1926-1929 studiował na Akademii Sztuk Pięknych w Krakowie na Wydziale Malarstwa i Rzeźby. Uczył się m.in. w pracowniach profesorów: Władysława Jarockiego, Teodora Axentowicza, Fryderyka Pautscha, Xawerego Dunikowskiego. 3 grudnia 1929 roku zdał egzamin nauczycielski z rysunku, po czym kontynuował studia do absolutorium w październiku 1930. 
Od 1931 r. aż do wybuchu II wojny światowej uczył rysunku w Miejskim Katolickim Gimnazjum Żeńskim w Bydgoszczy. W 1935 r. uzyskał kwalifikacje zawodowe do nauczania rysunku jako przedmiotu głównego w szkołach średnich ogólnokształcących i seminariach nauczycielskich państwowych i prywatnych, w języku wykładowym polskim.
Obok działalności pedagogicznej brał czynny udział w ruchu artystycznym Bydgoszczy i Wielkopolski. Był przewodniczącym Związku Plastyków Pomorskich i sekretarzem Rady Artystyczno-Kulturalnej w Bydgoszczy (1937-1939). Jako pisarz i artysta debiutował na łamach „"Orędownika Wrzesińskiego"”. W 1926 r. ukazał się tomik legend wrzesińskich, a rok później odbyła się pierwsza wystawa jego prac malarskich we Wrześni. Wtedy też zaczął używać pseudonimu Turwid. Później zmienił nazwisko na Turwid-Kaczmarek. W latach 1931-1937 był redaktorem miesięcznika artystyczno-literackiego „"Wici Wielkopolskie"”. 
W 1931 r. wydał tomik rysunków „"Szkice portretowe"” oraz portret gen. Józefa Hallera, który był pracą dyplomową wieńczącą studia na ASP w Krakowie. W 1932 r. wyszedł drukiem kolejny tomik jego poezji „"Dni Wielkiej Doliny"”. Niektóre jego wiersze trafiły do antologii ogólnopolskich: „"Morze w poezji polskiej"” (1937), „"Antologia 120-u"” (1939, 1947). Pisywał również artykuły poświęcone kulturze i literaturze do „Kuriera Poznańskiego”, „Dziennika Bydgoskiego”, „Gazety Bydgoskiej”, „Przeglądu Bydgoskiego” oraz sporadycznie do poznańskiego miesięcznika kulturalnego „Tęcza” i kaszubskiego „Gryfa”. Kunszt malarski pogłębiał w Paryżu (1936). Odbył również podróże artystyczne do Wiednia, Berlina i Budapesztu. Od 1930 r. był członkiem Związku Polskich Artystów Plastyków oraz Związku Literatów Polskich.
Tematem przewodnim jego artykułów, szkiców i esejów była problematyka tradycji i współczesności regionu wielkopolsko-pomorskiego. Niejeden wiersz poświęcił także Bydgoszczy. Łuczniczka, spichrze, zakole Brdy, fara, bydgoska Wenecja, wyzwoliły w nim potrzebę osobistego przymierza z architekturą miasta, jego przyrodą i mieszkańcami. Z jego osobą wiąże się obecny w latach 30. nurt organizowania w międzywojennej Bydgoszczy kultury środowiskowej, otwartej na ogólnokrajowe nurty literackie. 
Okres okupacji niemieckiej.
W pierwszych dniach okupacji niemieckiej był poszukiwany przez gestapo, które skonfiskowało mu pracownię z całym dorobkiem artystycznym. Jesienią 1939 r. udał się do rodzinnej Wrześni, gdzie do 1942 r. pracował w przedsiębiorstwie rodziców, a następnie w firmie niemieckiej jako malarz pokojowy (1942-1945). 
Okres powojenny.
W marcu 1945 r. powrócił do Bydgoszczy, gdzie został kierownikiem Oddziału Plastyki w Wydziale Kultury i Sztuki Pomorskiego Urzędu Wojewódzkiego. Był redaktorem dodatku kulturalnego Ilustrowanego Kuriera Polskiego, do którego zamawiał materiały u literatów i naukowców z całej Polski. W 1946 r. zorganizował w Bydgoszczy Państwową Szkołę Sztuk Pięknych (od 1947 Państwowe Liceum Technik Plastycznych) i był jej długoletnim dyrektorem (do 1972 r., kiedy przeszedł na emeryturę). Równocześnie od 1947 był dyrektorem Państwowego Ogniska Kultury Plastycznej w Bydgoszczy Z jego inicjatywy powstał Pomorski Dom Sztuki, w którym urządzono stały salon wystawowy plastyki przy Okręgu Pomorskim ZPAP. Od 1950 r. kierował Centralnym Biurem Wystaw Artystycznych Oddział w Bydgoszczy z delegatura w Toruniu (do 1972).
Marian Turwid był aktywnym działaczem kultury i sztuki. W 1945 współorganizował w Bydgoszczy Klub Literacko-Artystyczny (wiceprezes), Okręg Pomorski ZPAP (prezes) oraz Oddział Pomorski Związku Literatów Polskich. Był współzałożycielem i naczelnym redaktorem czasopisma „Arkona” (jednego z pierwszych obok lubelskiej „Kameny” czasopisma kulturalnego). Przez długie lata działał w Kujawsko-Pomorskim Towarzystwie Kulturalnym (1961-1983). 
W latach 1945-1975 wydał blisko 700 książek autorskich oraz publikacji ogłoszonych w pismach lokalnych i centralnych. Niektóre wiersze Turwida zostały zamieszczone w almanachu „"Poeci pomorscy"” (1962) i w tomie „"Poeci i morze"” (Gdańsk 1969). W swoich utworach często obracał się wokół ludzi i spraw regionu, w którym żył i działał. Jako bydgoszczanin, radny i działacz Stronnictwa Demokratycznego zajmował się problematyką bydgoską. Pisząc sprawozdania z uroczystości otwarcia Muzeum Miejskiego po wojnie przypomniał dzieje tej instytucji. Z okazji 600-lecia miasta w 1946 r. omawiał jego dzieje i kulturę. Bronił Wenecji bydgoskiej przed próbami jej modernizacji. Wypowiadał się na temat zagospodarowania spichrzy i stworzenia muzeum regionalnego. Jego artykuły, przedmowy do katalogów i materiały publikowane w zbiorowych lokalnych wydawnictwach to kompendium wiedzy o mieście, ze szczególną koncentracją na okresie po 1945 roku. 
Oprócz twórczości literackiej Marian Turwid był aktywnym artystą plastykiem. Ze 189 dzieł artysty, 125 było eksponowanych na wystawach w kraju i za granicą. Spod jego pędzla wyszły m.in. obraz olejny „"Bezrobotny"”, tryptyk „"Madonna Panieńska"” (1932), „"Św. Jerzy"” (1938) umieszczony w kościele garnizonowym w Bydgoszczy, liczne portrety, w tym gen. Józefa Hallera, „"Portret Narzeczonej"” i portrety wielu działaczy kultury w Bydgoskiem. W latach 50. w. twórczości malarskiej Turwida zaczął dominować pejzaż bydgoski. Powstały wtedy m.in. „"Motyw Bydgoski Al. 1 Maja"” (1954), „"Motyw Bydgoski Spichrze"” (1956), „"Spichrze nad Brdą"” (1956), „"Śródmieście Bydgoszczy"” (1956), „"Motyw Bydgoska Fara"” (1957), „"Zakole Brdy"” (1962), „"Barki na Brdzie"”, „"Zakole Brdy"” (1969), „"Puszcza Bydgoska"” (1972), „"Motyw z Bazyliką"” (1978). 
Apolityczny do wybuchu II wojny światowej, w 1945 r. wstąpił do Stronnictwa Pracy. Od 1950 r. działał w Stronnictwie Demokratycznym. W latach 1955-1956 r. był wiceprzewodniczącym Prezydium Wojewódzkiego Komitetu SD w Bydgoszczy, a w 1963 został członkiem SD i przewodniczącym Wojewódzkiej Grupy Doradczej do Spraw Kultury oraz członkiem analogicznej grupy przy Centralnym Komitecie SD. W latach 1965-1973 był radnym Wojewódzkiej Rady Narodowej (zastępca przewodniczącego Komisji Kultury), a w 1954-1961 Miejskiej Rady Narodowej w Bydgoszczy. W latach 1957-1959 był jednym z inicjatorów i organizatorów Bydgoskiego Towarzystwa Naukowego, a następnie jego członkiem. Był długoletnim działaczem Frontu Jedności Narodu, a potem członkiem Patriotycznego Ruchu Odrodzenia Narodowego. Działał w Towarzystwie Wiedzy Powszechnej i szeregu organizacji i stowarzyszeń kulturalnych i naukowych. Jego zaangażowanie w sprawy kultury biografowie ocenili w sposób następujący: . Prace Mariana Turwida znajdują się w zbiorach muzealnych w Bydgoszczy, Grudziądzu, Toruniu, Muzeum Dzieci Wrzesińskich, Muzeum im. Lwa Tołstoja w Moskwie, Muzeum w Reggio Emilia, w Teatrze Polskim w Bydgoszczy oraz BTN w Bydgoszczy.
Zmarł nagle na zawał serca 17 listopada 1987 r. Został pochowany na bydgoskim cmentarzu Nowofarnym.
Rodzina.
Marian Turwid był od 1936 r. żonaty z Zofią Nowicką, rodowitą bydgoszczanką, wnuczką dr Władysława Piórka (Honorowego Obywatela Bydgoszczy), dziennikarką, pasjonatką kultury i sztuki. Małżeństwo było bezdzietne.
Upamiętnienie.
Od listopada 1990 r. jego imię nosi bydgoska Szkoła Podstawowa nr 16 przy ul. Koronowskiej 74. W latach 90. XX w. imieniem Mariana Turwida nazwano też skwer na osiedlu Sielanka w Śródmieściu Bydgoszczy, gdzie mieszkał, a także ulicę we Wrześni.

</doc>
<doc id="1662897" url="https://pl.wikipedia.org/wiki?curid=1662897" title="Diecezja Moguncji">
Diecezja Moguncji

Diecezja Moguncji () – katolicka diecezja niemiecka położona w środkowej części kraju, obejmująca swoim zasięgiem centralną część Hesji. Siedziba biskupa znajduje się w katedrze świętych Marcina i Szczepana w Moguncji.
Historia.
Początki.
Diecezja Moguncji jest najstarszą niemiecką diecezją. Została założona jeszcze w czasach Cesarstwa Rzymskiego. Według przekazów pierwszym biskupem miał być niejaki Krescens (80–103), wobec braku jednoznacznych dowodów wszyscy pierwsi biskupi uchodzą za postacie wpół legendarne.
Pierwszym pewnym, potwierdzonym źródłowo biskupem był Marcin, którego imię wraz z informacją o sprawowanej funkcji pojawia się pod datą 343. Jednak przełomową datą był 745, kiedy w Moguncji rządy objął pierwszy arcybiskup św. Bonifacy zwany "Apostołem Niemców".
Archidiecezja (780–1802).
Archidiecezja Moguncji była główna częścią składową metropolii Moguncji, oficjalnie ustanowionej w 780/782, w której skład wchodziło kilkanaście diecezji. Była to bardzo bogate arcybiskupstwo, którego metropolita od 1263 miał prawo uczestniczyć w wyborze cesarza jako jeden z książąt-elektorów. Ponadto przewodniczył zgromadzeniu elektorów Rzeszy i piastował urząd arcykanclerza.
W 1802 Moguncja utraciła rangę arcybiskupstwa. Następnie w 1803 w wyniku sekularyzacji przeprowadzonej podczas reorganizacji ziem niemieckich (tzw. Reichsdeputationshauptschluss) ostatni elektor moguncki Karol Teodor von Dalberg został przeniesiony do archidiecezji Ratyzbony, zaś ziemie archidiecezji Moguncji leżące na zachodnim brzegu Renu wcielono do Francji. Ziemie na wschodnim brzegu ciągnące się wzdłuż Menu poniżej Frankfurtu nad Menem przyłączono do Hesji-Darmstadt i Nassau, natomiast Eichsfeld i Erfurt stały się częścią Prus.
Diecezja (od 1802).
Na mocy konkordatu z 1801 zawartego między Napoleonem I a papieżem Piusem VII utworzono nowe biskupstwo Moguncji (24 listopada 1802), w granicach Cesarstwa Francuzów, którego jurysdykcja została rozszerzona w 1814 na ziemie Wielkiego Księstwa Hesji.
Po klęsce Napoleona i ustaleniu nowego porządku w Europie na kongresie wiedeńskim w 1815 przystąpiono do reorganizacji struktur kościoła katolickiego w Związku Niemeickim. W miejsce zlikwidowanej metropolii Moguncji utworzono metropolię Fryburga Bryzgowijskiego w 1821, której przydzielono jako sufraganię diecezję Moguncji.
Podział administracyjny.
Diecezja Moguncji składa się z 20 dekanatów:

</doc>
<doc id="1662900" url="https://pl.wikipedia.org/wiki?curid=1662900" title="Theophilus Dönges">
Theophilus Dönges



</doc>
<doc id="1662902" url="https://pl.wikipedia.org/wiki?curid=1662902" title="Āgenskalns">
Āgenskalns

Āgenskalns – dzielnica Rygi.
Do końca XIX wieku osobna wieś położona na lewym brzegu Dźwiny (Daugava) tzn. Pārdaugava – Zadźwinie. Pod koniec XIX w. po rozebraniu fortyfikacji Ryskich i dekretu "nie używać więcej Rygi jako fortecy" została wcielona jako kolejna dzielnica miasta. W przeciwieństwie do tzw. Centrs w Āgenskalns secesja jest w przewadze drewniana i zachowana do dzisiaj. Na terenie tej dzielnicy budowane były również socjalistyczne bloki i szkoły, zwłaszcza w okolicy Melnsila iela.
Āgenskalns w dosłownym tłumaczeniu znaczy Skalna Góra.
Dzielnica jest jedną z najbiedniejszych dzielnic w mieście, w wielu XIX-wiecznych budynkach nie ma do dziś ciepłej wody ani kanalizacji. Dawniej była to jednak bogata wieś i ciągle widać świetność tego mikrorejonu Rygi. 

</doc>
<doc id="1662906" url="https://pl.wikipedia.org/wiki?curid=1662906" title="Czesław Twardzik">
Czesław Twardzik

Czesław Twardzik (ur. 15 lipca 1914 w Barkach, zm. 10 września 1979 w Chełmie) – polski poeta i działacz polityczny.
Życiorys.
Ukończył Szkołę Handlową w Chełmie oraz zaocznie Studium Ekonomiczne w Krakowie. W 1936 roku ogłosił tom poezji "Z pierwszych szczebli". W latach 1944–1945 był oficerem Ludowego Wojska Polskiego. W okresie 1953–1966 pracował jako ekonomista w spółdzielczości. Od 1966 był kierownikiem Wydziału Budżetowo-Gospodarczego w administracji miasta Chełma. Działał w Stronnictwie Demokratycznym, był przewodniczącym Wojewódzkiego Komitetu SD w Chełmie. Należał do Klubu Pisarzy SD im. Bolesława Prusa. Z ramienia SD zasiadał w radach narodowych. 
Odznaczony m.in. Krzyżem Kawalerskim Orderu Odrodzenia Polski, Medalem Zwycięstwa i Wolności 1945 oraz Złotym i Srebrnym Krzyżem Zasługi. 

</doc>
<doc id="1662909" url="https://pl.wikipedia.org/wiki?curid=1662909" title="Ła-11">
Ła-11

Ła-11 (ros. Ла-11) – radziecki jednosilnikowy, jednomiejscowy samolot myśliwski dalekiego zasięgu, powstały w biurze konstrukcyjnym S.A. Ławoczkina po II wojnie światowej. Był rozwinięciem myśliwca Ła-9 i ostatnim myśliwcem o napędzie tłokowym w lotnictwie radzieckim. Wyprodukowano 1232 sztuk Ła-11. 
Powstanie i rozwój.
Samolot Ła-11 był ostatnim stadium rozwoju myśliwców z napędem tłokowym konstrukcji S. Ławoczkina (ŁaGG-3, Ła-5, Ła-7, Ła-9). Do Ła-7 włącznie miały one konstrukcję całkowicie drewnianą. Już po II wojnie światowej powstał samolot Ła-9, będący rozwinięciem Ła-7, o konstrukcji całkowicie metalowej (oznaczenie fabryczne „130”). Oprócz zmiany konstrukcji, kabina stała się bardziej przestronna i znacznie wzmocniono uzbrojenie, z 3 działek 20 mm do 4 działek 23 mm. Silnik natomiast pozostał ten sam (ASz-82FN o mocy 1850 KM).
Jeszcze przed skierowaniem Ła-9 do produkcji, Rada Ministrów ZSRR zleciła 18 października 1946 biuru Ławoczkina OKB-301 w Chimkach opracowanie bardziej uniwersalnego myśliwca o większym zasięgu, nadającego się do dalekiego eskortowania bombowców. W efekcie, w maju 1947 oblatano samolot „134”, oznaczony też Ła-9M (nie posiadający jeszcze powiększonych zbiorników paliwa), a w czerwcu 1947 oblatano drugi prototyp „134D” w docelowej konfiguracji. Konstrukcja pozostała podobna, do Ła-9; widoczną różnicą stało się przeniesienie chłodnicy oleju spod kadłuba (jak w Ła-7 i Ła-9) do dolnej części powiększonej osłony silnika, o eliptycznym przekroju, z wlotem w formie półksiężyca. Zwiększono zapas paliwa (z 825 do 1100 l) i oleju, ograniczając uzbrojenie do 3 działek 23 mm. Wobec zwiększonej o 571 kg masy, samolot otrzymał większe koła podwozia. W celu zwiększenia komfortu pilota w długotrwałych lotach, otrzymał on wygodniejszy fotel z podłokietnikami i pisuar. Próby państwowe samolotu zakończono 22 sierpnia 1947. Co prawda prototyp nie osiągnął zakładanej prędkości, a manewrowość z pełnym zapasem paliwa była słaba, lecz został ogólnie oceniony jako zadowalający i skierowany do produkcji pod oznaczeniem Ła-11. Przy mniejszej ilości paliwa, jego zachowanie w locie było podobne do Ła-9.
Produkcja.
Produkcja rozpoczęła się w 1947 w fabryce nr 21 w Gorkim, pod oznaczeniem fabrycznym „wyrób 51” ("izdielie 51"). W toku produkcji, prowadzonej równolegle z Ła-9, wprowadzano drobne zmiany. Od 4. serii wprowadzono podgrzewaną instalację przeciwoblodzeniową skrzydeł i usterzenia. Nad kabiną zaczęto montować fotokarabin S-13 w wystającej obudowie (wczesne samoloty miały amerykański fotokarabin Fairchild w prawym skrzydle). W 1947 wyprodukowano 100 samolotów, w 1948 – 650, po czym przerwano produkcję. Z powodu małej długotrwałości lotu wczesnych myśliwców odrzutowych, wytwarzanie Ła-11 podjęto jednak na nowo, choć w mniejszych seriach - w 1949 zbudowano 150, tyle samo w kolejnym roku i w 1951 ostatnie 182 – łącznie 1232 samoloty. 
Od lata 1949 samoloty zaczęły otrzymywać wyposażenie do lądowania bez widoczności (system USP-48). Modyfikacje jednak prowadziły do zwiększenia masy samolotu i pogorszenia osiągów.
W drugiej połowie 1950 roku 100 myśliwców przebudowano na samoloty rozpoznawcze, montując aparat fotograficzny AFA-BA40 na ruchomej podstawie. Ponadto, zwykłe myśliwce mogły pełnić zadania rozpoznawcze dzięki etatowemu wyposażeniu w aparat AFA-IM do zdjęć pionowych za kabiną pilota. W 1948 prowadzono próby samolotu z podwoziem na odrzucanych nartach, którego koncepcja była rozwijana na wypadek zniszczenia lotnisk w ataku jądrowym; otrzymał on również śmigło WISz-107RE z odwracalnym wektorem ciągu dla sprawniejszego hamowania. Koncepcja ta jednak nie została wdrożona w praktyce. Prototyp „134D” testowano także z dodatkowymi nieodrzucanymi zbiornikami paliwa po 116 l na końcówkach skrzydeł.
Użycie.
ZSRR.
Wojskowe próby Ła-11 odbywały się w 176 pułku myśliwskim (176 IAP) stacjonującym pod Moskwą. Następnie samoloty zaczęły wchodzić na wyposażenie jednostek Radzieckich Sił Powietrznych (WWS), obrony powietrznej kraju (PWO) oraz marynarki wojennej. Typ otrzymał nazwę "Fang" w kodzie NATO. Oprócz zadań eskortowania bombowców, Ła-11 był wykorzystywany jako myśliwiec przechwytujący dalekiego zasięgu, co było szczególnie istotne nad rozległymi obszarami Syberii. W 1948 prowadzono próby startu i lądowania samolotów na krach na Dalekiej Północy.
Samoloty tego typu, były uczestnikami kilku incydentów. W nocy 16/17 maja 1949 jeden Ła-11 został uprowadzony przez pilota do Szwecji, gdzie został uszkodzony przy lądowaniu. 8 kwietnia 1950 Ła-11 z 30. Gwardyjskiego Pułku Myśliwskiego (GIAP) zestrzeliły nad Bałtykiem, w rejonie Libawy, amerykański samolot rozpoznawczy PB4Y Privateer z dywizjonu VP-6. 6 listopada 1951 Ła-11 z 88 GIAP Floty Pacyfiku zestrzeliły nad radzieckimi wodami terytorialnymi, samolot patrolowy P2V Neptune z dywizjonu PV-6 (piloci Ła-11 w obu wypadkach zostali odznaczeni Orderem Czerwonego Sztandaru). Według źródeł rosyjskich, w maju 1950 dwa Ła-11 stoczyły nad Cieśniną Beringa walkę z dwoma amerykańskimi myśliwcami P-51 Mustang. Zakończyła się ona uszkodzeniem jednego samolotu po każdej ze stron. W lotnictwie radzieckim Ła-11 służyły do 1955.
Chiny, Korea Północna i inne.
W ramach radzieckiej pomocy wojskowej, 40 Ła-11 z 351 IAP, noszących chińskie znaki rozpoznawcze, osłaniało od marca 1950 przestrzeń powietrzną Chińskiej Republiki Ludowej w rejonie Szanghaju, walcząc z samolotami Kuomintangu (Tajwanu) i stacjonując w Xuzhou. Według źródeł rosyjskich, 13 i 14 marca 1950 zestrzeliły one dwa bombowce B-25, wykonujące misje rozpoznawcze, a 4 kwietnia kpt. N. Gużow zestrzelił dwa myśliwce P-51 Mustang. Od lipca do października 1950 pułk zajmował się szkoleniem na Ła-11 pilotów chińskich, po czym pozostawił w Chinach samoloty i powrócił do ówczesnej bazy radzieckiej Dalnyj.
13 czerwca 1951 351. IAP pod dowództwem ppłk. I. Jefimowa, przerzucono do toczącej wojnę Korei Północnej. Ze względu na słabsze osiągi od myśliwców odrzutowych, a z drugiej strony dobre wyposażenie nawigacyjne i długotrwałość lotu, używano ich tam jako myśliwców nocnych, pomimo braku wyposażenia w radar. 12 października i 16 listopada 1951 Ła-11 zestrzeliły amerykańskie bombowce B-26 Invader, a 15 maja 1952 samolot rozpoznawczy RB-26. Ponadto zestrzelono jeszcze jeden B-26. Piloci usiłowali także przechwytywać bombowce Boeing B-29 Superfortress, lecz z uwagi na ich duży pułap i prędkość, jedynie uszkodzili dwa samoloty. Radzieckie Ła-11 z 351 IAP działały nad Koreą do lata 1953, wykonując 688 lotów.
Oprócz służby w ramach radzieckiej pomocy wojskowej, 223 Ła-11 przekazano w 1950 lotnictwu Chińskiej Republiki Ludowej. W 1951 jeden pułk chińskich Ła-11 z 2. Dywizji w składzie 36 maszyn (30-31 sprawnych) przebazowano do Korei Północnej w ramach pomocy chińskiej. Oprócz tego, Ła-11 posiadała dwupułkowa 8. Dywizja lotnictwa. Chińskie Ła-11 w Korei były użyte m.in. 6 i 30 listopada 1951 w osłonie bombowców Tu-2 atakujących wyspy u ujścia Yalu Jiang. Podczas tej drugiej akcji doszło do walk z amerykańskimi odrzutowcami F-86 Sabre, w której Chińczycy stracili 4 bombowce i 3 Ła-11, uszkadzając jeden F-86 (zestrzelenia dwóch dalszych F-86 nie potwierdzają Amerykanie).
Podczas dalszych operacji, w 1952 Amerykanie zgłosili zestrzelenie tylko jednego Ła-11 (20 czerwca, przez F-86). Ła-11 zostały następnie skierowane głównie do operacji nocnych i intensywność walk z ich udziałem zmniejszyła się. Według meldunków amerykańskich, 31 marca 1953 myśliwiec F-94B zestrzelił w nocy jeden Ła-11. Po zakończeniu działań w Korei, Ła-11 pozostały na uzbrojeniu lotnictwa chińskiego do 1959. M.in. w styczniu 1955 wspierały one działania przeciw przybrzeżnym wyspom pozostającym pod władzą rządu na Tajwanie. 
Część Ła-11 lotnictwa chińskiego została przekazana Korei Północnej. W połowie lat 50. pewna kolejna partia została także przekazana Indonezji, gdzie używane były już głównie do szkolenia.
Ocena.
Ła-11 odpowiadał ogólnie najlepszym myśliwcom zachodnim końcowego okresu II wojny światowej, które jednakże powstawały kilka lat wcześniej. Jego zasięg maksymalny i prędkość w niewielkim stopniu ustępowały rekordzistom pod tym względem – P-51D Mustang i P-47D Thunderbolt, przy tym Ła-11 był konstrukcją znacznie od nich lżejszą. Należy zaznaczyć, że nie mógł on jednak przenosić dodatkowych zbiorników paliwa. Według radzieckich prób porównawczych, do wysokości 5000 m Ła-11 przewyższał Mustanga w manewrowości, lecz ustępował mu na większych wysokościach; miał przy tym mniejszy pułap praktyczny. Podczas prób prototypów oceniano, że Ła-11 nie nadaje się do skutecznego prowadzenia walk na wysokościach ponad 7000 m, a jego manewrowość jest ograniczona.
Powojenne myśliwce zachodnie z silnikiem tłokowym Grumman F8F Bearcat i Hawker Sea Fury były szybsze od Ła-11, zwłaszcza na średnich i dużych wysokościach, dysponując znacznie mocniejszymi silnikami, niż wywodzący się z połowy wojny ASz-82FN. Były one jednak znacznie cięższe, przy tym Sea Fury miał znacznie mniejszy zasięg. Zaletą Ła-11 było silne uzbrojenie strzeleckie, przewyższające większość myśliwców z napędem tłokowym tego okresu, a dzięki większemu kalibrowi, porównywalne z 4 działkami 20 mm Sea Fury. Z drugiej strony, Ła-11 w odróżnieniu od konstrukcji zachodnich, nie był przystosowany do przenoszenia bomb.
Opis konstrukcji.
Wolnonośny dolnopłat o konstrukcji i poszyciu całkowicie metalowym. Kadłub półskorupowy, o przekroju owalnym, kryty blachą duraluminiową. Statecznik pionowy połączony integralnie z kadłubem. Kabina kryta, z nieruchomym trzyczęściowym wiatrochronem z przednią płaską szybą pancerną grubości 60 mm. Środkowa część osłony odsuwana do tyłu, tylna część przeszklona, przechodząca w owiewkę. Za siedzeniem pilota płyta pancerna, a za jego głową szyba pancerna grubości 73 mm.
Płat o profilu laminarnym, trzyczęściowy, jednodźwigarowy, kryty duraluminium. Klapy na krawędzi spływu. Stery kryte płótnem. Podwozie samolotu klasyczne, podwozie główne chowane w skrzydła w kierunku do wewnątrz, kółko ogonowe chowane do kadłuba i zakrywane klapami. Koła z oponami o rozmiarze 660 × 160 mm.
Silnik ASz-82FN w układzie podwójnej gwiazdy, 14-cylindrowy. Śmigło trójłopatowe o nastawnym skoku WISz-105W-4 średnicy 3,1 m. Pięć zbiorników paliwa w centropłacie i skrzydłach o pojemności 1100 l (normalny zapas paliwa 700 l, bez paliwa w zbiornikach w zewnętrznych częściach płata). Zbiornik oleju o pojemności 63 l (normalny zapas 50 l). Chłodnica oleju OP-812 w dolnej części osłony silnika.
Wyposażenie: radiostacja RSI-6, system lądowania bez widoczności USP-48 (radiokompas ARK-5, radiowysokościomierz RW-2, odbiornik sygnałów naprowadzania MRK-48, kompas EGDM-3) (na wczesnych samolotach zamiast systemu USP-48 radiopółkompas RPKO-10M), nadajnik aparatury rozpoznawczej swój-obcy CSz-3M. Instalacja przeciwoblodzeniowa: nagrzewnica benzynowa BO-20 zewnętrznych części skrzydeł, nagrzewnica elektryczna krawędzi natarcia usterzenia poziomego, spryskiwacze spirytusowe łopat śmigła i przedniej szyby.
Uzbrojenie: trzy działka automatyczne NS-23S kalibru 23 mm w nosowej części kadłuba, synchronizowane ze śmigłem (dwa w górnej części kadłuba i jedno w lewej). Zapas amunicji - łącznie 225 nabojów. Celownik kolimatorowy ASP-1N. Fotokarabin S-13.

</doc>
<doc id="1662911" url="https://pl.wikipedia.org/wiki?curid=1662911" title="Jadwiga Tyrankiewicz">
Jadwiga Tyrankiewicz

Jadwiga Tyrankiewicz (ur. 21 listopada 1923 w Wągrowcu, zm. 14 grudnia 1997 w Bydgoszczy) – polska poetka.
Ukończyła filologię polską na UMK ze specjalizacją bibliotekarstwo. Debiutowała jako poetka w 1963 roku na łamach prasy. Pracowała jako nauczycielka w szkołach średnich.

</doc>
<doc id="1662912" url="https://pl.wikipedia.org/wiki?curid=1662912" title="Kolejarz Ostróda">
Kolejarz Ostróda



</doc>
<doc id="1662916" url="https://pl.wikipedia.org/wiki?curid=1662916" title="Node 3">
Node 3



</doc>
<doc id="1662917" url="https://pl.wikipedia.org/wiki?curid=1662917" title="Ministrowie rolnictwa i ziemi (Południowa Afryka)">
Ministrowie rolnictwa i ziemi (Południowa Afryka)

Poniższa lista przedstawia ministrów rolnictwa i ziemi (ang. "Minister of Agriculture and Land Affairs") Republiki Południowej Afryki:

</doc>
<doc id="1662920" url="https://pl.wikipedia.org/wiki?curid=1662920" title="Górnik Glinik">
Górnik Glinik



</doc>
<doc id="1662921" url="https://pl.wikipedia.org/wiki?curid=1662921" title="Kolejarz Goleniów">
Kolejarz Goleniów



</doc>
<doc id="1662922" url="https://pl.wikipedia.org/wiki?curid=1662922" title="Susannah Harker">
Susannah Harker

Susannah Harker (ur. 26 kwietnia 1965 w Londynie) – angielska aktorka filmowa i teatralna. W filmie zadebiutowała w 1985 rolą Bessie Wills w filmie "Burke &amp; Wills". Występowała w roli Jane Bennet w miniserialu Duma i uprzedzenie.

</doc>
<doc id="1662924" url="https://pl.wikipedia.org/wiki?curid=1662924" title="Stal Pilczyce">
Stal Pilczyce



</doc>
<doc id="1662928" url="https://pl.wikipedia.org/wiki?curid=1662928" title="Legenda miłosna">
Legenda miłosna

Pruska legenda miłosna – film fabularny produkcji niemieckiej z 1938. Zakazany przez faszystowską cenzurę i wprowadzony na ekrany dopiero w 1950. Zdjęcia kręcono w pałacu w Ciszycy w Kowarach. Pałac ten jest związany z rodem Radziwiłów. W Kowarach bywał też król pruski Fryderyk Wilhelm III. 
Polska premiera.
Miała miejsce w kinie Komeda w Ostrowie Wielkopolskim podczas 26. Międzynarodowego Festiwalu „Chopin w barwach jesieni” 8 września 2007. Prelekcję wprowadzającą wygłosił prof. Marek Hendrykowski z Uniwersytetu Adama Mickiewicza w Poznaniu.

</doc>
<doc id="1662929" url="https://pl.wikipedia.org/wiki?curid=1662929" title="Lubuszanka Zielona Góra">
Lubuszanka Zielona Góra



</doc>
<doc id="1662931" url="https://pl.wikipedia.org/wiki?curid=1662931" title="World Curling Tour 2008/2009">
World Curling Tour 2008/2009

Cykl rozgrywek Asham World Curling Tour 2008/2009 rozpoczął się 5 września 2008 w szwajcarskim Baden. W rywalizacji męskiej odbyły się 43 zawody a w rozgrywkach kobiet 30 imprez. Jednocześnie z cyklem WCT rozegrano World Curling Tour Europe, który zsumował wszystkie turnieje rozegrane w Europie.
Turnieje należące do Grand Slam of Curling wyróżniono. W Players' Championships mogły startować jedynie drużyny kanadyjskie ponieważ wyniki tego turnieju liczą się w Canadian Olympic Curling Trials 2009.

</doc>
<doc id="1662932" url="https://pl.wikipedia.org/wiki?curid=1662932" title="Zdzisław Umiński">
Zdzisław Umiński

Zdzisław Umiński ps. "Hamlet" (ur. 14 września 1924 w Warszawie; zm. 2 lutego 2004 tamże) – polski prozaik, publicysta, krytyk literacki, dziennikarz, oficer Armii Krajowej.
Życie.
W okresie okupacji, na tajnych kompletach ukończył Gimnazjum im. Mikołaja Reja w Warszawie. Pod koniec okupacji zbiegł na Zachód. W sierpniu 1945 roku wrócił z Anglii do kraju. W 1951 roku ukończył Szkołę Główną Służby Zagranicznej w Warszawie. W latach 1946-1953 pracował w handlu zagranicznym.
Okupacja.
Od 1 stycznia 1940 r. służył w ZWZ, a następnie w AK. W latach 1942-1943 był więziony w Sieradzu. Po zwolnieniu wraca do konspiracji. Kończy tu podchorążówkę, a od początku 1944 bierze udział w dywersji. W czasie powstania warszawskiego jest żołnierzem Powstańczych Oddziałów Specjalnych batalionu „Parasol”, a także dowódcą kompanii 6, batalionu II, III Rejonu - Rembertów. Kończy powstanie w stopniu podporucznika. Po kapitulacji latach 1944–1945 przebywał w obozie pracy, skąd zbiegł i przedostał się na Zachód. Po powrocie z Anglii, przesłuchiwany przez służby bezpieczeństwa.
Twórczość.
W następnych latach był redaktorem tygodników „Dziś i Jutro” i „Kierunki” pisząc felietony i artykuły krytyczne. Jako pisarz debiutował w 1956 na łamach tygodnika „Kierunki”. Gros jego książek nawiązuje do lat okupacji, bazując na jego osobistych przeżyciach oraz notatkach z tego okresu. Swoje utwory publikował w Czytelniku, PAXie, KAW, Naszej Księgarni. Kilka jego książek zostało wydanych w innych językach.

</doc>
<doc id="1662933" url="https://pl.wikipedia.org/wiki?curid=1662933" title="Sparta Gliwice">
Sparta Gliwice



</doc>
<doc id="1662936" url="https://pl.wikipedia.org/wiki?curid=1662936" title="Fontana della Barcaccia w Rzymie">
Fontana della Barcaccia w Rzymie

Fontana della Barcaccia – barokowa fontanna w Rzymie, na Piazza di Spagna (Placu Hiszpańskim), u stóp Schodów Hiszpańskich.
Ma formę na wpół zatopionej łodzi, przez której burty przelewa się woda. Została zamówiona przez papieża Urbana VIII i ukończona w 1627 roku przez Pietro Berniniego i jego syna Gianlorenzo Berniniego. Formę fontanny wybrano by przypomnieć powódź, która zalała Piazza di Spagna w 1598.

</doc>
<doc id="1662937" url="https://pl.wikipedia.org/wiki?curid=1662937" title="Izosylabizm">
Izosylabizm

Izosylabizm – rodzaj sylabizmu polegający na występowaniu jednakowej liczby sylab we wszystkich wersach, np. we fraszce Marii Jasnorzewskiej-Pawlikowskiej "Mól":
Izosylabizm nadaje wierszowi bardzo równomierny rytm, dlatego często występuje w tekstach śpiewanych.
Nie wszystkie wiersze nazywane sylabicznymi są w rzeczywistości stuprocentowo izosylabiczne. Dzieje się tak dlatego, że użycie rymu męskiego z reguły skraca wers o jedną sylabę. Widać to na przykład w Pieśni filaretów Adama Mickiewicza.

</doc>
<doc id="1662939" url="https://pl.wikipedia.org/wiki?curid=1662939" title="Polonia Nowa Sól">
Polonia Nowa Sól



</doc>
<doc id="1662942" url="https://pl.wikipedia.org/wiki?curid=1662942" title="Wanda Nowa Huta Kraków">
Wanda Nowa Huta Kraków



</doc>
<doc id="1662944" url="https://pl.wikipedia.org/wiki?curid=1662944" title="Konstal Chorzów">
Konstal Chorzów



</doc>
<doc id="1662945" url="https://pl.wikipedia.org/wiki?curid=1662945" title="Marek Banaszkiewicz">
Marek Banaszkiewicz

Marek Wojciech Banaszkiewicz (urodził się 29 lutego 1956 roku, zmarł 6 maja 2000 roku) – piłkarz, reprezentant Polski (kadra młodzieżowa i reprezentacja B). Rozpoczynał karierę w MOP Warszawa, skąd przeniósł się do Poloneza Warszawa. W wieku lat 18 trafił do kolejnej drużyny stołecznej - Gwardii. 17 listopada 1974 roku zadebiutował w lidze, w pojedynku Gwardii ze Śląskiem Wrocław. W barwach Gwardii występował do sezonu 1982/83 włącznie, rozgrywając w sumie 82 mecze i strzelając 13 goli w ekstraklasie.
Banaszkiewicz kontynuował karierę w Wiśle, której barwy reprezentował przez trzy kolejne sezony - dwa w ekstraklasie (54 mecze i 12 goli) i jeden w II lidze. Po rozstaniu z Wisłą, które nastąpiło w 1986 roku, grywał w Dalinie Myślenice i Bronowiance Kraków.
Linki zewnętrzne.
Biografia piłkarza

</doc>
<doc id="1662946" url="https://pl.wikipedia.org/wiki?curid=1662946" title="Pietro Bernini">
Pietro Bernini

Pietro Bernini (ur. 6 maja 1562 w Sesto Fiorentino, zm. 29 sierpnia 1629 w Rzymie) – włoski rzeźbiarz, ojciec Gianlorenzo Berniniego.
Urodził się w Sesto Fiorentino w Toskanii. Przeniósł się do Neapolu, by pracować w klasztorze Certosa di San Martino, tam urodził się także jego syn. W 1605 rodzina przeniosła się do Rzymu, ściągnięta przez kardynała Scipione Caffarelli-Borghese. W Rzymie pracował także na zlecenia papieża Pawła V. 
Jednym z jego bardziej znanych dzieł jest Fontana della Barcaccia na Piazza di Spagna, stworzona wspólnie z synem w 1627. Zmarł w Rzymie w 1629.

</doc>
<doc id="1662950" url="https://pl.wikipedia.org/wiki?curid=1662950" title="Zenit Nisko">
Zenit Nisko



</doc>
<doc id="1662957" url="https://pl.wikipedia.org/wiki?curid=1662957" title="Bieszczady Rzeszów">
Bieszczady Rzeszów

WKS Bieszczady Rzeszów – polski wielosekcyjny wojskowy klub sportowy z siedzibą w Rzeszowie.
Klub istniał w okresie PRL. W latach 60. WKS Bieszczady Rzeszów został przyłączony do Resovii, a zawodnicy odbywający służbę wojskową zasilili sekcje tego klubu, w tym piłkarską.
Boks.
Drużyna pięściarska WKS Bieszczady pod kierunkiem trenera Stanisława Wisza uzyskała awans do II ligi, w której występowała w latach 1962-1967. Pięściarzami klubu byli m.in. Ryszard Długosz, Stanisław Dragan, Jan Dynia, Jan Kokoszka, Lucjan Trela.
Piłka nożna.
Drużyna piłkarska występowała w IV oraz w III lidze. W edycji Pucharu Polski 1961/1962 dotarła do 1/16 finału.
Piłkarzem klubu był m.in. Marian Ostafiński.
Inne sekcje.
W klubie działały także sekcje: piłki ręcznej mężczyzn (drużyna występowała w lidze okręgowej) oraz strzelecka, należąca do czołowych zespołów w okręgu.

</doc>
<doc id="1662958" url="https://pl.wikipedia.org/wiki?curid=1662958" title="Zatoka Puck">
Zatoka Puck



</doc>
<doc id="1662959" url="https://pl.wikipedia.org/wiki?curid=1662959" title="Górnik Świętochłowice">
Górnik Świętochłowice



</doc>
<doc id="1662960" url="https://pl.wikipedia.org/wiki?curid=1662960" title="Pierwszy rząd Romana Prodiego">
Pierwszy rząd Romana Prodiego

Pierwszy rząd Romana Prodiego – rząd Republiki Włoskiej funkcjonujący od 17 maja 1996 do 21 października 1998.
Gabinet został ukonstytuowany po zwycięstwie centrolewicowej (skupiającej głównie postkomunistów, lewicowych chadeków i liberałów) koalicji Drzewo Oliwne w przedterminowych wyborach parlamentarnych do Izby Deputowanych i Senatu XIII kadencji.
W skład rządu (poza wysuniętym przez "Ulivo" bezpartyjnym premierem) wchodziło 17 ministrów resortowych (jeden w randze wicepremiera) i początkowo 3, a następnie 4 ministrów bez teki.
Najwięcej ministrów rekomendowała postkomunistyczna Demokratyczna Partia Lewicy (PSD), przekształcona w 1998 w partię Demokraci Lewicy (DS). Swoich przedstawicieli do rządu wprowadziły też Włoska Partia Ludowa (PPI), Odnowienie Włoskie (RI), Federacja Zielonych ("Verdi"), Sinistra Repubblicana (SR), Unia Demokratyczna (UD), na bazie której w 1998 powstała partia Demokraci. Koalicję wspierały także liczne mniejsze ugrupowania, których działacze objęli stanowiska podsekretarzy stanu.
W parlamencie rząd korzystał ponadto z głosów Odrodzenia Komunistycznego. Wycofanie się jesienią 1998 RC z popierania gabinetu doprowadziło do utraty większości parlamentarnej, a w konsekwencji dymisji Romana Prodiego i utworzeniu nowego rządu z pierwszym w powojennej historii Włoch postkomunistą na czele.

</doc>
<doc id="1662961" url="https://pl.wikipedia.org/wiki?curid=1662961" title="Bielawianka Bielawa">
Bielawianka Bielawa

KP Bielawianka Bielawa – polski klub piłkarski z siedzibą w Bielawie. Występuje w IV liga polska w piłce nożnej (2018/2019) (sekcja).
Historia.
Klub powstał 2 kwietnia 1946 roku jako Zrzeszenie Sportowe Włókniarz. Kolejne nazwy klubu to: Bielawianka-Pogoń (1962-1972, po połączeniu z pieszycką Pogonią), Klub Sportowy Bielawianka Bielawa, Klub Sportowy Bielawianka Błękitni Bielawa (2000, po połączeniu z Błękitnymi Owiesno), KP Bielawianka (styczeń 2007). Pierwszy mecz drużyna rozegrała w 1946 roku z Odrą Wrocław, zwyciężając 3:2. Dwóch wychowanków klubu wystąpiło w reprezentacji Polski: Janusz Góra i Zygmunt Garłowski a Jacek Jarecki był w jej szerokiej kadrze.
Największym sukcesem klubu jest wygranie Dolnośląskiego Pucharu Polski w roku 2010.

</doc>
<doc id="1662962" url="https://pl.wikipedia.org/wiki?curid=1662962" title="Rząd Romano Prodiego">
Rząd Romano Prodiego



</doc>
<doc id="1662964" url="https://pl.wikipedia.org/wiki?curid=1662964" title="Górnik Wilchwy">
Górnik Wilchwy



</doc>
<doc id="1662966" url="https://pl.wikipedia.org/wiki?curid=1662966" title="Pałac biskupów unickich w Chełmie">
Pałac biskupów unickich w Chełmie

Pałac biskupów unickich – budynek wzniesiony w latach 1711-1730, wchodzący w skład zespołu katedralnego na Górze Zamkowej w Chełmie. Znajduje się on po południowej stronie katedry. Fundatorem jego był bp Józef Lewicki. 
Jest to budynek jednopiętrowy pokryty czterospadowym dachem. Posiada on częściowo sklepione pomieszczenia parterowe. Kilkakrotnie go przebudowywano. W drugiej połowie XIX wieku dobudowano skrzydło wschodnie (dwukondygnacyjne z profilowanymi gzymsami, przeznaczone na pomieszczenia mieszkalne, na piętrze duża sala przykryta pozornym sklepieniem zwierciadlanym) i od zachodu przybudówkę. Budynek pozbawiono cech stylowych. Wewnątrz zachowały się fragmenty stolarki z XVIII wieku.
Usytuowany jest przy wysokiej skarpie. Od wschodniej strony przylegają do niego zabudowania gospodarcze z XVII-XVIII wieku (pobazyliański parterowy budynek, pokryty blaszanym dwuspadowym dachem, z krużgankami arkadowo-filarowymi - dawna wozownia, później dom katechetyczny).
Obecnie pałac biskupów unickich wykorzystywany jest jako kancelaria parafii Narodzenia Najświętszej Maryi Panny.

</doc>
<doc id="1662967" url="https://pl.wikipedia.org/wiki?curid=1662967" title="Letnie Igrzyska Olimpijskie Młodzieży 2014">
Letnie Igrzyska Olimpijskie Młodzieży 2014

2. Letnie Igrzyska Olimpijskie Młodzieży – zawody sportowe, które odbywały się latem 2014 roku w Nankinie w Chinach. Gospodarz imprezy został wyłoniony przez Międzynarodowy Komitet Olimpijski podczas sesji zorganizowanej w Vancouver 10 lutego 2010. O prawo organizacji igrzysk ubiegały się w końcowym głosowaniu dwa miasta – chiński Nankin oraz polski Poznań.
Wybór organizatora.
Kandydaci.
Chiny chciały już być gospodarzem zimowej edycji igrzysk młodzieży. Kandydatem do organizacji zawodów w 2012 roku był Harbin, jednak miasto przegrało ostatecznie walkę o prawo goszczenia u siebie imprezy z Innsbruckiem.
Poznań rywalizował już o prawo do organizacji igrzysk młodzieży w roku 2010. Przy walce o goszczenie kolejnej edycji zawodów stolica Wielkopolski musiała najpierw pokonać krajowych rywali: Łódź, Katowice, Kraków oraz Szczecin. Ostatecznie zdecydowano, że polskim kandydatem będzie Poznań.
Wygrało Nankin stosunkiem głosów 47:42.
Kandydatury wycofane i niezgłoszone.
Miasto było już zainteresowane organizacją zawodów w roku 2010. Ostatecznie stolica Serbii wycofała się z walki o goszczenie igrzysk tak w 2010, jak i w 2014 roku.
Kandydatura została potwierdzona, jednak miasto ostatecznie nie złożyło do MKOL-u oferty.
Stolica Rosji przegrała z Singapurem prawo do organizacji pierwszej edycji igrzysk w 2010 roku w finałowym głosowaniu. Moskwa deklarowała wówczas chęć organizacji przyszłych edycji imprezy, jednak ostatecznie nie zdecydowała się na walkę o goszczenie zawodów w roku 2014. Jednym z powodów jest organizacja przez Rosję zimowych igrzysk olimpijskich w Soczi.
W 2010 w Nowym Delhi odbyły się igrzyska wspólnoty narodów. Miasto chce dzięki temu zdobyć doświadczenie w organizacji dużych zawodów sportowych. Prezes Indyjskiego Komitetu Olimpijskiego Suresh Kamadi zadeklarował chęć walki o organizację igrzysk młodzieży w roku 2014.
Trzy francuskie miasta wyraziły zainteresowanie organizacją igrzysk. Ostatecznie, w październiku 2008, Francuski Komitet Olimpijski podjął decyzję, że nie zgłosi swojej kandydatury. Decyzję argumentowano chęcią zorganizowania zimowych igrzysk olimpijskich w Annecy w roku 2018.
Miasto przegrało krajową walkę o kandydowanie z Guadalajarą.
Miasto zostało wybrane przez Meksykański Komitet Olimpijski jako kandydat do organizacji zawodów, pokonując w wewnątrzkrajowej walce Monterrey.
Guadalajara zrezygnowała z walki o organizację z powodu braku funduszy na zorganizowanie zarówno igrzysk panamerykańskich w 2011 roku i letnich igrzysk olimpijskich młodzieży.
Dyscypliny.
W programie 2. Letnich Igrzysk Olimpijskich Młodzieży znalazło się 29 dyscyplin. Na młodzieżowych igrzyskach zadebiutowały rugby i golf, w porównaniu do ostatniej edycji tej imprezy zabrakło siatkówki halowej. Oto pełna lista dyscyplin Letnich Igrzysk Olimpijskich Młodzieży 2014 (w nawiasach podano liczbę konkurencji w danej dyscyplinie):
Klasyfikacja medalowa.
Klasyfikacja medalowa dziesięciu najlepszych państw i Polski.

</doc>
<doc id="1662971" url="https://pl.wikipedia.org/wiki?curid=1662971" title="Ian Davidson">
Ian Davidson

Ian Ormiston Davidson (ur. 1 stycznia 1951 w Johannesburgu) – południowoafrykański prawnik, samorządowiec oraz parlamentarzysta, od 2007 główny whip opozycji w Zgromadzeniu Narodowym.
Urodził się i wychował w Johannesburgu. Stopień licencjata (bakałarza) w dziedzinie prawa uzyskał na Uniwersytecie Witwatersrand (później otrzymał tytuł magistra prawa na Uniwersytecie w Stellenbosch). W młodości był m.in. maklerem giełdowym. W wieku osiemnastu lat przystąpił do Partii Postępowej. W latach 1982–1994 sprawował mandat członka Rady Miejskiej w Johannesburgu (z ramienia PP i Partii Demokratycznej). W 1994 wybrano go w skład lokalnego parlamentu w Gautengu. Pięć lat później znalazł się wśród posłów do Zgromadzenia Narodowego Południowej Afryki (po raz kolejny mandat uzyskał w 2004). Od 2007 pełni obowiązki whipa oficjalnej opozycji w parlamencie (wcześniej tę funkcję sprawował Douglas Gibson). Jest również rzecznikiem AD ds. przedsiębiorstw publicznych (w latach 1999–2004: ds. energii i surowców).

</doc>
<doc id="1662972" url="https://pl.wikipedia.org/wiki?curid=1662972" title="Zdzisław Bau">
Zdzisław Bau

Zdzisław Bau (ur. 6 stycznia 1912 w Krakowie, zm. 3 lutego 1991 w Nowym Jorku), dziennikarz, korespondent wojenny i poliglota.
Życiorys.
Od 1926 uczył się w szkole średniej w Szwajcarii, następnie studiował na uniwersytetach w Zurychu i w Bernie. Po powrocie do Polski pracował w „Expresie Porannym” i „Kurierze Czerwonym”.
25 października 1939 r. podczas próby przekroczenia granicy węgierskiej został aresztowany przez władze sowieckie. Przebywał w więzieniach w Rafajłowej, Nadwórnej, Stanisławowie, Lwowie i Mikołajowie. Następnie został skazany na karę pięciu lat łagru, którą odbywał w gułagu Sorokłagier nad Morzem Białym. W 1941 został zwolniony na mocy tzw. „amnestii” i wstąpił do Armii Andersa. Służył w Wojskowym Biurze Prasy i Oświaty przy Sztabie Polskich Sił Zbrojnych. Delegowany do pisma PSZ „Orzeł Biały”, faktycznie kierował jego pracami (pierwszy numer ukazał się z datą 7 grudnia 1941). Redagował to pismo kolejno w Buzułuku, w Jangi Julu i w Bagdadzie. We wrześniu 1943 rozpoczął pracę w piśmie „Dziennik Żołnierza APW” w Tel-Awiwie, ale wkrótce został mianowany korespondentem wojennym kwatery prasowej Naczelnego Wodza, Polskiej Agencji Telegraficznej i Polskiego Radia w Londynie. Uczestniczył w tym charakterze w kampanii włoskiej (m.in. pod Monte Cassino i w Bolonii), inwazji alianckiej w południowej Francji, desancie brytyjskim w Grecji i na Krecie.
Po zakończeniu działań wojennych wydawał w Rzymie „Życie Tygodnia” (z Ignacym Kleszczyńskim). W 1947 wyemigrował do Argentyny gdzie wspólnie z red. Romanem Dąbrowskim (Marek Romański) redagował „Listy z Europy i Polski”, a następnie został redaktorem hiszpańskojęzycznego tygodnika „El Hogar”, w którym prowadził rubryki „Wszystkie drogi prowadzą do Buenos Aires” ("Todos los caminos conducen a Buenos Aires") oraz „Świat dyplomatów” ("El Mundo de la Diplomacia"). Współpracował także z dziennikiem „Clarin” oraz periodykiem Stowarzyszenia Polskich Kombatantów. Od 1951 do 1963 współpracował z United States Information Service przy Ambasadzie USA jako redaktor „Informaciones”.
W 1963 wyjechał do USA i pracował w Foreign News Service (założonym przez Bolesława Wierzbiańskiego), jako redaktor działu południowoamerykańskiego. Współpracował z Rozgłośnią Polską Radia Wolna Europa i Głosem Ameryki. Od 1970 do 1980 był felietonistą „Nowego Dziennika” (podpisywał się „BOB” i „Zek”). Był też korespondentem prasy argentyńskiej, m.in. „El Economista” i „El Hogar”, a także wiceprezesem Foreign Press Association w Nowym Jorku (od 1968).
Był żonaty z Zaremą, z d. Lebiedź.

</doc>
<doc id="1662974" url="https://pl.wikipedia.org/wiki?curid=1662974" title="Rościsław Brochocki">
Rościsław Brochocki

Rościsław Brochocki (ur. 27 lutego 1925 w Krakowie, zm. 29 maja 2010 tamże) – artysta malarz.
Życiorys.
Edukację plastyczną rozpoczął w Szkole Przemysłu Artystycznego, a następnie podjął studia wyższe w krakowskiej Akademii Sztuk Pięknych pod kierunkiem prof. Eugeniusza Eibischa. Dyplom z wyróżnieniem uzyskał w roku 1949. W trakcie studiów został dwukrotnie wytypowany przez Radę Profesorów ASP na stypendium artystyczne do Paryża, jednak ze względów politycznych wyjazd nie doszedł do skutku.
Realizował swoje pasje w zakresie budowy modeli latających, konstrukcji silników, elektroniki, fotografii i astronomii. Uprawiał sport motocyklowy, a do niedawna jeszcze kolarstwo turystyczne. Jest również autorem artykułów z zakresu fantastyki naukowej publikowanych w polskich i zagranicznych czasopismach.
Jego dokonania malarskie znalazły swój wyraz w ponad 30 wystawach indywidualnych i ponad 100 wystawach zbiorowych oraz 15 wystawach zagranicznych. Prace artysty nagrodzonego wieloma prestiżowymi nagrodami można znaleźć w muzeach i kolekcjach w Polsce i Europie. Jeden z obrazów znajdował się również w prywatnych zbiorach Papieża Jana Pawła II.
W roku 2008 obraz Rościsława Brochockiego wystawiony był na Wielkiej Aukcji Sztuki Polskiej w Stanach Zjednoczonych.

</doc>
<doc id="1662976" url="https://pl.wikipedia.org/wiki?curid=1662976" title="Andaluzja Brzozowice">
Andaluzja Brzozowice



</doc>
<doc id="1662980" url="https://pl.wikipedia.org/wiki?curid=1662980" title="Matúš Kostolný">
Matúš Kostolný

Matúš Kostolný (ur. 1975) – słowacki dziennikarz, od 2006 roku redaktor naczelny dziennika „Sme”. 
Pracę w piśmie „Sme” podjął w 1994 roku. Początkowo współpracował z działem zagranicznym gazety – był jego redaktorem i redaktorem naczelnym. Od 2005 roku pełnił obowiązki zastępcy redaktora naczelnego, nadzorował dodatki Auto-Moto, Poczytajcie, Wiedza i Zdrowie. W październiku 2006 stanął na czele redakcji gazety. 
Od 2015 jest redaktorem naczelnym pisma „Denník N”.

</doc>
<doc id="1662981" url="https://pl.wikipedia.org/wiki?curid=1662981" title="Matus Kostolny">
Matus Kostolny



</doc>
<doc id="1662983" url="https://pl.wikipedia.org/wiki?curid=1662983" title="Kadra Rembertów">
Kadra Rembertów



</doc>
<doc id="1662986" url="https://pl.wikipedia.org/wiki?curid=1662986" title="Czarni Żywiec">
Czarni Żywiec



</doc>
<doc id="1662989" url="https://pl.wikipedia.org/wiki?curid=1662989" title="Munkedal">
Munkedal

Munkedal – miejscowość (tätort) w Szwecji, w regionie administracyjnym ("län") Västra Götaland, w gminie Munkedal.
Według danych Szwedzkiego Urzędu Statystycznego liczba ludności wyniosła: 3910 (31 grudnia 2015), 4138 (31 grudnia 2018) i 4157 (31 grudnia 2019).

</doc>
<doc id="1662992" url="https://pl.wikipedia.org/wiki?curid=1662992" title="Diecezja Rottenburga-Stuttgartu">
Diecezja Rottenburga-Stuttgartu

Diecezja Rottenburga-Stuttgartu (łac. "Dioecesis Rottenburgensis-Stuttgardiensis") – katolicka diecezja niemiecka położona w południowo-zachodniej części kraju, obejmująca swoim zasięgiem większą część landu Badenia-Wirtembergia. Siedziba biskupa znajduje się w katedrze św. Marcina z Tours w Rottenburgu.
Historia.
Obszar dzisiejszej diecezji Rottenburga-Stuttgartu podlegał od średniowiecza diecezji Konstancji założonej w 585 r. Została ona zniesiona bullą papieska Piusa VII "Provida solersque" z 16 sierpnia 1821 r. W jej miejsce na obszarze Wirtembergii erygowano diecezję Rottenburga, która objęła swoim zasięgiem całe królestwo. Podporządkowana została metropolii Fryburga Bryzgowijskiego.
Po II wojnie światowej została powiększona o nowych wiernych przybyłych z ziem utraconych na rzecz Polski. 18 stycznia 1978 r. biskupstwo zostało przekształcone w diecezję Rottenburga-Stuttgartu.
Podział administracyjny.
Diecezja Rottenburga-Stuttgartu składa się z 25 dekanatów:

</doc>
<doc id="1662993" url="https://pl.wikipedia.org/wiki?curid=1662993" title="Banlieue 13">
Banlieue 13



</doc>
<doc id="1662995" url="https://pl.wikipedia.org/wiki?curid=1662995" title="Stal Myszków">
Stal Myszków



</doc>
<doc id="1662996" url="https://pl.wikipedia.org/wiki?curid=1662996" title="Concordia Zabrze">
Concordia Zabrze



</doc>
<doc id="1662997" url="https://pl.wikipedia.org/wiki?curid=1662997" title="KS Bocheński">
KS Bocheński



</doc>
<doc id="1662999" url="https://pl.wikipedia.org/wiki?curid=1662999" title="Silesia Otmęt">
Silesia Otmęt



</doc>
<doc id="1663001" url="https://pl.wikipedia.org/wiki?curid=1663001" title="JKS Jarosław">
JKS Jarosław



</doc>
<doc id="1663003" url="https://pl.wikipedia.org/wiki?curid=1663003" title="SME">
SME

SME – trzeci pod względem liczby czytelników dziennik na Słowacji, opiniotwórcze pismo liberalne.
Historia.
Geneza pisma sięga stycznia 1993, gdy państwowe władze Słowacji odwołały ze stanowiska redaktora naczelnego dziennika „Smena”. Po dwóch tygodniach ujrzało światło dzienne pismo nawiązujące nazwą do „Smeny” – w składzie jego redakcji znaleźli się jej dziennikarze niezadowoleni z decyzji rządu. W 1995 doszło do fuzji ze sprywatyzowaną w międzyczasie „Smeną”, a w 2003 również z pismem „Práca”. Gazeta od początku swego powstania wyrażała poglądy wolnościowe i antykomunistyczne, przeciwne polityce Vladimíra Mečiara i Jána Sloty.
Pierwszym redaktorem gazety był Karol Ježík (1993–1998), później obowiązki te pełnili Martin Milan Šimečka (1999–2006), Matúš Kostolný (2006–2014), obecnie na czele gazety stoi Beáta Balogová.
Współczesność.
Pismo wydawane jest przez spółkę Petit Press. Ukazuje się sześć razy w tygodniu i zawiera od 24 do 36 stron. Najczęściej kupowane jest w czwartki, gdy dołącza się do niego dodatek telewizyjny TV Oko. Posiada najwięcej czytelników w dużych miastach, wśród ludzi z wyższym wykształceniem oraz wysokim dochodem osobistym. W marcu 2005 gazeta wychodziła w nakładzie 76 tys. egzemplarzy.
Od 1993 r. pismo obecne jest w Internecie. W 2004 r. pod jego patronatem powstała platforma blogerska, na której pisuje ok. 6 tys. internautów.
Dziennik sytuuje się w centrum sceny politycznej. Nastawiony był krytycznie wobec rządów premiera Fico.

</doc>
<doc id="1663004" url="https://pl.wikipedia.org/wiki?curid=1663004" title="Ravia Rawicz">
Ravia Rawicz



</doc>
<doc id="1663009" url="https://pl.wikipedia.org/wiki?curid=1663009" title="Gryf Mielec">
Gryf Mielec



</doc>
<doc id="1663010" url="https://pl.wikipedia.org/wiki?curid=1663010" title="Lechia Szczecinek">
Lechia Szczecinek



</doc>
<doc id="1663012" url="https://pl.wikipedia.org/wiki?curid=1663012" title="II Korpus Spadochronowy (III Rzesza)">
II Korpus Spadochronowy (III Rzesza)

II Korpus Spadochronowy () – niemiecki korpus powietrznodesantowy z okresu II wojny światowej.
Historia.
Korpus utworzono pod koniec 1943 roku. Jego dowódcą został generał Eugen Meindl, a pod względem operacyjnym został podporządkowany głównodowodzącemu frontu zachodniego. Trzon jednostki stanowiły dwie nowo zorganizowane dywizje – 3 Dywizja Strzelców Spadochronowych i 5 Dywizja Strzelców Spadochronowych. Rozmieszczono je w Bretanii w celu jej ochrony przed aliancką inwazją. Po rozpoczęciu Operacji Overlord korpus został przerzucony do Normandii, gdzie w lipcu 1944 roku toczył ciężkie walki przeciwko Amerykanom w okolicach Saint-Lô. W sierpniu został otoczony pod Falaise, i mimo że udało mu się wyrwać z okrążenia, poniósł bardzo ciężkie straty. 28 sierpnia został wycofany z frontu w celu uzupełnienia strat i dozbrojenia. We wrześniu wszedł w skład 1 Armii Spadochronowej i wziął udział w udaremnieniu Operacji Market Garden. W grudniu obie dywizje korpusu bez powodzenia walczyły w Ardenach. W ostatnich miesiącach wojny broniły się w okolicach Reichswaldu i Wesel; ostatecznie zostały rozbite w kwietniu 1945 roku w okrążonym Zagłębiu Ruhry. Sztab II Korpusu Spadochronowego skapitulował w maju na południe od Szlezwiku.

</doc>
<doc id="1663013" url="https://pl.wikipedia.org/wiki?curid=1663013" title="II Korpus Spadochronowy">
II Korpus Spadochronowy



</doc>
<doc id="1663016" url="https://pl.wikipedia.org/wiki?curid=1663016" title="Archidiecezja Fryburga Bryzgowijskiego">
Archidiecezja Fryburga Bryzgowijskiego

Archidiecezja Fryburga Bryzgowijskiego (łac. "Archidioecesis Friburgensis") – katolicka archidiecezja niemiecka położona w południowo-zachodniej części kraju, obejmująca swoim zasięgiem większą część landu Badenia-Wirtembergia (Badenię). Siedzibą arcybiskupa jest katedra Najświętszej Marii Panny we Fryburgu Bryzgowijskim.
Historia.
Obszar dzisiejszej archidiecezji Fryburga Bryzgowijskiego należał w średniowieczu do diecezji konstanckiej założonej w 585 r. Została ona zniesiona bullą papieską Piusa VII "Provida solersque" z 16 sierpnia 1821 r. W jej miejsce na obszarze Badenii erygowano archidiecezje Fryburga Bryzgowijskiego, której jako metropolii zostały podporządkowane diecezje: Rottenburga-Stuttgartu i Moguncji.
Podział administracyjny.
Od 1 stycznia 2008 r. archidiecezja Fryburga Bryzgowijskiego dzieli się na:

</doc>
<doc id="1663017" url="https://pl.wikipedia.org/wiki?curid=1663017" title="Martin Milan Šimečka">
Martin Milan Šimečka

Martin Milan Šimečka (ur. 3 listopada 1957 w Bratysławie) – czechosłowacki, słowacki i czeski literat, publicysta oraz dziennikarz, w latach 1999–2006 redaktor naczelny liberalnego dziennika „Sme”.
Urodził się w rodzinie Milana Šimečki – słowackiego intelektualisty represjonowanego przez władze komunistyczne. W okresie komunistycznym działał w podziemiu wydawniczym – jego książki były zabronione i wydawane jedynie w samizdacie. Po obaleniu komunizmu w 1990 założył wydawnictwo „Archa” specjalizujące się w tłumaczeniu książek filozoficznych i politologicznych, którego jest prezesem. Od 1992 przewodniczył słowackiemu PEN-Clubowi.
W 1997 stanął na czele redakcji tygodnika politycznego i kulturalnego Domino-fórum. W latach 1997–2006 pełnił obowiązki redaktora naczelnego gazety „Sme”. Od 2006 do 2008 był redaktorem naczelnym tygodnika czeskiego „Respekt”.

</doc>
<doc id="1663021" url="https://pl.wikipedia.org/wiki?curid=1663021" title="Mówią wieki">
Mówią wieki



</doc>
<doc id="1663036" url="https://pl.wikipedia.org/wiki?curid=1663036" title="Metropolia Paderborn">
Metropolia Paderborn

Metropolia Paderborn (także "Metropolia środkowoniemiecka") – jedna z 7 metropolii obrządku łacińskiego w niemieckim Kościele katolickim.
Geografia.
Metropolia Paderborn obejmuje swoim zasięgiem centralne landy Niemiec: Saksonię-Anhalt, Turyngię, wschodnią część Nadrenii Północnej-Westfalii, północną Hesję, Badenię-Wirtembergię.
Historia.
Metropolia Paderborn powstała na przełomie 1929/1930. Została erygowana po podpisaniu konkordatu przez Prusy, na mocy bulli papieża Piusa XI "Pastorialis officii Nostri". Powoływała ona do życia metropolię Paderborn z 3 biskupstwami w: Paderborn, Fuldzie i Hildesheim.
Po II wojnie światowej metropolia została podzielona granicą państwową NRD-RFN, co oznaczało podział istniejących diecezji w Fuldzie i Hildesheim. Wobec utrudnionych kontaktów ze wschodnimi dekanatami tej prowincji kościelnej zdecydowano się powołać w latach 60. XX wieku dwie administratury apostolskie: generalny wikariat archidiecezji Paderborn w Magdeburgu i generalny wikariat diecezji Fuldy w Erfurcie.
8 lipca 1994 miała miejsce reforma podziału terytorialnego kościoła katolickiego w Niemczech, w wyniku której odłączono od metropolii Paderborn diecezję Hildesheim na rzecz nowo powstałej metropolii Hamburga. Erygowano także na jej obszarze nowe diecezje w Magdeburgu i Erfurcie.
Przypisy.
 

</doc>
<doc id="1663048" url="https://pl.wikipedia.org/wiki?curid=1663048" title="Franciszek Kasper Drobe">
Franciszek Kasper Drobe

Franciszek Kasper Drobe (ur. 16 lutego 1808 w Menden, zm. 7 marca 1891 w Paderborn) – niemiecki duchowny katolicki, biskup Paderborn w latach 1882–1891.
Życiorys.
Franciszek Kasper Drobe przyszedł na świat w 1808 jako drugi syn Józefa Drobe i Krystyny z domu Shramme w Menden. pochodził z ubogiej i wielodzietnej rodziny (brat i 7 sióstr), w związku z tym od wczesnej młodości musiał sam na siebie zarabiać. Po pierwszym roku nauki w gimnazjum w Menden przeniósł się do szkoły w Arnsbergu. W 1826 r. przez semestr studiował filologię na Uniwersytecie w Bonn. Studiów filologicznych nie ukończył wobec braku funduszy, więc pracował jako korepetytor. Przeniósł się do Münster, gdzie podjął studia teologiczne. 9 sierpnia 1831 otrzyma święcenia kapłańskie w Paderborn.
Następnie pracował jako kapłan w Arnsbergu, a od 1840 r. w Rüthen. W 1854 r. został wybrany do kapituły katedralnej. Kilkanaście lat później awansował obejmując urząd wikariusza generalnego diecezji paderbońskiej (1875 r). Na tym stanowisku dał się poznać jako arbiter w sporach między rządem pruskim a kościołem rzymskokatolickim, co było nie bez znaczeniu podczas trwania Kulturkampfu, który znajdował się w punkcie szczytowym.
W czasie wakatu na stanowisko ordynariusza kierował diecezją paderbońską do czasu wyboru nowego biskupa, którym został wybrany 25 czerwca 1882, po zawarciu porozumienia między Rzymem a rządem pruskim.
Mimo swojego podeszłego wieku (74 lata) dał się poznać jako sprawny ordynariusz. Wiele uwagi poświęcał sprawom socjalnym swoich diecezjan oraz integracji polskojęzycznych katolików żyjących we wschodniej części diecezji z resztą społeczeństwa.
Zmarł 7 marca 1891 r. w Paderborn, gdzie został pochowany w krypcie biskupiej w katedrze.

</doc>
<doc id="1663049" url="https://pl.wikipedia.org/wiki?curid=1663049" title="Java (singel)">
Java (singel)

Java – singel Augustusa Pablo wydany w roku 1972 przez wytwórnię Impact!. Zawiera dwa nagrania – instrumentalny utwór "Java" w wersji oryginalnej oraz w wersji dubowej. Muzykę stworzył Clive Chin i Augustus Pablo.
Wyróżnikiem "Javy" jest "wschodni" motyw zagrany na harmonijce klawiszowej. Nagranie to wzbudziło międzynarodową sensację.
"Java" powstała w 1971 roku w Randy’s Studio in Kingston na Jamajce. Singel został wydany jako winyl w formacie 7"/45 RPM. Numer katalogowy to AB-1972.
Po sukcesie "Javy", Clive Chin został producentem albumu długogrającego "Java Java Dub" (nagrany w 1972) w wykonaniu różnych artystów oraz producentem i współautorem płyty "This Is Augustus Pablo" Augustusa Pablo (nagrany w 1973).

</doc>
<doc id="1663050" url="https://pl.wikipedia.org/wiki?curid=1663050" title="Bariera przeciwwypadkowa">
Bariera przeciwwypadkowa



</doc>
<doc id="1663051" url="https://pl.wikipedia.org/wiki?curid=1663051" title="Bill Viola">
Bill Viola

Bill Viola (ur. 25 stycznia 1951 w Queens, Nowy Jork) – amerykański artysta specjalizujący się w sztuce wideo i instalacjach wizualno-dźwiękowych.
Życiorys.
W 1973 otrzymał BFA ("Bachelor of Fine Arts") na Syracuse University, gdzie studiował sztuki wizualne. Od 1970 roku przez 18 miesięcy przebywał we Florencji, gdzie był dyrektorem technicznym produkcji dla Art/Tapes/22 w jednym z pierwszych studiów sztuki wideo w Europie. Po pobycie we Włoszech podróżował po różnych miejscach nagrywając swoje wideo.
W 1976 roku został zaproszony do Nowego Jorku gdzie stworzył serię prac, w 1977 roku wyruszył do Melbourne, Australia gdzie został zaproszony przez reżyserkę sztuki Kire Petrov. Ożenił się z nią i rozpoczęli wspólne podróżowanie i współpracę. W 1979 roku wyjechali do Tunezji, rok później do Japonii, gdzie spędzili półtora roku. Bill Viola stał się artystą w Sony Corporation. 1981 roku małżeństwo powróciło do USA i osiedlili się w Kalifornii. W 1983 roku został instruktorem w Advanced Video, California Institute of the Arts w Walencji.
w 1995 roku reprezentował USA na 46 Biennale w Wenecji (Buried Secrets). 1997 roku powstała wystawa przedstawiająca 25 letni dorobek prac artysty (Withney Museum of American Art. W 2000 roku wybrany został do Amerykańskiej Akademii Sztuki i Nauki. Od 2002 roku tworzył na zlecenie Deutsche Guggenheim w Berlinie i Muzeum Guggenheima w Nowym Jorku.
W 2004 roku rozpoczął pracę nad nową operą Richarda Wagnera Tristan i Izolda. W 2009 roku Viola otrzymał Międzynarodową Nagrodę Katalonia – nagroda ta przyznawana jest osobie, której twórczość wniosła znaczący wkład w rozwój wartości kulturowych i naukowych. 
Twórczość Violi.
Jego prace wystawiała m.in. National Gallery w Londynie, Deutsche Guggenheim, Muzeum Guggenheima w Nowym Jorku, Whitney Museum of American Art, J. Paul Getty Museum i Metropolitan Museum of Art
Według opinii krytyka sztuki Marjorie Perloff jego prace koncentrują się na podstawowych doświadczeniach człowieka takich jak narodziny, śmierć, świadomość człowieka, percepcja człowieka, droga do samopoznania. Przez 40 lat tworzył taśmy wideo, instalacje wideo, instalacje muzyczne, występy muzyczne, transmisje telewizyjne. Jako artysta przyczynił się do zwiększenia zasięgu współczesnej sztuki. Jego prace prezentowane są w muzeach i galeriach na całym świecie. Filmy jego korzystają z wielu doświadczeń innych kultur, z myśli zbiorowych, kierowane są do szerokiej publiczności. Marjorie Perloff podaje prace Violi jako przykład jak nowe technologie (kamera wideo) mogą tworzyć zupełnie nowe kryteria estetyczne i dawać możliwości, które nie istniały w poprzednich dziedzinach sztuki, np. teatr
Część prac Violi to wideo, ale część stanowią także instalacje, w których ekran/obraz elektroniczny jest tylko częścią. Bardzo często zdarza się, że dzieła wywodzące się z wideo stawały się na Violi punktem wyjścia do dalszych poszukiwań, do tworzenia bardziej złożonych instalacji. W swoim dorobku ma również dokumenty kreatywne będące efektem podróży na Wyspy Salomona. Zainteresowany kulturą tego kraju stworzył serię wizyjnych dokumentów. Była to także możliwość testowania nowego sprzętu.

</doc>
<doc id="1663052" url="https://pl.wikipedia.org/wiki?curid=1663052" title="Biskupi Paderborn">
Biskupi Paderborn



</doc>
<doc id="1663053" url="https://pl.wikipedia.org/wiki?curid=1663053" title="Bitwa o szyny">
Bitwa o szyny

Bitwa o szyny – określenie działalności dywersyjno-sabotażowej ruchów oporu w czasie II wojny światowej, skierowanej przeciwko niemieckiemu transportowi kolejowemu.
Historia.
Ruch oporu w okupowanej Europie prowadził takie działania w Polsce, Francji, ZSRR i w Jugosławii, zwłaszcza na strategicznych magistralach łączących fronty z zapleczem logistycznym. Bitwa o szyny toczyła się na zapleczu frontu wschodniego na terenie Polski i Białorusi, a jej natężenie we Francji nastąpiło w 1944 roku, w okresie inwazji w Normandii.

</doc>
<doc id="1663055" url="https://pl.wikipedia.org/wiki?curid=1663055" title="Resursa Obywatelska w Dąbrowie Górniczej">
Resursa Obywatelska w Dąbrowie Górniczej

Resursa Obywatelska – budynek wzniesiony w 1895 roku na miejscu dawnego szybu wodnego kopalni Reden.
Resursa posiadała salę balową wraz ze sceną. Była wykorzystywana przez amatorski ruch aktorski. W budynku dochodziło do spotkań kulturalnych, m.in. z Marią Konopnicką i Elizą Orzeszkową. Przez krótki okres znajdowało się w nim gimnazjum.
Obecnie (2010) budynek jest nadal wykorzystywany. Znajdował się w nim m.in. pub Graffiti oraz oddział banku BPH.

</doc>
<doc id="1663059" url="https://pl.wikipedia.org/wiki?curid=1663059" title="Dylewo (gmina)">
Dylewo (gmina)

Dylewo (do 1868 "Ostrołęka"; od 1931 "Kadzidło") – dawna gmina wiejska istniejąca w latach 1868-1931 w woj. białostockim. Siedzibą władz gminy było Dylewo.
Gmina powstała w Królestwie Polskim w 1868 roku w powiecie ostrołęckim w guberni łomżyńskiej, z obszaru zniesionej gminy Ostrołęka.
W okresie międzywojennym gmina Dylewo należała do powiatu ostrołęckiego w woj. białostockim.
1 kwietnia 1931 do gminy Dylewo włączono:
Równocześnie z gminy Dylewo wyłaczono miejscowości Łodziska, Obierwia, Olszewka, Siarki-Kamienowizna, Szafarnia i Szwendrowy Most, włączając je do gminy Nasiadki. Po zmianach tych, jednostkę o nazwie "gmina Dylewo" zniesiono 11 lipca 1931 roku, przmianowując ją na "gminę Kadzidło".
Demografia.
Według Powszechnego Spisu Ludności z 1921 roku gminę zamieszkiwało 6.426 osób, 6.230 było wyznania rzymskokatolickiego, 1 prawosławnego, 25 mariawickiego a 170 mojżeszowego. Jednocześnie 6.261 mieszkańców zadeklarowało polską przynależność narodową, 164 żydowską a 1 rosyjską. Było tu 1.021 budynków mieszkalnych.

</doc>
<doc id="1663060" url="https://pl.wikipedia.org/wiki?curid=1663060" title="Nasiadki (gmina)">
Nasiadki (gmina)

Nasiadki (alt. "Nasiadka"; od 1931 "Durlasy") – dawna gmina wiejska istniejąca do 1931 roku w woj. białostockim. Siedzibą władz gminy były Nasiadki.
W okresie międzywojennym gmina Nasiadki należała do powiatu ostrołęckiego w woj. białostockim. Według Powszechnego Spisu Ludności z 1921 roku gminę zamieszkiwało 5.162 osób, 5.115 było wyznania rzymskokatolickiego, 1 prawosławnego a 46 mariawickiego. Jednocześnie 5.161 mieszkańców zadeklarowało polską przynależność narodową a 1 rosyjską. Było tu 415 budynków mieszkalnych.
1 kwietnia 1931 do gminy Nasiadki włączono miejscowości Łodziska, Obierwia, Olszewka, Siarki-Kamienowizna, Szafarnia i Szwendrowy Most ze znoszonej gminy Dylewo. Równocześnie z gminy Nasiadki wyłaczono miejscowości Brzozówka, Golanka, Grale, Jazgarka, Klimki, Krobia, Rososz, Sul, Tatary i Todzia, włączając je do gminy Dylewo. Po zmianach tych, jednostkę o nazwie "gmina Nasiadki" zniesiono 11 lipca 1931 roku, przmianowując ją na "gminę Durlasy".

</doc>
<doc id="1663061" url="https://pl.wikipedia.org/wiki?curid=1663061" title="Wach (gmina)">
Wach (gmina)

Wach (od 1931 "Czarnia") – dawna gmina wiejska istniejąca do 1931 roku w woj. białostockim. Siedzibą władz gminy był Wach.
Za Królestwa Polskiego gmina Wach należała do powiatu ostrołęckiego w guberni łomżyńskiej. 31 maja 1870 do gminy przyłączono kilka wsi z gminy Myszyniec.
W okresie międzywojennym gmina Wach należała do powiatu ostrołęckiego w woj. białostockim. 
1 kwietnia 1931 z gminy Wach wyłączono:
Po zmianach tych, jednostkę o nazwie "gmina Wach" zniesiono 11 lipca 1931 roku, przmianowując ją na gminę Czarnia.
W wyniku agresji III Rzeszy na Polskę we wrześniu 1939 tereny byłej gminy znalazły się pod okupacją niemiecką i do wyzwolenia weszła w skład Landkreis Scharfenwiese, Regierungsbezirk Zichenau III Rzeszy.
Demografia.
Według Powszechnego Spisu Ludności z 1921 roku gminę zamieszkiwało 8.104 osoby, 8.094 było wyznania rzymskokatolickiego, 5 prawosławnego a 5 mojżeszowego. Jednocześnie 8.098 mieszkańców zadeklarowało polską przynależność narodową, 1 rosyjską a 5 żydowską. Było tu 1.416 budynków mieszkalnych.

</doc>
<doc id="1663062" url="https://pl.wikipedia.org/wiki?curid=1663062" title="Brwilno (gmina)">
Brwilno (gmina)

Brwilno (od 1931 "Biała") – dawna gmina wiejska istniejąca do 1931 roku w woj. warszawskim. Siedzibą władz gminy było Brwilno.
W okresie międzywojennym gmina Brwilno należała do powiatu płockiego w woj. warszawskim. Jednostkę o nazwie "gmina Brwilno" zniesiono 11 grudnia 1931 roku, w związku z jej przemianowaniem na "gminę Biała".

</doc>
<doc id="1663069" url="https://pl.wikipedia.org/wiki?curid=1663069" title="Don Thompson (lekkoatleta)">
Don Thompson (lekkoatleta)

Donald James Thompson (ur. 20 stycznia 1933 w Hillingdon, zm. 4 października 2006 w Frimley) – brytyjski lekkoatleta chodziarz, mistrz olimpijski z Rzymu.
Początkowo uprawiał biegi lekkoatletyczne, ale kontuzja ścięgna Achillesa sprawiła, że zajął się w 1951 chodem sportowym. W 1954 zajął 2. miejsce w chodzie z Brighton do Londynu (52 i pół mili). Przez następne 8 lat wygrywał te zawody. Startował w chodzie na 50 kilometrów na igrzyskach olimpijskich w 1956 w Melbourne], ale po 45 kilometrach musiał się wycofać (był wówczas na 5. miejscu). Zajął 5. miejsce na tym dystansie na mistrzostwach Europy w 1958 w Sztokholmie.
Przed igrzyskami olimpijskimi w 1960 w Rzymie trenował w zaimprowizowanej łaźni parowej w domu, przygotowując się do gorących i wilgotnych warunków, jakich spodziewał się na igrzyskach. Chód na 50 kilometrów w Rzymie w istocie odbywał się przy wysokiej temperaturze. Thompson zwyciężył w czasie nowego rekordu olimpijskiego 4:25:30.
Zdobył brązowy medal w chodzie na 50 km na mistrzostwach Europy w 1962 w Belgradzie. Na igrzyskach olimpijskich w 1964 w Tokio zajął w tej konkurencji 10. miejsce, a na mistrzostwach Europy w 1966 w Budapeszcie był 9. Zakończył wyczynowe uprawianie lekkiej atletyki w 1968, ale od czasu do czasu startował w biegach maratońskich i w chodzie. W 1990 został wicemistrzem Wielkiej Brytanii w chodzie na 100 mil (miał wówczas 57 lat). W 1991 reprezentował Wielką Brytanię w meczu międzypaństwowym.
Był mistrzem Wielkiej Brytanii w chodzie na 50 km w latach 1956-1962 i 1966, a na 20 mil w 1961.
Miał zwyczaj wstawać o godzinie 4.00 nad ranem i biegać 8 mil. W 1983 podczas biegu maratońskiego w Thanet przewrócił się i złamał obojczyk, ale mimo to ukończył bieg.
W 1970 otrzymał Order Imperium Brytyjskiego. Zmarł w 2006 wskutek tętniaka mózgu.

</doc>
<doc id="1663076" url="https://pl.wikipedia.org/wiki?curid=1663076" title="Gilbert z Caithness">
Gilbert z Caithness

Gilbert z Caithness, również Gilbert z Dornoch, wcześniej Gilbert z Moray (ur.? w Moray, zm. 1 kwietnia 1245 w Dornoch) – szkocki biskup, fundator katedry w Dornoch, święty Kościoła katolickiego.
Pochodził ze Szkocji, gdzie był 4. biskupem diecezji Caithness w latach 1223-1245. Zakładał przytułki dla ubogich. Był założycielem katedry w Dornoch, w której został pochowany.
Jego wspomnienie liturgiczne obchodzone jest 1 kwietnia.

</doc>
<doc id="1663077" url="https://pl.wikipedia.org/wiki?curid=1663077" title="Medusa (album Annie Lennox)">
Medusa (album Annie Lennox)

Medusa – album Annie Lennox, wydany w 1995 roku.
Ogólne informacje.
Był to drugi solowy album artystki. Znalazły się na nim wyłącznie kowery piosenek innych wykonawców, takich jak Al Green, Procol Harum, Paul Simon czy Bob Marley. Płyta spotkała się z dużym sukcesem (dotarła do miejsca 1. w Wielkiej Brytanii i 11. w Stanach Zjednoczonych), a dwa pierwsze single z albumu stały się wielkimi przebojami.
W Polsce nagrania osiągnęły status złotej płyty.

</doc>
<doc id="1663079" url="https://pl.wikipedia.org/wiki?curid=1663079" title="Bare (album)">
Bare (album)

Bare – album brytyjskiej wokalistki Annie Lennox, wydany w 2003 roku.
Ogólne informacje.
"Bare" to trzeci solowy album Lennox. Dotarł do miejsca 3. w Wielkiej Brytanii i miejsca 4. w USA. W obu tych krajach uzyskał status złotej płyty. Album był także dostępny w wersji z płytą DVD, która zawierała wywiady i akustyczne wersje piosenek. Utwór "Pavement Cracks" został później zmixowany przez grupę Gabriel &amp; Dresden
Z albumu wydano trzy single promocyjne. Wszystkie one osiągnęły szczyt amerykańskiej listy tanecznej.

</doc>
<doc id="1663084" url="https://pl.wikipedia.org/wiki?curid=1663084" title="Bitwa przasnyska">
Bitwa przasnyska

Bitwa przasnyska (w literaturze rosyjskiej także operacja przasnyska) – bitwa stoczona w dniach 18 lutego – 26 marca 1915 roku na froncie wschodnim w czasie I wojny światowej.
Po wygranej bitwie pod Tannenbergiem i przekształceniu się wojny na Zachodzie w wojnę pozycyjną, dowództwo niemieckie zdecydowało, że główne walki w 1915 roku odbędą się na froncie wschodnim. Miasto Przasnysz, położone na głównym trakcie łączącym Królewiec z Warszawą, zyskało na znaczeniu militarnym jako miejsce przełamania frontu przez 8 Armię niemiecką z zamiarem kontynuowania natarcia na Warszawę. Plan nie powiódł się i po pierwszych sukcesach wojska niemieckie zostały przez Rosjan odparte.
Przed bitwą.
Przed rozpoczęciem walk wojska niemieckie składały się z korpusów: Zastrowa, Dickuhta i Morgena, w składzie: 1 i 36 rezerwowa dywizja piechoty, wchodzących w skład grupy armijnej von Gallwitza. Dodatkowo oddziały XX korpusu w składzie: 75. brygada, 1. dywizja rezerwowa gwardii gen. Albrechta, 37. dywizja piechoty gen. Staabsa, 2. dywizja kawalerii gen. von Neuburga, 9. i 21. brygada Landwehry i austro-węgierska 3. dywizja kawalerii.
Skład sił rosyjskich przedstawiał się następująco: I Korpus Turkiestański, korpusy XIX i XVII, korpus kawalerii gen. Orańskiego i konnica gen. Erdeli, usuryjska konna brygada i 1. dywizja kawalerii gen. Chimicza.
W chwili rozpoczęcia działań Niemcy mieli dwukrotną przewagę w piechocie, w postaci trzech korpusów przeciw półtora korpusu. W dodatku Rosjanie mieli słabszą artylerię i cierpieli na brak amunicji. W trakcie walk otrzymali posiłki w postaci dwóch korpusów piechoty (I i II Korpus Syberyjski), co dało niewielką przewagę Rosjanom w stosunku 5 do 4 korpusów. Rosjanie posiadali dobrze rozbudowany skład obronny miasta w postaci fortyfikacji polowych z gęstymi zasiekami.
Pole bitwy.
Pomijając miasto Przasnysz, tereny działań to pagórkowata równina, obniżająca się w kierunku południowym. Przepływają przez nią dopływy rzek Wisły i Narwi. Doliny tych rzek mają szerokość 1–3 km, miejscami bagniste. Z rzek przepływających przez teren walk, jedną z ważniejszych strategicznie był Orzyc z błotnistą doliną o szerokości do 1 km, a od Chorzel szerokość dochodzi do 5–6 km, rzeka rozdziela się na wiele odnóg i dlatego stwarza poważną przeszkodę dla ewentualnej przeprawy. Dopływ Orzyca, Węgierka przepływa przez Przasnysz. Lewy dopływ Węgierki, rzeczka Morawka, przecinała pozycje obu przeciwników. Zarówno Węgierka, jak i Morawka, miały doliny szerokości 1–2 km. Pozostałe rzeki nie miały dużego znaczenia, wszystkie płyną z północy na południe, równolegle do kierunków działań stron. Wzgórza niewysokie, większość z płaskimi zboczami, wierzchołki często służyły za punkty obserwacyjne. Gleba w rejonie działań gliniasta, w okresie opadów i roztopów zamieniała się w błoto, oblepiające nogi i koła pojazdów, hamując tempo działań. W rejonie działań była dość dobrze rozwinięta sieć drogowa, ale większość dróg była gruntowa, i znajdowała się w złym stanie z małą ilością mostów. Dodatkowo, w trakcie walk nastąpiła odwilż co znacznie utrudniło działania (głównie zaopatrzenia).
Atak niemiecki (18–25 lutego).
W lutym trwały ciężkie walki między 10 Armią rosyjską a 8 i 10 Armią niemiecką w czasie tzw. Operacji Augustowskiej której skutkiem było rozbicie XX korpusu rosyjskiego. W tym czasie Niemcy zabezpieczyli prawą flankę (Włocławek-Mława-Przasnysz-Pisz-Osowiec) zajmując pozycje dogodne do okrążenia armii rosyjskich w Królestwie Polskim. 10 lutego korpus gen. Dickuhta zaatakował lewą flankę 1 Armii rosyjskiej w kierunku na Drobin i Raciąż wsparty przez 1. dywizje gwardii i 12 lutego zdobył Sierpc. 14 lutego osiągnięto linię Drobin-Raciąż ostatecznie odrzucając I korpus konny i grupę kawalerii gen. Erdeli, tego dnia gen. von Gallwitz przeniósł swój sztab do Działdowa.
17 lutego Rosjanie nieudanie zaatakowali 1. dywizję gwardii z kierunku Ciechanowa ponosząc duże straty. W czasie niemieckiego uderzenia w kierunku Chorzel wzięto do niewoli 28 tys. jeńców rosyjskich, poza tym Rosjanie stracili 6 ckm-ów. Jednak grupie gen. Staabsa przeprawy na wschód od Jednorożca zdobyć się nie udało, doszedł jedynie do Orzyca. Gen. Litwinow dowodzący 1 Armią zlekceważył (pomimo iż I Korpus Turkiestański zdając sobie sprawę z zagrożenia zmienił front obsadzając linię Szczuki-Golany) działania w kierunku przasnyskim, informacji o sytuacji nie posiadała też Stawka. Wynikiem tego nie sformowano 12 Armii.
Głównodowodzący niemieckim frontem wschodnim uznał, że atak na wschód od Przasnysza będzie skuteczniejszy i rozkazał okrążenie Przasnysza. 18 lutego gen. Gallwitz wydał rozkaz I Korpusowi Rezerwowemu aby ten większymi siłami obszedł od wschodu Przasnysz i 20 lutego zaatakował tyły I Korpusu Turkiestańskiego a dywizja piechoty gen. Wernitza z korpusu Zastrowa miała obejść Przasnysz od zachodu
21 lutego nastąpiło ocieplenie. Wojska Niemieckie miały wyraźne kłopoty z transportem i zaopatrzeniem i zrezygnowały z izolowania miasta wyznaczając I Korpus Rezerwowy do zdobycia Przasnysza jako ważnego węzła drogowego. W Przasnyszu znajdowała się 63. rez. Dywizja Piechoty pułkownika Barybina i to do niej należała obrona miasta, która się nie powiodła i została odrzucona na prawym skrzydle przez 36. Dywizję Piechoty. Dywizja Wernitza przecięła drogę Przasnysz-Mława, dowiedziawszy się o tym książę Mikołajewicz (zdając sobie sprawę z zagrożenia jakim mogło być wyjście armii niemieckiej na Narew), wydał rozkaz gen. Ruzskiemu by doprowadzić do szybkiego przeciwnatarcia. W trudnej sytuacji znalazła się 37. Dywizja Piechoty obsadzona przez Niemców na wschodzie, lecz po nadejściu posiłków składających się z 9. brygady Landwehry w okolice Szli zdołano utrzymać front.
22 lutego dowódca I Korpusu Turkiestańskiego przemieścił prawe skrzydło w południową stronę od Woli Wierzbowskiej by zabezpieczyć Ciechanów. 23 lutego doszło do spotkania dywizji gen. Wernitza z I Korpusem Rezerwowym, tego samego dnia Przasnysz został zaatakowany i Niemcy zajęli część miasta od południowej strony. Broniąca się 63. Dywizja Rezerwowa nie zdołała utrzymać garnizonu i po ciężkich walkach dnia 24 lutego Niemcy zajęli zniszczone miasto biorąc do niewoli ok. 10 000 żołnierzy w tym 57 oficerów i zdobywając 36 dział i 14 ckm-ów. W czasie walk zniszczono ogniem artyleryjskim cerkiew, ponieważ jej wieża służyła jako rosyjski punkt obserwacyjny.
Odbicie miasta przez Rosjan (25–28 lutego).
Dowództwo Stawki niezadowolone upadkiem miasta wydało rozkaz gen. Ruzskiemu aby powstrzymywać ataki przeciwnika i zadawać mu jakiekolwiek straty do czasu kontruderzenia, wynikiem tego gen. Plehwe wydał rozkaz dowodzącemu II Korpusem Syberyjskim atakowania oddziałów niemieckich od tyłu w celu przejęcia komunikacji nieprzyjaciela na odcinkach północ i północny wschód. 5. dywizja syberyjska miała atakować na odcinku Szla – Bartniki a 4. dywizja syberyjska odcinek Bartniki – Przasnysz i razem z I Korpusem Syberyjskim otoczyć Niemców.
25 lutego I Korpus Syberyjski zmusił 36. rezerwową Dywizję Piechoty do odwrotu i doszedł 8 km na południe od Przasnysza. I Korpus Turkiestański osiągnął linię Zielona – Wola Wierzbowska przy pomocy części XIX Korpusu a II Korpus Syberyjski pokonując 9. brygadę Landwehry doszedł napierając przez Karwacz do Bartnik znajdując się w pozycji zagrażającej flance niemieckiego I Korpusu Rezerwowego. W tym czasie atakująca razem z piechotą konnica rosyjska natknęła się na 6. baterię artylerii będącą w marszu. Widząc konnicę obsługa dział rozeszła się w popłochu pozostawiając armaty na ziemi niczyjej, których nie przejęła także konnica biegnąc dalej. Następnego dnia jeden z żołnierzy obsługi, Heinrich Muller, którego uważano za zaginionego przyprowadził do pułku trzy armaty relacjonując:
Tego dnia I Korpus Syberyjski zdobył Dobrzankowo biorąc dwa tysiące jeńców i zdobywając 20 dział. I Korpus Turkiestański pokonując obronę składającą się z Dywizji Wernitza i 36. Rezerwowej Dywizji Piechoty dotarł do Golan.
Szturm miasta rozpoczął się wcześnie rano 27 lutego. Do godz. 15.30 oddziały 1. Dywizji Syberyjskiej (z I Korpusu Syberyjskiego) przedarły się do wschodnich peryferii miasta, biorąc do niewoli wielu jeńców. O godz. 10-ej rano 4. Dywizja Syberyjska (z II Korpusu Syberyjskiego), atakująca od północy, wschodu i południa wdarła się do miasta, biorąc jeńców i zdobycz (ok. 1500 jeńców i 6 karabinów maszynowych). Do godz. 19 miasto zostało całkowicie opanowane przez Rosjan.
Tego samego dnia gen. Galwitz wydał rozkaz odwrotu na Janowo. W tym samym dniu 1. Dywizja Syberyjska razem z 4. D.S. po ciężkich walkach wyparła wojska niemieckie wieczorem z miasta biorąc 5000 jeńców i zdobywając 3 armaty. Pozostałe oddziały niemieckie późnym wieczorem wycofały się w kierunku granicy na pozycje nad rzeką Orzyc i na południe od Chorzel, nękane przez kozaków i samochody pancerne.
28 lutego Rosyjska Kwatera Główna wydała komunikat o zakończeniu operacji, pobiciu dwóch niemieckich korpusów armijnych i odrzuceniu ich za granicę. Tego dnia, gen. Litwinow wydał rozkaz, nakazujący energiczne ściganie rozbitego przeciwnika. Jednak pościgu nie zorganizowano. Oddziały kawalerii, ze składu korpusów syberyjskich, mogące szybkim manewrem zagrozić odwrotowi Niemców, nie otrzymały konkretnych zadań i pozostały na zajmowanych pozycjach. To pozwoliło Niemcom oderwać się od wojsk rosyjskich i zorganizować planowy odwrót w kierunku północno-zachodnim. II Korpus Syberyjski powoli podążał za odchodzącym I Korpusem Rezerwowym a I Korpus Syberyjski przemieszczał się wzdłuż pozycji I Korpusu Turkiestańskiego, spowodowało to przemieszanie się oddziałów obu korpusów. Kawaleria rosyjska przydzielona korpusom syberyjskim nadal była bezczynna i odchodziła na tyły. Nowo przybyły I Korpus Kawalerii nie wziął udziału w pościgu za Niemcami.
Próby przerwania frontu (7–26 marca).
Po odbiciu miasta przez Rosjan, Niemcy po uprzednim wzmocnieniu wojsk i ściągnięciu posiłków postanowili ponownie uderzyć na Przasnysz. Rosjanie również planowali już wzmocnionymi siłami zajęcie części Prus Wschodnich, lecz 7 marca zostali uprzedzeni przez Niemców kontruderzeniem przeprowadzonym Korpusem Morgena na obszarze między Czernicami Borowymi, Krzynowłogą Małą i Jednorożcem, na wschód od Mławy. Następnego dnia wojska niemieckie, w czasie silnych opadów, powoli posuwały się do przodu i 1 Dywizja Rezerwowa dotarła do rzeczki Ulatówki biorąc 2 tysiące jeńców. W dwa dni oddziały rosyjskie zostały zepchnięte na 5 kilometrów od Przasnysza.
13 marca wojska rosyjskie wzmocnione posiłkami świeżych oddziałów wyparły Niemców na pozycje główne. Wojska niemieckie widząc, że dalsze ataki na Rosjan nie mają sensu zaczęły umacniać swoje pozycje znajdujące się przy dawnej granicy między zaborami. Rozkazem Stawki, 12 Armia miała przeprowadzić niewielkie uderzenia między Orzycem a Biebrzą, I Armia miała atakować korpusami na swojej prawej flance nowe niemieckie pozycje aby zająć dogodne do obrony miejsca. Rosjanie nacierali na pozycje niemieckie, lecz bez powodzenia i przy ciężkich stratach. Kolejne rosyjskie ataki nie powiodły się, wyczerpanie resztek rezerw i nadejście roztopów spowodowało zakończenie ataków. Walki na tym odcinku frontu zamieniły się w pozycyjne i od końca marca praktycznie zamarły.
W bitwie przasnyskiej Rosjanie dokonali pierwszego w historii przełamania linii obronnych za pomocą oddziału pancernego z 4 pojazdami typu „Russo-Bałt” uzbrojonymi w karabin maszynowy i jednego pojazdu pancernego typu „Mannesmann-Mulag” z działem kalibru 47 mm. tracąc trzy sztuki, jednakże dwa pozostałe przedarły się przez niemiecką obronę i razem z piechotą przełamały front odcinając odwrót niemieckich oddziałów. Rosjanie używali także traktorów amerykańskich jako ciągników artyleryjskich.
Skutki.
Walki lutowe zamieniły okoliczne wioski w zgliszcza, zabudowa Przasnysza we wszystkich bitwach odniosła 70%, a na wsiach 80% zniszczeń, tysiące ludzi straciło życie bądź zostało okaleczonych a rezultat militarny został nieosiągnięty. Niemcy nie zdołali zabezpieczyć linii Mława-Przasnysz-Pisz ani wyjść na linię Narwi. Wojska niemieckie jak na warunki frontu wschodniego poniosły duże straty w ludziach, sprzęcie i straciły sztandar pułkowy. Gen. von Morgen określił działania przasnyskie jako najbardziej trzymające w napięciu z wszystkich w jakich brał udział w czasie wojny. Rosjanie mimo zwycięstwa nie zdołali rozbić wojsk niemieckich ani zagrozić Prusom Wschodnim, jedynie zdobyli sukces propagandowy rozpowszechniając wzięcie do niewoli 14 tysięcy jeńców niemieckich pod Przasnyszem, wynikiem tego gazety państw Ententy określały bitwę przasnyską jako „Marnę frontu wschodniego”. Po ciężkich walkach pod Przasnyszem i doszczętnym rozbiciu XX Korpusu na Mazurach Stawka zrezygnowała z pochodu na Berlin przez Prusy Wschodnie. Najwięcej skorzystali na bitwie przasnyskiej Francuzi i Anglicy, ponieważ Niemcy skierowali cztery korpusy z frontu zachodniego na wschodni.
Zarysy po walkach pozostały do dzisiaj w postaci cmentarzy takich jak np. w Przasnyszu, Jednorożcu, Bartnikach i wielu innych miejscowościach, czy okopów np. w Oględzie. Wydarzenia te zostały opisane też przez naocznego świadka ks. Józefa Piekuta:
W bitwie przasnyskiej brał udział Józef Dowbor-Muśnicki, dowodząc 14 Pułkiem Strzelców Syberyjskich. W czasie przeprawy przez Orzyc we wsi Stary Podoś został ciężko ranny i wyjechał na leczenie do Moskwy. Za bohaterską postawę w czasie bitwy został odznaczony przez Anglików Orderem Łaźni.

</doc>
<doc id="1663085" url="https://pl.wikipedia.org/wiki?curid=1663085" title="Web of Science">
Web of Science



</doc>
<doc id="1663086" url="https://pl.wikipedia.org/wiki?curid=1663086" title="Grzegorz Dobrowolski-Doliwa">
Grzegorz Dobrowolski-Doliwa

Grzegorz Bolesław Dobrowolski-Doliwa (ur. w Jelizawietgradzie, zm. 12 stycznia 1952 w Warszawie) – żołnierz wywiadu wojskowego, major dyplomowany kawalerii Wojska Polskiego.
Życiorys.
Grzegorz Bolesław Dobrowolski-Doliwa urodził się 9 czerwca 1898 roku w Jelizawietgradzie, w rodzinie Bolesława i Teofili z Zachanowiczów. Był od młodych lat związany z wojskiem – w 1918 ukończył szkołę kawalerii, uzyskując stopień ppor. Był członkiem II Korpusu gen. Józefa Hallera i uczestnikiem bitwy 11 V 1918 pod Kaniowem. Dostał się do niewoli, lecz uciekł, zatrzymując się w Odessie. Tu wstąpił do POW, aktywnie działał w wywiadzie, powołany został na etat w Oddziale II Sztabu Generalnego Wojska Polskiego. Później pełnił służbę w Wydziale IV Biura Wywiadowczego Wschód O. II SG WP. 31 marca 1924 roku został awansowany na rotmistrza ze starszeństwem z 1 lipca 1923 roku i 36. lokatą w korpusie oficerów jazdy (zwanej od 1924 roku kawalerią).
W latach 1927–1930 był oficerem wywiadu w działającym w ZSRR, na placówce w Mińsku. Z dniem 5 stycznia 1931 został powołany z dyspozycji szefa Departamentu Kawalerii MSWojsk. do Wyższej Szkoły Wojennej w Warszawie, w charakterze słuchacza dwuletniego kursu 1930-1932. W październiku tego roku został przeniesiony do 17 Pułku Ułanów w Lesznie. 3 listopada 1932 został ponownie powołany do Wyższej Szkoły Wojennej na drugi rocznik kursu 1931–1933. 12 marca 1933 został awansowany na majora ze starszeństwem z 1 stycznia 1933 i 2. lokatą w korpusie oficerów kawalerii. Z dniem 1 października 1933, po ukończeniu kursu i otrzymaniu dyplomu naukowego oficera dyplomowanego, został przeniesiony do Dowództwa Okręgu Korpusu Nr VIII w Toruniu. W czerwcu 1934 otrzymał przeniesienie do Dowództwa 5 Samodzielnej Brygady Kawalerii w Krakowie na stanowisko szefa sztabu.
W kampanii wrześniowej kwatermistrz Podolskiej Brygady Kawalerii, a od 23 września 1939 roku kwatermistrz Zbiorczej Brygady Kawalerii.
Po kapitulacji wraz z dowódcą osadzony w twierdzy Königstein. By uwolnić się z obozu, za zgodą Rómmla, podał się za Ukraińca. Zwolniony, osiadł w Warszawie, włączył się w nurt konspiracji AK, walczył w powstaniu warszawskim. Po upadku powstania otrzymał rozkaz nieujawniania się i pozostania w kraju. 22 listopada 1944 aresztowany przez Gestapo i więziony w Krakowie, a następnie w niemieckich obozach koncentracyjnych Gross-Rosen, Dora i Bergen-Belsen.
Od połowy 1947 w Brukseli, pod wpływem gróźb i szantażu podjął się współpracy z Ministerstwem Bezpieczeństwa Publicznego. Jak zeznał później podczas rozprawy sądowej, zrobił to dla uniknięcia represji i w obawie o osoby najbliższe. Współpraca była pozorna, udzielał bowiem błahych, niesprawdzonych lub wręcz fałszywych wiadomości, od początku też śledzony był przez kontrwywiad amerykański (CIC). 31 sierpnia 1949 został aresztowany w Norymberdze. W przesłuchaniu przyznał się do współpracy z organami bezpieczeństwa, ale wobec braku dowodów winy w lipcu 1950 został zwolniony i wrócił do Polski.
16 września 1950 aresztowany przez MBP/GZI WP. W procesie sądowym nie przydzielono mu obrońcy. 20 lipca 1951 ława WSR w Warszawie Sr.593/51 pod przewodnictwem por. Jerzego Drohomireckiego skazała go na podstawie 7 Dekr. z 13 czerwca 1946 r. na karę śmierci, jednak 23 sierpnia 1951 NSW uznając na wniosek rewizyjny naczelnego prokuratora wojskowego, że niektóre kary są zbyt niskie, uchylił wyrok i przekazał sprawę do ponownego rozpatrzenia. 10 września 1951 WSR w Warszawie skazał go ponownie na karę śmierci. 26 października 1951 NSW utrzymał ten wyrok w mocy. Bolesław Bierut pomimo prośby nie skorzystał z prawa łaski.
Grzegorz Doliwa-Dobrowolski został stracony 12 stycznia 1952 w więzieniu mokotowskim. W 1957 żona Zofia wystąpiła z wnioskiem o wznowienie postępowania, gdyż „w toku śledztwa i na rozprawie nastąpiły rażące naruszenia przepisów proceduralnych, które wręcz pozbawiły oskarżonego możliwości obrony”. Wniosek stwierdzał, że wyrok pogwałcił elementy przepisów prawa, że w stosunku do oskarżonego stosowano w śledztwie niedozwolone metody i presję fizyczną, o czym wspominał także list straconego do Bolesława Bieruta z prośbą o łaskę. NSW uznał jednak, że nie są to nowe fakty ani dowody, i wniosek żony oddalił. Dopiero 24 lutego 1993 SWOW na sesji wyjazdowej w WSG w Olsztynie uznał wyrok byłego WSR w Warszawie za nieważny.
Upamiętnienie.
Dokładne miejsce pochówku nieznane. Grób symboliczny znajduje się na Cmentarzu Wojskowym w Warszawie w tzw. Kwaterze „na Łączce”. Symboliczna tablica pamiątkowa znajduje się także na grobie syna Grzegorza – Jerzego Doliwy-Dobrowolskiego na Cmentarzu Witomińskim w Gdyni.

</doc>
<doc id="1663088" url="https://pl.wikipedia.org/wiki?curid=1663088" title="Kokichi Tsuburaya">
Kokichi Tsuburaya



</doc>
<doc id="1663090" url="https://pl.wikipedia.org/wiki?curid=1663090" title="Cellach z Armagh">
Cellach z Armagh

Cellach z Armagh, również Celsus z Armagh (ur. ok. 1080, zm. 1129 w Ardpatrick) – irlandzki biskup i arcybiskup Armagh (1105-1109), święty katolicki.
Był biskupem i reformatorem Kościoła w Irlandii. Z własnych środków odbudował katedrę św. Patryka w Armagh.
Zmarł w Ardpatrick w Munster.
Jego wspomnienie liturgiczne obchodzone jest 1 kwietnia.

</doc>
<doc id="1663091" url="https://pl.wikipedia.org/wiki?curid=1663091" title="Ultimate Collection (album Eurythmics)">
Ultimate Collection (album Eurythmics)

Ultimate Collection – album brytyjskiego duetu Eurythmics, wydany w 2005 roku.
Ogólne informacje.
"Ultimate Collection" to druga i ostatnia kompilacja zespołu. Zawiera największe przeboje grupy z lat 1982 – 1989, które dodatkowo zostały zremasterowane. Na albumie znajdują się też dwa nowe utwory: taneczny „I've Got a Life” i ballada „Was It Just Another Love Affair?”, z których pierwszy został wydany jako singel promujący. Płycie towarzyszyło wydawnictwo DVD z teledyskami.
Album cieszył się sporym powodzeniem na listach sprzedaży, dotarł m.in. do miejsca 5. w Wielkiej Brytanii.

</doc>
<doc id="1663096" url="https://pl.wikipedia.org/wiki?curid=1663096" title="3 Dywizja Strzelców Spadochronowych (III Rzesza)">
3 Dywizja Strzelców Spadochronowych (III Rzesza)

3 Dywizja Strzelców Spadochronowych (niem. "3. Fallschirm-Jäger-Division") – niemiecka dywizja strzelców spadochronowych z okresu II wojny światowej.
Historia.
Formowanie dywizji rozpoczęto w październiku 1943 roku we Francji, w rejonie Reims. Weszła w skład II Korpusu Spadochronowego i od lutego 1944 roku stacjonowała w okolicach Brestu. W czerwcu została przerzucona do Normandii, gdzie walczyła przeciw Amerykanom pod Saint-Lô. W sierpniu została okrążona w kotle pod Falaise. Próbując się przebić, 20 sierpnia została częściowo rozbita w bitwie o Mont Ormel. Odtworzono ją we wrześniu w Belgii z trzech polowych pułków Luftwaffe (22, 51 i 53). Wzięła udział w walkach o Arnhem i niemieckiej ofensywie w Ardenach. W lutym i marcu broniła Linii Zygfryda w górach Eifel, gdzie doznała ciężkich strat, a jej dowódca generał Richard Schimpf dostał się do niewoli. W kwietniu 1945 roku resztki dywizji skapitulowały przed wojskami amerykańskimi w Zagłębiu Ruhry.

</doc>
<doc id="1663097" url="https://pl.wikipedia.org/wiki?curid=1663097" title="Independence (wahadłowiec)">
Independence (wahadłowiec)

Independence (do 2013 Explorer) – pełnowymiarowa replika promu kosmicznego o honorowym oznaczeniu OV-100. Dość wiernie zostało odtworzone wnętrze promu, dzięki czemu turyści mogą zapoznać się z urządzeniami i sposobem życia astronautów w prawdziwym promie kosmicznym. Wystawiony w komplecie z SRB i ET.
Model ten, pierwotnie nazwany "Explorer", znajdował się w Centrum Lotów Kosmicznych imienia Johna F. Kennedy’ego. Jego miejsce zajął wycofany ze służby prom kosmiczny Atlantis. Replika, przemianowana na "Independence", w 2011 znalazła się w Centrum Lotów Kosmicznych imienia Lyndona B. Johnsona w Houston.

</doc>
<doc id="1663099" url="https://pl.wikipedia.org/wiki?curid=1663099" title="Bunt producentów wina w Langwedocji w 1907">
Bunt producentów wina w Langwedocji w 1907

Bunt producentów wina w Langwedocji w 1907 – masowy protest osób utrzymujących się z pracy przy produkcji wina na terenie Langwedocji w marcu-czerwcu 1907. Jego bezpośrednim powodem był kryzys w branży winiarskiej związany z fatalnymi zbiorami w latach 1902-1903, a następnie nadprodukcją wina w dwóch kolejnych sezonach. 
Tło wydarzeń.
Uprawa winorośli w Langwedocji.
Uprawa winorośli była wielowiekową tradycją na obszarze Langwedocji, znaną jeszcze w okresie galorzymskim, podtrzymywaną w średniowieczu przez winnice przy klasztorach. Dzięki otwarciu w XVIII wieku Kanału Południowego i portu w Sète, wino langwedockie zyskało kolejne rynki zbytu. Stale polepszały się również techniki konserwacji wina. W epoce rewolucji francuskiej region Béziers utrzymywał się przede wszystkim z prac związanych z produkcją i sprzedażą wina. Tendencje te pogłębiały się w miarę rozwoju transportu w XIX wieku. 
W połowie XIX wieku winorośle południa Francji zostały najpierw zaatakowane przez kilka gatunków pasożytniczych grzybów, a następnie przez filokserę wińca. Regeneracja upraw była możliwa jedynie dzięki zastosowaniu ochronnej mieszanki siarczanu miedzi z tlenkiem wapnia oraz wprowadzeniu roślin sprowadzonych ze Stanów Zjednoczonych. Pod koniec XIX stulecia południe Francji produkowało już blisko 40% całego wina powstającego w tym kraju. Wielu prywatnych posiadaczy winnic wzbogaciło się poważnie na tej działalności, a ich winnice rozciągały się na obszarach dziesiątek hektarów. Wykształciła się jednak również wyraźna warstwa małych producentów, którzy często łączyli produkcję wina z wykonywaniem drugiego, dodatkowego zawodu. Od początku XX wieku, w celu polepszenia swojej pozycji na rynku, zaczęli oni łączyć się w spółdzielnie. Pierwsza z nich powstała w 1905 w Maraussan. Ze względu na wyraźne socjalistyczne poglądy wielu z zaangażowanych w ruch spółdzielczy (w tak powstałych spółkach często wprowadzano wspólnotę narzędzi pracy i dzielenie zysku po równo) zyskał on miano "Czerwonego Południa". 
Kryzys początku XX wieku.
W latach 1902 i 1903 zbiory winogron były wyjątkowo słabe ze względu na niesprzyjającą pogodę. Tymczasem w latach 1904 i 1905 nagła zmiana warunków meteorologicznych spowodowała gwałtowne zwiększenie produkcji wina. Ogólna jego produkcja we Francji wzrosła o 98%. Cena hektolitra wina spadła z 24 franków w 1903 do 6-7 w 1905. Nadprodukcja wina langwedockiego sprawiała, że wyniki finansowe jego sprzedaży były bardzo słabe z powodu braku nabywców. W 1905 w Béziers miała miejsce manifestacja 15 tys. małych producentów wina, których sytuacja ekonomiczna nagle się pogorszyła. Dodatkowym czynnikiem osłabiającym langwedockie winiarstwo była konkurencja zagraniczna ze strony win włoskich i hiszpańskich oraz tanich win z Algierii. 
Bunt.
W 1907 kryzys nadprodukcji uderzył w Langwedocję na tyle poważnie, że większość osób utrzymujących się do tej pory z pracy najemnej w produkcji wina znalazła się na bezrobociu. Większość mniejszych producentów również straciła pozycję na rynku. W lutym 1907 zrujnowani producenci wina oraz pracownicy z Baixas odmówili płacenia podatków, chcąc zwrócić uwagę rządu na swoją sytuację. 
11 marca 1907 grupa producentów wina z Minervois na czele z Marcelinem Albertem ogłosiła powstanie Komitetu z Argeliers, który miał bronić interesów małej przedsiębiorczości winiarskiej w Langwedocji. 87 członków grupy udało się do Narbonne na spotkanie z komisją parlamentarną. Równolegle organizowane były pochody, pikiety oraz spotkania z mieszkańcami. Ruch systematycznie przybierał na sile: na manifestacji 31 marca 1907 w Bize-Minervois było obecnych tylko 500-600 osób, ale już w tydzień później w Ouveillan manifestował tysiąc producentów wina, 28 kwietnia - 20 tys. w Lézignan-Corbières, wreszcie 5 maja 100 tys. w Narbonne. Kontrolujący manifestację oddział wojska oddał salwę do tłumu, zabijając dwie osoby. 12 maja w Béziers 17 pułk piechoty liniowej przyłączył się do protestujących. 19 maja w Perpignan uczestnicy dwustutysięcznej manifestacji podłożyli ogień pod prefekturę policji. Podobne pochody miały miejsce w Carcassonne, Nîmes i Montpellier - półmilionowa demonstracja, jaka miała tam miejsce 9 czerwca, była największym tego typu wydarzeniem w historii III Republiki. 
Manifestanci domagali się natychmiastowego wdrożenia programu pomocy zrujnowanym producentom wina oraz bezrobotnym z Langwedocji. Zarzucali rządowi bezczynność i maskowanie braku planu działania efektownymi deklaracjami. Na sztandarach pojawiły się hasła znane z wcześniejszych powstań robotniczych: "Żyć pracując albo umrzeć walcząc" czy "Chleba lub ołowiu". Głównym wrogiem pracowników został okrzyknięty premier Georges Clemenceau. Po stronie protestujących stanęli rojaliści, Partia Radykalna oraz część hierarchii Kościoła rzymskokatolickiego (biskup Montpellier kazał otwierać kościoły w mieście, by protestujący mogli w nich przenocować). Z kolei socjaliści, ze względu na mieszany skład klasowy manifestacji (robotnicy winiarscy obok dawnych drobnych właścicieli), nie przedstawili spójnego stanowiska. 
Clemenceau nie podejmował jednak żadnych działań, licząc na samoistne wygaśnięcie ruchu. Zamiast tego 600 merów miast langwedockich ogłosiło swoją dymisję, a ruch nadal zyskiwał zwolenników. 19 czerwca przeprowadzono aresztowania wszystkich członków Komitetu z Argeliers, oprócz Marcelina Alberta, któremu udało się uciec i ukryć w Paryżu. W kilku miejscowościach doszło do starć grup chłopów z wojskiem, było dwóch zabitych po stronie protestujących, w tym czternastolatek. Następnego dnia w czasie manifestacji w Narbonne ponownie doszło do strzelaniny, której ofiarą padło kolejne 5 osób, w tym jedna całkowicie niezwiązana z buntem, przypadkowo przechodząca dziewczyna.
Działania rządu.
W Paryżu Albert zdołał uzyskać spotkanie z Clemenceau i zgodził się na jego propozycję powrotu do Langwedocji i przekonania towarzyszy do zakończenia protestów. Premier przedstawił jednak spotkanie w takim świetle, że Albert został fatalnie przyjęty w rodzinnym mieście i z trudem uniknął samosądu, po czym musiał wyjechać do Algierii, gdzie zmarł w nędzy. 
Zgromadzenie Narodowe przyjęło natomiast 29 czerwca serię uchwał zgodnych z postulatami protestujących, w tym ograniczenie w produkcji tanich win, które odbierały rynek tradycyjnej produkcji langwedockiej. Protesty stopniowo wygasły, jednak kryzysy nadprodukcji w branży winiarskiej zdarzały się jeszcze wielokrotnie.

</doc>
<doc id="1663102" url="https://pl.wikipedia.org/wiki?curid=1663102" title="Wieleń (rezerwat przyrody)">
Wieleń (rezerwat przyrody)

Rezerwat przyrody „Wieleń” – florystyczny rezerwat przyrody w województwie zachodniopomorskim, w powiecie koszalińskim, w gminie Polanów, 1,5 km na zachód od Wielina, po południowej stronie drogi Polanów-Kępice, 1,3 km na wschód-północny wschód od mostku na Grabowej, 4,5 km na północ-północny wschód od Polanowa.
Rezerwat położony jest w granicach Obszaru Chronionego Krajobrazu Okolice Polanowa oraz projektowanego specjalnego obszaru ochrony siedlisk „Dolina Grabowej” PLH320003.
Został utworzony na mocy zarządzenia Ministra Leśnictwa i Przemysłu Drzewnego z dnia 1 czerwca 1965. Zajmuje powierzchnię 2,00 ha.
Celem ochrony rezerwatu, według aktu powołującego, jest „zachowanie ze względów naukowych i dydaktycznych fragmentu lasu bukowego z bogatą szatą mszaków i roślin naczyniowych, położonego w jarze”.
Zbocza głębokiego jaru porośnięte są kwaśną buczyną z dużym udziałem mchów. Dnem jaru płynie strumień zasilany źródłami, niektóre źródliska porasta manna gajowa ("Glyceria nemoralis"). Dno strumienia jest kamieniste, co nadaje mu charakter górskiego potoku. W zachodniej części rezerwatu, na kamieniach, występuje krwistoczerwony nalot krasnorostu ("Hildenbrandtia rivularis").
Gniazdują tu m.in.: siniak ("Columba oenas"), muchołówka mała ("Ficedula parva"), dzięcioł czarny ("Dryocopus martius").
Rezerwat leży na terenie Nadleśnictwa Polanów. Nadzór sprawuje Regionalny Dyrektor Ochrony Środowiska w Szczecinie. Rezerwat nie ma aktualnego planu ochrony, posiada natomiast obowiązujące zadania ochronne, na podstawie których jego obszar objęty jest ochroną ścisłą.
Na północ od rezerwatu prowadzi znakowany niebieski szlak turystyczny z Polanowa do Krągu.

</doc>
<doc id="1663104" url="https://pl.wikipedia.org/wiki?curid=1663104" title="Cherson">
Cherson



</doc>
<doc id="1663106" url="https://pl.wikipedia.org/wiki?curid=1663106" title="Karl Gustav von Rönne">
Karl Gustav von Rönne

Karl Gustav von Rönne, (ros. Карл Иванович Ренне, ur. 1720, zm. ) – rosyjski generał-lejtnant od 1782 roku.
W służbie rosyjskiej od 1743 roku, w 1756 był porucznikiem, w 1767 podpułkownikiem. W 1769 został pułkownikiem i dowódcą Kargopolskiego Pułku Karabinierów. W 1770 pobił wojska konfederatów barskich w bitwie pod Dobrą. Za ten wyczyn został nagrodzony Orderem św. Jerzego III klasy. W 1770 wojskowy zarządca Poznania. W 1774 mianowany generałem-majorem. 

</doc>
<doc id="1663108" url="https://pl.wikipedia.org/wiki?curid=1663108" title="Karol August von Rönne">
Karol August von Rönne



</doc>
<doc id="1663109" url="https://pl.wikipedia.org/wiki?curid=1663109" title="Karl Iwanowicz von Rönne">
Karl Iwanowicz von Rönne



</doc>
<doc id="1663110" url="https://pl.wikipedia.org/wiki?curid=1663110" title="Synagoga w Wersalu">
Synagoga w Wersalu

Synagoga w Wersalu – zabytkowa synagoga w Wersalu przy ulicy Joly. Została wzniesiona w latach 1884-1886 według projektu Alfreda Aldrophe'a (projektanta m.in. Wielkiej Synagogi w Paryżu).
Synagoga w momencie powstania była synagogą aszkenazyjską, obecnie panuje w niej ryt sefaradyjski, a większość członków gminy żydowskiej pochodzi z terenów Maroka. Budowę synagogi całkowicie sfinansowała znana francuska filantropka Cécile Furtado-Heine.
7 listopada 2003 synagoga padła ofiarą aktu antysemityzmu – jej fasada została spryskana czerwoną farbą.
Została wzniesiona w stylu bizantyjskim, z pojedynczymi drzwiami z portalem oraz rozetą w centrum fasady, powyżej rzędu ozdobnie obramowanych półkolistych okien. Całość wieńczą Tablice Prawa oraz napis "Będziesz kochał Przedwiecznego" i "Będziesz miłował bliźniego swego jak siebie samego" w języku hebrajskim.
W Wersalu zachował się również cmentarz żydowski.

</doc>
<doc id="1663111" url="https://pl.wikipedia.org/wiki?curid=1663111" title="Hoplopleura erismata">
Hoplopleura erismata

Hoplopleura erismata – gatunek wszy z rodziny Hoplopleuridae, pasożytujący głównie na "Callosciurus finlaysonii" należącym do rodziny wiewiórkowatych. Pasożytuje również na: "Callosciurus caniceps", "Callosciurus erythraeus", "Callosciurus inornatus", "Callosciurus nigovittatus", "Callosciurus pygerythrus". Powoduje wszawicę.
Wszy te mają ciało silnie spłaszczone grzbietowo-brzusznie. Samica składa jaja zwane gnidami, które są mocowane specjalnym "cementem" u nasady włosa. Rozwój osobniczy trwa po wykluciu się z jaja około 14 dni. Pasożytuje na skórze. Występuje na terenie Azji.

</doc>
<doc id="1663113" url="https://pl.wikipedia.org/wiki?curid=1663113" title="Hoplopleura distorta">
Hoplopleura distorta

Hoplopleura distorta – gatunek wszy z rodziny Hoplopleuridae, pasożytujący głównie na "Tamiops swinhoei" należącym do rodziny wiewiórkowatych. Powoduje wszawicę.
Wszy te mają ciało silnie spłaszczone grzbietowo-brzusznie. Samica składa jaja zwane gnidami, które są mocowane specjalnym "cementem" u nasady włosa. Rozwój osobniczy trwa po wykluciu się z jaja około 14 dni. Pasożytuje na skórze. Występuje w Chinach na terenie Azji.

</doc>
<doc id="1663114" url="https://pl.wikipedia.org/wiki?curid=1663114" title="Elements, Pt. 2">
Elements, Pt. 2

Elements, Pt. 2 – dziesiąty studyjny album fińskiego zespołu Stratovarius. Muzycznie jest to kontynuacja pierwszej części, zawierająca jednak mniejszą liczbę orkiestracji. Nie ma również długich, epickich kompozycji, w odróżnienia od poprzedniczki.

</doc>
<doc id="1663116" url="https://pl.wikipedia.org/wiki?curid=1663116" title="Rzeszów Zwięczyca">
Rzeszów Zwięczyca

Rzeszów Zwięczyca – przystanek kolejowy w Rzeszowie, w dzielnicy Zwięczyca, w województwie podkarpackim, w Polsce, na linii Rzeszów Główny-Jasło.
W roku 2017 przystanek obsługiwał 0–9 pasażerów na dobę.

</doc>
<doc id="1663119" url="https://pl.wikipedia.org/wiki?curid=1663119" title="Hoplopleura trispinosa">
Hoplopleura trispinosa

Hoplopleura trispinosa – gatunek wszy z rodziny Hoplopleuridae, pasożytujący głównie na assapanie południowym ("Glaucomys volans") należącym do rodziny wiewiórkowatych. Pasożytuje również na: "Glaucomys sabrinus". Powoduje wszawicę.
Samica wielkości 1 mm, samiec mniejszy wielkości 0,75 mm. Wszy te mają ciało silnie spłaszczone grzbietowo-brzusznie. Samica składa jaja zwane gnidami, które są mocowane specjalnym "cementem" u nasady włosa. Rozwój osobniczy trwa po wykluciu się z jaja około 14 dni. Pasożytuje na skórze. Występuje na terenie Ameryki Północnej.

</doc>
<doc id="1663121" url="https://pl.wikipedia.org/wiki?curid=1663121" title="Port lotniczy Beru Island">
Port lotniczy Beru Island

Port lotniczy Beru Island (IATA: BEZ, ICAO: NGBR) – port lotniczy położony na wyspie Beru, w Kiribati. Lotnisko jest obsługiwane przez linie lotnicze Air Kiribati.

</doc>
<doc id="1663126" url="https://pl.wikipedia.org/wiki?curid=1663126" title="Edi Ponoš">
Edi Ponoš

Edi Ponoš (ur. 10 kwietnia 1976) – chorwacki lekkoatleta specjalizujący się w rzucie oszczepem.
W roku 2001 zdobył brązowy medal igrzysk śródziemnomorskich uzyskując wynik 76,12. Uczestnik igrzysk olimpijskich w Atenach (2004) - z wynikiem 71,43 nie udało mu się zakwalifikować do finału. Reprezentant kraju w pucharze Europy oraz zimowym pucharze w rzutach. Mistrz Chorwacji w 2001, 2002, 2003, 2004 oraz w 2006. Rekord życiowy: 77,95 (26 czerwca 2004, Lublana).

</doc>
<doc id="1663128" url="https://pl.wikipedia.org/wiki?curid=1663128" title="Edi Ponos">
Edi Ponos



</doc>
<doc id="1663129" url="https://pl.wikipedia.org/wiki?curid=1663129" title="Mount Cook Airline">
Mount Cook Airline

Mount Cook Airline - nowozelandzka linia lotnicza z siedzibą w Christchurch, należąca do Air New Zealand. Głównym węzłem jest port lotniczy Christchurch.

</doc>
<doc id="1663131" url="https://pl.wikipedia.org/wiki?curid=1663131" title="Ashford (Nowy Jork)">
Ashford (Nowy Jork)

Ashford - miasto w Stanach Zjednoczonych, w stanie Nowy Jork, w hrabstwie Cattaraugus. W 2000 r. miasto to zamieszkiwało 2 223 osób.

</doc>
<doc id="1663137" url="https://pl.wikipedia.org/wiki?curid=1663137" title="Włodzimierz Dobrowolski (generał)">
Włodzimierz Dobrowolski (generał)

Władimir Michajłowicz Dobrowolski (ros. Владимир Михайлович Добровольский, ur. 1834, zm. 1877) – rosyjski generał-major.
Ukończył Korpus Kadetów, Oficerską Szkołę Artylerii w Petersburgu. W 1859 ukończył Akademię Sztabu Generalnego. W 1862 szef sztabu naczelnika wojennego guberni radomskiej. Zaangażowany w ruch spiskowy przygotowujący wybuch powstania styczniowego. Po wpadce zdradził i wykazał wybitną gorliwość w walkach z polskimi powstańcami. Dowodził oddziałem wojsk rosyjskich w bitwie pod Małogoszczem. Poległ pod Plewną w czasie wojny rosyjsko-tureckiej 1877-1878, jako generał dowodząc brygadą piechoty.

</doc>
<doc id="1663141" url="https://pl.wikipedia.org/wiki?curid=1663141" title="Francesco Pignata">
Francesco Pignata

Francesco Pignata (ur. 14 lutego 1978) – włoski lekkoatleta specjalizujący się w rzucie oszczepem.
Dwukrotnie zajmował szóstą pozycję w letniej uniwersjadzie - Daegu 2003 i Izmir 2005. Uczestnik mistrzostw świata w 2005 - z wynikiem 72,17 nie udało mu się awansować do finału. Rok później, w Göteborgu, startował w mistrzostwach Europy - swój występ zakończył na eliminacjach. Reprezentant kraju w pucharze Europy oraz zimowym pucharze w rzutach. Wicemistrz igrzysk śródziemnomorskich w roku 2005. Mistrz Włoch w latach 2003–2007. Rekord życiowy: 81,67 (19 czerwca 2005, Florencja).

</doc>
<doc id="1663142" url="https://pl.wikipedia.org/wiki?curid=1663142" title="Implerstraße">
Implerstraße

Implerstraße - stacja metra w Monachium, na linii U3 i U6. Stacja została otwarta 27 listopada 1975.

</doc>
<doc id="1663144" url="https://pl.wikipedia.org/wiki?curid=1663144" title="Brudermühlstraße">
Brudermühlstraße

Brudermühlstraße - stacja metra w Monachium, na linii U3. Znajduje się w dzielnicy Sendling. Stacja została otwarta 28 października 1989.

</doc>
<doc id="1663151" url="https://pl.wikipedia.org/wiki?curid=1663151" title="Ashford (Wisconsin)">
Ashford (Wisconsin)

Ashford – miasto w Stanach Zjednoczonych, w stanie Wisconsin, w hrabstwie Fond du Lac. W 2000 r. miasto to zamieszkiwało 1 773 osób.

</doc>
<doc id="1663159" url="https://pl.wikipedia.org/wiki?curid=1663159" title="Halowy Puchar Europy w Lekkoatletyce 2006">
Halowy Puchar Europy w Lekkoatletyce 2006

3. Halowy Puchar Europy w Lekkoatletyce – drużynowe zawody lekkoatletyczne, które zostały rozegrane 5 marca 2006 we francuskim mieście Liévin. Wśród kobiet impreza zakończyła się zwycięstwem Rosjanek, a wśród panów najlepsi okazali się Francuzi.

</doc>
<doc id="1663160" url="https://pl.wikipedia.org/wiki?curid=1663160" title="Revival (singel Eurythmics)">
Revival (singel Eurythmics)

Revival – singel brytyjskiego duetu Eurythmics, wydany w 1989 roku.
Ogólne informacje.
„Revival” to pierwszy singel z płyty "We Too Are One". Jest powrotem zespołu do brzmienia pop rockowego. Utwór nie ukazał się na singlu w USA, a w Wielkiej Brytanii spotkał się z umiarkowanym sukcesem. Na stronie B wydano piosenkę „Precious”.
Teledysk.
Teledysk wyreżyserował Philippe Gautier.

</doc>
<doc id="1663161" url="https://pl.wikipedia.org/wiki?curid=1663161" title="Neves Leandro Vissotto">
Neves Leandro Vissotto



</doc>
<doc id="1663165" url="https://pl.wikipedia.org/wiki?curid=1663165" title="Berl Brojde">
Berl Brojde

Berl Brojde (ur. 1918 w Słonimiu, zm. 8 maja 1943 w Warszawie) – żydowski działacz ruchu oporu w getcie warszawskim, uczestnik tamtejszego powstania.
Życiorys.
Urodził się w białoruskim Słonimiu w rodzinie żydowskiej. Tam ukończył cheder i szkołę średnią. Był członkiem socjalistycznej organizacji młodzieżowej "Frajhajt". Pierwsze miesiące II wojny światowej spędził w kibucu w Łodzi. Następnie wyjechał do Warszawy, gdzie został członkiem komuny chalucowej przy ulicy Dzielnej. Jesienią 1941 przywiózł do Warszawy grupę bojową Droru, którą zorganizował w getcie w Ostrowcu Świętokrzyskim. W getcie warszawskim aktywnie uczestniczył w życiu podziemia i ruchu oporu. Zajmował się tworzeniem grup młodzieżowych, tajnym nauczaniem i prasą podziemną. 29 listopada 1942 uczestniczył w wykonaniu wyroku śmierci na agencie Gestapo Izraelu Firstcie.
17 stycznia 1943 został złapany z grupą Droru i wysłany do obozu zagłady w Treblince. Udało mu się uciec z wagonu i powrócić do getta. Od lutego 1943 był komendantem Droru, której siedziba znajdowała się przy ulicy Miłej 29. Podczas powstania w getcie dowodził swoją grupą w getcie centralnym. Podczas walk został ciężko ranny. Zginął 8 maja w bunkrze przy ulicy Miłej 18.

</doc>
<doc id="1663166" url="https://pl.wikipedia.org/wiki?curid=1663166" title="Berl Braude">
Berl Braude



</doc>
<doc id="1663167" url="https://pl.wikipedia.org/wiki?curid=1663167" title="Wadhurst">
Wadhurst

Wadhurst - miasto w Wielkiej Brytanii, w Anglii, w regionie South East England, w hrabstwie East Sussex. W 2001 r. miasto to zamieszkiwało 4818 osób.
W tym mieście ma swą siedzibę klub piłkarski - Wadhurst United F.C.

</doc>
<doc id="1663168" url="https://pl.wikipedia.org/wiki?curid=1663168" title="Mykoła Ściborśkyj">
Mykoła Ściborśkyj



</doc>
<doc id="1663169" url="https://pl.wikipedia.org/wiki?curid=1663169" title="Berl Braudo">
Berl Braudo



</doc>
<doc id="1663170" url="https://pl.wikipedia.org/wiki?curid=1663170" title="Halowy Puchar Europy w Lekkoatletyce 2003">
Halowy Puchar Europy w Lekkoatletyce 2003

1. Halowy Puchar Europy w Lekkoatletyce - drużynowe zawody lekkoatletyczne, które zostały rozegrane 15 lutego 2003 w Lipsku. Wśród kobiet impreza zakończyła się zwycięstwem Rosjanek, a wśród panów najlepsi okazali się Hiszpanie.

</doc>
<doc id="1663171" url="https://pl.wikipedia.org/wiki?curid=1663171" title="Pavel Brycz">
Pavel Brycz

Pavel Brycz (ur. 28 lipca 1968 w Roudnicy nad Labem) – czeski pisarz, autor scenariuszy, bajek dla dzieci i piosenek (pisał teksty dla czeskiego zespołu "Zdarr" – najbardziej znany utwór to "Jen nechci tě mít rád", powtórzony w noweli "Sloni mlčí"). Dla Telewizji Czeskiej pisał wieczorynki, w Czeskim Radiu prowadził program dla dzieci. Pracował również w agencji reklamowej, gdzie był scriptwriterem. 

</doc>
<doc id="1663174" url="https://pl.wikipedia.org/wiki?curid=1663174" title="Vicenza (stacja kolejowa)">
Vicenza (stacja kolejowa)

Vicenza (włoski: "Stazione di Vicenza") – stacja kolejowa w Vicenzy, w regionie Wenecja Euganejska, we Włoszech. Znajduje się na linii kolejowej Mediolan-Wenecja, Vicenza-Schio i Vicenza-Treviso. Znajdują się tu 3 perony.
Stacja jest częścią programu Centostazioni spółki Ferrovie dello Stato. Stacja notuje średni przepływ 7,7 mln pasażerów rocznie.
Stacja wyposażona jest w duży hol przystosowany do obsługi pasażerów, siedzibę policji, biura i kierownictwo ruchu pociągów.

</doc>
<doc id="1663175" url="https://pl.wikipedia.org/wiki?curid=1663175" title="NK Posusje">
NK Posusje



</doc>
<doc id="1663176" url="https://pl.wikipedia.org/wiki?curid=1663176" title="Źródliska (festiwal)">
Źródliska (festiwal)

Międzynarodowy Festiwal Ludowych Zespołów Tanecznych "Źródliska" – cykl festiwali organizowanych do 2009 przez Regionalny Ośrodek Kultury i Sztuki w Suwałkach, a od 2013 roku przez Suwalski Ośrodek Kultury. Honorowy patronat nad festiwalem sprawuje prezydent miasta. Do tej pory odbyło się sześć edycji festiwalu: w latach 2000, 2002, 2003, 2006, 2009, 2014. "Źródliska" wraz z Festiwalem Kultury Celtyckiej w Dowspudzie są jedynymi tego typu imprezami w północno-wschodniej Polsce.
Podczas imprezy prezentują się zespoły folkowe ze Europy Środkowej i Wschodniej, prezentujący muzykę oraz tańce typowe dla swoich regionów. Oprócz występów muzyków i tancerzy dodatkową atrakcją są spotkania warsztatowe z artystami i znawcami folkloru, którzy przybliżają ludowe tradycje miejsc, z których pochodzą.
Organizatorzy festiwalu wydają również okolicznościowe biuletyny podsumowujące dni festiwalowe, zawierające wywiady z artystami i reportaże z koncertów. Do redagowania broszur zapraszani są uczniowie suwalskich szkół średnich i gimnazjów.

</doc>
<doc id="1663177" url="https://pl.wikipedia.org/wiki?curid=1663177" title="Jerónimo Podestá">
Jerónimo Podestá

Jerónimo José Podestá (ur. 8 sierpnia 1920 w Ramos Mejía, zm. 23 czerwca 2000 w Buenos Aires) – argentyński duchowny katolicki, biskup Avellaneda w latach 1962-1967
Życiorys.
Jerónimo José Podestá w młodości zamierzał zostać lekarzem. W 1940 roku zrezygnował jednak ze studiów medycznych i wstąpił do seminarium duchownego archidiecezji La Plata. Święcenia kapłańskie otrzymał 15 września 1946 roku. Później kontynuował edukację na Uniwersytecie Laterańskim w Rzymie. W 1950 roku powrócił do Argentyny i został wykładowcą teologii oraz prawa kanonicznego w seminarium duchownym archidiecezji La Plata. W 1962 roku został mianowany ordynariuszem diecezji Avellaneda. Sakrę biskupią przyjął 22 grudnia 1962 roku z rąk arcybiskupa La Platy, Antonio José Plazy.
W okresie swojego pontyfikatu zaangażował się w Ruch Kapłanów dla Trzeciego Świata. Popadł w konflikt z prezydentem Argentyny, Juanem Carlosem Onganía. Jednocześnie głosząc liberalne poglądy i teologię wyzwolenia wdał się w spór z nuncjuszem apostolskim Humberto Mozzonim. W 1967 roku zrezygnował z funkcji biskupa diecezjalnego. 2 grudnia 1967 roku został mianowany biskupem tytularnym Horrea Aninici.
Pod koniec lat sześćdziesiątych XX wieku nawiązał romans ze swoją sekretarką, Clelią Luro. W 1971 roku ożenił się z nią za co został suspendowany przez Stolicę Apostolską. Pozbawiony prawa do sprawowania funkcji duchownego rzymskokatolickiego poświęcił się pracy społecznej oraz działalności na rzecz żonatych księży. Został wiceprzewodniczącym Federacji Żonatych Kapłanów Ameryki Łacińskiej.
W 1974 roku został zmuszony przez juntę wojskową do emigracji. W latach 1974-1982 mieszkał we: Włoszech, Francji, Meksyku i Peru. Po upadku dyktatury Oscar Alende proponował mu udział w życiu politycznym kraju. Podestá odmówił mu jednak. W 1983 roku odrzucił również propozycję ubiegania się o urząd wiceprezydenta Argentyny.
Do końca życia był aktywistą ruchu żonatych duchownych w Ameryce Łacińskiej i krytykiem obowiązkowego celibatu dla księży rzymskokatolickich.
Był bliskim przyjacielem Jorge Mario Bergoglio, z którym pozostawał w przyjaźni również po odejściu z funkcji biskupa. W 2000 roku na łożu śmierci arcybiskup Buenos Aires wysłuchał jego ostatniej spowiedzi i udzielił rozgrzeszenia.

</doc>
<doc id="1663178" url="https://pl.wikipedia.org/wiki?curid=1663178" title="Edek Himelfarb">
Edek Himelfarb

Edek Himelfarb (ur. w Falenicy, zm. 1943?) – żydowski działacz ruchu oporu w getcie warszawskim, uczestnik powstania.
Życiorys.
Urodził się w Falenicy w rodzinie żydowskiej. Podczas II wojny światowej został przesiedlony do getta warszawskiego. Od stycznia 1943 był członkiem grupy bojowej Gordonii. Podczas powstania walczył pod dowództwem Jakuba Fajgenblata na terenie szopów Toebbensa i Schultza. 29 kwietnia wyszedł kanałami z getta. Zginął po aryjskiej stronie.

</doc>
<doc id="1663179" url="https://pl.wikipedia.org/wiki?curid=1663179" title="This Is the House">
This Is the House

This Is the House – singel brytyjskiego zespołu Eurythmics, wydany w 1982 roku.
Ogólne informacje.
Był to trzeci singel w karierze Eurythmics, i podobnie jak poprzednie, nie przyniósł duetowi spodziewanego sukcesu. Nie wszedł na żadne listy przebojów, okazując się komercyjnym niepowodzeniem. Mimo to, rok później został umieszczony na przebojowym albumie "Sweet Dreams (Are Made of This)". Na stronie B umieszczono nagranie „Home Is Where the Heart Is”.

</doc>
<doc id="1663180" url="https://pl.wikipedia.org/wiki?curid=1663180" title="Tomislav Basic">
Tomislav Basic



</doc>
<doc id="1663181" url="https://pl.wikipedia.org/wiki?curid=1663181" title="Vladimir Vasili">
Vladimir Vasili



</doc>
<doc id="1663182" url="https://pl.wikipedia.org/wiki?curid=1663182" title="Varteks Varażdin">
Varteks Varażdin



</doc>
<doc id="1663183" url="https://pl.wikipedia.org/wiki?curid=1663183" title="Proces berliński (1847)">
Proces berliński (1847)

Proces berliński (niem. "Berliner Polenprozess") – proces sądowy władz pruskich przeciwko 254 uczestnikom konspiracji polskiej na terenie zaboru pruskiego zrzeszonych w Centralizacji Poznańskiej i Związku Plebejuszy oskarżanych o przygotowanie powstania wielkopolskiego w 1846. 
Na ławie oskarżonych znaleźli się m.in. Ludwik Mierosławski, Karol Libelt, Maciej Palacz, Władysław Niegolewski, Florian Ceynowa, Leon Kapliński. Przebieg procesu wzmógł sympatie europejskiej opinii publicznej dla narodu polskiego. 
Wyrokiem z 2 grudnia 1847 spomiędzy 254 oskarżonych skazano 58 osób. Skazano: 
Na śmierć skazani byli: Mierosławski, Kosiński, Stanisław Sadowski, Elżanowski, ks. Łobodzki, Cejnowa, J. Putkamer-Kleszczyński, Kurowski. 
Wybuch rewolucji 1848 w Berlinie zmusił króla pruskiego, Fryderyka Wilhelma IV, do ogłoszenia amnestii skazanych Polaków.
Proces opisał w swoich wydanych w 1891 roku "Pamiętnikach" Aleksander Guttry.

</doc>
<doc id="1663184" url="https://pl.wikipedia.org/wiki?curid=1663184" title="Ivica Krizanac">
Ivica Krizanac



</doc>
<doc id="1663187" url="https://pl.wikipedia.org/wiki?curid=1663187" title="Radek Szirl">
Radek Szirl



</doc>
<doc id="1663189" url="https://pl.wikipedia.org/wiki?curid=1663189" title="Walmer">
Walmer

Walmer – miasto portowe w Wielkiej Brytanii, w Anglii, w regionie South East England, w hrabstwie Kent.

</doc>
<doc id="1663193" url="https://pl.wikipedia.org/wiki?curid=1663193" title="Damocles (zasobnik celowniczy)">
Damocles (zasobnik celowniczy)

 
Damocles – francuski zasobnik celowniczy produkowany przez firmę Thales. 
"Damocles" jest używany przez samoloty Armée de l’air (francuskie sił powietrzne) oraz Aviation Navale (lotnictwo marynarki wojennej): Dassault Mirage 2000, Dassault Super Étendard i najnowszy Dassault Rafale. Znalazł się również na wyposażeniu Su-30 należących do Indii i Malezji. Zasobnik waży 265 kg i ma 2,5 m długości. Wyposażony jest w laserowy dalmierz/wskaźnik celów oraz stabilizowaną kamerę FLIR ("Forward Looking Infra Red" - obserwacja przedniej półsfery w podczerwieni) o rozdzielczości matrycy 640 x 512 pikseli i cyfrowym zoomem. "Damocles" może być używany do wysokości 7600 metrów. Poza identyfikacją celów naziemnych może służyć również do identyfikacji celów powietrznych, zasięg celowania zasobnika wynosi ok. 38 km. Zasobnik został użyty w misjach bojowych w Afganistanie, przenoszony był przez francuskie samoloty Rafale. Wariant przeznaczony dla samolotów Mirage 2000 latających w barwach Zjednoczonych Emiratów Arabskich oznaczony jest jako Shehab.

</doc>
<doc id="1663195" url="https://pl.wikipedia.org/wiki?curid=1663195" title="Agenskalns">
Agenskalns



</doc>
<doc id="1663204" url="https://pl.wikipedia.org/wiki?curid=1663204" title="Tetbury">
Tetbury

Tetbury - miasto i civil parish w Wielkiej Brytanii, w Anglii, w regionie South West England, w hrabstwie Gloucestershire, w dystrykcie Cotswold. W 2011 roku civil parish liczyła 5472 mieszkańców.

</doc>
<doc id="1663207" url="https://pl.wikipedia.org/wiki?curid=1663207" title="Jacques Ayé Abehi">
Jacques Ayé Abehi

Jacques Ayé Abehi (ur. w 1942) – lekkoatleta specjalizujący się w rzucie oszczepem, który reprezentował Wybrzeże Kości Słoniowej.
Dwa razy startował w igrzyskach olimpijskich - Monachium 1972 (z wynikiem 72,20 zajął 19. miejsce i nie awansował do finału) oraz Montreal 1976 (z wynikiem 78,40 zajął 17. miejsce i nie awansował do finału). W 1979 zdobył złoty medal i tytuł mistrza Afryki. Rekord życiowy: 79,40 (19 lipca 1975, Durham).

</doc>
<doc id="1663209" url="https://pl.wikipedia.org/wiki?curid=1663209" title="Oldendorf (Luhe)">
Oldendorf (Luhe)

Oldendorf (Luhe) – miejscowość i gmina położona w niemieckim kraju związkowym Dolna Saksonia, w powiecie Lüneburg. Należy do gminy zbiorowej (niem. "Samtgemeinde") Amelinghausen.
Położenie geograficzne.
Oldendorf leży ok. 20 km na południowy zachód od Lüneburga.
Od wschodu sąsiaduje z gminą Betzendorf, od południa z gminą Amelinghausen, od zachodu z gminą Soderstorf, a od północy graniczy z gminą zbiorową Gellersen i powiatem Harburg. 
Teren gminy leży na terenie Pustaci Lüneburskiej. Przez środek gminy płynie z południa na północ Luhe.
Dzielnice gminy.
W skład gminy Oldendorf (Luhe) wchodzą następujące dzielnice: "Marxen am Berge", "Wetzen" i "Wohlenbüttel". 
Komunikacja.
Do autostrady A250 w Lüneburgu jest ok. 22 km, a do autostrady A7 13 km. Do drogi krajowej B209 w Amelinghausen jest ok. 3 km. 

</doc>
<doc id="1663210" url="https://pl.wikipedia.org/wiki?curid=1663210" title="Jacques Aye Abehi">
Jacques Aye Abehi



</doc>
<doc id="1663212" url="https://pl.wikipedia.org/wiki?curid=1663212" title="Trentino Volley">
Trentino Volley

Trentino Volley – włoski męski klub siatkarski, występujący w Serie A1 – najwyższej klasie rozgrywek ligowych we Włoszech, założony w 2000 roku z siedzibą w Trydencie. 
W sezonie 2007/2008 barwy klubu reprezentowali dwaj Polacy – Michał Winiarski i Jakub Bednaruk, zaś w sezonach 2008/2009–2011/2012 w drużynie grał reprezentant Polski Łukasz Żygadło, który w sezonie 2014/2015 ponownie reprezentował barwy włoskiego klubu.
W sezonie 2012/2013 drużyna występuje w rozgrywkach krajowych pod nazwą Itas Diatec Trentino zaś w rozgrywkach międzynarodowych pod nazwą Trentino Diatec. Następnie nastąpił słabszy okres w historii klubu spowodowany wycofaniem się sponsorów zwłaszcza firmy Itas. Od sezonu 2014/2015 Trentino zaczęło wracać na zwycięski tor, czego efektem było zdobycia mistrzostwa Włoch i występ w finale pucharu CEV. Została także zmieniona nazwa na Energy T.I. Diatec Trentino.
Bilans sezon po sezonie.
Poziom rozgrywek:

</doc>
<doc id="1663213" url="https://pl.wikipedia.org/wiki?curid=1663213" title="Harry Crerar">
Harry Crerar

Henry Duncan Graham „Harry” Crerar (ur. 28 kwietnia 1888 w Hamilton, zm. 1 kwietnia 1965 w Ottawie) – kanadyjski generał i dyplomata, weteran I i II wojny światowej. Był pierwszym Kanadyjczykiem, który dowodził w boju związkiem operacyjnym wielkości armii.
Wczesna kariera.
W 1910 roku ukończył Royal Military College of Canada i jako oficer artylerii wstąpił do Kanadyjskiej Milicji. Niezadowolony z niskich zarobków wkrótce odszedł z wojska. Do służby powrócił w 1914 roku. Podczas I wojny światowej walczył w szeregach Kanadyjskiego Korpusu Ekspedycyjnego na terenie Belgii. Wojnę zakończył w stopniu podpułkownika artylerii. 
Okres międzywojenny.
Po powrocie do Kanady postanowił kontynuować karierę wojskową. Zajmował wysokie stanowiska sztabowe. W latach trzydziestych kształcił się w Wielkiej Brytanii w Imperial Defence College oraz kierował Royal Military College of Canada. W marcu 1939 roku został odpowiedzialny za mobilizację kanadyjskich sił zbrojnych.
II wojna światowa.
Po wybuchu wojny został mianowany brygadierem i wysłany do Londynu, gdzie kierował rozmieszczeniem kanadyjskiego kontyngentu. W czerwcu 1940 roku został odwołany do Ottawy, aby objąć stanowisko zastępcy Szefa Sztabu Generalnego. Wkrótce został mianowany jego Szefem. W październiku 1941 roku otrzymał awans na generała porucznika. Miesiąc później poprosił o przeniesienie do Europy, aby nabrać doświadczenia w dowodzeniu w walce. Dobrowolnie zgodził się na obniżenie rangi zajmowanego stanowiska i otrzymał dowództwo 2 Kanadyjskiej Dywizji Piechoty. Od grudnia 1941 roku kierował I Korpusem Kanadyjskim. W marcu 1944 roku przybył do Anglii, aby zostać następcą Andrew McNaughtona na stanowisku dowódcy 1 Armii Kanadyjskiej. Armia osiągnęła gotowość operacyjną 23 lipca i zajęła miejsce na lewej flance alianckich sił w Normandii. W sierpniu odegrała kluczową rolę w bitwie pod Falaise. Pod koniec września z powodu ataku dyzenterii Crerar musiał zostać hospitalizowany, a jego obowiązki przejął tymczasowo Guy Simonds. W listopadzie powrócił na front i został awansowany na pełnego generała. W końcowych miesiącach wojny poprowadził swoją armię przez Belgię i Holandię do północnych Niemiec. W maju 1945 roku wydawał rozkazy ponad 450 000 alianckich żołnierzy, co było największą liczbą ludzi, jaka kiedykolwiek znalazła się pod kanadyjskim dowództwem.
Okres powojenny.
30 lipca 1945 roku powrócił do Kanady. W 1946 roku odszedł z armii. Został dyplomatą. Reprezentował kanadyjskie interesy m.in. w Czechosłowacji, Holandii i Japonii. W 1964 roku został mianowany członkiem Queen's Privy Council for Canada.

</doc>
<doc id="1663215" url="https://pl.wikipedia.org/wiki?curid=1663215" title="Thaxted">
Thaxted

Thaxted - miasto i civil parish w Wielkiej Brytanii, w Anglii, w regionie East of England, w hrabstwie Essex, w dystrykcie Uttlesford. W 2011 roku civil parish liczyła 2845 mieszkańców. Thaxted jest wspomniana w Domesday Book (1086) jako "Tachesteda".

</doc>
<doc id="1663218" url="https://pl.wikipedia.org/wiki?curid=1663218" title="Dmytro Doncov">
Dmytro Doncov



</doc>
<doc id="1663220" url="https://pl.wikipedia.org/wiki?curid=1663220" title="Święty Walaryk">
Święty Walaryk

Święty Walaryk, również Waleryk, łac. "Valericus", fr. "Valery de Leuconay" (ur. ok. 560 w Owernii, zm. 1 kwietnia 619 lub 12 grudnia 622 w Leuconay) – pustelnik, kapłan i święty Kościoła katolickiego.
Żył w VII wieku. Prowadził swoją działalność w Amiens popularyzując życie pustelnicze. Swój erem założył w ówczesnym "Leuconay" (łac. "Lauconaus") w Pikardii. Według hagiografii z XI wieku miał założyć klasztor w Saint-Valery-sur-Somme, gdzie został jego pierwszym opatem.
W Normandii uważany za patrona rybaków.
Jego wspomnienie liturgiczne w Kościele katolickim za "Martyrologium Rzymskim" obchodzone jest 1 kwietnia, natomiast w Amiens 12 grudnia.

</doc>
<doc id="1663221" url="https://pl.wikipedia.org/wiki?curid=1663221" title="Malcolm Barber">
Malcolm Barber

Malcolm Charles Barber (ur. 4 marca 1943) – brytyjski historyk mediewista.
Życiorys.
Zajmuje się głównie dziejami templariuszy, którym poświęcił książki "The Trial of the Templars" (1978) i "The New Knighthood: A History of the Order of the Temple" (1994). Redaktor czasopisma "The Journal of Medieval History". Autor licznych artykułów poświęconych templariuszom, katarom, wyprawom krzyżowym i panowaniu Filipa IV Pięknego, króla Francji.

</doc>
<doc id="1663222" url="https://pl.wikipedia.org/wiki?curid=1663222" title="Kręte schody">
Kręte schody

Kręte schody (ang. "The Spiral Staircase") – amerykański film kryminalny z 1946 roku w reżyserii Roberta Siodmaka, zrealizowany na podstawie powieści Ethel Liny White.
Fabuła.
Małe miasteczko gdzieś w USA. Dochodzi do serii niewyjaśnionych morderstw. Ofiarami są młode kobiety. Zabójca jest nieuchwytny i nie ma motywu zbrodni ani żadnej poszlaki. Tam trafia Helen, która zostaje pokojówką w pałacu prof. Warrena. Lęk narasta i zwiększa się w momencie, kiedy Helen odkrywa, że nie może uciec z rezydencji.

</doc>
<doc id="1663223" url="https://pl.wikipedia.org/wiki?curid=1663223" title="Wolni Holendrzy">
Wolni Holendrzy

Wolni Holendrzy – osadnicy obejmujący w XVI i XVII w. grunty rolne w Prusach Książęcych na prawie emfiteuzy, w większości pochodzący z Holandii. Duża część z nich to mennonici, osiedlający się w protestanckich Prusach, które w tym czasie stanowiły swoisty azyl dla różnych grup, prześladowanych ze względów religijnych (podobnie z Królestwa Polskiego osiedlali się bracia polscy). 
Wolni Holendrzy osiedlający się w ramach osadnictwa na prawie holenderskim nie byli zobowiązani do szarwarku. Płacili jedynie czynsz.

</doc>
<doc id="1663225" url="https://pl.wikipedia.org/wiki?curid=1663225" title="Milan Šufflay">
Milan Šufflay

Milan Šufflay (ur. 8 listopada 1879 w Lepoglavie, zm. 19 lutego 1931 w Zagrzebiu) – chorwacki polityk, historyk i albanolog.
Życiorys.
Pochodził z ubogiej rodziny. Po ukończeniu szkoły średniej podjął studia na uniwersytecie w Zagrzebiu, które sfinalizował doktoratem z historii. Doceniając niezwykły talent i pracowitość Šufflaya, jeden z jego profesorów – Tadija Smičiklas – zaangażował go jako asystenta do pracy przy Kodeksie Dyplomatycznym ("Codex Diplomaticus"), wydawanym przez Chorwacką Akademię Nauk. W tym czasie Šufflay zainteresował się historią Półwyspu Bałkańskiego w przekonaniu, że tylko w tym kontekście można prowadzić badania nad historią Chorwacji. Dzięki pracom poświęconym średniowiecznemu państwu chorwackiemu i historii Albanii zyskał międzynarodową sławę, szczególnie jako ekspert od spraw albańskich. Šufflayem zainteresował się także Lajos Thallóczy, który sprowadził go do Budapesztu, oferując mu pracę w tamtejszym Muzeum Narodowym.
W 1908 dzięki poparciu bana Pavao Raucha został profesorem uniwersytetu w Zagrzebiu. Dwa lata później godność bana dostała się w ręce Nikoly Tomašicia, który zmusił Šufflaya do odejścia z uczelni. W 1915 został powołany do służby wojskowej (mimo iż profesorowie byli z tego obowiązku zwolnieni), ale wkrótce przeniesiono go do rezerwy z uwagi na zły stan zdrowia.
Po powstaniu Królestwa SHS, Šufflay został aresztowany pod zarzutem zdrady stanu i razem z Ivo Pilarem oskarżony o szpiegostwo na rzecz obcego państwa. Dowodem w sprawie był list, który skierował do oficera węgierskiego wywiadu kpt. Ferenca Horváta, a który sam Šufflay uznał za niewinny żart. Sąd skazał go na 3,5 roku więzienia. Protesty napływające ze środowisk naukowych innych krajów, aby zwolnić Šufflaya nie przyniosły efektu i musiał on odbyć całość kary w więzieniu w Kosowskiej Mitrowicy. Po odbyciu kary powrócił do pracy naukowej.
W 1924 wszedł w skład władz prawicowej Czystej Partii Prawa, która nie odgrywała większej roli na scenie politycznej Królestwa SHS. W tym samym czasie, działając na prośbę rządu Albanii i Austriackiej Akademii Nauk, Šufflay kontynuował prace nad 3 tomem "Codex Albanicus", będącego zbiorem dokumentów poświęconych średniowiecznym dziejom Albanii.
W latach 20. kilkakrotnie otrzymywał listy, w których grożono mu śmiercią. W 1928 po zamordowaniu Stjepana Radicia Šufflay napisał książkę "Chorwacja w świetle światowej historii i polityki", w której stwierdzał, że naród chorwacki cierpi pod władzą jugosłowiańską i musi się od niej uwolnić. Ponadto uznawał rzekę Drinę, jako granicę pomiędzy cywilizacją Wschodu i Zachodu. Wściekłość serbskich środowisk nacjonalistycznych wywoływały także poglądy Šufflaya w kwestii Albańczyków, którzy w jego opinii mieli pochodzić od Ilirów, a więc mieszkać na obszarze bałkańskim znacznie wcześniej niż Serbowie i Chorwaci. 18 lutego 1931, kiedy wrócił do swojego domu w Zagrzebiu został zaatakowany przez dwóch agentów policji. Napastnicy roztrzaskali młotem głowę Šufflaya, a następnie splądrowali dom i zabrali rękopis "Codex Albanicus". Atak okazał się śmiertelny, Milan Šufflay zmarł dzień później. Władze nie zdecydowały się podjąć śledztwa w sprawie zabójstwa. Najbardziej prawdopodobnymi inspiratorami zbrodni byli Nikola Jukić, członek organizacji "Mlada Jugoslavija" i gen. Bela Marković, serbski komendant garnizonu zagrzebskiego.
W sprawie Šufflaya wystąpili Albert Einstein i Henryk Mann, którzy skierowali list do Międzynarodowej Ligi Praw Człowieka w Paryżu domagając się ochrony naukowców chorwackich przed działaniami reżimu jugosłowiańskiego.
Šufflay był autorem pierwszej chorwackiej powieści science-fiction, która pozostała w rękopisie i została wydana dopiero w 1998. Był niezwykle uzdolniony językowo. Już w czasie studiów posługiwał się językiem francuskim, niemieckim, włoskim, angielskim, łaciną, greką, a także językami słowiańskimi. W toku pracy naukowej nauczył się jeszcze albańskiego, hebrajskiego i sanskrytu.
Wątek zabójstwa Šufflaya występuje w powieści Ismaila Kadare – "Akta sprawy H." (wyd. polskie 1994).

</doc>
<doc id="1663226" url="https://pl.wikipedia.org/wiki?curid=1663226" title="Mistrzostwa Afryki w Lekkoatletyce 1979">
Mistrzostwa Afryki w Lekkoatletyce 1979

1. Mistrzostwa Afryki w Lekkoatletyce - ogólnoafrykańskie zawody lekkoatletyczne, które zostały zorganizowane w 1979 roku w Dakarze, na Stade Iba Mar Diop.

</doc>
<doc id="1663232" url="https://pl.wikipedia.org/wiki?curid=1663232" title="Człowiek w żelaznej masce (film 1998)">
Człowiek w żelaznej masce (film 1998)

Człowiek w żelaznej masce (ang. "The Man in the Iron Mask") – amerykańsko-brytyjski film kostiumowo-przygodowy z 1998 roku. Scenariusz filmu oparto o powieść Alexandre’a Dumasa Wicehrabia de Bragelonne i legendę o człowieku w żelaznej masce.
Fabuła.
Jest początek lat 60. XVII wieku. Król Ludwik XIV rządzi Francją w sposób despotyczny. Angażuje kraj w wojny, które rujnują skarb królewski. Prowadzi również rozrzutny, ekstrawagancki styl życia, jednocześnie skazując swój naród na głodowanie. Trzej muszkieterowie będący w stanie spoczynku, Aramis (zakonnik), Atos (wiedzie życie samotnika) i Portos (oddaje się zabawie), a także D’Artagnan (dowódca gwardzistów) znów łączą siły, by pomścić śmierć syna Atosa – Raoula, zabitego w wyniku podstępu uknutego przez Ludwika, który chciał uwieść jego narzeczoną. Mają zamiar uwolnić z Bastylii brata bliźniaka Ludwika XIV, Filipa, i posadzić go na tronie.

</doc>
<doc id="1663237" url="https://pl.wikipedia.org/wiki?curid=1663237" title="Henry Duncan Graham Crerar">
Henry Duncan Graham Crerar



</doc>
<doc id="1663238" url="https://pl.wikipedia.org/wiki?curid=1663238" title="Ford Ranger (świat)">
Ford Ranger (świat)



</doc>
<doc id="1663239" url="https://pl.wikipedia.org/wiki?curid=1663239" title="Romans Teresy Hennert (film)">
Romans Teresy Hennert (film)

Romans Teresy Hennert – polski melodramat z 1978 roku w reżyserii Ignacego Gogolewskiego zrealizowany na podstawie powieści Zofii Nałkowskiej "Romans Teresy Hennert".
Obsada aktorska.
Źródło: Filmpolski.pl.
Opis fabuły.
Warszawa, lata 20. Do miasta trafiają dwaj oficerowie i towarzysze broni: porucznik Gondziłł i pułkownik Omski. Porucznik to lekkomyślny naiwniak, który wplątuje się w podejrzane interesy inżyniera Sasina i dyrektora Hennerta. Licząc na względy Elżbiety, córki Sasina, pogrąża się coraz bardziej, próbując zaspokajać potrzeby kochanki. W końcu jego przekręty wychodzą na jaw i zostaje aresztowany. Mimo niezbitych dowodów żona porucznika jest przekonana, że to polityczna prowokacja. Tymczasem pułkownik zostaje przedstawiony Teresie, żonie Hennerta, która robi na nim wielkie wrażenie. Od tego momentu udziela się towarzysko, by być bliżej niej.

</doc>
<doc id="1663240" url="https://pl.wikipedia.org/wiki?curid=1663240" title="Ford Ranger (Ameryka Północna i Południowa)">
Ford Ranger (Ameryka Północna i Południowa)



</doc>
<doc id="1663241" url="https://pl.wikipedia.org/wiki?curid=1663241" title="I’ve Got a Life">
I’ve Got a Life

I’ve Got a Life – singel brytyjskiego duetu Eurythmics, wydany w 2005 roku.
Ogólne informacje.
„I’ve Got a Life” to jeden z dwóch premierowych utworów na kompilacji "Ultimate Collection" z 2005 roku (drugi to „Was It Just Another Love Affair?”). Jest to też jedyny singel promujący tę składankę i jak dotychczas ostatni w dyskografii zespołu. Utwór trafił na 14. miejsce na brytyjskiej liście przebojów.
Teledysk.
Teledysk przedstawia zespół wykonujący piosenkę na tle ekranów wyświetlających fragmenty starszych wideoklipów duetu. Annie Lennox ubrana jest w męski garnitur, podobnie jak w teledysku „Sweet Dreams”. Wideoklip wyreżyserował Matthew Rolston.

</doc>
<doc id="1663242" url="https://pl.wikipedia.org/wiki?curid=1663242" title="Młyny Kentzera">
Młyny Kentzera

Młyny Kentzera – dawny młyn zbożowy położony nad rzeką Brdą w Bydgoszczy, przy ulicy Jagiellońskiej. Po przebudowie dokonanej w 2008 r. jest czterogwiazdkowym hotelem pod nazwą "Słoneczny Młyn". 
Historia.
Pierwsze wzmianki o młynie pochodzą z 1862 r., ale pewne jest, że istniał już wcześniej. 
Obiekt został wzniesiony przez wspólników Ludwika Wolfena i Meyera Fliessa. Początkowo był to mały młyn parowy (o wydajności ok. 1 tony przemiału dziennie), a jego znaczenie gospodarcze – znikome. Bardzo dogodna była natomiast lokalizacja obiektu nad rzeką, która umożliwiała transport zboża i mąki drogami wodnymi, do których należała wówczas głównie Brda i Kanał Bydgoski.
W 1892 r. młyn został przejęty przez L. Berwalda, a od 1899 r. zarządzała nim spółka Williego i Moritza Baerwaldów. Przeprowadzono wtedy gruntowną modernizację i rozbudowę obiektu do tego stopnia, że uznawano je za najnowocześniejsze w Bydgoszczy. Młyn praktycznie zbudowano od nowa oraz wyposażono m.in. w nowe maszyny parowe oraz w kolej wąskotorową prowadzącą do pomostu nad rzeką Brdą, gdzie rozładowywano barki ze zbożem. 
Młyn Baerwalda napędzany był maszyną parową, posiadał spichlerz i elewator, gdzie przechowywano surowiec (zboże) i produkty (m.in. mąkę). Wydajność młyna wynosiła na przełomie XIX/XX w. 15-20 ton mąki na dobę, a następnie 30 ton, przy zatrudnieniu ok. 20-25 osób.
Obiekt wielokrotnie rozbudowywano. W 1916 r. wzniesiono m.in. wysoki pięciokondygnacyjny magazyn zbożowy z wieżą – obecnie dominantę architektoniczną obiektu. 
Bronisław Kentzer, od którego obiekt wziął swą potoczną nazwę, władał młynami stosunkowo krótko (1938-1939 r.) Za jego kierownictwa dzienny przerób zboża wynosił ok. 50 ton. Jesienią 1939 roku polski właściciel został zamordowany przez hitlerowców, prawdopodobnie w fordońskiej Dolnie Śmierci.
W 1940 r. obiekt przejęli Niemcy: najpierw Erich Schemke, a następnie Gustaw Harmel. Po wojnie obiekt na krótko był w gestii Spółdzielni „Społem”, potem prowadził go Jan Kentzer. Po 1948 r. zakład upaństwowiono. Odtąd przejęły go Państwowe Zakłady Zbożowe w Bydgoszczy, wykorzystując go do produkcji mąki i innych produktów zbożowych. 
W okresie powojennym nie dokonano znaczących zmian budowlanych w obrębie obiektu. W 1961 r. zastąpiono napęd parowy elektrycznym, a w latach 70. w miejsce kotłowni wzniesiono budynek biurowo-socjalny, warsztaty, wiaty i garaże. Młyn osiągał wówczas wydajność ok. 100 ton przemiału zboża dziennie. Pod koniec lat 90. XX w. użytkownik przekształcił się w spółkę akcyjną, a w 2003 r. zespół młyna został wyłączony z produkcji i przeznaczony na sprzedaż.
Rewitalizacja.
W 2006 r. obiekt kupiła Barbara Komorowska, współwłaścicielka firmy Bakoma. W latach 2007-2009 przebudowano go na stylowy, czterogwiazdkowy hotel pod nazwą Słoneczny Młyn.
Podczas przebudowy rozebrano m.in. stary spichlerz z pruskiego muru, a pozostałe budynki odrestaurowano i połączono w jeden kompleks. Nad Brdą urządzono kawiarnię, promenadę nadrzeczną oraz przystanek tramwaju wodnego. Planowana jest również budowa przystani, co ma sprzyjać pobytowi osób uprawiających turystykę wodną.
W hotelu „Słoneczny Młyn” powstało 96 pokoi, 5 sal balowo-konferencyjnych oraz strefa SPA. Apartament w wieży oferuje widok na rozległą panoramę Bydgoszczy. Wystrój wnętrz nawiązuje do trendów charakterystycznych na początku XX wieku z elementami secesyjnymi i Art déco, zaś poszczególne piętra hotelu oddają klimat czterech pór roku: wiosny, lata, jesieni, zimy. 
Architektura.
Główny trzon zabudowy młyna pochodzi z 1916 r. i nie uległ do dzisiaj większym przekształceniom. Reprezentuje on typ nadrzecznej zabudowy przemysłowej. 

</doc>
<doc id="1663243" url="https://pl.wikipedia.org/wiki?curid=1663243" title="Rory McLeod">
Rory McLeod

Rory McLeod (ur. 26 marca 1971 roku) – snookerzysta pochodzenia angielskiego. Od 2020 roku posiada obywatelstwo jamajskie. 
Uczestnik pierwszych rund następujących turniejów:
W kwietniu 2009 roku wziął udział w mistrzostwach świata w snookerze. Został wyeliminowany w pierwszej rundzie przez Marka Kinga.
Jest jedynym ciemnoskórym profesjonalnym graczem snookerowym. W 2000 roku przeszedł na islam.

</doc>
<doc id="1663244" url="https://pl.wikipedia.org/wiki?curid=1663244" title="Terragen">
Terragen

Terragen – profesjonalny program do renderingu 3D generujący głównie krajobrazy będące tłem dla produkcji filmowych czy dzieł fotograficznych. Jest on dostępny dla systemów Microsoft Windows oraz Apple Macintosh. Wydawcą i deweloperem jest Planetside Software.
Dostępna jest też wersja darmowa, która umożliwia rendering obrazu z ograniczeniami:
Program został wykorzystywany przez fotografów i artystów pracujących między innymi przy filmach i .
Możliwe jest eksportowanie wytworzonego krajobrazu w celu dalszej obróbki graficznej w innym programie do tego służącym.

</doc>
<doc id="1663248" url="https://pl.wikipedia.org/wiki?curid=1663248" title="Mistrzostwa Afryki w Lekkoatletyce 1982">
Mistrzostwa Afryki w Lekkoatletyce 1982

2. Mistrzostwa Afryki w Lekkoatletyce - ogólnoafrykańskie zawody lekkoatletyczne, które zostały zorganizowane w 1982 w stolicy Egiptu - Kairze.

</doc>
<doc id="1663249" url="https://pl.wikipedia.org/wiki?curid=1663249" title="Zbrodnia w Pawłokomie">
Zbrodnia w Pawłokomie



</doc>
<doc id="1663253" url="https://pl.wikipedia.org/wiki?curid=1663253" title="Tyska Zima Poetycka">
Tyska Zima Poetycka

Tyska Zima Poetycka – konkurs literacki o zasięgu ogólnopolskim na tom wierszy dla autorów po debiucie książkowym. 
Organizatorem wydarzenia jest Teatr Mały w Tychach. Wydane drukiem książki poetyckie laureatów tworzą serię „Biblioteka Tyskiej Zimy Poetyckiej”. Pierwsza edycja konkursu miała miejsce w 2000 roku. Konkurs objęły współpracą patronacką Zeszyty Poetyckie. 

</doc>
<doc id="1663258" url="https://pl.wikipedia.org/wiki?curid=1663258" title="Joel Seligman">
Joel Seligman

Joel Seligman (ur. 11 stycznia 1950) - amerykański prawnik, specjalizujący się w prawie ubezpieczeń, od 2005 prezydent University of Rochester.
W 1971 ukończył studia politologiczne na University of California w Los Angeles. W 1974 uzyskał tytuł doktora nauk prawnych na Harvard Law School. W 1983 uzyskał tytuł profesora. Wykładał na Northeastern University School of Law (1977-1983), George Washington University Law School (1983-1986) i na University of Michigan Law School (1987-1995). W latach 1995-1999 dziekan University of Arizona College of Law. Autor lub współautora 20 książek i ponad 40 artykułów.

</doc>
<doc id="1663261" url="https://pl.wikipedia.org/wiki?curid=1663261" title="Mistrzostwa Afryki w Lekkoatletyce 1984">
Mistrzostwa Afryki w Lekkoatletyce 1984

3. Mistrzostwa Afryki w Lekkoatletyce – ogólnoafrykańskie zawody lekkoatletyczne, które zostały zorganizowane w 1984 w Rabacie.

</doc>
<doc id="1663262" url="https://pl.wikipedia.org/wiki?curid=1663262" title="Metoda integralna">
Metoda integralna

Metoda integralna (nazywana też niekiedy podejściem integralnym lub metodą genetyczno-integralną) – metoda badawcza w naukach społecznych zaproponowana przez polskiego socjologa Kazimierza Dobrowolskiego. 
Metoda integralna opiera się na założeniu o holistycznym charakterze rzeczywistości społecznej. Ponieważ rzeczywistość ta stanowi nieredukowalną do swoich części całość, należy wypracować metody badawcze pozwalające ją uchwycić w całej różnorodności. Metoda integralna miała dać podstawy metodologiczne integracji nauk społecznych, których parcelacja i specjalizacja traktowano jako problem.
Uchwycenie złożoności zjawisk społecznych ma być możliwe dzięki:
Podłoże kulturowe to takie elementy rzeczywistości społecznej, które zostają odziedziczone po przeszłości i przekazane przez poprzednie pokolenia, a więc m.in. wytwory materialne, sposoby porozumiewania się, wiedza, zwyczaje, wierzenia, stereotypy czy organizacja produkcji.
Metoda integralna stała się podstawą badań historyczno-terenowych, łączących socjologię i historię. 

</doc>
<doc id="1663266" url="https://pl.wikipedia.org/wiki?curid=1663266" title="Daniel Alberto Passarella">
Daniel Alberto Passarella



</doc>
<doc id="1663267" url="https://pl.wikipedia.org/wiki?curid=1663267" title="Tomasz Stryjek">
Tomasz Stryjek

Tomasz Andrzej Stryjek (ur. 14 września 1964 w Warszawie) – polski historyk i politolog, doktor habilitowany nauk humanistycznych.
Życiorys.
W 1988 ukończył studia na Wydziale Historycznym Uniwersytetu Warszawskiego, następnie studia doktoranckie w Szkole Nauk Społecznych Polskiej Akademii Nauk. W latach 1989–1995 pracował jako nauczyciel historii w VI Liceum Ogólnokształcącym im. Tadeusza Reytana w Warszawie.
W 1996 rozpoczął pracę w Instytucie Studiów Politycznych PAN, gdzie w 1998 uzyskał stopień doktora. Tematem jego rozprawy doktorskiej była "Ukraińska idea narodowa okresu międzywojennego. Analiza wybranych koncepcji", a promotorem prof. Joanna Kurczewska. W 2008 uzyskał stopień doktora habilitowanego.
Wykłada m.in. politykę pamięci i politykę historyczną w stosunkach międzynarodowych w Collegium Civitas w Warszawie. W latach 2009–2011 był profesorem politologii w Instytucie Politologii Wydziału Nauk Społecznych Katolickiego Uniwersytetu Lubelskiego Jana Pawła II.
Jest autorem wielu publikacji dotyczących historii Ukrainy. W 2014 otrzymał Nagrodę im. Jerzego Giedroycia jako współautor książki "Wojna po wojnie. Antysowieckie podziemie w Europie Środkowo-Wschodniej w latach 1944–1953".

</doc>
<doc id="1663269" url="https://pl.wikipedia.org/wiki?curid=1663269" title="Wantuła">
Wantuła



</doc>
<doc id="1663270" url="https://pl.wikipedia.org/wiki?curid=1663270" title="No. 1 Squadron RAAF">
No. 1 Squadron RAAF

No. 1 Squadron RAAF – 1 (AFC), 1 (RAAF), 1SQN (RAAF) - jednostka bojowa lotnictwa australijskiego Royal Australian Air Force. Obecnie jednostka bombowa, stacjonująca w bazie lotniczej RAAF ("RAAF Base Amberley") Amberley 8km od Ipswich, Queensland.
I wojna światowa.
Jednostka została utworzona w końcu 1915 roku jako część Australian Flying Corps (AFC) w Point Cook, Wiktoria. Pierwszym dowódcą jednostki został pułkownik E H Reynolds. W marcu 1916 jednostka została przetransportowana na front do Palestyny, gdzie pozostała do końca działań wojennych. W okresie od września 1916 do lutego 1918 roku jednostka była oznaczona jako No. 67 Squadron RAF. W czasie walk w Palestynie przez jednostkę przewinęło się 16 asów myśliwskich:
W latach 1925 - 1926 dowódcą jednostki był jeden z największych australijskich asów myśliwskich I wojny światowej Arthur Henry Cobby.
II wojna światowa.
W momencie wybuchu II wojny światowej jednostka wyposażona była w samoloty bombowe Lockheed Hudson. Od lipca 1940 roku wykonywała systematyczne loty patrolowe w obszarze Malajów. Po ataku Japończyków na Malaje 8 grudnia 1941 roku piloci jednostki byli pierwszymi, którzy rozpoczęli walki na Pacyfiku. Eskadra walczyła do końca wojny najpierw w rejonie Malezji, a następnie Tajlandii. W styczniu 1945 roku został przezbrojony w samoloty wielozadaniowe Mosquito. W grudniu 1945 roku jednostka powróciła do Australii.

</doc>
<doc id="1663273" url="https://pl.wikipedia.org/wiki?curid=1663273" title="Agonoteci">
Agonoteci

Agonoteci (gr. ἀγωνοθέται) – greccy urzędnicy, regulujący przebieg igrzysk, wyznaczeni przez państwo. Do ich zadań należało organizowanie zawodów, przydzielanie nagród oraz zarządzanie funduszami.

</doc>
<doc id="1663274" url="https://pl.wikipedia.org/wiki?curid=1663274" title="Andrzej Franciszek Kotowicz">
Andrzej Franciszek Kotowicz

Andrzej Franciszek Kotowicz herbu Korczak (ur. ok. 1618 roku w Odelsku lub okolicy, zm. w 1682 roku) – polityk i dyplomata, marszałek sejmu zwyczajnego w Warszawie w 1667 roku, wielokrotny poseł sejmowy, kasztelan wileński, ekonom kobryński w latach 1668-1676. 
Życiorys.
Pochodził z rodziny średniej szlachty grodzieńskiej. Towarzyszył królewiczowi Janowi Kazimierzowi w jego podróży po Europie, podjętej 27 stycznia 1638. Został wspólnie z nim uwięziony na rozkaz kardynała Richelieu 10 maja 1638 i umieszczony w zamku Salon w Prowansji, w którym przebywał do początku sierpnia 1638.
Po powrocie do kraju podjął służbę na dworze, w 1648 podpisał wraz z powiatem Kowieńskim elekcję Jana Kazimierza. Otrzymał od niego w 1652 starostwo grodzieńskie, w 1652 posłował z Grodzieńskiego na sejm. 3 czerwca 1657 mianowany został kuchmistrzem Wielkiego Księstwa Litewskiego; był także w latach 1657–1665 horodniczym i derewniczym wileńskim. W marcu 1658 został pisarzem wielkim litewskim i zajmował się odtąd sprawami stosunków z Rosją.
Wiosną 1658 przebywał w Chludowie na Litwie, zabiegał u hetmana Pawła Sapiehy, w porozumieniu z Bogusławem Radziwiłłem, o zaopatrzenie Słucka i fortec pogranicznych w załogi i zapasy. Latem tegoż roku był posłem na sejm nadzwyczajny. W maju 1660 prowadził rokowania z przedstawicielami cara. W latach 1661–1662 był posłem grodzieńskim na sejmy zwyczajne i nadzwyczajny, obradujące w Warszawie. W 1662 został członkiem deputacji sejmowej nadzorującej prace komisji powołanej do rokowań z Moskwą. W maju i czerwcu 1665 jako jeden z przedstawicieli Rady Senatu, prowadził rokowania z diakiem carskim Bogdanowem. 31 maja 1665 podpisał instrukcję na rokowania z Moskwą. Współpracował z Bogusławem Radziwiłłem, z którym porozumiewał się stale za pośrednictwem Szczęsnego Morsztyna.
W 1666 został po raz kolejny posłem grodzieńskim na sejm. Na sejmie tym wszedł w skład komisji, której zadaniem był podział sum pieniężnych otrzymanych mocą traktatu andruszowskiego od cara Aleksieja Michajowicza dla szlachty polskiej, której Rosja zajęła ziemie. Poseł sejmiku grodzieńskiego na sejm zwyczajny 1677 roku.
W 1669 podpisał elekcję Michała Korybuta, podpisał jego "pacta conventa".
W 1671 z polecenia króla zajmował się odbudową zamku wileńskiego i regulacją koryta rzeki Wilejki. W styczniu 1672 otrzymał kasztelanię wileńską. Był deputatem z Senatu do Rady Wojennej przy królu w 1673 roku. W czasie elekcji 1674 roku został sędzią generalnego sądu kapturowego. Był członkiem konfederacji generalnej zawiązanej 15 stycznia 1674 na sejmie konwokacyjnym. Elektor Jana III Sobieskiego z województwa wileńskiego w 1674 roku. W 1676 został członkiem Trybunału Skarbowego i komisarzem do spraw zamku i miasta Grodna.
Według Kaspra Niesieckiego zmarł podczas jednej z misji dyplomatycznych do Moskwy
Rodzina.
Nie znamy jego rodziców. Niesiecki twierdzi, że jego braćmi rodzonymi był Jan Kazimierz, stolnik orszański oraz Eustachy, biskup smoleński. Jego żoną była Barbara Cecylia nieznanego nazwiska, którą miał syna Jana Franciszka, starostę grodzieńskiego,

</doc>
<doc id="1663277" url="https://pl.wikipedia.org/wiki?curid=1663277" title="Nina Karsov">
Nina Karsov

Nina Karsov z d. Janina Kirszrot (ur. 10 czerwca 1940) – polska polonistka, pisarka, tłumaczka i wydawczyni.
Życiorys.
Uratowana jako dziecko z transportu do Treblinki, została adoptowana przez Stanisławę Szymaniewską-Karsov. W 1964 ukończyła filologię polską na Uniwersytecie Warszawskim. Na początku lat 60. poznała Szymona Szechtera, ociemniałego historyka, który został repatriowany do Polski w 1957. Została jego lektorką, a następnie współpracowniczką.
Wspólnie z nim zbierała materiały o procesach politycznych lat 60., m.in. Jacka Kuronia i Karola Modzelewskiego oraz sytuacji w środowiskach studenckich, literackich i partyjnych w Polsce. Za swoją działalność została aresztowana w lipcu 1966 i skazana w październiku 1967 na karę trzech lat pozbawienia wolności. Jej uwolnienia domagał się Bertrand Russell, a Amnesty International uznało ją „więźniem 1968 roku”. W więzieniu wzięła ślub z Szymonem Szechterem. 5 września 1968 została zwolniona, a 15 listopada 1968 wyemigrowała wraz z mężem do Wielkiej Brytanii. Razem z nim opublikowała książkę wspomnieniową "Nie kocha się pomników", która zawiera fragmenty wspomnień i dzienników ich obojga.
W 1970 roku wraz z Szymonem Szechterem założyła w Londynie wydawnictwo Kontra, które jest znane przede wszystkim z wydawania książek Józefa Mackiewicza. Wraz z mężem przetłumaczyła na polski m.in. "Moskwę-Pietuszki" Wieniedikta Jerofiejewa oraz "Apoteozę nieoczywistości" Lwa Szestowa, a na angielski "Trans-Atlantyk" Witolda Gombrowicza (razem z Carolyn French). Wydawnictwem kieruje samodzielnie od śmierci Szechtera w 1983. W 2009 otrzymała nagrodę Związku Pisarzy Polskich na Obczyźnie za edycję dzieł zebranych Józefa Mackiewicza (edycja liczyła w 2022 r. 35 tomów).
Kontrowersje.
Jako spadkobierczyni żony Józefa Mackiewicza Barbary Toporskiej nabyła w spadku po niej prawa do spuścizny pisarza. Prawa te były przedmiotem sporu sądowego z córką Józefa Mackiewicza – Haliną. Sądy dwu instancji stwierdziły nabycie wskazanych praw przez Ninę Karsov w związku z testamentami sporządzonymi odpowiednio przez Józefa Mackiewicza na rzecz Barbary Toporskiej oraz przez Barbarę Toporską na rzecz Niny Karsov. W 2009 Sąd Najwyższy odrzucił kasację Haliny Mackiewicz od orzeczenia sądu II instancji.

</doc>
<doc id="1663278" url="https://pl.wikipedia.org/wiki?curid=1663278" title="Sylva Fischerová">
Sylva Fischerová

Sylva Fischerová (ur. 5 listopada 1963 w Pradze) – czeska poetka i prozaiczka.
Córka filozofa i socjologa Josefa Ludvíka Fischera, siostra Violi Fischerovej.

</doc>
<doc id="1663279" url="https://pl.wikipedia.org/wiki?curid=1663279" title="Bioimpedancja elektryczna">
Bioimpedancja elektryczna



</doc>
<doc id="1663284" url="https://pl.wikipedia.org/wiki?curid=1663284" title="Przestrzeń zaotrzewnowa">
Przestrzeń zaotrzewnowa

Przestrzeń zaotrzewnowa (łac. "spatium retroperitoneale") – przestrzeń położona między otrzewną ścienną a powięzią wewnątrzbrzuszną wyściełającą mięśnie tylnej ściany brzucha, część przestrzeni zewnątrzotrzewnowej. U dołu przedłuża się w przestrzeń podotrzewnową. Odpowiednio na tylnej powierzchni przedniej ściany brzucha występuje przestrzeń przedotrzewnowa.

</doc>
<doc id="1663287" url="https://pl.wikipedia.org/wiki?curid=1663287" title="Mięśnie kończyny górnej">
Mięśnie kończyny górnej

Mięśnie kończyny górnej (łac. "musculi membri superioris") dzielą się na:

</doc>
<doc id="1663288" url="https://pl.wikipedia.org/wiki?curid=1663288" title="Jan Kotowicz">
Jan Kotowicz

Jan Stefan Kotowicz, ps. „Twardy” (ur. 18 grudnia 1890 w Rzeszowie, zm. 15 października 1963 tamże) – pułkownik piechoty Wojska Polskiego.
Życiorys.
Jan Stefan Kotowicz urodził się 18 grudnia 1890 w Rzeszowie, w rodzinie Jana i Zofii z Chudzickich. W 1910 zdał maturę w I Gimnazjum im. S. Konarskiego w Rzeszowie. Podjął studia prawnicze na UJ w Krakowie i pracował jako urzędnik asekuracyjny. W 1912 został członkiem Związku Strzeleckiego w Rzeszowie. 
8 sierpnia 1914 wstąpił do Legionów i ukończył kurs oficerski 1 pułku piechoty Legionów Polskich w Zambrowie. Następnie działał w Polskiej Organizacji Wojskowej. 1 listopada 1916 został mianowany podporucznikiem z pominięciem stopnia chorążego. Brał udział w bitwach pod Laskami, Borzechowem i Krzywopłotami i tam został ciężko ranny w nogę. 18 września 1917 wcielono go do armii austriackiej. Ukończył szkołę oficerską w miejscowości Basovice.
W listopadzie 1918 współorganizował Pułk Ziemi Rzeszowskiej (późniejszy 17 pułk piechoty). Na stopień porucznika awansował 15 listopada 1918, a kapitanem został w 1919. Brał udział w wojnie 1920. Po wojnie pełnił służbę w pułkach piechoty w Rzeszowie, Lidzie i Brodnicy. W 1931 w Rembertowie ukończył kurs dowódców batalionów i pułków. W latach 1923–1925 w Lidzie opiekował się Wojskowym Klubem Sportowym. W 1926 został przeniesiony do 17 pp na stanowisko dowódcy batalionu. W październiku 1927 został przesunięty na stanowisko zastępcy dowódcy pułku. W marcu 1930 został przeniesiony do Dowództwa Okręgu Korpusu Nr III w Grodnie na stanowisko kierownika Okręgowego Urzędu Wychowania Fizycznego i Przysposobienia Wojskowego. W marcu 1932 został przeniesiony do 67 pułku piechoty w Brodnicy na stanowisko dowódcy pułku i w tym samym roku awansował na podpułkownika. W czerwcu 1935 został przeniesiony do 6 pułku strzelców podhalańskich w Samborze na stanowisko dowódcy pułku. Na pułkownika awansował w 1937. Pułkiem dowodził do 4 czerwca 1938. Następnie był dowódcą Podkarpackiej Brygady Obrony Narodowej w Przemyślu. W kampanii wrześniowej dowodził 3 Brygadą Górską Strzelców. W pierwszych dniach września 1939 organizował obronę w Górach Słonnych k. Sanoka. Był internowany na Węgrzech i przebywał w Győr i Eger, gdzie był polskim komendantem obozu. Przedostał się w lipcu 1943 roku do Warszawy, gdzie przeszedł do pracy podziemnej. Był inspektorem Komendy Głównej AK. W okresie od 16 do 25 lipca 1944 był ostatnim dowódcą 27 Wołyńskiej Dywizji Piechoty AK, którą rozwiązał 26 lipca 1944 roku.
W październiku 1944 roku został aresztowany w Kurowie i wyrokiem Wojskowego Sądu Okręgowego w Lublinie z 13 sierpnia 1945 roku skazany na 10 lat więzienia, ale we wrześniu zwolniony na podstawie amnestii. Po wojnie pracował do 1949 roku w Państwowych Nieruchomościach Ziemskich w Kijowie jako magazynier oraz w inwalidzkich spółdzielniach pracy w Rzeszowie. Przeszedł na rentę 1 września 1958 roku. Był dwukrotnie żonaty: z Marią Palczerską, a po jej śmierci z Janiną Topolską, z którą miał dwie córki – Marię i Stefanię Annę.
Zmarł 15 października 1963 w Rzeszowie.

</doc>
<doc id="1663289" url="https://pl.wikipedia.org/wiki?curid=1663289" title="Fatality">
Fatality

Fatality (ang. "ofiara śmiertelna") – rodzaj brutalnego ciosu, specjalny ruch kończący rozgrywkę, który występuje w serii gier komputerowych "Mortal Kombat", używany przez gracza pod koniec walki. W przeciwieństwie do standardowych ciosów specjalnych, Fatality wymaga, oprócz odpowiednio szybkiego wprowadzenia sekwencji klawiszy zależnej od prowadzonej przez gracza postaci, także zachowania specyficznej odległości w stosunku do przeciwnika.
Fatality różnią się zależnie od wybranego przez gracza zawodnika. Ilość Fatality przypadających na postać różni się zależnie od części gry. W pierwszej części cyklu, a także w "" wojownicy dysponowali po jednym Fatality, natomiast w pozostałych odsłonach serii mieli po dwa takie ruchy (wyjątkiem jest Shang Tsung w "Mortal Kombat II" posiadający aż trzy Fatality). Tradycyjnie najważniejsze postaci serii mają Fatality odzwierciedlające ich historie, bądź nadnaturalne umiejętności (w drugiej części cyklu jednym z Fatality Shang Tsunga jest odebranie oponentowi duszy; wedle historii tej postaci dusze ludzkie są głównym źródłem jego mocy).
Geneza.
Twórcy "Mortal Kombat", Ed Boon i John Tobias, chcieli stworzyć grę, która byłaby zbliżona do najpopularniejszej we wczesnych latach 90. bijatyki "Street Fighter II" pod względem przebiegu rozgrywki, ale równocześnie zawierałaby nowe dla gatunku elementy. Początkowo w projekcie miał brać udział Jean-Claude Van Damme, ale odrzucił on propozycję programistów. 
"Mortal Kombat" zawiera wiele elementów rozgrywki tożsamych ze "Street Fighter II", jak: pociski, pojedynki jeden-na-jeden oraz minigry. Elementy nowe dla gatunku to: osobny klawisz odpowiedzialny za parowanie ciosów przeciwnika, czy walki w trybie "endurance" (ang. wytrzymałość), gdzie gracz musi zmierzyć się z dwoma kierowanymi przez komputer zawodnikami, bez odzyskiwania utraconej energii. Najpopularniejszym wśród graczy nowo dodanym elementem okazał się jednak Fatality umożliwiający zabicie konającego przeciwnika (we wcześniejszych bijatykach oponenci byli przez gracza pokonywani, ale nie uśmiercani).

</doc>
<doc id="1663292" url="https://pl.wikipedia.org/wiki?curid=1663292" title="Mare Cognitum">
Mare Cognitum

Mare Cognitum – morze księżycowe położone na widocznej stronie Księżyca. Jego średnica wynosi około 350 km. Nazwa została nadana przez Międzynarodową Unię Astronomiczną w 1964 roku. W rejonie tym nastąpił upadek sondy Ranger 7.
Współrzędne selenograficzne centrum: .

</doc>
<doc id="1663294" url="https://pl.wikipedia.org/wiki?curid=1663294" title="Mięśnie obręczy kończyny górnej">
Mięśnie obręczy kończyny górnej

Mięśnie obręczy kończyny górnej – grupa mięśni, leżących w obrębie obręczy kończyny górnej człowieka. Rozpoczynają się na obojczyku i łopatce, przyczepiają się do kości ramiennej. 
Zalicza się tu mięśnie:
Wymienione mięśnie biorą udział we wszystkich ruchach stawu ramiennego, a unerwione są przez część nadobojczykową splotu ramiennego.

</doc>
<doc id="1663297" url="https://pl.wikipedia.org/wiki?curid=1663297" title="Kontra (wydawnictwo)">
Kontra (wydawnictwo)

Wydawnictwo „Kontra” – wydawnictwo założone w roku 1970 przez Ninę Karsov i Szymona Szechtera. Jego siedzibą jest Londyn.
Wydawnictwo opublikowało książki autorów:
W roku 2009 Nina Karsov otrzymała nagrodę Związku Pisarzy Polskich na Obczyźnie za wydawanie dzieł Józefa Mackiewicza. Kolportażem utworów Mackiewicza w Polsce zajmuje się BDM DiSO.

</doc>
<doc id="1663299" url="https://pl.wikipedia.org/wiki?curid=1663299" title="Karl Wilhelm von Willisen">
Karl Wilhelm von Willisen

Karl Wilhelm Freiherr von Willisen (ur. 30 kwietnia 1790, zm. 25 lutego 1879) – pruski generał. Uczestnik wojen napoleońskich, wojny o Szlezwik i Holsztyn w 1849. W okresie Wiosny Ludów i powstania wielkopolskiego w 1848 był mediatorem pomiędzy polskimi powstańcami a władzami pruskimi jako Królewski Cywilny Komisarz dla Prowincji Poznańskiej (Zivilen Königlichen Kommissar für die Provinz Posen).

</doc>
<doc id="1663300" url="https://pl.wikipedia.org/wiki?curid=1663300" title="Mare Insularum">
Mare Insularum

Mare Insularum (łac. "Morze Wysp") to morze księżycowe położone po widocznej stronie Księżyca. Jego średnica równa jest 513 km. Morze Wysp leży na południe od Morza Deszczów, jest ograniczone przez krater Kopernik od wschodu oraz krater Kepler od zachodu. Na południowym zachodzie łączy się z Oceanem Burz.
Współrzędne selenograficzne: 7,5° N, 30,9° W.

</doc>
<doc id="1663301" url="https://pl.wikipedia.org/wiki?curid=1663301" title="Morze Wysp">
Morze Wysp



</doc>
<doc id="1663303" url="https://pl.wikipedia.org/wiki?curid=1663303" title="Morze Poznane">
Morze Poznane



</doc>
<doc id="1663304" url="https://pl.wikipedia.org/wiki?curid=1663304" title="Torpedo Nabierieżnyje Czełny">
Torpedo Nabierieżnyje Czełny



</doc>
<doc id="1663305" url="https://pl.wikipedia.org/wiki?curid=1663305" title="KAMAZ-Czałły Nabierieżnyje Czełny">
KAMAZ-Czałły Nabierieżnyje Czełny



</doc>
<doc id="1663306" url="https://pl.wikipedia.org/wiki?curid=1663306" title="Specjalny Obszar Ochrony">
Specjalny Obszar Ochrony



</doc>
<doc id="1663308" url="https://pl.wikipedia.org/wiki?curid=1663308" title="KAMAZ-Czally Nabierieżnyje Czełny">
KAMAZ-Czally Nabierieżnyje Czełny



</doc>
<doc id="1663309" url="https://pl.wikipedia.org/wiki?curid=1663309" title="Piszczewik Kaliningrad">
Piszczewik Kaliningrad



</doc>
<doc id="1663310" url="https://pl.wikipedia.org/wiki?curid=1663310" title="Gmach Sądu Okręgowego w Bydgoszczy">
Gmach Sądu Okręgowego w Bydgoszczy

Gmach Sądu Okręgowego – zabytkowy budynek Sądu Okręgowego w Bydgoszczy. 
Położenie.
Gmach stoi przy ul. Wały Jagiellońskie 2 oraz stanowi wschodnią pierzeję Nowego Rynku w Bydgoszczy.
Historia.
Budynek wzniesiono w latach 1903-1906 według projektu pruskiego rządowego radcy budowlanego de Bruyna. Gmach służył w latach 1906-1918 Pruskiemu Królewskiemu Sądowi Rejonowemu i Okręgowemu (Land- und Amtsgericht). W okresie międzywojennym mieścił się tu Sąd Grodzki, a po wojnie Sąd Wojewódzki, obecnie Okręgowy.
Architektura.
Obiekt zbudowany jest w stylu eklektycznym, łączącym elementy neogotyckie, neorenesansowe i modernistyczne.
Charakteryzuje się trzynastoosiową elewacją frontową z częścią środkową ujętą dwubocznymi wykuszami przechodzącymi w sterczyny flankujące szczyt.
Ośmioboczna wieża ma wysokość 44 m, galerię widokową oraz hełm o formach barokowych. Na dekoracyjnych szczytach znajdują się m.in.: herb Bydgoszczy oraz orzeł pruski.
Budynek stanowi dominantę architektoniczną południowej części Starego Miasta. 

</doc>
<doc id="1663311" url="https://pl.wikipedia.org/wiki?curid=1663311" title="Spartak-Ałanija Władykaukaz">
Spartak-Ałanija Władykaukaz



</doc>
<doc id="1663312" url="https://pl.wikipedia.org/wiki?curid=1663312" title="Awtomobilist Ordżonikidze">
Awtomobilist Ordżonikidze



</doc>
<doc id="1663313" url="https://pl.wikipedia.org/wiki?curid=1663313" title="Spartak Dzaudżikau">
Spartak Dzaudżikau



</doc>
<doc id="1663320" url="https://pl.wikipedia.org/wiki?curid=1663320" title="Raymundo Andriolo">
Raymundo Andriolo

Raymundo Andriolo (niekiedy Andreolo) - piłkarz urugwajski, pomocnik. Jego brat Miguel Ángel Andriolo w latach 1936-1942 grał w reprezentacji Włoch.
Jako piłkarz klubu Club Nacional de Football wziął udział w turnieju Copa América 1937, gdzie Urugwaj zajął czwarte miejsce. Andriolo zagrał tylko w jednym meczu - z Paragwajem.

</doc>
<doc id="1663321" url="https://pl.wikipedia.org/wiki?curid=1663321" title="Echos (album)">
Echos (album)

Echos – ósmy album szwajcarskiego duetu Lacrimosa. Został wydany w 2003 roku przez wytwórnię Hall of Sermon.
Album kontynuuje tradycyjną już kombinację muzyki orkiestralnej z gotyckimi dźwiękami. Na albumie po raz pierwszy w historii zespołu znalazł się utwór w pełni chóralny – „Kyrie”.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.
Zespół Lacrimosa w składzie:
oraz:
Chór Rosenberg Ensemble
Pozostali

</doc>
<doc id="1663322" url="https://pl.wikipedia.org/wiki?curid=1663322" title="Paweł Piotrowski (muzyk)">
Paweł Piotrowski (muzyk)

Paweł Marek „Pablo” Piotrowski (ur. 15 sierpnia 1966) – polski muzyk, kompozytor, realizator dźwięku. Członek zespołów: Dezerter (1985–1993), Armia (1993–1998, 2011–2014), Zgoda (1991–1992).
Dyskografia.
Dezerter
Armia
Zgoda

</doc>
<doc id="1663323" url="https://pl.wikipedia.org/wiki?curid=1663323" title="Miguel Andreolo">
Miguel Andreolo



</doc>
<doc id="1663324" url="https://pl.wikipedia.org/wiki?curid=1663324" title="Debata (ujednoznacznienie)">
Debata (ujednoznacznienie)



</doc>
<doc id="1663326" url="https://pl.wikipedia.org/wiki?curid=1663326" title="Raymundo Andreolo">
Raymundo Andreolo



</doc>
<doc id="1663328" url="https://pl.wikipedia.org/wiki?curid=1663328" title="Chromian ołowiu">
Chromian ołowiu



</doc>
<doc id="1663329" url="https://pl.wikipedia.org/wiki?curid=1663329" title="Mięśnie ręki">
Mięśnie ręki

Mięśnie ręki zapewniają ruchomość palcom ręki. Są unerwione przez nerw pośrodkowy i nerw łokciowy.

</doc>
<doc id="1663330" url="https://pl.wikipedia.org/wiki?curid=1663330" title="Diecezja Erfurtu">
Diecezja Erfurtu

Diecezja Erfurtu (niem. "Bistum Erfurt", łac. "Dioecesis Erfordiensis") – katolicka diecezja niemiecka położona w środkowej części kraju, obejmująca swoim zasięgiem większą część landu Turyngia. Siedziba biskupa znajduje się w katedrze w Erfurcie.
Historia.
Pierwsze biskupstwo.
Biskupstwo w Erfurcie zostało założone w 742 r. przez św. Bonifacego. Jego ufundowanie miało na celu chrystianizację Turyngii. Jednak w kilkanaście lat później w 755 r. zostało zniesione, a jego terytorium włączone do archidiecezji mogunckiej.
W granicach innych diecezji.
W 1821 r. Turyngia została przyłączona do diecezji Paderborn. Blisko sto lat później na przełomie 1929 i 1930 r. wyłączono kilkanaście parafii z obszaru Turyngii na rzecz diecezji Würzburga i diecezji Fuldy.
Po II wojnie światowej Turyngia znalazła się w granicach Niemieckiej Republiki Demokratycznej, oznaczało to podział dotychczasowych diecezji w Paderborn, Würzburgu i Fuldzie.
Administratura apostolska.
Dekretem Stolicy Apostolskiej 23 lipca 1973 r. została utworzona "Administratura Apostolska dla Erfurtu-Meiningen", w skład której wchodziły wikariat generalny diecezji Fuldy w Erfurcie oraz komisariat apostolski diecezji Würzburga w Meiningen.
Ponowne ustanowienie diecezji.
Na podstawie umowy zawartej między rządem Turyngii a Stolicą Apostolską papież Jan Paweł II 14 czerwca 1994 erygował diecezję Erfurtu na podstawie konstytucji apostolskiej "Quo aptius" z 8 czerwca 1994. Biskupstwo utworzono z przekształcenia administratury apostolskiej Erfurt-Meiningen, przy czym wyłączono z niej dekanat Gera na rzecz diecezji Fuldy. Diecezja Erfurtu została sufraganią metropolii Paderborn.
21 września 1994 papież Jan Paweł II listem apostolskim "Fideles ecclesialis" ustanowił św. Elżbietę z Turyngii główną patronką diecezji oraz św. Bonifacego i św. Kiliana jako współpatronów.
Podział administracyjny.
1 stycznia 2005 miała miejsce reforma diecezji, w wyniku której zmniejszono liczbę dekanatów z 14 do 7, zaś liczbę parafii zredukowano ze 120 do 95 (w 2008 do 74). Zlikwidowane parafie przekształcono w filię niezlikwidowanych parafii.

</doc>
<doc id="1663331" url="https://pl.wikipedia.org/wiki?curid=1663331" title="Działki kielicha">
Działki kielicha



</doc>
<doc id="1663332" url="https://pl.wikipedia.org/wiki?curid=1663332" title="Płatki korony">
Płatki korony



</doc>
<doc id="1663333" url="https://pl.wikipedia.org/wiki?curid=1663333" title="Płatek korony">
Płatek korony



</doc>
<doc id="1663335" url="https://pl.wikipedia.org/wiki?curid=1663335" title="Działka kielicha">
Działka kielicha



</doc>
<doc id="1663337" url="https://pl.wikipedia.org/wiki?curid=1663337" title="Pomiany (powiat ełcki)">
Pomiany (powiat ełcki)

Pomiany – nieistniejąca dziś wieś powstała w XV wieku ramach kolonizacji Wielkiej Puszczy na mitycznym obszarze Galindii. Teren ten obecnie leży w powiecie ełckim, w gminie Prostki.
Była to wieś ziemiańska to jest dobra służebne w posiadaniu drobnego rycerstwa (w języku staropolskim tak zwani wolni ziemianie), z obowiązkiem służby rycerskiej (zbrojnej).
Wieś lokowana w 1480 roku (lecz założona wcześniej) na 40 łanach na prawie magdeburskim, przez komtura "Zygfryda Flacha von Schwartzburga", nadana następnie "Pawłowi Pomianowi" z obowiązkiem trzech służb zbrojnych.
Dobra położone były między Zalesiem, Myszkami, Skrodzkimi, Różyńskiem i Kosinowem.
W XV w. wieś zapisywana była w dokumentach jako "Pomian, Pomyan, Pomaner, Troyan, Troian" – później "Czyprki, Jebramki". Pomiany obejmowały dwa majątki: Czyprki i Jebramki (te ostatnie długi czas zwane były Pomianami). Czyprki posiadały 11 łanów z obowiązkiem jednej służby zbrojnej, natomiast Jebramki obejmowały 29 łanów z obowiązkiem dwóch służb zbrojnych.
Ostatecznie wsie Jebramki i Czyprki wyodrębniły się z dóbr Pomiany jako odrębne byty osadnicze, z których do czasów współczesnych przetrwały tylko Jebramki będące w części kontynuacją bytu Pomian.

</doc>
<doc id="1663340" url="https://pl.wikipedia.org/wiki?curid=1663340" title="Kieszonka krtaniowa">
Kieszonka krtaniowa

Kieszonka krtaniowa (łac. "ventriculus laryngis") – przestrzeń między fałdami przedsionkowymi a fałdami głosowymi. Jedna z trzech części, na jakie fałdy wytwarzane przez błonę śluzową krtani dzielą jamę krtani. Spośród wszystkich zwierząt gospodarskich tylko przeżuwacze nie mają kieszonki krtaniowej.

</doc>
<doc id="1663341" url="https://pl.wikipedia.org/wiki?curid=1663341" title="Mare Anguis">
Mare Anguis

Mare Anguis (łac. "Morze Wężowe") – morze księżycowe położone po widocznej stronie Księżyca na północny wschód od Morza Przesileń. Jego średnica równa jest około 146 km. Krater Eimmart stanowi północno-zachodni wierzchołek Morza Wężowego.
Nazwa obszaru została zatwierdzona przez Międzynarodową Unię Astronomiczną w 1935 roku.
Współrzędne selenograficzne centrum: .

</doc>
<doc id="1663342" url="https://pl.wikipedia.org/wiki?curid=1663342" title="Morze Wężowe">
Morze Wężowe



</doc>
<doc id="1663343" url="https://pl.wikipedia.org/wiki?curid=1663343" title="Wenancjusz z Delminium">
Wenancjusz z Delminium

Wenancjusz z Delminium (zm. 257 r.) – święty katolicki, męczennik wczesnochrześcijański, biskup.
Wenancjusz z Delminum prowadził działalność w Dalmacji. Jego stolicą biskupią było Delminium (dziś Duvno). Padł ofiarą prześladowań za panowania cesarza Waleriana. Towarzyszami męczeństwa świętego Wenancjusza byli:
Wszyscy zginęli w Dalmacji i Istrii. Za pontyfikatu Jana IV relikwie Wenancjusza oraz jego towarzyszy zostały złożone w bazylice św. Jana na Lateranie, w kaplicy nazwanej kaplicą św. Wenancjusza.
Wspomnienie męczenników z Dalmacji i Istrii obchodzone jest w Kościele katolickim 1 kwietnia.

</doc>
<doc id="1663348" url="https://pl.wikipedia.org/wiki?curid=1663348" title="Szłapie">
Szłapie

Szłapie – dawna wieś powstała w ramach kolonizacji Wielkiej Puszczy przy samej granicy z Mazowszem. Wcześniej był to obszar Galindii. Wieś ziemiańska, dobra służebne w posiadaniu drobnego rycerstwa (tak zwani wolni, ziemianie w języku staropolskim), z obowiązkiem służby rycerskiej (zbrojnej). W XV i XVI w. wieś wymieniana w dokumentach pod nazwą P"erβein, Schlappen, Schlappi".
Osada powstała przed wojną trzynastoletnią (1454-1466). Wieś wzmiankowana już w 1471 r., lokowana 1474 r. przez komtura bałgijskiego "Zygfryda Flacha von Schwartzburga", na 15 łanach na prawie magdeburskim, z obowiązkiem jednej służby zbrojnej. Przywilej otrzymali bracia: Maciej Szłapa, Mikołaj, Jan, Andrzej i Jakub.

</doc>
<doc id="1663350" url="https://pl.wikipedia.org/wiki?curid=1663350" title="Czuwanie">
Czuwanie

Czuwanie – stan aktywności układu somatycznego, będący przeciwieństwem snu, który jest spoczynkiem dla tego układu. U ludzi dorosłych czuwanie i sen to dwa podstawowe stany fizjologiczne występujące cyklicznie, gdzie około 2/3 doby przypada na czuwanie.
Stan czuwania, podobnie jak sen, można zbadać obiektywnie, rejestrując czynność bioelektryczną mózgu. Czuwanie charakteryzuje się występowaniem w EEG fal alfa i beta.

</doc>
<doc id="1663352" url="https://pl.wikipedia.org/wiki?curid=1663352" title="Přemysl Rut">
Přemysl Rut

Přemysl Rut (ur. 1954 w Kutnej Horze) – czeski pisarz, dziennikarz, reżyser teatralny, artysta kabaretowy, muzyk i nauczyciel akademicki. 

</doc>
<doc id="1663355" url="https://pl.wikipedia.org/wiki?curid=1663355" title="Biskupi Erfurt">
Biskupi Erfurt



</doc>
<doc id="1663357" url="https://pl.wikipedia.org/wiki?curid=1663357" title="Plac Solny w Bydgoszczy">
Plac Solny w Bydgoszczy

Plac Solny – plac w Bydgoszczy nad rzeką Brdą.
Położenie.
Plac Solny znajduje się między rzeką Brdą, a ulicą Grodzką w Bydgoszczy u wylotu ulicy Przy Zamczysku.
Wschodnią pierzeję placu stanowi budynek PZU. Stronę zachodnią zamykają obiekty BRE Banku tzw. „nowe spichrze”.
Od południa plac ogranicza ul. Grodzka, a za nią znajduje się budynek przedszkola wzniesiony na fundamentach dawnego zamku.
Historia.
Plac leży na skraju dawnego wzgórza grodowego, na którym w połowie XIV wieku król Kazimierz Wielki wybudował zamek. Na początku XIX wieku w obrębie dzisiejszego placu wzniesiono budynki rafinerii cukru trzcinowego. Materiał do budowy pochodził z rozbiórki ruin pobliskiego zamku.
Obiekty przemysłowe istniały jeszcze w 1876 r. Pusty plac widnieje dopiero na mapie miasta z 1900 r. Nabrzeże Brdy było wówczas wykorzystywane do załadunku i towarów z barek, podążających drogą wodną Wisła-Odra.
Plac Solny w obecnym kształcie powstał po budowie w sąsiedztwie obiektów BRE Banku w 1998 r. Obecnie jest on wykorzystywany jako parking, a w okresie letnim okazyjnie do prowadzenia imprez plenerowych.

</doc>
<doc id="1663360" url="https://pl.wikipedia.org/wiki?curid=1663360" title="Biskupi Erfurtu">
Biskupi Erfurtu

Biskupi Erfurtu
Administratura Apostolska Erfurt-Meiningen.
23 lipca 1973 r. została utworzona Administratura Apostolska dla Diecezji Fuldzkiej i Diecezji Würzburskiej w Erfurcie-Meiningen.
Diecezja Erfurtu.
27 stycznia 1994 r. papież Jan Paweł II przekształcił dotychczasową administraturę apostolską Erfurt-Meiningen w pełnoprawną diecezję Erfurtu.

</doc>
<doc id="1663361" url="https://pl.wikipedia.org/wiki?curid=1663361" title="Fałd głosowy">
Fałd głosowy

Fałd głosowy, potocznie lecz niepoprawnie struna głosowa (łac. "plica vocalis") – parzysty fałd znajdujący się na bocznych ścianach krtani, położony poniżej fałdu przedsionkowego. Fałdy głosowe składają się z mięśni i więzadeł głosowych, tkanki łącznej, naczyń krwionośnych oraz nerwów. Fałdy głosowe są pokryte nabłonkiem wielowarstwowym płaskim, a ich błona śluzowa zawiera gruczoły zwilżające fałdy głosowe.
Szpara głośni, znajdująca się pomiędzy fałdami głosowymi i stanowiąca najwęższą część krtani wraz z fałdami głosowymi tworzy głośnię. Fałdy głosowe posiadają właściwość zbliżania się i oddalania, co powoduje odpowiednio zwieranie i rozwieranie szpary głośni.

</doc>
<doc id="1663362" url="https://pl.wikipedia.org/wiki?curid=1663362" title="Yvonne Fair">
Yvonne Fair

Yvonne Fair (Flora Yvonne Coleman, ur. 21 października 1942, zm. 6 marca 1994) – amerykańska piosenkarka soulowa, najbardziej znana z wykonania utworu "It Should Have Been Me" w 1976 roku.
Życiorys.
Urodziła się pod nazwiskiem Flora Yvonne Coleman w Richmond w Wirginii. Karierę muzyczną rozpoczęła w The Chantels, śpiewała w zespole Jamesa Browna. Pojawiła się w niewielkiej roli w filmie "Lady Sings the Blues".
Była żoną Sammy Straina. Zmarła w Las Vegas, w wieku 51 lat. Pochowana została w "Davis Memorial Park" w Las Vegas.
Jej największy przebój, "It Should Have Been Me", wykorzystano w ścieżce dźwiękowej filmu Dziennik Bridget Jones.

</doc>
<doc id="1663373" url="https://pl.wikipedia.org/wiki?curid=1663373" title="Eric Draper">
Eric Draper

Eric Draper – amerykański fotoreporter, w latach 2001-2009 pełnił funkcję dyrektora Biura Fotografii Białego Domu i zarazem osobistego fotografa prezydenta George'a W. Busha.
Draper jest absolwentem California State University, Long Beach. Przez wiele lat pracował jako fotoreporter prasowy (związany m.in. z "The Seattle Times") i agencyjny. Jako wysłannik Associated Press (AP) fotografował m.in. kampanię prezydencką w 1996 i 2000 roku, Mistrzostwa Świata w Piłce Nożnej 1998 oraz Letnie Igrzyska Olimpijskie 2000. Pracował także jako fotoreporter wojenny, odwiedzając Kosowo podczas konfliktu w 1999 roku. Jest laureatem wielu nagród branżowych, m.in. trzykrotnie otrzymywał doroczne wyróżnienie AP dla najlepszego pracującego dla tej agencji fotografa.
Przez całą prezydenturę Busha juniora towarzyszył prezydentowi podczas wykonywania jego codziennych obowiązków, m.in. w większości podróży zagranicznych. Oprócz samodzielnego wykonywania zdjęć, kierował także Biurem Fotografii, w którego skład wchodziło oprócz niego troje fotografów i troje fotoedytorów.
Wszystkie zdjęcia Drapera z okresu pracy w Białym Domu należą do domeny publicznej, jak wszystkie dzieła stworzone przez pracowników rządów federalnego USA w czasie wykonywania obowiązków służbowych.

</doc>
<doc id="1663374" url="https://pl.wikipedia.org/wiki?curid=1663374" title="Flora Yvonne Coleman">
Flora Yvonne Coleman



</doc>
<doc id="1663375" url="https://pl.wikipedia.org/wiki?curid=1663375" title="Czesław Roszkowski">
Czesław Roszkowski

Czesław Roszkowski (ur. 3 października 1908 w Zambrowie, zm. 3 kwietnia 1978 w Warszawie) – polski aktor charakterystyczny.
Życiorys.
Debiutował na scenie we Lwowie w roku 1928. Egzamin aktorski ZASP złożył jako ekstern. W czasie wojny pracował fizycznie w tartaku. Po wojnie przeniósł się do Warszawy. Występował w wielu teatrach warszawskich, m.in. w Teatrze Ateneum (1951–1953), Powszechnym (1953–1961), Klasycznym (1962–1972) i Rozmaitości (1974–1978). Występował też w telewizji, gdzie w Kabarecie Starszych Panów grał Portiera.
Został pochowany na cmentarzu Bródnowskim (kw. 20C-III-15).
Występował też w filmach fabularnych:

</doc>
<doc id="1663378" url="https://pl.wikipedia.org/wiki?curid=1663378" title="Ścianka działowa">
Ścianka działowa

Ścianka działowa – rodzaj ściany wewnętrznej budynku. Rozdziela ona pomieszczenia budynku, nie stanowi jednak elementu konstrukcyjnego i nie posiada właściwości nośnych. Ściana taka powinna spełniać przepisowe wymagania dotyczące dźwiękoszczelności i odporności ogniowej. Usunięcie ściany działowej nie narusza konstrukcji budynku.
Ściany działowe wykonywane są najczęściej z cegły lub pustaków ściennych szczelinowych i posiadają wykończenie w postaci tynku wewnętrznego. Stosuje się też systemy budowlane, w skład których wchodzą płyty gipsowo-kartonowe mocowane do szkieletu drewnianego bądź stalowego. Uszczelnieniem dźwiękowym takich systemów jest najczęściej wełna mineralna.
Najczęściej stosowaną grubością materiałów na ściany działowe są: 11,5 cm. Zdarzają się również szerokości 8, 10, 15 lub 18 cm, rzadziej szerokości 6,5 cm (cegły postawione na sztorc).

</doc>
<doc id="1663379" url="https://pl.wikipedia.org/wiki?curid=1663379" title="Informatyka społeczna">
Informatyka społeczna

Informatyka społeczna, także socjoinformatyka – interdyscylinarna dziedzina badań łącząca nauki społeczne i informatyczne. Odnosi się do szeroko rozumianego związku pomiędzy technologiami informatycznymi i światem społecznym. Obejmuje między innymi web mining, reality mining, symulacje społeczeństw i boty społecznościowe. Przedmiotem zainteresowania badaczy jest także z jednej strony wpływ informatycznych technologii komunikacyjnych na zmiany społeczne i psychologiczne wśród osób, które z nich korzystają. Z drugiej strony badany jest wpływ zjawisk społecznych na systemy informatyczne, między innymi komunikatory, serwisy społecznościowe. Jedna z pierwszych definicji została stworzona przez Roba Klinga, założyciela Center for Social Informatics:
Informatykę społeczną można rozumieć jako interdyscyplinarny obszar badań na przecięciu nauk społecznych i informatycznych. Dziedzina ta zajmuje się badaniem:
Przykładem realizacji celów społecznych może być zapewnianie sprawiedliwości użytkownikom aplikacji peer-to-peer, lub poprawa efektywności współpracy przy wykorzystaniu informatycznych narzędzi pracy grupowej. Przykładem zastosowania mechanizmów społecznych może być zarządzanie zaufaniem i systemy reputacyjne, stosowane między innymi w aukcjach internetowych. Przykładem odkrywania danych jest analiza trendów popularności partii politycznych na podstawie opinii pozostawianych w Internecie.
Informatyka społeczna jest także dziedziną nauk społecznych, jak socjologia i psychologia Internetu. W dziedzinie nauk społecznych udostępnienie dużej ilości danych behawioralnych na temat zachowań społecznych może stanowić rewolucję metodologiczną określaną mianem "Computational Social Science".
Jest wiele przykładów praktycznych systemów informacyjnych, które mogą stanowić przedmiot badań informatyki społecznej. Najszerzej wykorzystywane są systemy informacyjne działające za pomocą technologii internetowych, szczególnie technologii Web 2.0, a także systemy e-commerce. Jednakże Internet to nie tylko WWW, lecz także komunikatory, poczta elektroniczna i inne.
Zastosowania Internetu są tak powszechne, że można zacząć mówić o tym, że mają wpływ nie tylko na indywidualnych ludzi, ale na relacje i procesy zachodzące w społecznościach ludzkich. Popularność Internetu powoduje także tworzenie olbrzymiej ilości danych o zainteresowaniach, opiniach, czynnościach i innych aspektach życia ludzi w społeczeństwie. Tę obserwację można sformułować krótko: Internet stał się sensorem społeczeństwa.
W celu systematycznego opisu badań prowadzonych przez informatykę społeczną warto wprowadzić termin "systemu informatycznego", rozumianego jako cyfrowo zapisane informacje i procesy przetwarzania tych informacji, oraz "systemu społecznego", rozumianego jako zbiorowość ludzka oraz zachodzące w niej procesy społeczne. Relacje pomiędzy systemem społecznym i systemem informacyjnym (obejmującym Internet) są złożone i bogate. Aby ułatwić i usystematyzować dyskusję z punktu widzenia informatyki społecznej, można skupić się na relacjach, które tworzą (produkują) lub wykorzystują (konsumują) informację. W tym kontekście, relacje pomiędzy systemem informacyjnym i społecznym mogą zostać zobrazowane w następujący sposób:
Poprzez procesy produkowania i konsumpcji informacji, system informacyjny "odczuwa" i "wpływa" na system społeczny. Dzięki odczuwaniu, system informacyjny jest modyfikowany i wzbogacany przez system społeczny. Należy tu wspomnieć, że istnieje też inna, istotna relacja pomiędzy systemem społecznym a systemem informacyjnym, która wpływa na wydajność systemu informacyjnego. Jest to relacja wpływu struktury, procesów i dynamiki systemu społecznego na wydajność algorytmów i protokołów systemu informacyjnego. Nazwijmy ją krótko relacją "wpływu społecznego". Nie jest to jednak relacja produkcji lub wytwarzania informacji, taka jak wpływanie przez system informacyjny na system społeczny.
Poprzez wpływanie, system informacyjny modyfikuje system społeczny. Informatyka społeczna zajmuje się badaniem i poprawą działania relacji odczuwania i wpływania. Jednym z jej największych wyzwań jest zrozumienie dynamiki związków pomiędzy systemem informacyjnym a systemem społecznym, polegających na sprzężeniu zwrotnym odczuwania i wpływu.
Dziedziny.
Informatyka społeczna jest z założenia dziedziną interdyscyplinarną, łącząc przedstawicieli takich dziedzin, jak informatyka, socjologia, psychologia, ekonomia, antropologia kulturowa, antropologia społeczna, etologia, politologia i przedstawicieli świata sztuki.
Web mining.
Web mining jest dziedziną stosującą techniki eksploracji danych do analizy informacji pozyskanych z sieci WWW. Jest to zatem dziedzina wykorzystująca relację odczuwania systemu społecznego przez system informacyjny.
Można podać wiele przykładów, jak relacja odczuwania jest wykorzystywana przez Web mining. W sieci WWW, codziennie tworzonych jest setki lub tysiące nowych blogów. Blogi są źródłem danych używanych przez socjologów, specjalistów od marketingu, a także politologów. Innym przykładem relacji odczuwania są sieci społeczne takie jak LinkedIn, reprezentujące relacje społeczne pomiędzy swoimi użytkownikami. Usługi i portale oparte na sieciach społecznych, takie jak Facebook lub nk.pl, są także przykładem bardzo silnego sprzężenia zwrotnego pomiędzy systemem informacyjnym i społecznym. Usługi te mają bowiem wyraźny wpływ na zachowanie społeczności ludzkich, są też źródłem informacji o dużym potencjale gospodarczym. Tak silne sprzężenie zwrotne demonstruje istotność badań informatyki społecznej. O ile systemy te były przedmiotem wielu badań w naukach społecznych, mających na celu zrozumienie procesów społecznych dzięki informacjom odczuwanym przez system informacyjny, to mało jest badań mających na celu poprawę relacji odczuwania oraz wpływu lub analizy ich współzależności.
W ramach web miningu występują takie zainteresowania jak:
Reality Mining.
Reality mining to dziedzina zajmująca się analizą (modelowaniem, przewidywaniem) zjawisk społecznych przy pomocy elektronicznych technologii analitycznych i technologii komunikacyjnych codziennego użytku (takich jak telefony komórkowe, komputery etc). Pionierskie badanie w tej dziedzinie zostało przeprowadzone w MIT Media Lab, w ramach którego analizowane były wzory zachowań użytkowników telefonów komórkowych połączonych siecią Bluetooth.
Symulacje społeczeństw.
Symulacja społeczeństw (ang. "social simulation") jest dziedziną badań koncentrującą się na zastosowaniu metod obliczeniowych informatyki do poszukiwania odpowiedzi na problemy podnoszone przez nauki społeczne. Formalne podejścia takie jak systemy wieloagentowe czy automaty komórkowe używane są do wyjaśniania zjawisk m.in. z socjologii, ekonomii, politologii, antropologii, geografii czy lingwistyki. Naukowcy zajmujący się symulacjami społeczeństw koncentrują się na modelowaniu lokalnych zjawisk występujących pomiędzy pojedynczymi agentami w przekonaniu, że złożone efekty widoczne na poziomie makro powstają właśnie dzięki takim lokalnym interakcjom metodą "„bottom up”".
Robert Axlerod postuluje, że symulacje społeczeństw są nowym, trzecim, paradygmatem uprawiania nauki. Jako wynik działania modelu społeczeństwa powstają dane, które mogą być analizowane, a dzięki możliwości wielokrotnego powtarzania eksperymentów dla różnorodnych parametrów odpowiedzi na pytania o pochodzenie złożonych efektów społecznych czy ewolucyjnych mogą być identyfikowane. Gorącą dyskusję wśród naukowców wzbudza pytanie, czy wnioski wyciągnięte na podstawie modelu społeczeństwa mają jakiekolwiek odniesienie do rzeczywistego społeczeństwa.
Najnowsze wyniki badań i żywą dyskusję epistemologiczną można znaleźć w Journal of Artificial Society and Social Simulation.
Udoskonalanie aplikacji społecznościowych (Web 2.0).
W informatyce społecznej ważna jest jednak także poprawa, a nie tylko wykorzystanie relacji odczuwania. Poprzez projektowanie i wdrażanie innowacyjnych serwisów Web 2.0 lub innych aplikacji Internetowych (na przykład, komunikatorów społecznościowych), lepiej dostosowanych do potrzeb społecznych, oraz gromadzących nowe rodzaje danych, system informacyjny może pozyskać nowe informacje od systemu społecznego. Inną możliwością poprawy relacji odczuwania jest wynalezienie nowych sposobów odkrywania informacji o zjawiskach społecznych w Internecie.
Jednym z największych wyzwań informatyki społecznej jest pytanie zadane przez Tima Bernersa Lee. Programiści Internetowi utworzyli wiele aplikacji i portali Web 2.0, z których niektóre zyskały licznych użytkowników. Kiedy taka aplikacja jest tworzona, może być testowana tylko w skali mikro. Kiedy zostanie zaimplementowana, wdrożona i stanie się popularna, zaczyna działać w skali makro, i ujawnia własności, które nie mogły zostać przewidziane i zrozumiane w czasie jej projektowania i testowania. Te własności są wynikiem procesów społecznych. Jest to rezultat relacji wpływu społecznego, o której była mowa wcześniej. Pytanie brzmi: czy możemy zanalizować i przewidzieć te własności systemu informacyjnego (aplikacji Web 2.0), zanim zostanie on wdrożony, i czy możemy wykorzystać tę wiedzę do poprawy projektów aplikacji Web 2.0? Pytanie to ma ogromne znaczenie w praktyce. Wyobraźmy sobie na przykład serwis aukcyjny, który chce zmodyfikować swój system reputacyjny (służący na przykład do pomocy użytkownikom w podejmowaniu decyzji, czy kupować u określonego sprzedającego). Czy można przewidzieć, jak taka zmiana wpłynie na zachowanie społeczne, i jak będzie odczuwane nowe zachowanie społeczne? Wynikiem zmian w zachowaniach społecznych mogą może być po prostu spadek przychodów serwisu aukcyjnego. Modele systemu społecznego, opracowane w wyniku analizy relacji odczuwania i wpływania, mogą także być wykorzystane do analizy i predykcji relacji wpływu społecznego.
Udoskonalanie aplikacji peer-to-peer (P2P).
Aplikacje dzielenia plików P2P były z początku projektowane bez uwzględnienia efektów społecznych. Szybko okazało się jednak, że zjawiska społeczne i zachowania ludzkie mogą mieć duży wpływ na ich wydajność. Wydajność aplikacji P2P zależy od ilości zasobów, udostępnianych przez jej użytkowników. Wielu użytkowników jednak woli korzystać z zasobów innych, nie udostępniając nic w zamian. Są oni określani terminem "freeriders" (pasażerów na gapę). Istnienie znaczącej ilości takich użytkowników wpływa na wydajność każdej aplikacji P2P. Protokoły dzielenia plików P2P ewoluowały, próbując poradzić sobie z tym problemem. Pierwszym krokiem było wprowadzenie modelu samolubnego użytkownika, co zaowocowało rozwinięciem protokołu Bittorrent wraz z algorytmem "choke-unchoke" (opartym na strategii "Wet-za-wet", opracowanej dla iterowanego dylematu więźnia). Obecnie uznaje się, że model samolubnego użytkownika jest zbytnim uproszczeniem, powodującym nadmierne ograniczenie możliwości aplikacji P2P. Kolejnym krokiem jest przyjęcie modelu użytkowników zdolnych do ograniczonej współpracy (ze znajomymi w sieci społecznej). Projekt Tribler podjął próbę rozwinięcia protokołu Bittorrent w celu umożliwienia takiej współpracy.
Przykład aplikacji P2P dobrze ilustruje relację wpływu społecznego, wywieranego przez system społeczny na system informacyjny. Zachowania społeczne użytkowników aplikacji P2P, takie jak współpraca lub egoizm, mają wpływ na wydajność całego systemu. Relacja wpływu społecznego dotyczy jednak nie tylko wydajności, ale także jakości lub bezpieczeństwa systemu informacyjnego.
Ochrona informacji i socjotechnika.
Innym przykładem relacji wpływu społecznego jest efekt wywierany przez zachowania użytkowników na bezpieczeństwo systemów informacyjnych. Popularnie określane jako socjotechnika, strategie adwersarzy dążących do obejścia zabezpieczeń systemu informacyjnego często wykorzystują zjawiska społeczne i zachowania ludzkie. Efekty zachowań społecznych są brane pod uwagę w badaniach dotyczących ochrony informacji, choć z perspektywy tych badań system społeczny jest traktowany jako część systemu informatycznego.
Estetyka nowych mediów.
Estetyka nowych mediów (sztuka nowych mediów) jest gałęzią sztuki, w której wykorzystuje się technologie informatyczne do tworzenia dzieł sztuki. Według Lva Manovicha nowe podejście w tej dziedzinie polega na wykorzystaniu technik analizowania i przedstawiania danych, które stały się codziennością w matematyce i przetwarzaniu danych (wizualizacja danych, przetwarzanie obrazu etc) do analizowania obiektów kulturowych. Projekty związane z tą dziedziną skupiają się na literaturze, malarstwie, rzeźbie i przedmiotach codziennego użytku, Culture Vis.
Społeczeństwo informacyjne.
Osią rozważań dot. zmiany społecznej spowodowanej nowymi technologiami jest pojęcie informacji i blisko z nim związane pojęcie wiedzy. Jako jeden z pierwszych, dostrzegł to zjawisko Fritz Machlup opisujący zjawisko produkcji i dystrybucji wiedzy. Daniel Bell uznał, że informacja stała się podstawą wytworzenia się nowego sektora informacyjnego – centralnego elementu społeczeństwa postinformacyjnego. Informacja zaczęła być postrzegana jako podstawowa wartość ekonomiczna, którą można produkować, sprzedawać, obracać i oferować zorientowane wokół niej usługi. Dlatego też centralnym pojęciem opisującym to zjawisko jest społeczeństwo informacyjne, stworzone przez Tadao Umesao. Według Bella społeczeństwo informacyjne cechuje:
Tomasz Goban-Klas dodaje, że społeczeństwa informacyjnego nie sposób rozważać bez uwzględnienia środków do korzystania z informacji, czyli szeroko rozumianych mediów. Leszek Porębski zauważa, że pojęcie to bywa rozumiane na sposób opisowy lub postulatywny. Związany z tym problem dot. wskaźników społeczeństwa informacyjnego. Autor ten, przywołując ich różne przykłady, zwraca uwagę, że koncentrują się one, przede wszystkim, na kwestiach gospodarczych, takich jak udział rynku w produkcji technologii informacyjnych lub dostępność informacji. W ten sposób mierzone, społeczeństwo informacyjne staje się określonym modelem gospodarki, a nie form uspołecznienia. W omawianym pojęciu tkwi założenie, iż zapewnienie dostępu do technologii informacyjnych i w konsekwencji, do informacji, jest warunkiem wystarczającym do osiągnięcia sukcesu w społeczeństwie informacyjnym.
Czym jest ten sukces? W oficjalnej strategii informatyzacji Polski na lata 2004–2006 (ePolska) wymienione są trzy podstawowe obszary kluczowe dla rodzimej realizacji społeczeństwa informacyjnego: zapewnienie powszechnego dostępu do Internetu, stworzenie szerokich i wartościowych treści i usług i edukację informatyczną, których celem jest osiągnięcie następujących korzyści jakościowych:
Przyszłość.
Informatyka społeczna, obok zastosowań praktycznych i estetycznych, prawdopodobnie będzie się rozwijać w kierunku analizy sprzężenia zwrotnego wzajemnego oddziaływania systemów społecznych i informatycznych.

</doc>
<doc id="1663381" url="https://pl.wikipedia.org/wiki?curid=1663381" title="FC Kobenhavn">
FC Kobenhavn



</doc>
