<doc id="1687488" url="https://pl.wikipedia.org/wiki?curid=1687488" title="Gustave de Molinari">
Gustave de Molinari

Gustave de Molinari (ur. 3 marca 1819, zm. 28 stycznia 1912) – francuski ekonomista i teoretyk klasycznego liberalizmu pochodzenia belgijskiego powiązany ze szkołą leseferyzmu. Uczeń Frédérica Bastiata.
Życiorys.
Gustave de Molinari urodził się 3 marca 1819 roku w Liège na terytorium ówczesnego Królestwa Zjednoczonych Niderlandów (współcześnie Liège leży w garnicach Belgii) jako syn niedawnego oficera armii napoleońskiej, barona osiadłego jako lekarz.
W 1840 roku przeprowadził się do Paryża marząc o karierze dziennikarskiej. Od 1842 roku utrzymywał kontakt z członkami Société d’Économie Politique. W 1843 roku na łamach gazety "La Nation" opublikowano jego pierwszy esej (pt. „"l’Avenir des chemins de fer"”) poświęcony wpływowi rozwoju kolejnictwa (zwiększenie mobilności ludności) na industrializację i poprawę warunków życia. Tekst opublikowano również w "La Gazette de France". W 1846 roku Molinari został zastępcą sekretarza w paryskim Stowarzyszeniu Wolnego Handlu ("Association pour la liberté des échanges") znajdującym się pod przewodnictwem Frédérica Bastiata. Powstanie tej organizacji było inspirowane sukcesami "Ligi przeciw ustawom zbożowym" Richarda Cobdena. Molinari był także jednym z redaktorów gazety stowarzyszenia wydawanej pt. "Le Libre-échange" oraz publikował swoje teksty w "Le Courrier français" (1846-1847), "Le Commerce" (1848), "La Revue Nouvelle", "La Patrie" (1849-1851) czy w słynnym "Journal des Économistes". W 1846 roku wydał tekst pt. "l’Organisation de la liberté industrielle et l’abolition de l’esclavage" (fr. „O organizacji wolności przemysłowej i zniesieniu niewolnictwa”), w 1847 roku stworzył pracę zatytułowaną "Histoire du tarif: les fers, les houilles, les céréales" (fr. „Historia taryf: żelazo, węgiel, zboże”). To właśnie wówczas Molinari, Bastiat, Coquelin, Fonteyraud i Garnier słynący z zaangażowania w krzewieniu idei wolnego handlu zostali przechrzczeni mianem „pięciu przyjaciół wolności” ("cinq amis de la liberté"). Bastiat, przed śmiercią w 1850 roku, opisał Molinariego jako kontynuatora swoich prac. W 1848 roku wraz ze swoim mentorem oraz m.in. z Charlesem Coquelinem założył, ostatecznie krótko działający z powodu rozpędzenia przez komunistów, Klub Wolności Pracy ("fr. Club de la liberté du travail"). W tym samym roku upadł związany z klubem popularny dziennik „Jacques Bonhomme”, redagowany przez Molinariego i Coquelina. Ponadto w kwietniu lub maju 1848 roku zakończono z fiaskiem działalność Stowarzyszenia Wolnego Handlu. Przyczyną było rozproszenie i śmierć jego kluczowych członków.
7 kwietnia 1848 roku rząd tymczasowy chcąc stłumić krytykę swych poczynań zamknął pięć katedr ekonomii i zreorganizował Collège de France. W związki z tym Société d’Économie Politique wysłało do władz delegację, w skład której wchodził m.in. Molinari. Celem było przywrócenie poprzedniej sytuacji, co władze uczyniły uchwalając 24 grudnia stosowną ustawę. Molinari opublikował w tym czasie, w gazecie "Journal des Économistes", tekst zatytułowany „De la production de la sécurité” („Produkcja bezpieczeństwa”), w którym opisał, jak rynek miałby zastąpić państwo w kwestii stanowienia sprawiedliwości oraz bezpieczeństwa. Tym samym, był jednym z twórców koncepcji prywatnych agencji ochrony. Artykuł wywołał żarliwą debatę w gronie Société d’Économie Politique. Frédéric Bastiat negatywnie oceniał postulowanie tej idei przez Molinariego także z powodów pragmatycznych, bowiem jego zdaniem stanowiły one „użyteczny i skuteczny środek propagandowy na rzecz wszędobylskiego ducha socjalizmu, który zaraża nawet tych, którzy mu się sprzeciwiają”. Bał się, że te postulaty będą negatywnie rzutować na recepcje całego środowiska, odstręczając od niego.
Podczas rewolucji 1848 roku Molinari perorował: "Ekonomiści i socjaliści, możemy być przeciwnikami, ale nasz ideał i cel są jeden. Szukamy społeczeństwa, w którym nie będzie ograniczeń w produkcji wszystkiego, co jest potrzebne, czy to w celu wspierania, czy upiększania ludzkiej egzystencji. Szukamy społeczeństwa, w którym dystrybucja tych produktów między ich twórcami będzie zgodna z nakazami czystej sprawiedliwości. Szukamy – jednym słowem – ideału, który można wyrazić w dwóch słowach: Sprawiedliwość i Obfitość!" Tymi słowami ekonomista wzywał socjalistów do porzucenia prób narzucenia systemu socjalistycznego i uznania wyższości pokojowej współpracy.
W 1849 r. Molinari opublikował książkę "Les Soirées de la Rue Saint-Lazare", w której bronił zdania, że wolny rynek jest najefektywniejszym ładem. Treść miała formę dialogu pomiędzy leseferystycznym ekonomistą, konserwatystą i socjalistą.
Po dwóch latach prac, w 1852 roku, paryscy ekonomiści opublikowali encyklopedyczny "Dictionnaire de l’économie politique" (fr. Słownik ekonomii politycznej). Molinari był autorem mieszczących się w nim 25 artykułów i 5 szkiców biograficznych.
W 1851 roku z pomocą swojego przyjaciela będącego burmistrzem Brukseli – Charlesa de Brouckère’a, uciekł do Belgii unikając reżimu Napoleona III. W napisanej w tym okresie książce pt. „Les révolutions et le Despotisme, envisagés au point de vue des intérêts matériels” zauważył rolę rewolucji 1789 roku w późniejszym rozroście władzy. Krytycznie postrzegał formę, którą ta przybrała. W Belgii pracował jako profesor ekonomii politycznej w Królewskim Muzeum Przemysłu w Brukseli oraz w Wyższym Instytucie Handlowym w Antwerpii oraz wydał kilka znaczących prac dotyczących krytyki państwowej edukacji. Uważał, że państwo powinno zmuszać rodziców do zapewnienia dzieciom pewnego rodzaju edukacji, co wiązało się z jego koncepcją kurateli. Za uznanie tej roli państwa został skrytykowany przez Frederica Passy’ego. W tym czasie opublikował również traktat ekonomiczny pt. „Cours d’economie politique” oraz licznie pisał na temat wolnego handlu, kolonizacji, pokoju i niewolnictwa.
W 1855 roku założył gazetę "L’Économiste belge" i działał w niej do 1868 roku. Z powodu tej aktywności odmówił nominacji w belgijskim oddziale Société d’Économie Politique, ponieważ nie chciał odciągnąć od stowarzyszenia osób mniej pochlebnych opiniom głoszonym w "Économiste belge" oraz pragnął zachować odrębność tych dwóch ośrodków intelektualnych.
W 1857 roku rozpoczął funkcjonowanie założony przez niego biuletyn robotniczy "Bourse du travail". Jego redaktorem naczelnym był jego brat: Eugène de Molinari. Działalność ta spotkała się jednak z wrogością i po kilku miesiącach została zakończona. Molinari był entuzjastą idei giełd pracy i krytykował ich wypaczenie przez związki zawodowe.
Gustave de Molinari nie wyrażał się pochlebnie o działalności partii politycznych, porównał je do armii dążących do zdobycia urzędu i podziału łupów kosztem podatników. Podkreślał, że konkurencja i trud związany z próbą utrzymania swojej politycznej pozycji kanalizuje troskę polityków na dbaniu wyłącznie o interes własny i partyjny. Dodatkowo uważał, że polityczne organizacje grup ludzkich powstały drogą podboju, celem uzyskania dochodów z grabieży. Mimo to, próbował zostać reprezentantem Partii Liberalnej na brukselskiej konwencji odbywającej się 3 czerwca 1859 roku. Jednak nie został dobrze przyjęty i wycofał swoją kandydaturę. Wiele lat wcześniej wyrażał się krytycznie o niedoinformowaniu wyborców oraz był świadomy płynności członkostwa parlamentarzystów między partiami. Wiadomo również, że Molinari jako akademik nie miał pozytywnych doświadczeń związanych z ministerstwem pod zarządem Partii Liberalnej.
Około 1860 roku powrócił do Paryża porzucając karierę akademicką. W październiku 1867 roku rozpoczął pracę dla Le Journal des débats, a w latach 1871–1876 pełnił rolę redaktora tej gazety. W 1868 roku umiera jego żona, co było dla niego druzgocące. W 1870 roku podczas oblężenia Paryża Gustave de Molinari występuje w obronie wolności słowa głosząc prawo socjalistów do zrzeszania się i szerzenia swoich postulatów. Twierdził, że idee socjalistyczne będąc zagrożeniem dla wolności powinny mimo to być tolerowane, ponieważ cenzura jest fatalna dla dociekania prawdy i rozwoju społeczno-gospodarczego. Twierdził, że krytyka może być ożywcza, zapędy władzy są nieograniczone a tylko nieskrępowany dyskurs może umożliwić w przyszłości lepsze przyswojenie praw ekonomii. Uważał, że to agitacja socjalistów i protekcjonistów była katalizatorem dalszego rozwoju studiów ekonomicznych – nieintencjonalnie zakończyła ona marazm ekonomistów trwający od 1851 do 1868 roku. Molinari krytykował również działania Napoleona III skierowane przeciwko stowarzyszeniom robotników. Uważał, że interwencje te zamroziły stosunki między stronami umów na niekorzyść pracowników oraz skierowały ich niesłusznie ku kontestowaniu kapitalizmu, podczas gdy winna ich sytuacji miała być polityka interwencjonistyczna.
Pomiędzy 1878 a 1883 rokiem opublikował na łamach "Journal des Economistes" swoje dwie prace: "L’Évolution économique du dix-neuvième siècle: Théorie du progres" oraz "L’Évolution politique et la révolution". Obie dotyczyły historycznych przemian, na jakich współczesne industrialne i względnie wolnorynkowe społeczeństwo wyrosło ze społeczeństwa opartego na przywilejach ekonomicznych i wyzysku klasy rządzonej, oraz jaki wpływ na to miała Rewolucja francuska. W swoich przemyśleniach analizował bardzo rozciągnięte w czasie zjawiska takie jak np. przemianę niewolnictwa w pańszczyznę, i pańszczyzny w pracę najemną.
W latach 1861–1887 tworzy analizy polityczne burzliwych wydarzeń we Francji oraz podróżuje po Europie i innych odległych krainach. Jego przyjaciel – Yves Guyot – stwierdza: "Mówi się, że Hegel był tak pochłonięty swoimi abstrakcjami, że nie mogła go rozproszyć szalejąca wokół jego domu bitwa pod Jeną. Pan G. de Molinari otworzyłby okno i spojrzał. Mógł brać udział w akcji. Daleki był od izolowania się od realiów świata, chciał widzieć go w różnych jego aspektach""." Zwiedza Rosję w 1861 roku, Stany Zjednoczone i Kanadę w 1876 roku, amerykański stan – Karolinę Południową – w 1878 roku oraz stan New Jersey w 1881 roku. Tego samego roku dotarł jeszcze do Kanady i Irlandii. W 1886 roku wędrował po Górach Skalistych, a także przybył do Korsyki i Rosji. Rok później pojawił się w Panamie oraz na Martynice i w Haiti. O swych podróżach pisał m.in. do Journal des Débats, te były często asumptem ku poruszeniu różnych kwestii"." I tak, przedstawiając segregację rasową w USA pisze: „opuściłem nietolerancję starego świata tylko po to, by znaleźć go ponownie w nowym”, po czym opisuje bezskuteczną próbę wykazania haniebności i niedorzeczności zastanej sytuacji, natrafiając jedynie na oburzenie miejscowych. W Stanach Zjednoczonych wywarła na nim wrażenie relatywnie nieskrępowana wolna konkurencja i dobrobyt mieszkańców. Imponował mu brak regulacjonizmu, także związany z łatwością przekraczania granicy. Jednak nie podobała mu się polityka protekcjonistyczna, krytykował rozszerzanie, kosztem wolności, spraw poddawanych metodzie demokratycznej. Podróżnicze uwagi nie odnosiły się tylko do kwestii politycznych. Molinari był zdziwiony amerykańską siatką równoległych i prostopadłych ulic, stwierdził także, że Biały Dom przypomina raczej "drugorzędna podprefekturę". Ocenił również, że mieszkańcom USA „przyzwoite szkoły uczące rysunku przemysłowego nie zaszkodzą”. Ubolewał nad ubogą amerykańską literaturą oraz tęsknił za francuską kuchnią. Molinari opisywał również przypadki karania przestępstw bez należytego rozpatrzenia materiału dowodowego. W 1876 roku pisze, że ofiarami linczu w USA stają się często Murzyni. Uważa, że skutkiem pośpiechu podczas prowadzenia rozpraw sądowych są nieadekwatne wyroki. Wspomina o tym, przywołując przypadek dotkliwie pobitej przez swojego męża kobiety, który został łagodniej potraktowany niż uporczywi pijacy.
Molinari uważał wczesny feminizm za ekscentryczne teorie („eccentric theories”) i drwił z kobiet noszących spodnie.
Do schyłku swojego życia, bo w latach 1881–1909, Molinari pracował jako redaktor "Journal des Économistes", zastępując na tym stanowisku zmarłego Josepha Garniera. Następcą Molinariego na tej posadzie został Yves Guyot. W każdą sobotę, późnym popołudniem, w biurze gazety mieszczącym się obok wydawnictwa Gilberta-Urbain Guillaumina, tuż przy ulicy Rue de Richelieu w Paryżu, Gustave de Molinari przyjmował ludzi i namiętnie dyskutował, nieraz zaskakując interlokutorów oryginalnością myśli. Molinari wtenczas pisywał szczególnie dużo na temat prawa naturalnego, teorii moralnej, religii oraz polityki gospodarczej.
Gustave de Molinari był zwolennikiem istnienia własności intelektualnej.
W 1884 roku wygłosił, że państwo może być czasami usprawiedliwione w sprawowaniu gradualnie ustępującej kurateli nad niektórymi członkami społeczeństwa. Choć kuratela ta nie powinna uniemożliwiać jednostkom samorządności i dążenia do niej, jeśli są do tego zdolne. Pogląd ten związany był z jego obserwacją nt. ewolucji społeczeństw. Postępujący rozwój gospodarki i rosnący podział pracy miał wieść organizacje społeczną od wspólnie współpracujących wspólnot plemiennych, przez epokę dominacji nadanych rodom monopoli dotyczących wyspecjalizowanych fachów (także produkcji bezpieczeństwa), aż po erę konkurencji. Kuratela sprawowana przez państwo miała dotyczyć części „niezdolnej” ludności i wkrótce ustąpić pod naporem wyspecjalizowanych w tej branży przedsiębiorstw. Ponadto w przyszłości naukowcy mieli zminimalizować tę potrzebę poprzez dobrowolną poprawę rasy ludzkiej (tzw. koncepcja "„"viriculture”). Dopatrywał się również pozytywnej roli religii (źródło motywacji) w posuwaniu mas ku praktyce sprawiedliwości.
Molinari od 1840 roku, wraz z Garnierem, a w opozycji do Bastiata, podzielał pesymistyczną perspektywę płynącą z maltuzjańskiej teorii ludnościowej.
W 1886 roku, w kolejnym tekście utrzymanym w konwencji dyskusji z kilkoma oponentami, Molinari zgadza się z postacią kolektywisty uważającego, że jego pisma i nauczanie były stratą czasu.
Jeszcze w 1887 roku, w dziele zatytułowanym "Les Lois naturelles de l’économie politique", używa zwrotu „la liberté de gouvernement” określającego wizję zagwarantowanej każdemu prawnej możliwości rynkowego dostarczania usług ochronnych. Stosował ten termin per analogiam do '„la liberté du commerce”' – wolności handlu – wizji swobodnie konkurujących dostarczycieli innych dóbr i usług. Następnie zaznacza, że ta druga idea miała swoich akuszerów w postaci "Ligi przeciw ustawom zbożowym". Natomiast nie istniał żaden ruch poparcia dla rozszerzenia wolnego rynku na sferę produkcji bezpieczeństwa. Gustave de Molinari wiąże z tym faktem przekonanie o potrzebie zaistnienia pośredniego etapu świadomości społecznej umożliwiającego nastanie społeczeństwa kontraktowego. "W" 1899 roku napisał artykuł "Esquisse de l’organisation politique et économique de la Société future", w którym dalej bronił koncepcji wolnego rynku, jednak zwątpił czy działalność prywatnych agencji ochrony byłaby skuteczna. Równocześnie utrzymywał, że małe, lokalne monopole terytorialne lepiej sprawowałyby swoją funkcję niż współczesne mu państwa. Małe państwa miałyby korzystać z usług konkurujących agencji ochrony. Co symptomatyczne, w tym samym roku Molinari zaprzestał używania zwrotu „la liberté de gouvernement”. Roderick T. Long poszukuje źródeł wycofania się z poprzednio zajmowanego przez kilkadziesiąt lat stanowiska w opinii, że Molinari uznał świadczenie usług bezpieczeństwa za dobra publiczne, David M. Hart zaznaczał również możliwy istotny wpływ pesymistycznego ducha, jakim był wówczas owładnięty.
Około 1887 roku rozpoczyna podróż po Europie w poszukiwaniu zwolenników zainicjowania kontynentalnej unii celnej. Zmagania te są związane z jego własnymi perypetiami. Tak w swoim tekście przedstawia trudność podróży ("Voyage en Russie", 1882): "I mój kufer! Został otwarty w Brukseli przez belgijskich celników; w Kolonii przez niemieckich celników; w Sosnowcu przez rosyjskich celników; w Sztokholmie przez szwedzkich celników; w Kopenhadze przez duńskich celników; w Hamburgu po raz drugi przez Niemców; w Veulen przez Holendrów; między Maastricht i Liège, ponownie przez Belgów, a wreszcie przez Francuzów w Paryżu. Gdybym miał przedmioty podlegające opłacie, zapłaciłbym dziewięć razy!" W ramach starań spotyka się z Bismarckiem, w "The Times" publikuje artykuł prezentujący koncepcje Ligi Neutralnych.
Pod koniec wieku opublikował wiele prac dotyczących prognoz ekonomicznych na kolejne stulecie. Skupieniu na socjologii historycznej towarzyszyło stworzenie przez myśliciela retrospektywnego bilansu sukcesów i porażek na "autostradzie" "ku wolności". W książce z 1901 roku, wydanej pt. „Les Problèmes du XXe siècle”, jako pozytywy wymieniał m.in. upowszechnienie się wolności słowa, wzrost dobrobytu spowodowanego wolnością handlu i wzrostem podziału pracy, znoszenie niewolnictwa i poddaństwa feudalnego. Natomiast martwiło go odrodzenie protekcjonizmu, rosnąca popularność socjalizmu, dążenia imperialistyczne i zbrojenia. Przewidywał w Europie wybuch wojny i związany z nią wzrost interwencjonizmu, zadłużenia, upadek systemu finansowego oraz kryzys gospodarczy i polityczny. Ten profetyzm wieńczyła wiara myśliciela w nadchodzący renesans idei leseferystycznych, mających zyskać na popularności w czasie kryzysu.
W 1899 roku Gustave de Molinari doszedł do wniosku, że mimo niebagatelnych kosztów związanych z konfliktami zbrojnymi do tych będzie dochodzić, dopóki zorganizowana mniejszość – klasa rządząca – będzie odnosiła ze stanu wojny korzyści. Do beneficjentów wojen zaliczał: elity polityczne i wyższych biurokratów, elity wojskowe i elity biznesowe związane z przemysłem zbrojeniowym, a także wyższych urzędników kolonialnych. Uważał, że wojna secesyjna była nie tylko humanitarną krucjatą mającą urzeczywistnić abolicjonistyczne ideały, ale umożliwiła narzucenie stanom porzucającym USA protekcjonizm i doprowadziła do „reżimu trustów i stworzyła miliarderów”. Sądził, że „protekcjonizm jest tylko władzą polityczną oddaną w służbę pewnych partykularnych interesów przeciwko interesowi ogólnemu”.
Prawie do końca życia publikował prace, w których atakował odrodzenie protekcjonizmu, militaryzmu, imperializmu oraz socjalizmu. Postęp tych ostatnich skłonił Gustave’a de Molinariego po roku 1893 do pesymizmu. W 1909 roku przechodzi na emeryturę do Brukseli. Ostatnią jego pracą była wydana w 1911 roku, kiedy Molinari miał już 92 lata, "Ultima Verba: Mon dernier ouvrage". W tym samym roku osiadł w willi w Adinkerque, gdzie chorującym na hemiplegię opiekowała się jego sekretarka i synowa – Marie Leroy.
Zmarł 28 stycznia 1912 roku. Został pochowany na Cmentarzu Père-Lachaise, tuż obok Benjamina Constanta i niedaleko Jeana-Baptiste’a Saya.
Jak ujawnia Arthur Raffalovich, Molinari całe życie był zaangażowany w działalność charytatywną.
Wpływ.
Vilfredo Pareto był pod silnym wpływem Gustave’a de Molinariego, okraszał on swoje pisma jego długimi cytatami i chwalił za to, że „zmierza do osiągnięcia wolności, wykorzystując całą wiedzę, jaką oferuje współczesna nauka”. Molinari w 1887 roku zaprosił go do napisania artykułów dla "Journal des Économistes". Także powstały w 1896 roku traktat ekonomiczny Pareto, zatytułowany "Cours d’Economie Politique", w dużej mierze zawdzięcza swą treść oddziaływaniu myśli Gustave’a de Molinariego i Heberta Spencera.
Roderick T. Long twierdził, że prawdopodobnie Molinari miał również wpływ na idee Paula Émile’a de Puydta i możliwe, że oddziaływał na Pierre’a-Josepha Proudhona i Anselme’a Bellegarrigue’a.
Prace Molinariego wywarły także pewien wpływ na polityczną myśl anarchoindywidualisty Benjamina Tuckera. David M. Hart zalicza go do grona beneficjentów jego twórczości razem z De Puydtem.
Libertarianin Murray Rothbard uznał esej Molinariego, "Produkcja bezpieczeństwa", jako pierwszą na świecie prezentację anarchokapitalizmu. Podobnie Hans-Hermann Hoppe określił dzieło Molinariego jako „prawdopodobnie największy wkład we współczesną teorię anarchokapitalizmu”.
Publikacje.
W języku polskim

</doc>
<doc id="1687490" url="https://pl.wikipedia.org/wiki?curid=1687490" title="Henry Everard">
Henry Everard

Henry Breedon Everard, GCLM, DSO (ur. 21 lutego 1897 w High Barnet, zm. 7 sierpnia 1980) – rodezyjski polityk, trzykrotnie pełnił obowiązki prezydenta tego kraju. Z wykształcenia inżynier kolejowy.
Zarys biografii.
Urodził się w podlondyńskiej miejscowości High Barnet. Kształcił się w Marlborough College i na Uniwersytecie Cambridge. W czasie I wojny światowej walczył w szeregach Brygady Strzelców we Francji, gdzie został ranny. Służbę wojskową zakończył w randze kapitana. W 1922 rozpoczął pracę na kolei jako inżynier. Wraz z wybuchem II wojny światowej otrzymał ponowne powołanie do wojska z przydziałem do pułku piechoty Sherwood Foresters. W trakcie działań bojowych dostał się do niemieckiej niewoli. Za bohaterstwo został odznaczony Orderem Wybitnej Służby. Otrzymał także awans na stopień podpułkownika. Po zakończeniu wojny objął kierownicze stanowisko w Kolejach Brytyjskich.
W 1953 przybył do Bulawayo w Rodezji Południowej, aby objąć urząd dyrektora generalnego Kolei Rodezyjskich. Pracował na tym stanowisku do przejścia na emeryturę w 1958. Następnie, pozostając w Rodezji, zajął się działalnością polityczną. Wstąpił do rasistowskiego Frontu Rodezyjskiego i z jego ramienia zasiadał w Parlamencie Rodezji Południowej. Jak większość członków tej partii poparł ogłoszenie przez kolonię niepodległości (11 listopada 1965) od Wielkiej Brytanii. W niepodległej Rodezji pozostał aktywny politycznie – kilkakrotnie pełnił obowiązki prezydenta kraju.

</doc>
<doc id="1687492" url="https://pl.wikipedia.org/wiki?curid=1687492" title="Czasopismo Prawno-Historyczne">
Czasopismo Prawno-Historyczne

Czasopismo Prawno-Historyczne – czasopismo naukowe (półrocznik) wydawane od 1948, poświęcone historii prawa. Jego założycielem był Zygmunt Wojciechowski. Wydawcą jest Instytut Historii Polskiej Akademii Nauk oraz Wydział Prawa i Administracji Uniwersytetu im. Adama Mickiewicza. Tematyka pisma: prawo rzymskie, historia prawa, historia doktryn politycznych i prawnych. W latach 2013–2018 było ujęte w części „B” wykazu czasopism punktowanych Ministerstwa Nauki i Szkolnictwa Wyższego (maks. 8 punktów za publikację).
W latach 1978–2014 redaktorem naczelnym czasopisma był Henryk Olszewski. Od 2014 funkcję tę pełni Małgorzata Materniak-Pawłowska.
Rada Naukowa czasopisma ma następujący skład: Krystyna Chojnicka (przewodnicząca), Igor A. Arzumanov, Adriana Ciancio, Jūratė Kiaupienė, Gerald Kohl, Michael G. Müller, Jarosław Nikodem, Natalia Starczenko, Elena V. Timoshina. W skład Komitetu Redakcyjnego wchodzą: Wilhelm Brauneder, Wojciech Góralski, Stanisław Grodziski (przewodniczący), Andrzej Gulczyński, Hubert Izdebski, Danuta Janicka, Artur Korobowicz, Krzysztof Krasowski, Adam Lityński, Dorota Malec, Małgorzata Materniak-Pawłowska, Jacek Matuszewski, Henryk Olszewski, Krzysztof Ożóg, Michał Pietrzak, Marian J. Ptak, Zygfryd Rymaszewski, Katarzyna Sójka-Zielińska, Wacław Uruszczak, Stanisław Waltoś, Wojciech Witkowski, Maria Zabłocka, Andrzej Zakrzewski.
W skład Komitetu Redakcyjnego wchodzili m.in. Andrzej Ajnenkiel, Józef Mélèze-Modrzejewski i Janusz Sondel.

</doc>
<doc id="1687493" url="https://pl.wikipedia.org/wiki?curid=1687493" title="Slezský sborník">
Slezský sborník

Slezský sborník – czeskie czasopismo naukowe założone w 1878, poświęcone głównie historii Śląska. Wydawcą jest Muzeum Ziemi Śląskiej w Opawie.

</doc>
<doc id="1687494" url="https://pl.wikipedia.org/wiki?curid=1687494" title="Roczniki Historyczne">
Roczniki Historyczne

Roczniki Historyczne – polskie czasopismo naukowe poświęcone historii średniowiecza. 
Powstało w 1925 r., a jego założycielem i pierwszym redaktorem był Kazimierz Tymieniecki. Początkowo wydawcą „Roczników Historycznych” Towarzystwo Miłośników Historii w Poznaniu. Po II wojnie światowej czasopismo ukazywało się nakładem Poznańskiego Towarzystwa Przyjaciół Nauk, a od tomu XX (wydanego w 1955) jako organ jego Wydziału Historii i Nauk Społecznych. W 2003 r. jako współwydawca, dołączył Instytut Historii im. Tadeusza Manteuffla Polskiej Akademii Nauk. 
Kazimierz Tymieniecki pełnił obowiązki redaktora aż śmierci w 1968 r., dzieląc je z ks. Henrykiem Likowskim (1925-1926), Kazimierzem Kaczmarczykiem (1925-1939), Zygmuntem Wojciechowskim (1946-1952), Kazimierzem Piwarskim (1956-1957), wreszcie Gerardem Labudą (od 1958), który w 1969 r. przejął redakcję i piastował ją do 1986 r. W latach 1987-2002 redaktorem naczelnym był Antoni Gąsiorowski. Od 2003 r. funkcję tę pełni Tomasz Jurek.
Pierwotnie Roczniki Historyczne zajmowały się sprawami ziem zachodnich i stosunków polsko-niemieckich. Z czasem profil ten stracił na wyrazistości, znaczenia nabrała za to specjalizacja chronologiczna. Od blisko ćwierćwiecza Roczniki poświęcone są polskim i powszechnym dziejom średniowiecza i wczesnych czasów nowożytnych.
W Rocznikach Historycznych ukazują się rozprawy, artykuły, prace drobne, mniejsze teksty źródłowe, przeglądy badań, polemiki, a także liczne recenzje. Począwszy od tomu LXXI (2005) angielskie abstrakty artykułów dostępne są w Internecie na stronach The Central European Journal of Social Sciences and Humanities.
Czasopismo znajduje się na liście European Reference Index for Humanities (ERIH PLUS). Ukazuje się w otwartym dostępie na licencji CC BY-ND.

</doc>
<doc id="1687495" url="https://pl.wikipedia.org/wiki?curid=1687495" title="Rocznik Historii Prasy Polskiej">
Rocznik Historii Prasy Polskiej

Rocznik Historii Prasy Polskiej (RHPP) – jest wydawnictwem Komisji Prasoznawczej PAN (Oddział w Krakowie), wydawanym od 1998 roku jako kwartalnik przez Polską Akademię Nauk i Uniwersytet Pedagogiczny w Krakowie. 
Czasopismo poświęcone jest szeroko pojętej historii polskich mediów (prasy, radia, telewizji i Internetu). Dominującą perspektywą jest metodologia prasoznawcza i historyczna, wszelako redakcja publikuje też teksty badaczy reprezentujących inne specjalności, dla których media stanowią bazę badawczą (historyków myśli politycznej, badaczy prawa prasowego oraz socjologii, psychologii i teorii mediów). Periodyk jest jedynym w kraju pismem poświęconym wskazanej tematyce i jednym z nielicznych tego pism na świecie (by wymienić „Media History”).
RHPP kontynuuje dzieje dwu periodyków wydawanych od 1962 roku przez Instytut Badań Literackich Polskiej Akademii Nauk: „Rocznika Historii Czasopiśmiennictwa Polskiego” (1962-1976, red. Józef Skrzypek), nast. „Kwartalnika Historii Prasy Polskiej” (1977-1994, red. Jerzy Myśliński). Założycielem „Rocznika Historii Prasy Polskiej” był prof. Jerzy Jarowiecki, który pełnił funkcję redaktora naczelnego do końca 2017 roku. Od 2018 funkcję tę pełni prof. dr hab. Grażyna Wrona. RHPP wraz ze swoimi poprzednikami odegrał ważną rolę w formowaniu się polskiej szkoły w zakresie „historii prasy”. Na przestrzeni 58 lat czasopisma te opublikowały 54 roczniki (184 zeszyty), w których opublikowano 2018 artykułów, rozpraw i recenzji.
„Rocznik Historii Prasy Polskiej” jest stale obecne w krajowym i międzynarodowym dyskursie naukowym. W wyniku oceny eksperckiej przeprowadzonej przez Ministerstwo Nauki i Szkolnictwa Wyższego w 2019 roku uzyskał 40 punktów. Pismo jest indeksowanie w wielu bazach o zasięgu międzynarodowym: ; CEJSH (The Central European Journal of Social Sciences and Humanities, od 2008 roku); portal Walter de Gruyter (2012-2013); Google Scholar (do 2012); Ulrich's periodicals i WorldCat. Bieżąco dostarcza również rekordy do kilku baz krajowych, m.in. BazHum oraz Pol-Index.

</doc>
<doc id="1687496" url="https://pl.wikipedia.org/wiki?curid=1687496" title="Kronika Miasta Poznania">
Kronika Miasta Poznania

Kronika Miasta Poznania – kwartalnik historyczno-miejski, wydawany w Poznaniu od 1923 r.
Charakterystyka.
Czasopismo powołał do życia w 1923 r. prezydent miasta Cyryl Ratajski. W latach 1923-1926 miesięcznik, od 1927 r. kwartalnik. Przerwa w wydawaniu nastąpiła w okresie II wojny światowej (1939-1945) oraz w latach 1951-1956. Pierwszy numer po II wojnie światowej ukazał się w sierpniu 1945 r. Publikowana początkowo przez Towarzystwo Miłośników Miasta Poznania, do 1950 r. pismo było jego oficjalnym organem. "Kronika" została odznaczona 31 października 1963 r. Odznaką Honorową Miasta Poznania.
W ostatnich 25 latach każdy tom ma charakter monograficzny i zawiera zestaw tekstów opisujących, analizujących lub dokumentujących wybrane zjawiska związane z szeroko pojętą historią miasta. Przybliża zapomniane fakty i postaci z życia Poznania, jest istotnym źródłem wiedzy o mieście.
Orientację w zawartości archiwalnych numerów ułatwia bibliografia "Kroniki Miasta Poznania", obejmująca lata 1923-1997.
Oprócz tomów czasopisma, w ramach serii Biblioteka Kroniki Miasta Poznania ukazują się zarówno nowe publikacje poświęcone m.in. wybitnym poznaniakom, czy zabytkom, jak i wznowienia klasycznych już monografii czy literatury pamiętnikarskiej oraz niepublikowane wcześniej opracowania tekstów źródłowych.
"Kronika Miasta Poznania" jest jedną z redakcji wchodzących w skład Wydawnictwa Miejskiego Posnania.
W skład kolegium redakcyjnego "Kroniki Miasta Poznania" wchodzą: Przemysław Matusik (redaktor naczelny i przewodniczący), Magdalena Mrugalska-Banaszak (zastępca redaktora naczelnego), Anna Olsztyn-Patyk (sekretarz), Jerzy Borowczyk, Piotr Grzelczak, Tomasz Jurek, Filip Kaczmarek, Piotr Korduba, Piotr Marciniak, Maria Teresa Michałowska-Barłóg, Filip Schmidt, Jan Skuratowicz.

</doc>
<doc id="1687498" url="https://pl.wikipedia.org/wiki?curid=1687498" title="Olha Kuryłenko">
Olha Kuryłenko



</doc>
<doc id="1687500" url="https://pl.wikipedia.org/wiki?curid=1687500" title="Olga Kuryłenko">
Olga Kuryłenko



</doc>
<doc id="1687502" url="https://pl.wikipedia.org/wiki?curid=1687502" title="Odznaka „Dawca Przeszczepu”">
Odznaka „Dawca Przeszczepu”

Odznaka „Dawca Przeszczepu” – polska odznaka resortowa, ustanowiona ustawą z dnia 1 lipca 2005 o pobieraniu, przechowywaniu i przeszczepianiu komórek, tkanek i narządów, w celu uhonorowania osób, które poświęciły swój czas i zdrowie dla ratowania życia innych osób poprzez dobrowolne oddanie narządu, szpiku lub innych regenerujących się komórek i tkanek do transplantacji. Odznaka ma dwa stopnie:
Zasady nadawania.
Kierownik podmiotu leczniczego, w którym dokonano pobrania szpiku lub innych regenerujących się komórek i tkanek, zawiadamia listem poleconym dawcę o terminie i miejscu wręczenia odznaki „Dawca Przeszczepu” wraz z legitymacją. Zawiadomienie zostaje wysłane nie później niż na 30 dni przed terminem wręczenia odznaki i legitymacji „Dawcy Przeszczepu”. Odznakę oraz legitymację wręcza kierownik podmiotu leczniczego bądź osoba przez niego upoważniona. Odznakę tej samej osobie można nadać tylko raz.
Dawcy Przeszczepu, który oddał szpik lub inne regenerujące się komórki i tkanki więcej niż raz oraz dawcy narządu, przysługuje tytuł „Zasłużony Dawca Przeszczepu”.
Opis odznaki.
Wzór odznaki wprowadzony został rozporządzeniem ministra zdrowia z 29 sierpnia 2008:
Opis legitymacji.
Legitymacją jest kartonikowy prostokąt o wymiarach 100 mm na 140 mm składany w połowie dłuższych boków.
Zewnętrzna strona: okładka niebieska z wytłoczonym napisem „DAWCA PRZESZCZEPU”
Wewnętrzna strona: Po lewej stronie umieszczone miejsca na numer legitymacji oraz datę nadania, po prawej graficzne przedstawienie odznaki oraz miejsca na nazwisko odznaczonego, pieczątkę zakładu opieki zdrowotnej oraz podpis kierownika placówki.

</doc>
<doc id="1687503" url="https://pl.wikipedia.org/wiki?curid=1687503" title="Józef Bielawski (poeta)">
Józef Bielawski (poeta)

Józef Bielawski krypt.: "J. B.", (ur. 1739, zm. w 1809 w Warszawie) – polski komediopisarz, poeta, ekscentryk, fligel-adiutant buławy wielkiej Wielkiego Księstwa Litewskiego, uczestnik obiadów czwartkowych.
Życiorys.
Według J. U. Niemcewicza urodził się w roku 1739 jako syn Michała Józefa Massalskiego i nieznanej kobiety pochodzenia żydowskiego. Pod koniec panowania Augusta III przebywał na dworze królewskim w Dreźnie. W roku 1764 był fligel-adiutantem buławy wielkiej W. Ks. Litewskiego, następnie awansował otrzymując stopień generał-adiutant. W Paryżu po raz pierwszy pojawił się w roku 1768. Powtórnie zawitał tam w roku 1781 i spędził tam 7 lat. W tym okresie pisywał do króla Stanisława Augusta, głównie prośby o pomoc materialną. W roku 1796, od lipca do grudnia, przebywał na dworze królewskim w Grodnie. Zmarł w Warszawie, niespełna 13 lat później (1809), żyjąc w skrajnej nędzy.
Twórczość.
Współpracował przy zawiązywaniu publicznej sceny polskiej w Warszawie. Zainaugurowano ją 19 listopada roku 1765 w Operalni, gdzie wystawiono jego komedię "Natręci" (adaptacja "Les Fâcheux", Moliera). Zagrał ją pierwszy stały zespół polskich aktorów – co dało początek polskiemu teatrowi narodowemu. Do stycznia roku 1766 był dyrektorem i reżyserem tego zespołu. Wówczas to usunął się chwilowo od współpracy z teatrem (po kłótni z A. Moszyńskim), by już wkrótce (latem 1766) reżyserować i wydać swą następną komedię pt. "Dziwak". Jesienią tego roku wytoczono mu proces o uwiedzenie aktorki Leszczyńskiej z Milewskich, wkrótce potem porzucił teatr już ostatecznie.
Wierszowane pojedynki toczyli z nim, m.in. Tomasz Kajetan Węgierski i Stanisław Trembecki. Stanowiły one przedmiot złośliwej, humorystycznej zabawy literatów popularnej w okresie polskiego oświecenia. Bufonada i drażliwość spowodowały, że stał się on negatywną postacią "bielawsciady".
Jego twórczość była publikowana w "Zabawach Przyjemnych i Pożytecznych". Pisał m.in. wiersze panegiryczne, uprawiał lirykę osobistą, patriotyczną i okolicznościową jak np. "Triumf Warszawy pod naczelnictwem Tadeusza Kościuszki" (1794).

</doc>
<doc id="1687504" url="https://pl.wikipedia.org/wiki?curid=1687504" title="Civic Arena">
Civic Arena



</doc>
<doc id="1687505" url="https://pl.wikipedia.org/wiki?curid=1687505" title="Karol Lavigerie">
Karol Lavigerie



</doc>
<doc id="1687506" url="https://pl.wikipedia.org/wiki?curid=1687506" title="Rebelia modlitewników">
Rebelia modlitewników

Rebelia modlitewników (ang. "The Prayer Book Rebellion") – rewolta ludowa w Kornwalii w r. 1549, będąca protestem ludności kornijskojęzycznej przeciwko wprowadzeniu modlitewników w języku angielskim i wiążącej się z tym protestantyzacji katolickich Celtów - Kornwalczyków.
Przyczyny.
Na fali reformacji, w roku 1549 w okresie panowania króla Edwarda VI parlament brytyjski wydał ustawę, tzw. "Act of uniformity", którego intencją było zastąpienie języka łacińskiego angielskim w obrzędach religijnych – prawodawcy wyszli z założenia, że na terenie Anglii język angielski jest powszechnie znany. Ustawa nie zabraniała wprost używania łaciny – jednak miała w założeniu umocnić pozycję angielszczyzny. Kornwalia nie była jednak przygotowana na taką zmianę, jako region była w zasadzie jednojęzyczna. Narzucenie nowego języka zostało odebrane jednoznacznie negatywnie.
Przebieg.
W tym samym roku, w odpowiedzi na akt prawny, nakazujący używanie wyłącznie angielskojęzycznego modlitewnika "Book of common prayers" wybuchła rewolta zwana jako "rebelia modlitewników" – około 4000 ludzi protestowało przeciw wprowadzeniu modlitewników w języku angielskim na terenie obecnych hrabstw Kornwalia i Devon. Walki miały charakter uliczny; wiele szlachty schroniło się w starych zamkach. Rebelianci posługiwali się hasłem "Kill all gentlemen". Protest był wymierzony również w warstwy wyżej wykształcone.
Skutki.
O rozruchach został powiadomiony Londyn. Królewskie siły pokonały Plymouth, prokatolicki Exeter został pokonany przez oblężenie. Stoczono kilka bitew i potyczek. Przywódców rebelii stracono, a ludność poddano licznym represjom. Straty w ludności kornijskiej w wyniku rewolty szacuje się na 20 procent; 4000 osób zginęło a dalszych 1000 powieszono po ustaniu rebelii. W konsekwencji rebelia skończyła się całkowitą klęską i zapoczątkowała zanik języka kornijskiego. 

</doc>
<doc id="1687508" url="https://pl.wikipedia.org/wiki?curid=1687508" title="Stanisław Kędzia">
Stanisław Kędzia

 
Stanisław Kędzia (ur. 30 kwietnia 1951 w Kaliszu, zm. 11 czerwca 2005 w Park Ridge) – polski aktor teatralny, prezenter radiowy.
W 1997 zdał eksternistyczny egzamin aktorski, występował teatrach w Koszalinie, Krakowie i Płocku. Do Stanów Zjednoczonych przyjechał w 1983 na Alaskę. W czerwcu 1988 razem z Andrzejem Czumą rozpoczął w Chicago codzienny program radiowy nadawany ze stacji WSSY 1330 AM Waltera Kotaby.

</doc>
<doc id="1687509" url="https://pl.wikipedia.org/wiki?curid=1687509" title="Ejnar Thorup">
Ejnar Thorup

Ejnar Thorup (ur. 7 stycznia lub grudnia 1912 r. w Skanderup w Danii, zm. 5 czerwca 1942 r. w rejonie Chudowa na okupowanych obszarach ZSRR) – duński wojskowy (kapitan), ochotnik w armii fińskiej podczas wojny zimowej, a następnie w Luftwaffe podczas II wojny światowej.
Na przełomie lat. 20. i 30. wstąpił do armii duńskiej. Służył w 1 batalionie Gwardii Królewskiej. 7 maja 1931 r. awansował do stopnia starszego szeregowca. Następnie ukończył oficerską akademię wojskową, awansując 12 kwietnia 1932 r. na podporucznika w 2 batalionie Gwardii Królewskiej. 1 listopada tego roku awansował na porucznika rezerwy ponownie w 1 batalionie, zaś 27 listopada 1935 r. – porucznika. Następnie przeszedł do lotnictwa wojskowego. 1 kwietnia 1936 r. ukończył przeszkolenie lotnicze. 16 grudnia 1939 r. został kapitanem. Uczestniczył jako ochotnik od 27 lutego do 27 marca 1940 r. w wojnie zimowej pomiędzy Finlandią i ZSRR. Służył w fińskich jednostkach lotniczych LeR 3, T-LeR 2, LeR 2 i szkoleniowej LLv 32. Po powrocie do Danii przydzielono go do Sjællandske Flyverafdeling. Podczas wkroczenia wojsk niemieckich 9 kwietnia 1940 r. brał udział w krótkotrwałych walkach na lotnisku w Værløse. 22 maja tego roku objął funkcję adiutanta inspektora generalnego lotnictwa płk. Førsleva. 8 lipca 1941 r. wstąpił ochotniczo do niemieckiej Luftwaffe, po uzyskaniu zgody Ministerstwa Wojny. 13 sierpnia przybył do Berlina, skąd odjechał do Fliegerhorst Prenzlau w Prenzlau, gdzie przeszedł przeszkolenie lotnicze. 11 września odkomenderowano go do Jagdfliegerschule 5 w Villacoublay w okupowanej Francji. Następnie trafił do jednostki lotniczej 5./JG54, działającej na froncie wschodnim. Latał na myśliwcach Bf 109 F-2. 5 czerwca 1942 r. podczas lotu bojowego na południe od Chudowa jego samolot został trafiony przez sowiecką artylerię przeciwlotniczą. Ejnar Thorup próbował wylądować awaryjnie za linią frontu, ale rozbił się i zginął.

</doc>
<doc id="1687511" url="https://pl.wikipedia.org/wiki?curid=1687511" title="Zagłuszanie radiowe">
Zagłuszanie radiowe

Zagłuszanie radiowe – emisja fal radiowych, mająca na celu utrudnienie lub uniemożliwienie odbioru sygnałów radiowych nadawanych na określonej częstotliwości, z reguły tej samej, na której nadawany jest sygnał zagłuszający. Zagłuszania używa się zarówno do uniemożliwienia pracy urządzeń sterowanych falami radiowymi, jak też dla zablokowania przepływu informacji przekazywanych z wykorzystaniem fal radiowych.
Zagłuszanie a zakłócenie odbioru.
Zakłócenie odbioru często jest powodowane nieumyślną emisją na określonej częstotliwości. Może być efektem złożenia wielu czynników (np. obecnością urządzenia emitującego fale radiowe typu telefon komórkowy) bądź też efektem przypadkowego pojawienia się nadajnika działającego na tej samej częstotliwości, jak np. nadajnik CB.
Zagłuszanie emisji radiowej ma charakter intencjonalny i zawsze celem zagłuszania jest uniemożliwienie lub bardzo poważne utrudnienie odbioru. Niemniej jednak w potocznej polszczyźnie oba wyrażenia używane są wymiennie.
Metoda zagłuszania.
Zagłuszanie polega na emisji sygnałów radiowych na tej samej częstotliwości i przy użyciu tej samej modulacji, co fala pierwotna. Przy odpowiedniej mocy nadajnika zakłócającego efekt zostaje osiągnięty. Najczęstszymi sygnałami emitowanymi w celu zakłócenia programu radiowego jest szum, pulsowanie dźwięku, warkot, sygnały CW, muzyka lub inny program radiowy. Zagłuszanie można podzielić na słyszalne dla odbiorcy lub ukryte, kiedy na oczekiwanej częstotliwości nie pojawia się żaden sygnał. Ten drugi efekt może zostać osiągnięty w przypadku modulacji częstotliwości na falach ultrakrótkich przy użyciu zjawiska zwanego efektem przechwycenia.
Historia zagłuszania.
Pierwsze próby zagłuszania dotyczyły wojskowych transmisji radiotelegraficznych i były przeprowadzane już od początku XX wieku. Zagłuszanie transmisji radiofonicznych przeprowadzono po raz pierwszy w Berlinie w późnych latach 20 XX w., a celem było Radio Komintern. W 1931 Związek Radziecki zagłuszał radio rumuńskie, a w 1934 r. Austria zagłuszała radio niemieckie. W 1940 r. ZSRR zagłuszało audycje radia Watykan prowadzone w języku litewskim.
Podczas II wojny światowej Niemcy próbowali zakłócać odbiór programów BBC oraz innych radiostacji alianckich. W odpowiedzi rząd brytyjski przeprowadził akcję ulotkową z instrukcją budowy kierunkowych anten pętlowych, poprawiających odbiór. Anteny takie nazywano „sitem do kiszonej kapusty” (ang. "krautsieve") – od pejoratywnego określenia Niemców.
Zimna wojna.
W okresie zimnej wojny zagłuszanie programów radiowych na dużą skalę rozpoczął ZSRR w lutym 1948. Było ono prowadzone również przez inne państwa bloku komunistycznego: NRD, PRL i inne. Zagłuszane były przede wszystkim rozgłośnie krajów Europy Zachodniej, nadające program skierowany do mieszkańców bloku wschodniego, wspierany finansowo przez zachodnie rządy w ramach działań zimnowojennych. Najczęściej zagłuszane stacje radiowe to Radio Wolna Europa, Głos Ameryki, BBC, Radio France Internationale, RIAS. Zagłuszanie programów radiowych dla Europy Wschodniej trwało do roku 1988. Kraje zachodnie nie prowadziły zagłuszania programów z bloku wschodniego.
Zagłuszano programy na falach średnich i krótkich. Fale średnie, łatwe w celowym zniekształceniu, zagłuszano z centrum radiowego w Woli Rasztowskiej. Przy zagłuszaniu fal krótkich z uwagi na ich naturę stosowano dwie różne metody. Do roku 1956 programy na falach krótkich zakłócano, wykorzystując zjawisko fali przyziemnej. W miastach rozmieszczone były zagłuszarki emitujące sygnał na częstotliwościach stacji zagłuszanej. Urządzenia były produkcji polskiej, skonstruowane przez inż. Szmidta, przez co nieoficjalnie nazwano je „szmitówkami”. Zagłuszanie było efektywne, lecz tylko na małą skalę i dotyczyło tylko dużych miast. Jedną z zagłuszarek zniszczyła protestująca ludność Poznania domagając się wolności słowa podczas Poznańskiego Czerwca 1956:
„Wtedy nastąpił akt niszczenia zagłuszarki – symbolu zakłamania władz komunistycznych i odcięcia Polaków od wolnego, demokratycznego świata. Ludzie zrywali kable, demontowali aparaturę, ściągali z dachu anteny, a elementy urządzeń zrzucali na ulicę. Niszcząc aparaturę, poznaniacy wznosili hasła: „Chcemy słuchać zagranicy bez zagłuszeń!”, „My chcemy wolności!”. Akcja trwała tylko 20 minut. Wymowne było jednak to, że – wołając o chleb i sprawiedliwość – mieszkańcy Poznania z równą determinacją upominali się o prawo do wolnego słowa”.
18 listopada 1956 roku protestujący w Bydgoszczy zniszczyli zagłuszarkę znajdującą się na Wzgórzu Dąbrowskiego.
Od listopada 1956 zagłuszanie przybrało inny charakter. Zagłuszano przy użyciu fali odbitej, wykorzystując do tego celu nadajniki z terenu ZSRR i innych państw socjalistycznych: z Bułgarii – do kwietnia 1962, z Węgier do marca 1963, z Rumunii do września 1963, z Czechosłowacji do maja 1964. Ten typ zagłuszania był łatwiejszy w obejściu dla słuchaczy i mniej skuteczny. Zagłuszanie nadzorował Drugi Departament Ministerstwa Komunikacji ZSRR, a według szacunków BBC jego koszt w samym ZSRR wynosił ponad 900 mln dolarów rocznie. Wieczorem 29 listopada 1988 r. ZSRR zaprzestał zagłuszania zagranicznych stacji radiowych. Do końca 1988 r. wyłączono w ZSRR, Bułgarii i Czechosłowacji ponad 1600 nadajników rozmieszczonych w 120 centrach zagłuszania.
Po okresie zimnej wojny.
27 kwietnia 1986 po raz pierwszy zdarzyło się zagłuszanie telewizyjnego kanału satelitarnego. Ofiarą padła stacja HBO nadająca film "The Falcon and the Snowman", okazało się, że zagłuszanie jest protestem przeciwko wprowadzonym opłatom. Prowadzący je haker został zidentyfikowany przez FCC, osądzony i skazany. Latem 1996 roku World Jamming Club ogłosił, że stacje zagłuszające są nadal czynne w następujących krajach: Chiny, Kuba, Iran, Birma, Korea Północna, Wietnam i Turcja (telewizja). Celem zagłuszania prowadzonego przez Turcję była Kurdyjska Med-TV (Eutelsat), prowadzone z Synopy zagłuszanie było też obserwowane w 1997 i 1998. W grudniu 2009 BBC oświadczyła, że jej satelitarne audycje radiowe i telewizyjne są zagłuszane przez Iran.
Zagłuszanie obecnie.
Obecnie zagłuszanie programów radiowych prowadzą Chiny, Kuba, Korea Południowa i Korea Północna. W przypadku tego ostatniego kraju posiadanie jakiegokolwiek sprzętu radiowego odbierającego fale inne niż oficjalne państwowe jest nielegalne, a zagłuszanie prowadzone jest prewencyjnie.
Zagłuszanie radiowe wykorzystywane jest też przez złodziei samochodów i motocykli w celu zakłócenia sygnału GSM i GPS w zamontowanych w pojazdach lokalizatorach. Silny sygnał zagłuszarek może zostać przechwycony przez policję szukającą tzw. dziupli, w której ukryty jest pojazd dzięki przenośnym przyrządom wykrywającym fale radiowe, będącym na wyposażeniu grup poszukiwawczych. 
Nowsze modele lokalizatorów GPS mają funkcję wykrywania fal emitowanych przez zagłuszarkę, co umożliwia im wysłanie alertu do użytkownika tuż po zakończeniu zagłuszania.

</doc>
<doc id="1687512" url="https://pl.wikipedia.org/wiki?curid=1687512" title="Peter Horn">
Peter Horn

Peter Horn (ur. 15 października 1915 r., zm. 1 listopada 1983) – duński wojskowy (porucznik), ochotnik Luftwaffe podczas II wojny światowej
W poł. lat 30. wstąpił do duńskiego lotnictwa wojskowego. W 1937 r. ukończył przeszkolenie lotnicze. 9 października 1938 r. awansował do stopnia podporucznika, zaś w 1940 r. - porucznika rezerwy. Według części źródeł brał udział jako ochotnik w wojnie zimowej pomiędzy Finlandią i ZSRR. 8 lipca 1941 r. wstąpił ochotniczo do niemieckiej Luftwaffe, po uzyskaniu zgody Ministerstwa Wojny. Prawdopodobnie początkowo nie został zaakceptowany przez Niemców, ale nastąpiło to w późniejszym okresie. Po przeszkoleniu lotniczym został przydzielony do jednostki lotniczej 1./JG51, działającej na froncie wschodnim. Służył w niej do 1943 r. Podczas walk uzyskał 10 lub 11 zwycięstw powietrznych. Był to najlepszy wynik spośród wszystkich duńskich ochotników służących w Luftwaffe. Został odznaczony Żelaznymi Krzyżami 2 i 1 klasy. Wiadomo, że przeżył wojnę, ale jego dalsze losy są nieznane.
Linki zewnętrzne.
Biografia por. Petera Horna (jęz. angielski)

</doc>
<doc id="1687513" url="https://pl.wikipedia.org/wiki?curid=1687513" title="Fundacja Oświatowa Rodziny Marszałka Józefa Piłsudskiego-Milusin">
Fundacja Oświatowa Rodziny Marszałka Józefa Piłsudskiego-Milusin



</doc>
<doc id="1687515" url="https://pl.wikipedia.org/wiki?curid=1687515" title="Łucznictwo na letnich igrzyskach olimpijskich">
Łucznictwo na letnich igrzyskach olimpijskich

Zawody w łucznictwie rozgrywane były na letnich igrzyskach olimpijskich nieregularnie. Po raz pierwszy zawodnicy rywalizowali podczas igrzysk olimpijskich w 1900 w Paryżu. Na igrzyskach olimpijskich w latach 1924-1968 zawody nie były rozgrywane, a od igrzysk w Monachium (1972) są w programie olimpijskim regularnie. 

</doc>
<doc id="1687516" url="https://pl.wikipedia.org/wiki?curid=1687516" title="Jan Smaga">
Jan Smaga

Jan Smaga (ur. 1974, Warszawa) – polski grafik i fotograf.
W latach 1994-2000 studiował na Wydziale Grafiki Akademii Sztuk Pięknych w Warszawie. Od 1999 tworzy duet artystyczny z Anetą Grzeszykowską, z którą wykonuje fotografie (np. słynne "Plany", 2003), obiekty fotograficzne ("YMCA", 2005; "Woda",2005) i projekty multimedialne ("Reflection", 2004), wykorzystując zaawansowane techniki obróbki obrazu. Od 2008 wraz z bratem, Krzysztofem, projektuje luksusowe pióra wieczne Wiland. Współpracuje z warszawską Galerią Raster.

</doc>
<doc id="1687517" url="https://pl.wikipedia.org/wiki?curid=1687517" title="Klaas Visser">
Klaas Visser

Klaas Visser (ur. 24 grudnia 1921 r. w Amsterdamie, zm. 12 grudnia 1944 r. w rejonie Dorsten) – holenderski ochotnik Luftwaffe podczas II wojny światowej
W 1936 r. ukończył szkołę średnią. Następnie pracował w sklepie rodziców. Od 1937 r. uczył się na kursach wieczorowych. We wrześniu 1942 r. wstąpił ochotniczo do niemieckiej armii. Początkowo służył jako kierowca. 10 lipca 1943 r. został przydzielony do jednostki wojskowej, stacjonującej na lotnisku A 9/VII w Crailsheim. Wkrótce odkomenderowano go na przeszkolenie lotnicze w jednostce szkoleniowej Fliegerregiment 51, po czym przydzielono go do 6/JG.90. W 1944 r. przeszedł do 9/NJG.1. Pod koniec 1944 r. został strzelcem pokładowym na samolotach Bf 110G. 12 grudnia zginął podczas nocnego lotu bojowego przeciwko bombowcom RAF, atakującym Essen. Samolot spadł w rejonie Dorsten.

</doc>
<doc id="1687518" url="https://pl.wikipedia.org/wiki?curid=1687518" title="Wróbel domowy">
Wróbel domowy



</doc>
<doc id="1687520" url="https://pl.wikipedia.org/wiki?curid=1687520" title="Redyskopublika Neuma">
Redyskopublika Neuma



</doc>
<doc id="1687522" url="https://pl.wikipedia.org/wiki?curid=1687522" title="Bojowa Organizacja Antyhałasowa">
Bojowa Organizacja Antyhałasowa



</doc>
<doc id="1687531" url="https://pl.wikipedia.org/wiki?curid=1687531" title="Spitzkofel">
Spitzkofel

Spitzkofel – szczyt w Alpach Gailtalskich, w Alpach Wschodnich. Leży w kraju związkowym Tyrol, a dokładniej we Tyrolu Wschodnim. Jest to drugi pod względem wysokości szczyt Alp Gailtalskich.

</doc>
<doc id="1687532" url="https://pl.wikipedia.org/wiki?curid=1687532" title="AKSM-743">
AKSM-743

AKSM-743 (АКСМ-743) – tramwaj wyprodukowany na potrzeby trakcji tramwajowej w Mińsku przez Biełkommunmasz (Белкоммунмаш) w 2001 roku. Tramwaj został wyprodukowany w jednym egzemplarzu.
W 2009 wyprodukowano 2 egzemplarze modelu 843 będące rozwinięciem konstrukcyjnym 743.

</doc>
<doc id="1687533" url="https://pl.wikipedia.org/wiki?curid=1687533" title="Hochstadel">
Hochstadel

Hochstadel – szczyt w Alpach Gailtalskich, w Alpach Wschodnich. Leży w Austrii, na granicy dwóch krajów związkowych: Tyrolu i Karyntii. Szczyt ten leży raczej na uboczu w stosunku do głównego pasma, na jego wschodnim krańcu. Jest jednym z najwyższych w tym rejonie, co zapewnia rozległe widoki ze szczytu. Dobrze widoczne są szczególnie Wysokie Taury i Alpy Karnickie. U stóp szczytu na wysokości 1780 m znajdują się dwa schroniska: Kalser Hütte i Hochstadelhaus. Można do nich dotrzeć z wioski Oberpirkach.

</doc>
<doc id="1687536" url="https://pl.wikipedia.org/wiki?curid=1687536" title="Montifringilla nivalis">
Montifringilla nivalis



</doc>
<doc id="1687537" url="https://pl.wikipedia.org/wiki?curid=1687537" title="Těžkej pokondr">
Těžkej pokondr



</doc>
<doc id="1687538" url="https://pl.wikipedia.org/wiki?curid=1687538" title="Těžkej Pokondr">
Těžkej Pokondr

Těžkej Pokondr – czeski zespół, który składa się z duetu Miloš Pokorný i Roman Ondráček. Większość tekstów jest interpretowana przez Lou Fanánka Hagena na znaną zagraniczną i czeską muzykę pop z lat sześćdziesiątych, którą grają do dziś.
Dyskografia.
Sbohem Tvá Máňa (1996)
Víc než Gottzila (1998)
Zakázané uvolnění (1998)
Víc než Gottzila - platinová edice (1998)
1. - 12. stejné skladby jako "Víc než Gottzila" (1998)
13. Nájem zvedej
14. Zrady kul (Remix)
15. Nájem zvedej (Remix)
Vypusťte Krakena (1999)
Super Těžkej Pokondr (1999)
Vypusťte Krakena - multiplatinová edice (2000)
1. - 12. stejné skladby jako "Vypusťte Krakena" (1999)
13. Z mamba nejsem štajf (Lou Bega - "Mambo No. 5")
14. Čórli mi kola (Drupi - "Picola e Fragile")
15. Vinetů - Sam Hawkins/Remix
Ježek v peci (2000)
Znovuplatinovej Ježek v peci (2001)
1. - 13. stejné skladby jako "Ježek v peci" (2000)
14. Kalíme jak duha (Boney M. - "Kalimba De Luna")
15. Píská se mi (Damiens - "Stýská se mi")
16. Maj melouna dancemix - Lehkej Sí-Dí Romovej dýchánek
Jéžišmarjá (2001)
Kuss (2003)
Tucatero aneb po práci legraci!
Safírový Jadel (2005)
Best Of 20 Největších Hitů (2009)
Superalbum (2011) 

</doc>
<doc id="1687539" url="https://pl.wikipedia.org/wiki?curid=1687539" title="Besim Levonja">
Besim Levonja

Besim Levonja (ur. 16 marca 1924 w Elbasanie, zm. 21 czerwca 1968 w Tiranie) – albański aktor, reżyser i dramaturg.
Biogram.
W czasie II wojny światowej działał w komunistycznym ruchu oporu, za swoją działalność był więziony przez włoskie władze okupacyjne. Uwolniony dzięki wstawiennictwu Qazima Mulletiego, prefekta Tirany. W maju 1944 wstąpił do Komunistycznej Partii Albanii. Po uwolnieniu występował w Teatrze Partyzanckim. Po zakończeniu wojny należał do zespołu tworzącego Teatr Ludowy, przemianowany później na Teatr Narodowy (alb. Teatri Kombetar) i jednym z pierwszych reżyserów w tym zespole. Zadebiutował w dramacie "Coni, Ishja, Roma" w 1945. W latach 1953–1959 pracował w Estradzie Państwowej (Estrada e Shtetit), jako aktor i reżyser. Wystąpił w dwóch filmach fabularnych.
Od 1945 pisał sztuki dramatyczne, debiutując jednoaktówką "Ceni Hoxhe". Najbardziej znana w dorobku Levonji stała się komedia "Prefekt" powstała w 1948 – jeden z najczęściej wystawianych dramatów na scenach albańskich. W 1970 napisał wspomnienia z okresu pracy w teatrze (Ditari ynë).
Został uhonorowany przez władze Albanii tytułem Bohatera Pracy Socjalistycznej (alb. Hero i Punes Socialiste) oraz pośmiertnie tytułem Zasłużonego Artysty (alb. Artist i Merituar).
Był żonaty (żona Behije Çela była aktorką), miał syna Gavrosha (koszykarza i dziennikarza sportowego).

</doc>
<doc id="1687541" url="https://pl.wikipedia.org/wiki?curid=1687541" title="Conlaed">
Conlaed

Święty Conlaed (ur. ok. 450, zm. ok. 520) – święty katolicki, biskup.
Irlandzki biskup Kildare. Jego postawa kształtowała miejscowe duchowieństwo, otoczył też opieką miejscowy klasztor pomagając w jego prowadzeniy św. Brygidzie. Zginął w trakcie pielgrzymki do Rzymu.
Jest patronem diecezji Kildare i Leighlin. Jego wspomnienie obchodzone jest 3 maja.

</doc>
<doc id="1687544" url="https://pl.wikipedia.org/wiki?curid=1687544" title="Piękne Święto Doliny">
Piękne Święto Doliny

Piękne Święto Doliny – w starożytnym Egipcie święto obchodzone co roku przez dwa dni na zachodnim brzegu Teb podczas nowiu w Paini.
Pierwszego dnia posąg Amona przeprowadzano barką na zachodni brzeg Nilu i dalej kanałem na tereny pustynne. Następnie skręcał do przystani (w pobliżu dolnej świątyni Amona-Mina) skąd wyruszał do świątyni Hatszepsut w Deir el-Bahari. Potem posąg pozostawał na noc w świątyni grobowej obecnego faraona, gdzie zapalano cztery pochodnie. Rankiem następnego dnia gaszono je w mleku.
Piękne Święto Dolin nie było tylko świętem dla faraona. Obchodzili je także zwykli ludzie. Było to radosne święto - ludzie udawali się do grobów swych bliskich i w pobliżu tańczyli i ucztowali.

</doc>
<doc id="1687545" url="https://pl.wikipedia.org/wiki?curid=1687545" title="Pacific Life Open">
Pacific Life Open



</doc>
<doc id="1687546" url="https://pl.wikipedia.org/wiki?curid=1687546" title="Teplitzer Spitze">
Teplitzer Spitze

Teplitzer Spitze – szczyt w Alpach Gailtalskich, w Alpach Wschodnich. Leży w Austrii, w kraju związkowym Tyrol, dokładniej w Tyrolu Wschodnim. Sąsiaduje z Simonskopf i Seekofel. Poniżej szczytu leży jezioro Laserz (2261 m). Szczyt można osiągnąć ze schroniska Karlsbader Hütte.

</doc>
<doc id="1687547" url="https://pl.wikipedia.org/wiki?curid=1687547" title="Thot (miesiąc)">
Thot (miesiąc)



</doc>
<doc id="1687548" url="https://pl.wikipedia.org/wiki?curid=1687548" title="Paophi">
Paophi



</doc>
<doc id="1687549" url="https://pl.wikipedia.org/wiki?curid=1687549" title="Athyr">
Athyr



</doc>
<doc id="1687550" url="https://pl.wikipedia.org/wiki?curid=1687550" title="Mechir">
Mechir



</doc>
<doc id="1687552" url="https://pl.wikipedia.org/wiki?curid=1687552" title="Phamenot">
Phamenot



</doc>
<doc id="1687553" url="https://pl.wikipedia.org/wiki?curid=1687553" title="Pharmuti">
Pharmuti



</doc>
<doc id="1687554" url="https://pl.wikipedia.org/wiki?curid=1687554" title="Pauni">
Pauni



</doc>
<doc id="1687556" url="https://pl.wikipedia.org/wiki?curid=1687556" title="Epiphi">
Epiphi



</doc>
<doc id="1687558" url="https://pl.wikipedia.org/wiki?curid=1687558" title="Mesore">
Mesore



</doc>
<doc id="1687559" url="https://pl.wikipedia.org/wiki?curid=1687559" title="Lansquenet (1909)">
Lansquenet (1909)

Lansquenet – francuski niszczyciel z okresu I wojny światowej. Jednostka typu "Spahi". Okręt wyposażony w cztery kotły parowe opalane węglem (zapas paliwa 115 t) i dwie maszyny parowe. W czasie I wojny światowej operował na Morzu Śródziemnym. Przetrwał wojnę. Został skreślony z listy floty w grudniu 1928 roku.
14 grudnia 1917 roku eskortował na Morzu Jońskim wraz z niszczycielem „Mameluk” krążownik „Châteaurenault”, służący jako transportowiec wojska. Rano krążownik został zatopiony na północ od Kefalonii przez niemiecki okręt podwodny UC-38, po czym „Lansquenet” wziął na pokład 436 rozbitków. „Lansquenet” następnie zaatakował okręt podwodny siedmioma bombami głębinowymi i zmusił do wynurzenia, po czym UC-38 został zatopiony przez niszczyciele.

</doc>
<doc id="1687560" url="https://pl.wikipedia.org/wiki?curid=1687560" title="Gjon Karma">
Gjon Karma

Gjon Karma (ur. 18 marca 1915 w Szkodrze, zm. 13 stycznia 1994 w Tiranie) - albański aktor i dramaturg.
Życiorys.
W 1932 zadebiutował na scenie, występując z amatorską grupą teatralną "Bogdani" w rodzinnej Szkodrze. Pracę aktora zawodowego podjął w 1945, będąc jednym z organizatorów Teatru Ludowego, przemianowanego potem na Teatr Narodowy (alb. Teatri Kombetar). Na scenie narodowej zadebiutował w komedii "Guido". Zagrał na niej ponad 100 ról. Zyskał szczególną popularność jako odtwórca roli Kukaleshiego w komedii "Prefekti" Besima Levonji. Dla sceny narodowej napisał jednoaktową komedię "Qypi me flori", która miała swoją premierę w 1945.
Na dużym ekranie zadebiutował w 1961 drugoplanową rolą Jorgo w filmie fabularnym "Debatik". Zagrał potem jeszcze w 8 filmach fabularnych - były to głównie role epizodyczne.
W 1976 przeszedł na emeryturę. Przez kolejne 15 lat sprawował pieczę nad archiwami Teatru Narodowego. Był także autorem kilku artykułów, poświęconych amatorskiemu ruchowi teatralnemu.
Został uhonorowany przez władze Albanii tytułem Zasłużonego Artysty (alb. Artist i Merituar).

</doc>
<doc id="1687561" url="https://pl.wikipedia.org/wiki?curid=1687561" title="Rosenköpfl">
Rosenköpfl

Rosenköpfl lub Böses Weibele – szczyt w Alpach Gailtalskich, w Alpach Wschodnich. Leży w Austrii, w Karyntii, na południe od miasta Lienz. Niedaleko na północ, po drugiej stronie Drawy leży szczyt o podobnej nazwie – Böses Weibl. Istnieje jeszcze jeden szczyt o tej nazwie, czasem nazywany Strickkofl. Te dwa pozostałe szczyty leżą już w Wysokich Taurach.

</doc>
<doc id="1687562" url="https://pl.wikipedia.org/wiki?curid=1687562" title="Enseigne Henry (1911)">
Enseigne Henry (1911)

Enseigne Henry – francuski niszczyciel z okresu I wojny światowej. Jednostka typu "Spahi". Okręt wyposażony w cztery kotły parowe opalane węglem (zapas paliwa 95 t) i dwie maszyny parowe. W czasie I wojny światowej operował na Morzu Śródziemnym. Przetrwał wojnę. Został skreślony z listy floty w czerwcu 1928 roku.
Nazwany został na cześć porucznika Paula Henry'ego z krążownika „D'Entrecasteaux”, który w trakcie powstania bokserów w Chinach dowodził oddziałem 30 marynarzy ochraniającym katedrę Beitang w Pekinie, w której schroniło się ok. 3000 chińskich chrześcijan. Zginął 30 lipca 1900 wraz z 13 marynarzami podczas udanej obrony tego kościoła przed kilkutysięcznym tłumem powstańców.

</doc>
<doc id="1687563" url="https://pl.wikipedia.org/wiki?curid=1687563" title="Aspirant Herber">
Aspirant Herber

Aspirant Herber – francuski niszczyciel z okresu I wojny światowej. Jednostka typu "Spahi". Okręt wyposażony w cztery kotły parowe opalane węglem (zapas paliwa 95 t) i dwie maszyny parowe. W czasie I wojny światowej operował na Morzu Śródziemnym. Przetrwał wojnę. Został skreślony z listy floty w lipcu 1930 roku.

</doc>
<doc id="1687566" url="https://pl.wikipedia.org/wiki?curid=1687566" title="Sąd Najwyższy">
Sąd Najwyższy



</doc>
<doc id="1687569" url="https://pl.wikipedia.org/wiki?curid=1687569" title="Slawizm">
Slawizm

Slawizm – jednostka językowa zaczerpnięta z języka słowiańskiego, zadomowiona w języku nienależącym do grupy słowiańskiej lub wpleciona do doraźnej wypowiedzi.
Termin „slawizm” w zbiorczy sposób określa jednostki językowe zaczerpnięte z różnych języków słowiańskich (rusycyzmów, polonizmów, czechizmów, słowacyzmów itd.). Określa się nim również wyrażenia o stwierdzonym pochodzeniu słowiańskim, w przypadkach gdy nie wiadomo dokładnie, z którego języka zostały przejęte.
Najnowsze slawizmy przeniknęły do innych języków w dwudziestym wieku przez zmienną sytuację geopolityczną, a także przez dzieła literackie i filmy. Jednym z najpopularniejszych takich dzieł jest "Mechaniczna pomarańcza", futurystyczna dystopia mająca miejsce w Anglii, gdzie słowa rosyjskie są używane w roli lingua franca i jako slang młodzieżowy. Emigranci żydowscy w Stanach Zjednoczonych także spopularyzowali przez jidysz pewne słowiańskie wyrazy w amerykańskiej mowie potocznej. W innych językach znane są także nieliczne nazwy potraw słowiańskich.
Slawizmy znane w innych językach to m.in.

</doc>
<doc id="1687570" url="https://pl.wikipedia.org/wiki?curid=1687570" title="Carabinier (1908)">
Carabinier (1908)

Carabinier – francuski niszczyciel z okresu I wojny światowej. Jednostka typu "Spahi". Okręt wyposażony w cztery kotły parowe opalane węglem (zapas paliwa 95 t) i dwie maszyny parowe. W czasie I wojny światowej operował na Morzu Śródziemnym. 13 listopada 1918 roku wszedł na mieliznę w pobliżu Latakii. Dwa dni później po ostrzelaniu przez Turków zatopiony przez własną załogę.

</doc>
<doc id="1687574" url="https://pl.wikipedia.org/wiki?curid=1687574" title="Eggenkofel">
Eggenkofel

Eggenkofel – szczyt w Alpach Gailtalskich, w Alpach Wschodnich. Leży w Austrii, w kraju związkowym Tyrol, a dokładniej we Wschodnim Tyrolu. Szczyt ten jest odosobniony od reszty pasma, co gwarantuje spektakularne widoki ze szczytu. Widać między innymi Alpy Karnickie, część Dolomitów oraz Wysokie Taury z Großglocknerem i Großvenedigerem oraz ich lodowcami.

</doc>
<doc id="1687575" url="https://pl.wikipedia.org/wiki?curid=1687575" title="Doreen Amata">
Doreen Amata

Doreen Amata (ur. 6 maja 1988) – nigeryjska lekkoatletka specjalizująca się w skoku wzwyż.
Jej największym dotychczasowym osiągnięciem są dwa złote (2007 i 2011) i jeden srebrny (2015) medal igrzysk afrykańskich (2007 i 2011).
W 2008 reprezentowała Nigerię podczas igrzysk olimpijskich w Pekinie, 16. miejsce w eliminacjach nie dało jej awansu do finału. Na tym samym etapie rywalizacji zakończyła swój udział na igrzyskach olimpijskich w Londynie.
Ósma zawodniczka mistrzostw świata (Daegu 2011).
Wielokrotna mistrzyni i rekordzistka kraju.

</doc>
<doc id="1687578" url="https://pl.wikipedia.org/wiki?curid=1687578" title="Ansfryd">
Ansfryd

Ansfryd z Utrechtu, Święty Ansfryd, również: "Ansfried (Ansfrid, Ansfridus) z Utrechtu" (ur. ?, zm. 3 maja 1010) – graf Leuven w Brabancji, benedyktyn i biskup Utrechtu, święty Kościoła katolickiego.
O jego życiu niewiele wiadomo. Był hrabią Brabancji i w 992 roku ufundował klasztor w Reichsstift Thorn (obecnie Thorn) dla żony Hilsundy (hrabina Stryen) i córki, a sam został mnichem w założonym przez siebie klasztorze benedyktyńskim Hohorst (niem. "Benediktinerkloster Hohorst ") wzniesionym na wzgórzu Heiligenberg k. Leusden w prowincji utrechcckiej. W roku 995 został mianowany biskupem Utrechtu przez Ottona III. Kiedy został dotknięty ślepotą (ok. 1006) wycofał się ze stanowiska i powrócił do życia we wspólnocie zakonnej w Hohorst, gdzie rozpoczął życie konsekrowane i zmarł jako mnich.
Jego wspomnienie liturgiczne obchodzone jest w jego "dies natalis" (3 maja).

</doc>
<doc id="1687580" url="https://pl.wikipedia.org/wiki?curid=1687580" title="Weittalspitze">
Weittalspitze

Weittalspitze – szczyt w Alpach Gailtalskich, w Alpach Wschodnich. Leży w Austrii, na granicy dwóch krajów związkowych: Tyrolu Wschodniego i Karyntii. Na szczyt prowadzą cztery drogi, dwie od północy i dwie od południa. Droga na szczyt zabezpieczona jest łańcuchami, trzeba też uważać na możliwe spadające fragmenty skał. Ze szczytu widać między innymi Alpy Karnickie i Wysokie Taury.

</doc>
<doc id="1687581" url="https://pl.wikipedia.org/wiki?curid=1687581" title="Liria Bégéja">
Liria Bégéja

Liria Bégéja – (ur. 16 lutego 1955 w Paryżu) - francuska reżyserka pochodzenia albańskiego. 
Życiorys.
Jest córką Francuzki i Albańczyka, który wyemigrował do Francji. W 1977 ukończyła studia historyczne na uniwersytecie paryskim, a rok później szkołę filmową. Pracowała początkowo jako asystent reżysera, współpracując z Patrice Chéreau, Dianą Kurys i Chantal Akerman. Pierwszym filmem zrealizowanym przez nią samodzielnie była etiuda "Paris Paparazzi". W tym czasie współpracowała ze stacją telewizyjną FR3.
Zrealizowany w 1987 film "Avril brisé", na podstawie powieści "Prilli i thyer" Ismaila Kadare przyniósł jej nagrody na festiwalach filmowych w Locarno i w Detroit, została także uhonorowana Cezarem za najlepszy debiut. Kolejny film - Loin des barbares także poświęciła tematyce albańskiej.
Film "Sans Toi" został uznany na najlepszy film na Festiwalu Filmów Krótkometrażowych w Capalbio.

</doc>
<doc id="1687583" url="https://pl.wikipedia.org/wiki?curid=1687583" title="Kleine Gamswiesenspitze">
Kleine Gamswiesenspitze

Kleine Gamswiesenspitze – szczyt w Alpach Gailtalskich, w Alpach Wschodnich. Leży w Austrii, we Wschodnim Tyrolu. Sąsiaduje z Teplitzer Spitze i Weittalspitze. Szczyt ten leży w masywie, do którego należą też: Große Gamswiesenspitze, Kerschbaumer Törlkopf i Blosskofel. Szczyty te wznoszą się nad doliną Laserzbach.

</doc>
<doc id="1687586" url="https://pl.wikipedia.org/wiki?curid=1687586" title="Studencka Baza Namiotowa Lubań">
Studencka Baza Namiotowa Lubań

Studencka Baza Namiotowa Lubań – studencka baza namiotowa na polanie Wierch Lubania w Gorcach. Położona jest na wysokości około 1200 m n.p.m., na płaskim terenie pomiędzy dwoma wierzchołkami Lubania: zachodnim (1211 m) i wschodnim (1225 m).
Działa na polanie od lat 60. XX w. i jest jedną z najstarszych namiotowych baz studenckich. Czynna jest w miesiącach wakacyjnych, przeważnie od 26 czerwca do 30 sierpnia. Początkowo należała do BPiT Almatur z Krakowa, obecnie do krakowskiego Oddziału Akademickiego PTTK. Zawsze prowadzona była przez przewodników z Krakowskiego Studenckiego Koła Przewodników Górskich. Dysponuje około 40 miejscami noclegowymi w 2–4 osobowych namiotach, wypożycza także koce i śpiwory. Można również rozbić własny namiot. Jest piec z naczyniami kuchennymi, jadalnia w dużym namiocie bazowym i drewniana wiata ze stołem i ławami. Wodę należy czerpać z położonego w pobliżu niewielkiego źródełka (na południowym stoku, przy zejściu na przełęcz Snozka).
Na zachodnim wierzchołku znajduje się wieża widokowa na Lubaniu. Widoki z wieży obejmują cały horyzont.

</doc>
<doc id="1687591" url="https://pl.wikipedia.org/wiki?curid=1687591" title="Viduidae">
Viduidae



</doc>
<doc id="1687592" url="https://pl.wikipedia.org/wiki?curid=1687592" title="Voltigeur (1909)">
Voltigeur (1909)

Voltigeur – francuski niszczyciel z okresu I wojny światowej. Jednostka typu "Voltigeur". Okręt wyposażony w cztery kotły parowe Normand opalane węglem (zapas paliwa 118 t), maszynę parową napędzającą środkową śrubę i dwie turbiny Rateau napędzający śruby skrajne. Przetrwał wojnę. Został skreślony z listy floty w maju 1920 roku.

</doc>
<doc id="1687593" url="https://pl.wikipedia.org/wiki?curid=1687593" title="Viduinae">
Viduinae



</doc>
<doc id="1687597" url="https://pl.wikipedia.org/wiki?curid=1687597" title="Riebenkofel">
Riebenkofel

Riebenkofel – szczyt w Alpach Gailtalskich, w Alpach Wschodnich. Leży w Austrii, w Karyntii. Sąsiaduje z Soleck, Lumkofel i Rosenkoepfl. Wznosi się nad doliną Wildensendertal, w pobliżu miejscowości Tuffbad.

</doc>
<doc id="1687598" url="https://pl.wikipedia.org/wiki?curid=1687598" title="Rafał Praga">
Rafał Praga

Rafał Praga (ur. 29 grudnia 1916 w Łodzi, zm. 24 maja 1953 w Warszawie) – polski dziennikarz, poseł na Sejm Ustawodawczy. 
Życiorys.
Syn Leona. Przed 1939 był dziennikarzem Zespołu Czasopism PPS, kierowanego przez Zygmunta Zarembę. W okresie okupacji był w redakcji podziemnego dziennika „Demokrata” oraz pisma „Wolność” Organizacji Socjalistyczno-Niepodległościowej „Wolność”. Uczestniczył w powstaniu warszawskim. W trakcie powstania redagował i wydawał od początku sierpnia do 29 września 1944 na Powiślu, a następnie Śródmieściu codzienne pismo ilustrowane „Demokrata”. Po powstaniu został osadzony przez Niemców w obozie jenieckim w Murnau, gdzie przebywał pod zmienionym nazwiskiem. We wrześniu 1945 powrócił do kraju. 
Przystąpił do „lubelskiej” PPS. Od 25 sierpnia 1946 do 14 grudnia 1948 był członkiem Rady Naczelnej. W 1946 został założycielem i redaktorem naczelnym Expressu Wieczornego. Był też autorem scenariuszy filmowych. Sprawował mandat posła na Sejm Ustawodawczy (1947–1952) – do 1948 z ramienia PPS.
Zmarł w czasie imprezy „Expressu” na kortach Legii. Został pochowany na Cmentarzu Wojskowym na Powązkach w Warszawie (kwatera A2-10-17).
Uchwałą Rady Państwa z 26 maja 1953 został pośmiertnie odznaczony Orderem Sztandaru Pracy II klasy "za wybitne zasługi w dziedzinie prasy dziennikarstwa".

</doc>
<doc id="1687603" url="https://pl.wikipedia.org/wiki?curid=1687603" title="Vidua paradisaea">
Vidua paradisaea



</doc>
<doc id="1687606" url="https://pl.wikipedia.org/wiki?curid=1687606" title="Reißkofel">
Reißkofel

Reißkofel – szczyt w Alpach Gailtalskich, w Alpach Wschodnich. Leży w Austrii, w Karyntii. Szczyt od razu wpada w oko, ponieważ wznosi się dość stromo 1700 m ponad dolinę Gailtal i Drawę. W pobliżu nie ma większych szczytów, więc Reißkofel jest bardzo popularny.

</doc>
<doc id="1687608" url="https://pl.wikipedia.org/wiki?curid=1687608" title="Tirailleur (1908)">
Tirailleur (1908)

Tirailleur – francuski niszczyciel z okresu I wojny światowej. Jednostka typu "Voltigeur". Okręt wyposażony w cztery kotły parowe Du Temple opalane węglem (zapas paliwa 118 t), maszynę parową napędzającą środkową śrubę i dwie turbiny Breguet napędzający śruby skrajne. Przetrwał wojnę. Został skreślony z listy floty w lipcu 1921 roku.

</doc>
<doc id="1687612" url="https://pl.wikipedia.org/wiki?curid=1687612" title="Grosse Sandspitze">
Grosse Sandspitze



</doc>
<doc id="1687614" url="https://pl.wikipedia.org/wiki?curid=1687614" title="Równanie Clapeyrona (stan gazu idealnego)">
Równanie Clapeyrona (stan gazu idealnego)



</doc>
<doc id="1687618" url="https://pl.wikipedia.org/wiki?curid=1687618" title="Lumkofel">
Lumkofel

Lumkofel – szczyt w Alpach Gailtalskich, w Alpach Wschodnich. Leży w Austrii, w Karyntii. Leży niedaleko na północ od miasta Lienz. Szczyt ten leży pomiędzy Alpami Karnickimi a resztą Alp Gailtalsklich, co czyni z niego dobry punkt widokowy.

</doc>
<doc id="1687619" url="https://pl.wikipedia.org/wiki?curid=1687619" title="Chasseur (1909)">
Chasseur (1909)

Chasseur – francuski niszczyciel z okresu I wojny światowej. Jednostka typu "Chasseur". Jako jedyny okręt swojego typu wyposażony w cztery kotły parowe Normand opalane węglem (pozostałe miały kotły opalane ropą). Zapas paliwa 99 t, Kotły współpracowały z trzema turbinami parowymi Parsonsa. W czasie I wojny światowej operował na Morzu Śródziemnym. "Chasseur" przetrwał wojnę. Został skreślony z listy floty w październiku 1919 roku.

</doc>
<doc id="1687621" url="https://pl.wikipedia.org/wiki?curid=1687621" title="Fahrenholzia microcephala">
Fahrenholzia microcephala

Fahrenholzia microcephala – gatunek wszy z rodziny Polyplacidae, pasożytujący na szczuroskoku barwnym ("Liomys pictus"). Powoduje wszawicę.
Samica wielkości 1,4 mm, samiec dużo mniejszy wielkości 1,1 mm. Wszy te mają ciało silnie spłaszczone grzbietowo-brzusznie. Przednia para nóg jest wyraźnie mniejsza i słabsza, zakończona słabym pazurem. Samica składa jaja zwane gnidami, które są mocowane specjalnym "cementem" u nasady włosa nosiciela. Rozwój osobniczy po wykluciu się z jaja około trwa 14 dni i występują w nim 3 stadia larwalne; larwy od osobników dorosłych różnią się tylko wielkością.
Wesz ta pasożytuje na skórze. Żywi się krwią, którą ssie 2–3 razy dziennie. Występuje na terenie Ameryki Północnej w Meksyku.

</doc>
<doc id="1687622" url="https://pl.wikipedia.org/wiki?curid=1687622" title="AKSM-221">
AKSM-221

AKSM-221 to trolejbus produkowany na licencji MAZa przez firmę Biełkommunmasz (Белкоммунмаш) od roku 2003.

</doc>
<doc id="1687624" url="https://pl.wikipedia.org/wiki?curid=1687624" title="Fahrenholzia fahrenholzi">
Fahrenholzia fahrenholzi



</doc>
<doc id="1687625" url="https://pl.wikipedia.org/wiki?curid=1687625" title="Sowiróg">
Sowiróg

Sowiróg ("Sowirog," niem. "Loterswalde") – uroczysko; dawna miejscowość w Polsce, położona w województwie warmińsko-mazurskim, w powiecie piskim, w gminie Ruciane-Nida.
Wieś powstała w ramach kolonizacji Wielkiej Puszczy w komturstwie piskim. Wcześniej był to obszar Galindii. Wieś ziemiańska, dobra służebne w posiadaniu drobnego rycerstwa (tak zwani wolni, ziemianie w języku staropolskim), z obowiązkiem służby rycerskiej (zbrojnej). W XV w. w dokumentach wymieniana pod nazwą "Sobiroch" oraz prawdopodobnie także pod nazwą "Weiroch".
Wieś lokowana w 1563 r. nad Jeziorem Nidzkim (w miejscu osady bartnej), kiedy to książę Albrecht nadał "Abrahamowi Lautterschkowi", strzelcowi i borowemu książęcemu w okręgu piskim, około 4-5 łanów na prawie chełmińskim w okolicy zwanej "Przyrosla". Nieco wcześniej, w 1562 r., w pobliżu nadanie na jeden łan otrzymał "Wojtek Przyrośla" (ale tylko na czas jego życia). Nazwa okolicy i pierwotna nazwa osady Przyrośl najprawdopodobniej wzięła się od właśnie od niego jako pierwszego właściciela. Dobra Wojtka znajdowały się po drugiej stronie jeziora w stosunku do osady Sowiróg, przy książęcej budzie myśliwskiej zwanej Przyrośl. W 1579 r. dokumenty odnotowały tylko ową budę, z czego wynika, że dawny majątek Wojtka już nie istniał. Osada Sowiróg należała do parafii w Piszu.
Wieś Sowiróg znana jest z powieści Ernsta Wiecherta „Dzieci Jerominów”. W 1939 r. wieś liczyła 169 mieszkańców. Po drugiej wojnie światowej ocalało 10 budynków i murowana szkoła. Ostatni mieszkańcy wyjechali w 1948 r. do Niemiec. W 1949 r. ocalałe budynki rozebrano. Jedynymi śladami po dawnej wsi są widoczne fundamenty, pozostałości dawnego cmentarza, stare drzewa owocowe i roślinność ruderalna.

</doc>
<doc id="1687627" url="https://pl.wikipedia.org/wiki?curid=1687627" title="Parafia Matki Bożej Częstochowskiej w Wołominie">
Parafia Matki Bożej Częstochowskiej w Wołominie

Parafia Matki Bożej Częstochowskiej w Wołominie – rzymskokatolicka parafia znajdująca się przy ulicy Kościelnej 54 w Wołominie, należąca do dekanatu wołomińskiego w diecezji warszawsko-praskiej, metropolii warszawskiej.
Historia parafii.
W XV wieku wieś była to wieś drobno-szlachecka, wzmiankowana jako "Wolumino". W 1825 roku we wsi było 90 mieszkańców. W 1862 roku została na tym terenie zbudowana linia kolejowa, która spowodowała intensywny rozwój miejscowości.
W 1902 roku mieszkańcy zbudowali kapliczkę, a 24 listopada 1906 roku ks. Franciszek Ksawery Marmo z Kobyłki poświęcił plac pod budowę kościoła. W 1908 roku rozpoczęto budowę kościoła-kaplicy w stylu neogotyckim. W 1914 roku budowa w stanie surowym została ukończona, a w 1920 roku rozpoczęto odprawiać msze święte.
4 lutego 1919 roku Wołomin otrzymał prawa miejskie. 1 kwietnia 1924 roku dekretem kard. abpa Aleksadra Kakowskiego, z wydzielonego terytorium parafii w Kobyłce. 27 sierpnia 1927 roku odbyła się konsekracja kościoła, której dokonał kard. abp Aleksander Kakowski. W sierpniu 1944 roku podczas frontu wojennego połowa wieży została zniszczona przez armię radziecką, a 5 września 1944 roku resztę wieży wysadzili Niemcy. Zawalająca się wieża zniszczyła nawę kościoła, a ocalało tylko prezbiterium.
Po II wojnie światowej zbudowano tymczasową kaplicę, która w październiku 1946 roku została poświęcona przez kard. abpa Augusta Hlonda. W latach 1950–1953 do pozostałego prezbiterium dobudowano dwukrotnie większy kościół, według projektu arch. prof. Stanisława Marzyńskiego. 25 września 1953 roku kościół został poświęcony przez bpa Wacława Majewskiego.
W 1962 roku staraniem proboszcza ks. Jana Sikory w parafii rozpoczęły posługę Siostry Michalitki. 6 października 1966 roku odbyła się konsekracja kościoła, której dokonał kard. abp Stefan Wyszyński. W latach 1980–1985 prof. Jerzy Ostrowski wykonał polichromię o tematyce historycznej i religijnej, przedstawiających 1000-letnie związki pomiędzy Kościołem katolickim a Polską.
Na terenie parafii jest 16 700 wiernych.

</doc>
<doc id="1687633" url="https://pl.wikipedia.org/wiki?curid=1687633" title="Slovenský biografický slovník">
Slovenský biografický slovník

Slovenský biografický slovník – słowacki słownik biograficzny, obejmujący 12 630 biogramów. Ta wielotomowa publikacja została wydana przez Národný biografický ústav w latach 1986–1994 w Martinie.

</doc>
<doc id="1687634" url="https://pl.wikipedia.org/wiki?curid=1687634" title="Fahrenholzia tribulosa">
Fahrenholzia tribulosa

Fahrenholzia tribulosa – gatunek wszy z rodziny Polyplacidae, pasożytujący na chomikomyszce kalifornijskiej ("Chaetodipus californicus"). Powoduje wszawicę.
Samica wielkości 1,4-1,5 mm, samiec dużo mniejszy, wielkości 1,1 mm. Wszy te mają ciało silnie spłaszczone grzbietowo-brzusznie. Przednia para nóg jest wyraźnie mniejsza i słabsza, zakończona słabym pazurem. Samica składa jaja zwane gnidami, które są mocowane specjalnym "cementem" u nasady włosa nosiciela. Rozwój osobniczy po wykluciu się z jaja trwa około 14 dni i występują w nim 3 stadia larwalne; larwy od osobników dorosłych różnią się tylko wielkością.
Wesz ta pasożytuje na skórze. Żywi się krwią, którą ssie 2–3 razy dziennie. Występuje w Ameryce Północnej, na terenie Arizony i Kalifornii.

</doc>
<doc id="1687635" url="https://pl.wikipedia.org/wiki?curid=1687635" title="Sołdany (powiat piski)">
Sołdany (powiat piski)

Sołdany (niem. "Soldahnen") – uroczysko, dawna miejscowość w Polsce, położona w województwie warmińsko-mazurskim, w powiecie piskim, w gminie Biała Piska.
Historia.
Wieś powstała w ramach kolonizacji Wielkiej Puszczy. Wcześniej był to obszar Galindii. Wieś ziemiańska, dobra służebne w posiadaniu drobnego rycerstwa (tak zwani wolni, ziemianie w języku staropolskim), z obowiązkiem służby rycerskiej (zbrojnej). W XV i XVI w. wieś wymieniana w dokumentach pod nazwami: Soldaen, Soldan, Scholdanes. 
Osada prawdopodobnie powstała przed wojną trzynastoletnią (1454–1466) tuż przy samej granicy z Mazowszem (między Kosakami, Jakubami i Brzózkami Wielkimi). Wieś wzmiankowana już w 1471 r., lokowana w 1478 r. przez komtura Zygfryda Flacha von Schwartzburga, na 13 łanach na prawie magdeburskim, z obowiązkiem jednej służby zbrojnej. Przywilej otrzymał Jan Sołdan.
W 1939 r. we wsi mieszkały 92 osoby.
Obecnie.
Na niemieckiej mapie z 1928 roku osada o gęstej zabudowie z około 6 gospodarstwami. Obecnie miejscowość nie istnieje, w tym miejscu są pola uprawne i zadrzewienia. Na zdjęciach satelitarnych zadrzewienia odpowiadają miejscu zabudowań, widoczne ślady granic posesji. 

</doc>
<doc id="1687636" url="https://pl.wikipedia.org/wiki?curid=1687636" title="Janissaire">
Janissaire

Janissaire – francuski niszczyciel z okresu I wojny światowej. Jednostka typu "Chasseur", we Francji "Contre torpilleur d’escadre". Jako jedyny okręt swojego typu wyposażony w trzy kotły parowe Foster-Wheeler opalane ropą („Fantassin” i „Cavalier” miały cztery kotły Parsonsa opalane ropą, „Chasseur” cztery kotły Parsonsa opalane węglem). Zapas paliwa 135 t. Kotły współpracowały z trzema turbinami parowymi Parsonsa. W czasie I wojny światowej operował na Morzu Śródziemnym. "Janissaire" przetrwał wojnę. Został skreślony z listy floty w październiku 1920 roku. Nazwa oznacza janczara.

</doc>
<doc id="1687637" url="https://pl.wikipedia.org/wiki?curid=1687637" title="Right Now (piosenka)">
Right Now (piosenka)

Right Now – utwór z gatunku jazz/pop z 1962, do którego muzykę napisał Herbie Mann, a tekst Carl Sigman. Jako instrumental jazzowy, był tytułową ścieżką na albumie Manna z 1962 roku, utrzymanym w stylu bossa nova. Jeszcze w tym samym roku, po dodaniu przez Sigmana słów, piosenkę spopularyzował piosenkarz jazzowy Mel Tormé, która znalazła się na jego longpleju "Comin' Home Baby!".
Wybrane covery.
Od tego czasu kompozycja była wielokrotnie przerabiana. Wśród wykonawców, którzy nagrali swoje wersje utworu są Siouxsie Sioux, i jej drugi zespół The Creatures, z którym formacja dotarła do miejsca 14. na UK Singles Chart w roku 1983.
W 2005 roku girls band The Pussycat Dolls wydał swoją aranżację na pierwszym ich albumie studyjnym "PCD". Zespół 23 stycznia 2007 roku opublikował na iTunes singiel w formacie cyfrowym. W tym samym roku powstała inna wersja piosenki pod tytułem "Right Now (NBA Version)" opublikowana w stacji ABC w Stanach Zjednoczonych. Wersja NBA ma nieco inne słowa. ABC użyło również piosenki w promocji pierwszego epizodu „Listen to the Rain on the Roof” trzeciego sezonu serialu "Gotowe na wszystko".

</doc>
<doc id="1687638" url="https://pl.wikipedia.org/wiki?curid=1687638" title="Drzyślawa (przełęcz)">
Drzyślawa (przełęcz)

Drzyślawa – szeroka przełęcz pomiędzy górą Wdżar (767 m) a masywem Lubania (1225 m). Na wielu mapach nie jest zaznaczana, wyróżnia ją jednak przewodnik "Gorce. Przewodnik prawdziwego turysty". Na mapie Geoportalu jest opisana jako łąka i znajduje się między Wdżarem i szczytem Kuternogowa w południowym grzbiecie Lubania. Według przewodnika jej wysokość wynosi 650 m n.p.m., na mapie Pienin wydawnictwa Polkart podana jest wysokość 693 m. Według opracowanej przez Jerzego Kondrackiego regionalizacji Polski Drzyślawa oddziela Gorce (Pasmo Lubania) od Pienin, do których należy góra Wdżar.
Przełęcz jest widokowa, cały rejon przełęczy bowiem zajmują łąki i pastwiska, na których wypasane są owce. Jest zagospodarowana turystycznie. Na przełęczy znajduje się dolna stacja wyciągu narciarskiego na górę Wdżar, w bacówce znajdującej się na przełęczy można kupić oscypki. W sezonie czynna jest góralska restauracja.
Przez przełęcz przechodzi niebieski szlak turystyczny na Lubań. Na wschodnich stokach poniżej przełęczy ma swoje źródło dopływ Krośnicy uchodzącej do Dunajca, potok spływający z zachodnich stoków przełęczy uchodzi do Zbiornika Czorsztyńskiego.
Przez Drzyślawę biegnie granica między wsiami Krośnica (stoki wschodnie) i Mizerna (stoki zachodnie); obydwie wsie znajdują się w województwie małopolskim, w powiecie nowotarskim, ale w różnych gminach.
W Gorcach istnieje jeszcze szczyt Drzyślawa.

</doc>
<doc id="1687640" url="https://pl.wikipedia.org/wiki?curid=1687640" title="Asteizm">
Asteizm

Asteizm (fr. "astéisme", gr. "asteíos" - dowcipny, wykształcony, miejski) – ironiczny lub autoironiczny zwrot świadczący o zręczności krasomówczej i ogładzie towarzyskiej.
Znany z wykorzystywania asteizmów w swojej twórczości jest Ignacy Krasicki (między innymi w satyrach "Pijaństwo" oraz "Świat zepsuty").

</doc>
<doc id="1687641" url="https://pl.wikipedia.org/wiki?curid=1687641" title="Biskupi Erfurta">
Biskupi Erfurta



</doc>
<doc id="1687643" url="https://pl.wikipedia.org/wiki?curid=1687643" title="Kazimierz Musielak">
Kazimierz Musielak

Kazimierz Musielak (ur. 4 grudnia 1935 w Pawłowicach) – polski polityk i pedagog, poseł na Sejm RP II kadencji.
Życiorys.
Ukończył w 1974 studia na Wydziale Filozoficzno-Historycznym Uniwersytetu im. Adama Mickiewicza w Poznaniu. Został pedagogiem, wchodził w skład władz regionalnych i centralnych Związku Nauczycielstwa Polskiego.
W 1993 uzyskał mandat posła na Sejm II kadencji. Został wybrany w okręgu leszczyńskim z listy Sojuszu Lewicy Demokratycznej. Zasiadał w Komisji Rolnictwa i Gospodarki Żywnościowej, Komisji Regulaminowej i Spraw Poselskich oraz w Komisji Edukacji, Nauki i Postępu Technicznego. Był także członkiem Podkomisji nadzwyczajnej do rozpatrzenia poselskiego projektu ustawy o rodzinnym gospodarstwie rolnym.
W 1997 otrzymał Krzyż Kawalerski Order Odrodzenia Polski.

</doc>
<doc id="1687644" url="https://pl.wikipedia.org/wiki?curid=1687644" title="Fantassin (1909)">
Fantassin (1909)

Fantassin – francuski niszczyciel z okresu I wojny światowej. Jednostka typu "Chasseur". Okręt wyposażony w cztery kotły parowe Normand opalane ropą. Zapas paliwa 135 t. Kotły współpracowały z trzema turbinami parowymi Parsonsa. W czasie I wojny światowej operował na Morzu Śródziemnym. 17 sierpnia 1914 roku zderzył się z niszczycielem "Cavalier". Oba okręty ocalały, ale "Cavalier" po remoncie służył już tylko jako jednostka szkolna. 5 czerwca 1916 roku, podczas ataku na okręt podwodny, "Fantassin" zatonął staranowany przypadkowo przez francuski niszczyciel "Mameluk".

</doc>
<doc id="1687645" url="https://pl.wikipedia.org/wiki?curid=1687645" title="Program LOOP">
Program LOOP

Program LOOP – jedno z narzędzi teorii obliczalności służące do ustanowienia, czy dana funkcja jest obliczalna.
Formalna definicja.
Składnia.
Programy LOOP składają się z symboli: LOOP, DO, END, +, -, :=, ; oraz dowolnej liczby zmiennych i stałych, przy czym stałe są elementami zbioru liczb naturalnych.
Program P jest syntaktycznie zdefiniowany w notacji BNF jako:
gdzie:
Semantyka.
Wszystkie użyte w danym programie zmienne zostają zainicjalizowane przed wykonaniem programu. Zmienne nie zainicjalizowane bezpośrednio otrzymują domyślną wartość 0.
Wyrażenie postaci
 xi := xj + c
oznacza przyznanie zmiennej formula_7 wartości otrzymanej poprzez dodanie zmiennej formula_4 i stałej formula_9 Specjalnym przypadkiem jest tutaj sytuacja, gdzie wartość stałej formula_2 jest równa zeru. Wtedy wartość zmiennej formula_4 zostaje bezpośrednio przyznana zmiennej formula_12
 xi := xj + 0
Wyrażenie postaci
 xi := xj - c
oznacza przyznanie zmiennej formula_7 wartości otrzymanej poprzez odjęcie stałej formula_2 od zmiennej formula_15 w przypadku gdy wartość stałej jest wyższa niż wartość zmiennej wynikiem odejmowania jest 0.
Kompozycja dwóch programów LOOP ma postać
 formula_16 formula_6
i oznacza, że program formula_18 zostanie wykonany przed programem formula_19
Pętla LOOP ma postać
 LOOP formula_7 DO formula_21 END
przy czym liczba przebiegów programu jest z góry ustalona w zmiennej formula_7 i nie ulega zmianie w trakcie wykonywania programu.
Przykładowe implementacje.
Dodawanie.
Następujący program LOOP przyznaje zmiennej x0 sumę zmiennych x1 i x2:
 x0 := x1 + 0;
 LOOP formula_23 DO
 formula_24 := formula_24 + 1
 END
Mnożenie.
W symulacji mnożenia x0 := x1 * x2 można posłużyć się powyżej podaną operacją dodawania:
 x0 := 0;
 LOOP formula_23 DO
 formula_27 := formula_27 + formula_24
 END
Symulacja instrukcji IF-THEN.
Przykładowa instrukcja IF formula_27 = 0 THEN formula_31 END może zostać przedstawiona jako poniższy program LOOP:
 x1 := 1;
 LOOP x0 DO
 x1 := 0
 END;
 LOOP x1 DO
 formula_31
 END
Funkcja wykładnicza.
W symulacji tej funkcji można użyć powyżej podanej operacji mnożenia oraz instrukcji IF-THEN.
Poniższy program oblicza WYKŁ(x1, x2) = formula_33 przy czym wynik obliczenia znajduje się w zmiennej x0:
 x0 := x1 - 1;
 IF x1 = 0 THEN x2 := 1 END;
 LOOP x0 DO x2 := x2 * x2 END;
 x0 := x2
Symulacja programu LOOP za pomocą Programu WHILE.
Każdy program LOOP postaci
 LOOP formula_34 DO formula_21 END
może zostać zastąpiony odpowiednim programem WHILE:
 y := x + 0;
 WHILE formula_36 != formula_37 DO
 formula_36 := formula_39
 formula_21
 END
pod warunkiem, że zmienna formula_36 nie występuje w programie formula_42

</doc>
<doc id="1687646" url="https://pl.wikipedia.org/wiki?curid=1687646" title="Sylwia Kusiak">
Sylwia Kusiak

Sylwia Kusiak (ur. 14 września 1990 w Koszalinie) – polska pięściarka, od 2008 roku reprezentantka Polski w boksie kobiet, wielokrotna mistrzyni Polski i Europy, mistrzyni Unii Europejskiej 2009 (w wadze +81 kg). Jedna z najbardziej utytułowanych, polskich pięściarek w historii.
Mistrzyni Polski w boksie kobiet seniorek w roku: 2009 (-81 kg), 2012 (+81 kg), 2013 (+81 kg), 2014 (+81 kg), 2016 (-81 kg), 2017 (-81 kg), 2020 (-81 kg).
Wicemistrzyni Europy w boksie kobiet seniorek w roku: 2011 (-81 kg), 2016 (+81 kg).
Mistrzyni Europy juniorek w roku: 2008 (-86g).
Reprezentowała kluby: Fight Club Koszalin, BKS Skorpion Szczecin, WDA Świecie, Czarni Słupsk, Victoria Sianów.
Ukończyła studia magisterskie na kierunku Dziennikarstwo i Zarządzanie Mediami oraz Menadżer na Uniwersytecie Szczecińskim.
Od stycznia 2020 roku asystentka posła Jarosława Rzepy (PSL).

</doc>
<doc id="1687648" url="https://pl.wikipedia.org/wiki?curid=1687648" title="Fahrenholzia reducta">
Fahrenholzia reducta

Fahrenholzia reducta – gatunek wszy z rodziny Polyplacidae, pasożytujący na chomikomyszce ogoniastej ("Chaetodipus formosus"), chomikomyszce arizońskiej ("Chaetodipus baileyi") i szczuroskoczniku samotnym ("Perognathus parvus"). Powoduje wszawicę.
Samica wielkości 1,4 mm, samiec wielkości 1,1 mm. Wszy te mają ciało silnie spłaszczone grzbietowo-brzusznie. Przednia para nóg jest wyraźnie mniejsza i słabsza, zakończona słabym pazurem. Samica składa jaja zwane gnidami, które są mocowane specjalnym "cementem" u nasady włosa nosiciela. Rozwój osobniczy po wykluciu się z jaja około trwa 14 dni i występują w nim 3 stadia larwalne; larwy od osobników dorosłych różnią się tylko wielkością.
Wesz ta pasożytuje na skórze. Żywi się krwią, którą ssie 2–3 razy dziennie. Występuje na terenie Ameryki Północnej. 

</doc>
<doc id="1687649" url="https://pl.wikipedia.org/wiki?curid=1687649" title="Parafia Błogosławionych Męczenników Podlaskich w Tłuszczu">
Parafia Błogosławionych Męczenników Podlaskich w Tłuszczu

Parafia Błogosławionych Męczenników Podlaskich w Tłuszczu – parafia rzymskokatolicka w dekanacie Tłuszcz diecezji warszawsko-praskiej. Została erygowana w 1997. Kościół parafialny w budowie. Mieści się przy ulicy Klonowej.

</doc>
<doc id="1687652" url="https://pl.wikipedia.org/wiki?curid=1687652" title="Lazër Vlashi">
Lazër Vlashi

Lazër Vlashi (ur. 15 września 1919 w Durrësie, zm. 9 października 2015 w Tiranie) – albański aktor i reżyser.
Życiorys.
Na scenie zadebiutował w komedii „Fałszywa reklama”, w lutym 1937, występując w zespole amatorskim, założonym przez towarzystwo kulturalne DURRËSI. Odtwarzał w nim także role kobiece (w dramacie "Lulja e kujtimit" Foqiona Postoliego). W 1945 powrócił na scenę i występował w teatrze amatorskim w Durrësie. W 1948 przeniósł się do Tirany i po zwycięstwie w konkursie rozpoczął pracę jako aktor zawodowy w Teatrze Ludowym, przemianowanym później na Teatr Narodowy (alb. Teatri Kombetar). Po raz pierwszy na tej scenie pojawił się odgrywając rolę Celuchowa w dramacie "Gubernator prowincji" Lwa Szejnina. Na scenie narodowej zagrał ponad 80 ról. W czasie kampanii przeciwko biurokratyzacji, w marcu 1976 Vlashi został zmuszony do przejścia na wcześniejszą emeryturę. Po 1990 nadal sporadycznie pojawiał się na scenie.
Występował w Radiu Tirana, odgrywając kilkadziesiąt ról w programie "Teatri ne ekran". Na dużym ekranie zadebiutował w 1958 niewielką rolą w filmie "Tana". Potem zagrał jeszcze w siedmiu filmach fabularnych, w trzech były to role główne. Pracował także jako reżyser w tirańskim Teatrze Varietes.

</doc>
<doc id="1687655" url="https://pl.wikipedia.org/wiki?curid=1687655" title="Gieraska">
Gieraska

Gieraska – wzniesienie w obrębie Garbu Tarnogórskiego na Wyżynie Śląskiej o wysokości 340 m n.p.m., w paśmie wzniesień ciągnących się od Sławkowa do Strzemieszyc Małych. Drugie pod względem wysokości – po Wielkiej Górze (368,2 m n.p.m.) – wzniesienie Sławkowa. Leży na granicy Sławkowa i Dąbrowy Górniczej, przy drodze krajowej nr 94. Okolice Gieraski charakteryzują się wysokimi walorami krajobrazowymi. Stanowią obszar chronionego krajobrazu, podlegający ochronie ze względu na relikty historycznego górnictwa obejmujące szyby kopalń galeny z XVII i galmanu z XIX wieku (kopalnia „"Leonidas"„).
Przyroda ożywiona.
Na zboczach góry znajdują się dwa użytki ekologiczne: „Warpie pod Gieraską” w Sławkowie oraz „Źródliska w Zakawiu” w Dąbrowie Górniczej. Układ biocenotyczny wykazuje przewagę sosny zwyczajnej. W ramach tworzenia leśnego pasa ochronnego Huty Katowice część pól na zboczach Gieraski obsadzona została jednak również innymi gatunkami drzew, w tym bukiem zwyczajnym i dębem bezszypułkowym. Aktualnie najlepsze przyrosty uzyskuje tu modrzew europejski. W runie leśnym występują storczyki – kruszczyk szerokolistny i rdzawoczerwony.
Budowa geologiczna.
Na południowym zboczu Gieraski odkryte zostały w kilku szybikach warstwy gogolińskie górne wykształcone tu jako dolomity. Seria zlepieńcowa (zachodnie zbocze) reprezentowana jest przez wapień falisty II i III.

</doc>
<doc id="1687656" url="https://pl.wikipedia.org/wiki?curid=1687656" title="Christopher Brennan">
Christopher Brennan

Christopher John Brennan (ur. 1 listopada 1870 w Sydney, zm. 5 października 1932) – australijski poeta, profesor filologii germańskiej i teorii literatury na Uniwersytecie w Sydney. Był także wykładowcą języków klasycznych i nowożytnych. W swojej twórczości nawiązywał do niemieckiego romantyzmu i francuskiego symbolizmu. Jego ulubioną dziedziną była poezja refleksyjno-intelektualna, która została wydana w 1897 i 1913 roku pt. "Wiersze" (ang. "Poems") oraz "Do źródła" (ang. "Towards the Source"). Pisywał również eseje literackie. Pod koniec 1920 roku został wydalony z Uniwersytetu z powodu alkoholizmu. Resztę życia spędził w ubóstwie, zmarł w 1932 roku na raka.

</doc>
<doc id="1687658" url="https://pl.wikipedia.org/wiki?curid=1687658" title="Orisza">
Orisza

Orisza (w języku joruba "òrìṣà") – siły natury wyznawane w tradycji Joruby, bezpośrednia manifestacja najwyższego boga, nazywanego Olóòrun (Olódumàrè).
Historia.
Wyznawanie oriszów wywodzi się z wierzeń afrykańskiego ludu Joruba. W okresie handlu niewolnikami kult ten rozprzestrzenił się również na znaczne obszary Ameryki Łacińskiej. Oriszaizm jest bardzo żywy zwłaszcza na Kubie (jako santeria) oraz w Brazylii, w ramach nurtów candomblé i batuque. Występuje także w mniejszym stopniu w innych krajach Ameryki. Wyznawanie oriszów nie wyklucza uczestnictwa w obrzędach innych religii, dlatego też wielu wyznawców uważa się także za katolików, utożsamiając orisza z niektórymi świętymi.

</doc>
<doc id="1687667" url="https://pl.wikipedia.org/wiki?curid=1687667" title="Fahrenholzia zacatecae">
Fahrenholzia zacatecae

Fahrenholzia zacatecae – gatunek wszy z rodziny Polyplacidae, pasożytujący na chomikomyszce kłującej ("Chaetodipus hispidus"). Powoduje wszawicę.
Samica wielkości 1,4 mm, samiec wielkości 1,1 mm. Wszy te mają ciało silnie spłaszczone grzbietowo-brzusznie. Przednia para nóg jest wyraźnie mniejsza i słabsza, zakończona słabym pazurem. Samica składa jaja zwane gnidami, które są mocowane specjalnym "cementem" u nasady włosa nosiciela. Rozwój osobniczy po wykluciu się z jaja około trwa 14 dni i występują w nim 3 stadia larwalne; larwy od osobników dorosłych różnią się tylko wielkością.
Wesz ta pasożytuje na skórze. Żywi się krwią, którą ssie 2–3 razy dziennie. Występuje na terenie Ameryki Północnej. 

</doc>
<doc id="1687668" url="https://pl.wikipedia.org/wiki?curid=1687668" title="Ermengol V">
Ermengol V

Ermengol V zwany "tym z Mollerussy" (ur. 1078, zm. 1102 w León) – hrabia Urgell, syn Ermengola IV i jego pierwszej małżonki, Lucii de la Marca. Spędził sporą część życia w Kastylii, gdzie w 1095 pojął za żonę Marię Ansúrez, córkę Pedro Ansúreza, pana Valladolid. Z tego związku urodzili się:
Podczas długich okresów pobytu w Kastylii cedował zarządzanie Urgell Guerauowi II, wicehrabiemu Cabrery.
Bezpośrednia przyczyna jego śmierci pozostaje tajemnicą, bez wątpienia jednak związana jest z muzułmańskimi atakami wynikającymi z pierwszej rekonkwisty Balaguer w 1101.

</doc>
<doc id="1687670" url="https://pl.wikipedia.org/wiki?curid=1687670" title="Ekologiczna Ścieżka Rekreacyjno-Dydaktyczna w Policach">
Ekologiczna Ścieżka Rekreacyjno-Dydaktyczna w Policach

Ekologiczna Ścieżka Rekreacyjno-Dydaktyczna w Policach – ścieżka spacerowa w Puszczy Wkrzańskiej poprowadzona dookoła nowomiejskich osiedli Polic – od ul. Tanowskiej do ul. Zamenhofa. Ścieżka przecina ulice Piłsudskiego, jezdnię przy ul. gen. Grota Roweckiego i ul. kard. Wyszyńskiego. Przebiega tuż wzdłuż granicy miasta. Na szlaku umieszczono tablice o tematyce przyrodniczej i zorganizowano miejsca do wypoczynku.

</doc>
<doc id="1687671" url="https://pl.wikipedia.org/wiki?curid=1687671" title="Szura Grynhaus">
Szura Grynhaus



</doc>
<doc id="1687672" url="https://pl.wikipedia.org/wiki?curid=1687672" title="Sara Grynhaus-Turkow">
Sara Grynhaus-Turkow



</doc>
<doc id="1687673" url="https://pl.wikipedia.org/wiki?curid=1687673" title="Torkofel">
Torkofel

Torkofel – szczyt w Alpach Gailtalskich, w Alpach Wschodnich. Leży w Austrii, w Karyntii. Torkofel to najwyższy szczyt masywu Jauken. Oprócz niego w skład masywu wchodzą: Jaukenhöhe (dwa wierzchołki: 2234 i 2110 m), Mitterkofel (2247 m) i Spitzkofel (2223 m). Na szczycie Torkofel stoi krzyż.

</doc>
<doc id="1687674" url="https://pl.wikipedia.org/wiki?curid=1687674" title="Zielona Ścieżka Zdrowia w Policach">
Zielona Ścieżka Zdrowia w Policach



</doc>
<doc id="1687675" url="https://pl.wikipedia.org/wiki?curid=1687675" title="Cavalier (1910)">
Cavalier (1910)

Cavalier – francuski niszczyciel z okresu I wojny światowej. Jednostka typu "Chasseur". Okręt wyposażony w cztery kotły parowe Normand opalane ropą. Zapas paliwa 135 t. Kotły współpracowały z trzema turbinami parowymi Parsonsa. W czasie I wojny światowej operował na Morzu Śródziemnym. 17 sierpnia 1914 roku zderzył się z niszczycielem "Fantassin". Oba okręty ocalały, ale "Cavalier" po remoncie na Malcie i usunięciu uzbrojenia torpedowego służył już tylko jako okręŧ szkolny. Z listy floty został skreślony w grudniu 1927 roku.

</doc>
<doc id="1687680" url="https://pl.wikipedia.org/wiki?curid=1687680" title="Petri Lindroos">
Petri Lindroos

Petri Lindroos (ur. 10 stycznia 1980 w Espoo w Finlandii) – heavymetalowy wokalista i gitarzysta zespołu Ensiferum. Były członek zespołu Norther.
Życiorys.
W wieku 14 lat Petri zaczął uczyć się gry na gitarze. W 1996 założył zespół melodic deathmetalowy Norther wraz z perkusistą Tony Hallio. W 2004 dołączył do folk metal/viking metal zespołu Ensiferum jako wokalista. Kontynuował nagrania z Northerem do roku 2009, kiedy to na oficjalnej stronie internetowej Norther pojawiło się ogłoszenie o jego odejściu z grupy, by mógł bardziej skoncentrować się na grze w Ensiferum.
Muzyczne wpływy.
Muzycy, którzy najbardziej wpłynęli na Petriego, to Marty Friedman oraz Jeff Hanneman. Ulubione zespoły Lindroosa to Slayer i Megadeth.

</doc>
<doc id="1687684" url="https://pl.wikipedia.org/wiki?curid=1687684" title="Aleksandr Pietrienko">
Aleksandr Pietrienko

Aleksandr Pietrienko (ur. 8 lutego 1983 w Kaliningradzie) – rosyjski lekkoatleta, trójskoczek.
Sukcesy.
W 2008 Pietrenko reprezentował swój kraj na Igrzyskach olimpijskich Pekinie, 17. lokata w eliminacjach nie dała mu jednak awansu do finału.

</doc>
<doc id="1687688" url="https://pl.wikipedia.org/wiki?curid=1687688" title="Bouclier">
Bouclier



</doc>
<doc id="1687689" url="https://pl.wikipedia.org/wiki?curid=1687689" title="Diane Warren">
Diane Warren

 
Diane Eve Warren (ur. 7 września 1956 w Los Angeles) – amerykańska piosenkarka i kompozytorka muzyki country oraz pop.
Była pierwszą w historii kompozytorką, której siedem piosenek dotarło do pierwszego miejsca listy "Billboard" Hot 100. Wszystkie wykonywane były przez innych artystów.
Skomponowała m.in.:
Jej piosenka w wykonaniu Chrissy Metz „I'm Standing With You” z filmu „Przypływ wiary” („Breakthrough”), była nominowana do Oscara i wykonana na 92 ceremonii Oscarów 9 lutego 2020 r.
W 2018 roku Diane Warren była gościem festiwalu Transatlantyk w Łodzi, podczas którego poprowadziła swój master class. Na gali zamknięcia imprezy wręczono jej nagrodę Transatlantyk Golden Ark – Independent Spirit Award.
Linki zewnętrzne.
 
 

</doc>
<doc id="1687695" url="https://pl.wikipedia.org/wiki?curid=1687695" title="Igor Grabar">
Igor Grabar

Igor Grabar’ (ros. Игорь Эммануилович Грабарь) (ur. 25 marca 1871 w Budapeszcie, zm. 16 maja 1960 w Moskwie) – rosyjski malarz i historyk sztuki.
Życiorys.
Igor Grabar’ urodził się w Budapeszcie w rodzinie rosyjskiego posła do parlamentu austro-węgierskiego, Emanuela Grabara. W roku 1876 rodzina Grabarów przeniosła się do Moskwy. Studiował na wydziale prawnym Uniwersytetu Sankt-Petersburskiego, który ukończył w roku 1893. W roku 1894 rozpoczął studia w petersburskiej Akademii Sztuk Pięknych. Studia kontynuował w Paryżu i Monachium. Był członkiem moskiewskiej grupy artystów „Świat Sztuki” i uczestniczył w wystawach tej grupy. Wystawiał swoje obrazy także za granicą: w Monachium, Paryżu i Rzymie.
Grabar’ zaangażował się w upowszechnienie sztuki. Współredagował „Historię Sztuki Rosyjskiej” (История русского искусства – 6 tomów 1910-1914). W roku 1913 moskiewska rada miejska wybrała Grabara kuratorem Galerii Trietiakowskiej. Funkcję tę sprawował do roku 1925.
Po Rewolucji Październikowej kontynuował pracę twórczą, obok krajobrazów malował propagandowe obrazy na zamówienie władzy. Jako historyk sztuki nadzorował akcje konfiskaty sztuki cerkiewnej. Dopiero w okresie czystek stalinowskich Grabar’ wycofał się z działalności politycznej. Nadzorował prace konserwatorskie w Ławrze Troicko-Siergijewskiej. Bezpośrednio po wojnie organizował wywóz dzieł sztuki z muzeów Niemiec i ich sprzymierzeńców, przyjmował pociągi pełne zdobycznych arcydzieł.
Otrzymał w roku 1941 nagrodę Stalinowską, w roku 1943 został członkiem Akademii Nauk ZSRR, w roku 1956 otrzymał tytuł Ludowy Artysta ZSRR.
Pochowany na moskiewskim Cmentarzu Nowodziewiczym.

</doc>
<doc id="1687696" url="https://pl.wikipedia.org/wiki?curid=1687696" title="Droga wojewódzka nr 258">
Droga wojewódzka nr 258

Droga wojewódzka nr 258 (DW258) – droga wojewódzka o długości 15 km łącząca DK10 z Obrowa, do DK91 pod Toruniem. Droga w całości biegnie na terenie powiatu toruńskiego.
Trasa nie ma ciągłości – składa się z dwóch odcinków rozdzielonych korytem Wisły, bez jakiejkolwiek przeprawy przez rzekę.

</doc>
<doc id="1687697" url="https://pl.wikipedia.org/wiki?curid=1687697" title="August Jakobson">
August Jakobson

August Jakobson (ur. 2 września 1904 w Parnawie, zm. 23 maja 1963 w Tallinnie) – estoński pisarz, komunista. Przewodniczący Rady Najwyższej ESRR w latach 1950 - 1958.
Życiorys.
Zadebiutował w 1927 powieścią pt. "Vaeste-Patuste alev". Sukces wydawniczy tego utworu dał początek obfitej twórczości pisarza. Tworzył dramaty, prozę, opowieści, epopeje. Dwukrotnie (1947 i 1948) otrzymał Nagrodę Stalinowską oraz Order Lenina (w tym jeden w 1954); nadano mu także dwa inne ordery.

</doc>
<doc id="1687698" url="https://pl.wikipedia.org/wiki?curid=1687698" title="Kataude mashin gāru">
Kataude mashin gāru



</doc>
<doc id="1687705" url="https://pl.wikipedia.org/wiki?curid=1687705" title="Alan Stewart Paton">
Alan Stewart Paton



</doc>
<doc id="1687708" url="https://pl.wikipedia.org/wiki?curid=1687708" title="Rajd Włoch 2009">
Rajd Włoch 2009

Rezultaty Rajdu Włoch ("6º Rally d’Italia Sardegna"), 6. rundy Rajdowych Mistrzostw Świata w 2009 roku, który odbył się w dniach 22-24 maja:
Klasyfikacja po 6 rundach.
Tabele przedstawiają tylko pięć pierwszych miejsc.

</doc>
<doc id="1687709" url="https://pl.wikipedia.org/wiki?curid=1687709" title="Mabopane">
Mabopane

Mabopane – miasto, zamieszkane przez 110 972 ludzi (2011), w Republice Południowej Afryki, w prowincji Gauteng i gminie metropolitalnej Tshwane.
W mieście znajduje się stadion piłki nożnej - Odi Stadium.

</doc>
<doc id="1687711" url="https://pl.wikipedia.org/wiki?curid=1687711" title="Joël Lupahla">
Joël Lupahla

Joel Lupahla (ur. 26 kwietnia 1977) – zimbabwejski piłkarz grający jako pomocnik.

</doc>
<doc id="1687712" url="https://pl.wikipedia.org/wiki?curid=1687712" title="Bouclier (1911)">
Bouclier (1911)

Bouclier – francuski niszczyciel z okresu I wojny światowej. Jednostka typu "Bouclier". Okręt wyposażony w cztery kotły parowe opalane ropą i turbiny parowe. W czasie I wojny światowej operował początkowo na Morzu Śródziemny, od listopada 1916 przeniesiony do Dunkierki. 20 maja 1917 roku uszkodzony przez niemieckie niszczyciele. 17 września tego samego roku uczestniczył w ostrzale Ostendy. 8 grudnia ponownie uszkodzony podczas ataku na okręt podwodny, tym razem przez wybuch własnej bomby głębinowej. 21 marca 1918 roku wspólnie z okrętem Capitaine Mehl zatopił niemiecki torpedowiec A 7. Niszczyciel przetrwał wojnę. Został skreślony z listy floty 15 lutego 1933 roku.

</doc>
<doc id="1687716" url="https://pl.wikipedia.org/wiki?curid=1687716" title="Malmesbury">
Malmesbury

Miasta
Inne

</doc>
<doc id="1687718" url="https://pl.wikipedia.org/wiki?curid=1687718" title="Mihai Bobocica">
Mihai Bobocica

Mihai Razvan Bobocica (ur. 8 września 1986 w Krajowa) – włoski tenisista stołowy, o wzroście 180 cm i wadze 70 kg. Członek kadry narodowej i olimpijskiej Włoch. Jest sponsorowany przez japońską firmę Butterfly. Zawodnik włoskiego klubu tenisa stołowego Sterilgarda Tennistavolo Castel Goffredo (klub także sponsorowany jest przez firmę Tibhar). Naukę gry w tenisa stołowego rozpoczął w wieku 6 lat. Obecnie najlepszy tenisista stołowy we Włoszech i jeden z najlepszych w Europie. Od sezonu 2014/2015 będzie reprezentował klub sportowy Gwiazda Bydgoszcz w rozgrywkach Superligi.

</doc>
<doc id="1687719" url="https://pl.wikipedia.org/wiki?curid=1687719" title="ÄÖÜ">
ÄÖÜ



</doc>
<doc id="1687720" url="https://pl.wikipedia.org/wiki?curid=1687720" title="Äöü">
Äöü



</doc>
<doc id="1687722" url="https://pl.wikipedia.org/wiki?curid=1687722" title="Metropolia wileńska">
Metropolia wileńska

Metropolia wileńska – jedna z 2 metropolii obrządku łacińskiego na Litwie.
Metropolitą wileńskim obecnie jest arcybiskup Gintaras Grušas.
Historia.
II Rzeczpospolita.
Przed ustanowieniem metropolii diecezja wileńska do 1798 wchodziła w skład metropolii gnieźnieńskiej, a od 1798 do 1925 metropolii mohylewskiej.
28 października 1925 na mocy bulli Piusa XI "Vixdum Poloniae unitas" i ustaleń konkordatu pomiędzy Stolicą Apostolską a Rzecząpospolitą Polską diecezja wileńska została podniesiona do godności archidiecezji i stolicy metropolii.
Metropolia wileńskiej w II Rzeczypospolitej:
Lata 1945-1991.
Po II wojnie światowej metropolia została podzielona przez granicę polsko-radziecką. Poza granicami Polski znalazły się siedziby biskupów w Wilnie (Litewska SRR) i Pińsku (Białoruska SRR). Jednocześnie część tych diecezji pozostała po stronie polskiej.
W latach 1945–1991 skład metropolii wileńskiej na terenie Polski przedstawiał się następująco:
Prócz tego istniała administratura apostolska dla części archidiecezji wileńskiej w Litewskiej SRR.
Litwa.
Już w 1989 ówczesny administrator apostolski Julijonas Steponavičius został mianowany arcybiskupem ordynariuszem wileńskim. W 1991 po odzyskaniu przez Litwę niepodległości i uregulowaniu spraw związanych z granicami z sąsiadami papież Jan Paweł II dokonał reorganizacji Kościoła w tym kraju. W skład metropolii wileńskiej weszły diecezje, które dotychczas podlegały metropolii litewskiej (przemianowanej w tym samym roku na metropolię kowieńską).
Metropolia wileńska od 1991:

</doc>
<doc id="1687723" url="https://pl.wikipedia.org/wiki?curid=1687723" title="Radar (utwór)">
Radar (utwór)



</doc>
<doc id="1687725" url="https://pl.wikipedia.org/wiki?curid=1687725" title="Stanisław Grodzki">
Stanisław Grodzki



</doc>
<doc id="1687726" url="https://pl.wikipedia.org/wiki?curid=1687726" title="Stefan Tomaszević Kotromanić">
Stefan Tomaszević Kotromanić

Stefan Tomaszević Kotromanić (ur. przed 1444 r., zm. czerwiec 1463 r.) – despota Serbii w 1459 r., król Bośni z dynastii Kotromanowiczów, sprawujący władzę od 1461 r. Syn Stefana Tomasza Kotromanicia z jego pierwszego związku małżeńskiego zawartego z Vojačą.
Panowanie.
Despota Serbii.
W 1459 r. na mocy porozumienia zawartego między jego ojcem Stefanem Tomaszem a możnowładcami serbskimi został ożeniony z córką despoty serbskiego Łazarza II – Heleną Marią, co umożliwiło jego wprowadzenie na tron serbski 8 kwietnia 1459 r. Jednak interwencja Turcji, której zwierzchność uznawała Serbia szybko doprowadziła do zajęcia stolicy kraju – Smederewa i likwidacji despotowiny. Stefan uciekł wtedy na dwór swojego ojca.
Król Bośni.
2 lata później objął tron bośniacki po tym jak zmarł jego ojciec – Stefan Tomasz, o którego śmierć podejrzewano Stefana Tomaszevicia. Przejął on rządy w trudnej sytuacji polityczno-społecznej zaraz po przymusowej katolicyzacji patarenów. W nagrodę za która papież Pius II przesłał mu koronę którą koronował się w listopadzie 1461 r. w Jajce. Wydarzenie to wywołało konflikt z królem węgierskim Maciejem Korwinem, który uważał Bośnię za swój kraj wasalny. dzięki pośrednictwu papieskiemu doszło rok później do zażegnania konfliktu, a Stefan Tomaszević uznał się za lennika węgierskiego. Przy tej okazji zawarto sojusz antyturecki z Węgrami, Albanią, Wenecją i Hercegowiną.
Śmierć.
Tymczasem w 1462 r. dyplomacji osmańskiej udało się uśpić czujność sojuszników poprzez zawarcie pokoju z Węgrami w listopadzie 1462 r. i tak na początku 1463 r. sułtan Mehmed II osobiście stanął na czele wyprawy wojskowej przeciwko Bośni, której nikt nie udzielił pomocy.
Kraj został opanowany bardzo szybko. Ludność siłą zmuszana do zmiany wiary i nienawidzącą miejscowej dynastii nie stawiała większego oporu najeźdźcy. W czerwcu 1463 r. wojska tureckie zajęły ostatnią twierdzę bośniacką Ključ, biorąc do niewoli samego króla, który wkrótce potem został ścięty z rozkazu sułtana.
Żona Stefana Helena Maria uratowała się z tej rzezi dzięki ucieczce na wybrzeże Morza Adriatyckiego. Według brytyjskiego historyka Stevena Rucimana Maria Helena trafiła potem do haremu jednego z tureckich oficerów. Z kolei według szesnastowiecznego "Manuskryptu Massarelli" Stefan i Helena Maria mieli dzieci, jednak żadne z nich nie jest znane z imienia.
W 1888 r. chorwacki archeolog Ćiro Truhelka odnalazł grób króla w Jajce.

</doc>
<doc id="1687727" url="https://pl.wikipedia.org/wiki?curid=1687727" title="Stefan VI Tomaszewić">
Stefan VI Tomaszewić



</doc>
<doc id="1687728" url="https://pl.wikipedia.org/wiki?curid=1687728" title="Piątek 13.">
Piątek 13.



</doc>
<doc id="1687730" url="https://pl.wikipedia.org/wiki?curid=1687730" title="Maneca">
Maneca

Maneca, właśc. Manuel Marinho Alves (ur. 28 stycznia 1926 w Salvador, zm. 28 czerwca 1961 w Rio de Janeiro) – brazylijski piłkarz, napastnik. Srebrny medalista MŚ 50.
W reprezentacji Brazylii rozegrał 7 spotkań. Podczas MŚ 50 wystąpił w czterech spotkaniach Brazylii w turnieju i strzelił jedną bramkę.

</doc>
<doc id="1687735" url="https://pl.wikipedia.org/wiki?curid=1687735" title="Don Mancini">
Don Mancini

Don Mancini, pseudonim Kit Du Bois (lub Kit Dubois) (ur. 25 stycznia 1963) – amerykański scenarzysta, producent i reżyser filmowy, twórca postaci Chucky’ego – antybohatera filmów z serii "Laleczka Chucky". Zdobywca nagrody Eyegore, dwukrotnie nominowany do Saturna. Jest jednym z nielicznych gejowskich scenarzystów tworzących skrypty do slasherów. Posiada włoskie korzenie.
Napisał scenariusze do trzech pierwszych filmów o przygodach morderczej laleczki Chucky (1988–1991). Przy realizacji "Narzeczonej laleczki Chucky" (1998) pracował także jako producent wykonawczy. Wyreżyserował "" (2004), zrealizowaną jako pastiszowy horror, a także został wytypowany na reżysera kolejnej odsłony serii, "Klątwy laleczki Chucky", która swoją premierę miała w 2013. Potem zrealizował szósty z kolei sequel, "Kult laleczki Chucky" (2017).

</doc>
<doc id="1687740" url="https://pl.wikipedia.org/wiki?curid=1687740" title="Droga wojewódzka nr 259">
Droga wojewódzka nr 259

Droga wojewódzka nr 259 (DW259) – droga wojewódzka o długości 1 km łącząca DW231 ze Smętowem.
Droga w całości biegnie na terenie powiatu starogardzkiego.

</doc>
<doc id="1687743" url="https://pl.wikipedia.org/wiki?curid=1687743" title="Ćiro Truhelka">
Ćiro Truhelka

Ćiro Truhelka (ur. 2 lutego 1865 w Osijeku, zm. 18 września 1942 w Zagrzebiu) – chorwacki archeolog.
Truhelka ukończył szkołę elementarną i średnią w rodzinnym Osijeku, a następnie udał się na studia do Zagrzebia. Był pierwszym kustoszem Muzeum Narodowego Bośni i Hercegowiny w Sarajewie, gdzie zajmował się badaniami językoznawczymi, nadając cyrylicy bośniackiej nazwę "bosančica"
Dokonał wielu bardzo ważnych odkryć archeologicznych na terenie Bośni i Hercegowiny z okresu przedosmańskiego (do XV w). W Prozor zweryfikował starą legendę o "Grabovčevskich Dziewicach" ("Diva Grabovčeva"), kiedy odkrył grób młodych kobiet, pochodzący z XVI/XVII w. W 1888 r. dokonał największego odkrycia swojego życia odnajdując w klasztorze franciszkanów w Jajce grób ostatniego króla Bośni Stefana Tomaszevicia.

</doc>
<doc id="1687744" url="https://pl.wikipedia.org/wiki?curid=1687744" title="Sąd Najwyższy Rzeczypospolitej Polskiej">
Sąd Najwyższy Rzeczypospolitej Polskiej



</doc>
<doc id="1687748" url="https://pl.wikipedia.org/wiki?curid=1687748" title="II WŚ">
II WŚ



</doc>
<doc id="1687749" url="https://pl.wikipedia.org/wiki?curid=1687749" title="Andrzej Olszewski (polityk)">
Andrzej Olszewski (polityk)

Andrzej Michał Olszewski (ur. 2 czerwca 1931 w Warszawie, zm. 16 października 2021 w Radziejowicach) – polski lekarz chirurg i polityk, poseł na Sejm II i III kadencji.
Życiorys.
Syn Karola i Ireny. Ukończył w 1954 studia na Wydziale Lekarskim-Pediatrycznym Akademii Medycznej w Warszawie. Doktoryzował się w 1974 na tej samej uczelni na podstawie pracy pt. "Rozwój opieki zdrowotnej w osadzie fabrycznej Żyrardów do 1915 roku", wydanej w 2004 jako publikacja książkowa.
Specjalizował się w zakresie chirurgii, był ordynatorem chirurgii szpitala w Żyrardowie (1983–2003). Od początku III RP działał w Socjaldemokracji Rzeczypospolitej Polskiej – był przewodniczącym jej rady wojewódzkiej oraz członkiem rady naczelnej. W wyborach w 1991 bez powodzenia ubiegał się o mandat poselski w okręgu płocko-skierniewickim. W wyborach w 1993 uzyskał mandat posła na Sejm II kadencji w okręgu skierniewickim z listy Sojuszu Lewicy Demokratycznej. W wyborach w 1997 uzyskał reelekcję z tego samego okręgu. W 2001 nie ubiegał się o ponowny wybór, pozostając działaczem SLD w Żyrardowie. Bez powodzenia kandydował na radnego powiatu żyrardowskiego w wyborach w 2002.
Był członkiem Polskiego Towarzystwa Chirurgicznego, Polskiego Towarzystwa Historii Medycyny i Farmacji. Zajmował się chirurgią i historią medycyny. Opublikował na ten temat kilkadziesiąt artykułów zamieszczanych w czasopismach branżowych („Archiwum Historii Medycyny”, „Polski Tygodnik Lekarski”, „Problemy Lekarskie”, „Pamiętniki Zjazdów Chirurgów”, „Polski Przegląd Chirurgiczny”).
Został pochowany na cmentarzu Powązkowskim w Warszawie.
Odznaczenia i wyróżnienia.
Odznaczony Srebrnym i Złotym Krzyżem Zasługi, Krzyżem Kawalerskim Orderu Odrodzenia Polski. Wyróżniony m.in. odznaką honorową „Za wzorową pracę w służbie zdrowia”, złotą odznaką „Za zasługi dla województwa warszawskiego”, medalem „Za pracę dla województwa skierniewickiego”.

</doc>
<doc id="1687756" url="https://pl.wikipedia.org/wiki?curid=1687756" title="Gmach Sądu Najwyższego Rzeczypospolitej Polskiej">
Gmach Sądu Najwyższego Rzeczypospolitej Polskiej



</doc>
<doc id="1687760" url="https://pl.wikipedia.org/wiki?curid=1687760" title="Parafia św. Wawrzyńca w Chorzowie">
Parafia św. Wawrzyńca w Chorzowie

Parafia św. Wawrzyńca w Chorzowie – parafia rzymskokatolicka pod wezwaniem św. Wawrzyńca w Chorzowie.
Parafia została erygowana 15 września 1978 roku z parafii świętego Antoniego. Od 1968 tworzyła samodzielny ośrodek duszpasterski. Świątynią parafialną jest drewniany kościół św. Wawrzyńca w Chorzowie z 1599 roku.

</doc>
<doc id="1687761" url="https://pl.wikipedia.org/wiki?curid=1687761" title="Jedni i drudzy">
Jedni i drudzy

Jedni i drudzy () – francuski film obyczajowy z 1981 roku.
Fabuła.
Losy czterech rodzin mieszkających w Berlinie, Moskwie, Paryżu i Nowym Jorku obejmujących lata 1937–1980. Wspólną cechą tych osób są profesje artystyczne: muzycy, dyrygenci, piosenkarze i tancerze. Rok 1960. Edith, córka Evelyne przyjeżdża do Paryża. Jadąc pociągiem poznaje Roberta, syna Simona, który wrócił z Algierii. Glenn w wypadku samochodowym traci swoją żonę. Córka Sarah robi karierę jako piosenkarka, syn Jason próbuje sił jako aktor. Znany dyrygent Karl Kremer występuje w Nowym Jorku na pustej sali. Bojkot zorganizowany przez tamtejszą społeczność żydowską ma mu przypomnieć niechlubną wojenną przeszłość.

</doc>
<doc id="1687762" url="https://pl.wikipedia.org/wiki?curid=1687762" title="Siergiej Krakowski">
Siergiej Krakowski



</doc>
<doc id="1687763" url="https://pl.wikipedia.org/wiki?curid=1687763" title="Program WHILE">
Program WHILE

Program WHILE to jedno z narzędzi teorii obliczalności służące do ustanowienia, czy dana funkcja jest obliczalna.
Formalna definicja.
Składnia.
Programy WHILE składają się z symboli: WHILE, DO, END, +, -, :=, ;, formula_1 oraz dowolnej liczby zmiennych i stałych, przy czym stałe są elementami zbioru liczb naturalnych.
Program P jest syntaktycznie zdefiniowany w notacji BNF jako:
gdzie:
Semantyka.
Wszystkie użyte w danym programie zmienne zostają zainicjalizowane przed wykonaniem programu. Zmienne nie zainicjalizowane bezpośrednio otrzymują domyślną wartość 0.
Wyrażenie postaci
 xi := xj + c
oznacza przyznanie zmiennej formula_8 wartości otrzymanej poprzez dodanie zmiennej formula_5 i stałej formula_10 Specjalnym przypadkiem jest tutaj sytuacja, gdzie wartość stałej formula_3 jest równa zeru. Wtedy wartość zmiennej formula_5 zostaje bezpośrednio przyznana zmiennej formula_13
 xi := xj + 0
Wyrażenie postaci
 xi := xj – c
oznacza przyznanie zmiennej formula_8 wartości otrzymanej poprzez odjęcie stałej formula_3 od zmiennej formula_16 w przypadku gdy wartość stałej jest wyższa niż wartość zmiennej wynikiem odejmowania jest 0.
Kompozycja dwóch programów WHILE ma postać
 formula_17 formula_7
i oznacza, że program formula_19 zostanie wykonany przed programem formula_20
Pętla WHILE ma postać
 WHILE formula_21 DO formula_22 END
przy czym liczba przebiegów programu, w przeciwieństwie do programów LOOP, nie jest z góry ustalona w zmiennej formula_4 lecz może ulegać zmianom dynamicznie podczas wykonywania programu.
Przykładowa implementacja.
Dodawanie.
Następujący program WHILE przyznaje zmiennej x0 sumę zmiennych x1 i x2:
 x0 := x1 + 0;
 y := x2 + 0;
 WHILE formula_24 DO
 formula_25 = formula_26
 formula_27 = formula_28 + 1
 END
Symulacja pętli WHILE za pomocą programu GOTO.
Pętlę postaci
 WHILE x formula_1 0 DO P END
można przedstawić za pomocą następującego programu GOTO:
 M1: IF x = 0 THEN GOTO M2;
 P;
 GOTO M1;
 M2: ...
gdzie instrukcje za znacznikiem M2 są dowolne.

</doc>
<doc id="1687765" url="https://pl.wikipedia.org/wiki?curid=1687765" title="Ladri di biciclette">
Ladri di biciclette



</doc>
<doc id="1687766" url="https://pl.wikipedia.org/wiki?curid=1687766" title="The Day Before You Came">
The Day Before You Came

The Day Before You Came – singel zespołu ABBA umieszczony później w albumie , opowiadający o kobiecie, która opisuje swój dzień przed poznaniem miłości. Jest to ostatnia piosenka nagrana przez członków ABBY. Zaraz po "Eagle", jest drugim najdłuższym utworem zespołu (z różnicą jednej sekundy). Główny wokal przypadł Agnecie Fältskog. Do utworu nagrany został teledysk, który prezentowany był w wielu krajach m.in. w Niemczech, Stanach Zjednoczonych i Szwecji. W reedycji płyty "The Visitors" na CD, piosenka została dodana jako bonus. Na stronie B singla znajduje się utwór "Cassandra", który ABBA promowała w niemieckim programie telewizyjnym "Show Express".

</doc>
<doc id="1687768" url="https://pl.wikipedia.org/wiki?curid=1687768" title="Lincolnshire Poacher">
Lincolnshire Poacher

Lincolnshire Poacher – nazwa radiostacji numerycznej o dużej mocy. Jej nazwa pochodzi od sygnału wywoławczego – dwóch pierwszych taktów angielskiej piosenki ludowej "Lincolnshire Poacher". Stacja była prawdopodobnie własnością brytyjskiego Secret Intelligence Service i nadawała z terenu Cypru. Próba amatorskiego namierzenia kierunku nadawania wskazała na stację Royal Air Force w Akrotiri na Cyprze, gdzie istniało kilka anten nadawczych. Sekwencje cyfr czytane były w języku angielskim przez kobiecy głos z syntezatora, przy czym ostatnia cyfra w każdej sekwencji była odczytywana w wyższej tonacji. Przez jakiś czas istniała także stacja „Cherry Ripe” wykorzystująca jako sygnał wywoławczy ten sam motyw muzyczny, nadająca z Australii. Jest ona również łączona z wywiadem brytyjskim. Stacja ta zamilkła w grudniu 2009 roku.
Przeznaczenie.
Przypuszcza się, że audycje radiostacji były skierowane do agentów wywiadu, a możliwe do rozkodowania tylko przy pomocy klucza jednorazowego.
Program stacji.
Stacja istniała pod koniec lat 80. i w latach 90. XX wieku, a nadawanie zakończyła w czerwcu 2008. Nadawała w paśmie fal krótkich o pełnych godzinach od 12 do 22. Wstęp do audycji stanowiło pierwszych 15 nut utworu "Lincolnshire Poacher" powtórzonych 12 razy, a następnie pięć cyfr kodu identyfikacyjnego powtórzonego sześć razy. Trzon audycji stanowiło dwieście cyfr w sekwencji po pięć. Audycja miała zawsze tę samą długość. Kończyła się melodią "Lincolnshire Poacher" powtarzaną sześć razy.

</doc>
<doc id="1687769" url="https://pl.wikipedia.org/wiki?curid=1687769" title="Neil Kinnock">
Neil Kinnock

Neil Gordon Kinnock (ur. 28 marca 1942 w Walii Południowej) – brytyjski polityk, poseł do Izby Gmin w latach 1970–1995, w latach 1983–1992 przywódca Partii Pracy i lider opozycji. Członek Komisji Europejskiej ds. transportu (1995–1999) oraz ds. reformy administracyjnej (1999–2004). Obecnie jest przewodniczącym British Council i rektorem Cardiff University. Od 31 stycznia 2005 zasiada w Izbie Lordów.
Życiorys.
Urodził się w rodzinie pochodzącej ze Szkocji. Uczył się w Pengam i na uniwersytecie w Cardiff. Przez 4 lata pracował jako instruktor w Stowarzyszeniu Kształcenia Robotników (Worker's Educational Association), po czym w 1970 został członkiem Izby Gmin z ramienia Partii Pracy z okręgu Bedwellty. W 1978 wszedł w skład najwyższych władz partii, a w 1979 został rzecznikiem opozycji w sprawach dotyczących edukacji. W wyborach w 1979 wszedł do Izby Gmin z nowego okręgu Islwyn. Po rezygnacji Michaela Foota Kinnock został wybrany na jego następcę jako przywódcy partii w październiku 1983, chociaż nie miał doświadczenia w pracy w urzędującym rządzie. Funkcję jego zastępcy objął Roy Hattersley. Kinnock podjął modernizację partii, niwelując polityczne manewry bojowej lewicy. Stał na czele opozycji parlamentarnej przeciwko rządowi premier Margaret Thatcher. W wyborach 1987 Partia Pracy uzyskała poprawę swych notowań, lecz w 1992 team Kinnock-Hattersley poniósł następną porażkę, gdy nie udało im się zdobyć wystarczającego poparcia na południowym wschodzie Anglii oraz środkowej Anglii, przez co nie pokonali konserwatystów skupionych wokół Johna Majora. W lipcu 1992 Kinnock porzucił przywództwo partii, przekazując je Johnowi Smithowi. W 1994 zakończył karierę w parlamencie, jednak w styczniu 1995 został wybrany na przedstawiciela Wielkiej Brytanii w Komisji Europejskiej.

</doc>
<doc id="1687775" url="https://pl.wikipedia.org/wiki?curid=1687775" title="S. Darko">
S. Darko

S. Darko – amerykański dramat filmowy w reżyserii Chrisa Fishera, kontynuacja "Donnie Darko".
Opis fabuły.
Główną bohaterką jest Samantha Darko, akcja toczy się 7 lat po śmierci Donniego. Młodsza siostra Donniego nie może znieść widoku rozpadającej się rodziny. Wyrusza wraz z koleżanką, Corey, do Los Angeles. Jednak ich podróż zostaje przerwana przez zepsuty samochód. Samantha zaczyna mieć sny, które ostrzegają ją przed końcem świata.

</doc>
<doc id="1687776" url="https://pl.wikipedia.org/wiki?curid=1687776" title="Kochankowie (film 1968)">
Kochankowie (film 1968)

Kochankowie (wł. "Amanti") – włosko-francuski melodramat z 1968 roku w reżyserii Vittoria De Siki.
Fabuła.
Julia – amerykańska biznesmenka na lotnisku w Rzymie poznaje Valeriona, włoskiego kierowcę. Spędzają ze sobą kilka dni za miastem. Niestety, związek ten nie masz szans, albowiem Valerion ma żonę, a Julia jest pochłonięta swoją pracą.

</doc>
<doc id="1687777" url="https://pl.wikipedia.org/wiki?curid=1687777" title="Rheinfelden (Szwajcaria)">
Rheinfelden (Szwajcaria)

Rheinfelden (gsw. "Rhyfälde") – uzdrowiskowe miasto oraz gmina (niem. "Einwohnergemeinde") w Szwajcarii, w kantonie Argowia, siedziba administracyjna okręgu Rheinfelden. Liczy 13 551 mieszkańców (31 grudnia 2020). Leży w regionie Fricktal.

</doc>
<doc id="1687778" url="https://pl.wikipedia.org/wiki?curid=1687778" title="Morten Seier">
Morten Seier

Morten Seier Larsen (urodzony 29 marca 1977 w Hillerød)- były duński piłkarz ręczny grający na pozycji bramkarza, dawniej zawodnik Wisły Płock.
Seier Jest wychowankiem klubu Virum Sorgenfri HK. Następnie grał w Silkeborg IF, Ajaxie, FCK Håndbold, RK Gorenje Velenje. Zagrał jeden mecz w reprezentacji Danii. Ma podpisany kontrakt z Wisłą Płock
W drużynie z Płocka zadebiutował podczas Ogólnopolskiego Turnieju Piłki Ręcznej Seniorów o puchar prezesa MMTS Kwidzyn. Zagrał też 30 stycznia 2009 w meczu charytatywnym na rzecz Damiana Kozłowskiego (młodego piłkarza ręcznego z MKS Kasztelan Sierpc chorego na raka kości).
Po zakończeniu kariery zawodniczej został trenerem przygotowania fizycznego w Gorenje Velenje.

</doc>
<doc id="1687785" url="https://pl.wikipedia.org/wiki?curid=1687785" title="Temur Kecbaia">
Temur Kecbaia

Temuri Kecbaia (gruz. თემური ქეცბაია, ur. 18 marca 1968 w Gali) – gruziński piłkarz występujący na pozycji pomocnika. Oprócz obywatelstwa gruzińskiego, posiada także cypryjskie. Od czerwca 2022 selekcjoner reprezentacji Cypru.
Kariera klubowa.
Kecbaia karierę rozpoczynał w 1986 roku w Dinamo Suchumi, występującym w niższej lidze Związku Radzieckiego. Spędził tam jeden sezon. W tym czasie rozegrał tam 22 spotkania i zdobył 5 bramek. W 1987 roku przeszedł do pierwszoligowego Dinamo Tbilisi. W ciągu pierwszych dwóch sezonów pełnił tam rolę rezerwowego. Podstawowym graczem Dinama stał się od sezonu 1989. W 1990 roku po rozpadzie ZSRR przystąpił z klubem do gry w rozgrywkach ligi gruzińskiej. Już w pierwszym sezonie zdobył z klubem mistrzostwo Gruzji. W 1991 roku ponownie sięgnął z Dinamo po to trofeum. W Dinamie Kecbaia spędził w sumie pięć sezonów. Przez ten czas rozegrał tam 94 spotkania i strzelił 23 gole.
W 1991 roku przeszedł do cypryjskiego Anorthosisu Famagusta. W 1992 oraz 1994 roku wywalczył z klubem wicemistrzostwo Cypru. Łącznie grał tam przez trzy sezony. W tym czasie zagrał tam 76 razy i zdobył 36 bramek.
W 1994 roku podpisał kontrakt z greckim AEK Ateny. W pierwszym sezonie dotarł z klubem do finału Pucharu Grecji. Jego klub uległ tam jednak 0-1 Panathinaikosowi Ateny. W 1996 roku ponownie wystąpił w finale Pucharu Grecji. Tym razem został zwycięzcą tych rozgrywek po pokonaniu 7-1 Apollon Smyrnis. W tamtym spotkaniu Kecbaia strzelił gola, podwyższającego wynik meczu 5-0. W tym samym roku AEK wywalczył wicemistrzostwo Grecji. W 1997 roku po raz trzeci z rzędu zagrał w finale Pucharu Grecji. Wówczas po rzutach karnych wygrał mecz z Panathinaikosem Ateny. Również w 1997 roku został wicemistrzem Grecji. W AEK Kecbaia grał łącznie trzy lata. W sumie wystąpił tam 84 meczach i zdobył w nich 24 bramki.
Latem 1997 na zasadzie prawa Bosmana trafił do angielskiego Newcastle United. W Premier League zadebiutował 9 sierpnia 1997 w wygranym 2-1 meczu z Sheffield Wednesday. W 1998 roku wystąpił z klubem w finale Pucharu Anglii. Newcastle zostało tam jednak pokonane 2-0 przez Arsenal F.C. Rok później ponownie zagrał w finale tych rozgrywek, ale tym razem uległo 0-2 Manchesterowi United. W Newcastle spędził w sumie trzy sezony. W tym czasie zagrał tam 78 razy i strzelił 8 goli.
W 2000 roku odszedł do drugoligowego Wolverhampton Wanderers. Pierwszy występ zanotował tam 13 sierpnia 2000 w wygranym 2-0 spotkaniu z Sheffield Wednesday. Przez cały sezon rozegrał tam 2 spotkania i zdobył 3 bramki. Natomiast w lidze zajął z klubem dwunaste miejsce. W następnym sezonie w barwach Wolverhampton zagrał dwa razy, a potem odszedł do szkockiego Dundee F.C. Tam grał do końca sezonu, w którym uplasował się z klubem na dziewiątej pozycji w lidze. W sumie wystąpił tam w 22 meczach, w których strzelił 6 goli.
W 2002 roku powrócił do cypryjskiego klubu Anorthosis Famagusta, którego barwy reprezentował w latach 1991–1994. Tym razem jako piłkarz spędził tam cztery lata. W tym czasie zdobył z klubem mistrzostwo Cypru, a także Puchar Cypru. W 2006 roku zakończył karierę.
Kariera reprezentacyjna.
Jest byłym reprezentantem Gruzji. W drużynie narodowej grał w latach 1992–2003. W tym czasie rozegrał w niej 49 spotkań i zdobył 16 bramek. Był uczestnikiem eliminacji do MŚ 1994, Euro 1996, MŚ 1998, Euro 2000, MŚ 2002, jednak na żadne z nich jego reprezentacja nie wywalczyła awansu.
Kariera trenerska.
Latem 2002 roku powrócił do Anorthosisu jako piłkarz, a w styczniu 2004 został jego grającym trenerem. W 2005 roku prowadzona przez niego drużyna została mistrzem Cypru. Latem 2005 jego klub dotarł do trzeciej rundy eliminacji Ligi Mistrzów, jednak uległ tam w dwumeczu 1-4 Rangers i został przesunięty do Pucharu UEFA. Tam w pierwszej rundzie rozgrywek przegrał w dwumeczu 1-6 z US Palermo. Natomiast w lidze w sezonie 2005/2006 zajął czwarte miejsce i nie awansował do europejskich pucharów. W trakcie sezonu 2006/2007 Kecbaia zakończył karierę piłkarską i pozostał w klubie już tylko jako trener. Na koniec sezonu Anorthosis uplasował się na trzeciej pozycji w lidze. Zdobył także Puchar Cypru. W sezonie 2007/2008 występował w Pucharze UEFA. Zakończył go jednak na pierwszej rundzie po przegraniu 2-7 dwumeczu z Tottenham Hotspur. W 2008 roku został mistrzem Cypru. W sezonie po kwalifikacjach grał w Lidze Mistrzów. W swojej grupie zanotował jedno zwycięstwo, trzy remisy i dwie porażki. W efekcie tego z sześcioma punktami na koncie zajął czwarte miejsce w grupie i odpadł z europejskich pucharów. W rozgrywkach ligi cypryjskiej uplasował się na trzeciej pozycji. Po zakończeniu sezonu Kecbaia odszedł z klubu.
25 maja 2009 podpisał 3-letni kontrakt z greckim Olympiakosem Pireus. 15 września 2009 został zwolniony z funkcji trenera Olympiakosu.
W listopadzie 2009 podpisał kontrakt z Gruzińską Federacją Piłkarską, na mocy którego objął stanowisko selekcjonera gruzińskiej drużyny narodowej. 14 listopada 2014 zrezygnował z prowadzenia kadry. W sierpniu 2015 został trenerem APOEL FC.

</doc>
<doc id="1687786" url="https://pl.wikipedia.org/wiki?curid=1687786" title="Kościół Matki Bożej Jasnogórskiej w Szczecinie">
Kościół Matki Bożej Jasnogórskiej w Szczecinie

Kościół Matki Bożej Jasnogórskiej w Szczecinie – kościół parafii rzymskokatolickiej w Szczecinie Pomorzanach.
Historia.
W latach 1863-65 James Hobrecht zrealizował projekt inż. Bernharda z Dirschen z 1861 roku, budując na Wzgórzu Hetmańskim (niem. "Kosacken Berg") wieżę ciśnień dla wodociągów miejskich. Zbudowana w stylu arkadowym na rzucie szesnastoboku wieża łączy elementy architektury starochrześcijańskiej, bizantyjskiej i romańskiej. Przypomina kościoły na planie centralnym lub baptysteria. W wieży znajdował się zbiornik o pojemności 3080 m³. Po zakończeniu II wojny światowej i przekazaniu miasta władzom polskim przez Armię Czerwoną wieża przestała pełnić swoją funkcję. W późniejszym okresie była wykorzystywana jako owczarnia, następnie została adaptowana na mieszkania połączone z magazynami. 3 grudnia 1984 roku teren wraz z wieżą ciśnień został przekazany Kościołowi. Obiekt po rozebraniu instalacji wodnych i przebudowaniu oraz dobudowaniu czterech kaplic został przystosowany do celów sakralnych. Projekt adaptacji wieży i jej przebudowy na świątynie opracował dr inż. arch. Witold Jarzynka. Prace rozbiórkowe we wnętrzu rozpoczęto w kwietniu 1985 roku i trwały (przy współudziale parafian) do grudnia 1985 roku. Przed pasterką 24 grudnia 1985 roku ks. bp Kazimierz Majdański dokonał poświęcenia murów wieży ciśnień, a następnie odprawił w niej pierwszą Mszę Świętą przy licznym udziale wiernych. 22 czerwca 1986 roku ks. bp Kazimierz Majdański erygował parafię Matki Bożej Jasnogórskiej, a jej proboszczem mianował ks. Stanisława Skibińskiego. Równolegle z pracami budowlanymi wewnątrz kościoła, na wiosnę 1987 roku rozpoczęto budowę domu katechetycznego i czterech przybudówek do kościoła (dwie kaplice, zakrystia i kruchta), a na wiosnę 1988 roku rozpoczęto budowę plebanii.
Ze środka kościoła usunięto filar podtrzymujący konstrukcję dachu, a jego funkcję przejęło osiem dźwigarów, wykonanych i zamontowanych przez parafian.
W 1992 roku zbudowano łącznik arkadowy między plebanią a domem katechetycznym oraz rozpoczęto prace związane z ukształtowaniem terenu. Wzniesiono mury kamienne tworzące obramowanie kościoła, schody granitowe oraz podjazd dla niepełnosprawnych. Rok później ukończono budowę murów kamiennych oraz rozpoczęto sadzenie drzew, krzewów, kwiatów wokół budynków. Z inicjatywy parafii, na zlecenie Urzędu Miejskiego w Szczecinie, przed kościołem wykonano drogę, chodnik, parkingi i oświetlenie.

</doc>
<doc id="1687788" url="https://pl.wikipedia.org/wiki?curid=1687788" title="Erkki Liikanen">
Erkki Liikanen

Erkki Liikanen (ur. 19 września 1950 w Mikkeli) – fiński polityk, dyplomata i ekonomista, minister i parlamentarzysta, członek Komisji Europejskiej, prezes Banku Finlandii w latach 2004–2018.
Życiorys.
Ukończył studia ekonomiczne na Uniwersytecie Helsińskim. Zaangażował się w działalność polityczną w ramach Socjaldemokratycznej Partii Finlandii. W 1972 został po raz pierwszy wybrany do Eduskunty, w fińskim parlamencie zasiadał do 1990, m.in. kierując komisją spraw zagranicznych (1983–1987). Od 1981 do 1987 był sekretarzem generalnym socjaldemokratów. Od kwietnia 1987 do lutego 1990 sprawował urząd ministra finansów w gabinecie, którym kierował Harri Holkeri. Od maja 1987 był jednocześnie ministrem w resorcie spraw wewnętrznych. W 1990 został ambasadorem Finlandii przy Unii Europejskiej (do 1994). Po akcesie swojego kraju do UE w 1995 został pierwszym fińskim komisarzem (ds. budżetu). Funkcję tę pełnił do 1999. Pozostał również w składzie kolejnej Komisji Europejskiej, obejmując resort przedsiębiorczości i społeczeństwa informacyjnego. W maju 2004 dołączył do niego w tej samej randze Ján Figeľ. Zrezygnował kilka miesięcy przed zakończeniem jej prac w związku z powołaniem na stanowisko gubernatora (prezesa) fińskiego banku centralnego, którym zarządzał przez czternaście lat. W 2008 został również prezesem Fińskiego Czerwonego Krzyża.

</doc>
<doc id="1687789" url="https://pl.wikipedia.org/wiki?curid=1687789" title="Wonderful Life (singel Blacka)">
Wonderful Life (singel Blacka)

Wonderful Life – singiel brytyjskiego piosenkarza Blacka, pochodzący z debiutanckiego albumu o tej samej nazwie, po raz pierwszy wydany w 1985 roku, przez wytwórnię Ugly Man Records. Wykonawca postanowił ponownie nagrać i wydać utwór w wytwórni A&amp;M Records.
Interpretacje.
Cover tego utworu stworzyły polskie grupy muzyczne: wykonująca hardcore formacja Coalition, która go wydała na wydawnictwie split "Bora / Coalition" (2003), a także rockowy zespół Carrion, wydając go na płycie "Carrion" (2007).
Utwór w formie coverów był również wykonywany m.in. przez zespoły Myslovitz, Ace of Base oraz Dżipago ("Szczęśliwe życie").

</doc>
<doc id="1687791" url="https://pl.wikipedia.org/wiki?curid=1687791" title="Qenan Toro">
Qenan Toro

Qenan Toro (ur. 30 grudnia 1925 w Tiranie, zm. 1 grudnia 1989 w Tiranie) – albański aktor i reżyser.
Życiorys.
W 1949 podjął pracę w banku, gdzie zwracał na siebie uwagę głosem o osobliwej barwie. Za namową jednego z twórców Teatru Ludowego w 1950 Toro rozpoczął pracę na scenie. Zadebiutował w komedii "Vajza nga fshati" (Dziewczyna ze wsi) Fatmira Gjaty. Uczył się jednocześnie w szkole artystycznej Jordan Misja. W teatrze grywał początkowo role drugoplanowe, zanim w 1954 wystąpił w roli sekretarza partii w komedii "Dziewczyna ze wsi". Momentem przełomowym w jego karierze artystycznej był rok 1954, kiedy wystąpił w czterech przedstawieniach, grając m.in. główną rolę w inscenizacji Hamleta. W teatrze zagrał ponad 80 ról. Występował także w stołecznym Teatrze Kukiełkowym, sporadycznie zajmował się także reżyserią teatralną. W 1988 przeszedł na emeryturę i wkrótce potem zmarł.
Na dużym ekranie zadebiutował w 1961 niewielką rolą prowokatora w filmie "Debatik". Potem zagrał jeszcze w 2 filmach fabularnych.

</doc>
<doc id="1687792" url="https://pl.wikipedia.org/wiki?curid=1687792" title="Historia mówiona">
Historia mówiona

Historia mówiona może być zdefiniowana jako nagrywanie, zachowywanie i interpretacja historycznych informacji, bazujących na osobistych przeżyciach i opiniach mówiącego.
Często przybiera formę relacji z przeszłych wydarzeń widzianych na własne oczy, ale może zawierać elementy folkloru, mitów, pieśni i opowieści przekazywanych z pokolenia na pokolenie. Mimo że jest to nieoceniony sposób na zachowanie wiedzy i zrozumienie doświadczonych ludzi, historia mówiona może także zajmować się rozmowami z młodszymi pokoleniami. W ostatnim czasie, użycie technik wideofilmowania pozwoliło na wyjście historii mówionej z kręgu czysto językowych form komunikacji i wejście w świat, gdzie równie ważne są gesty. 
Współczesna tradycja.
Współczesne działania z kręgu historii mówionej obejmują nagrywanie lub transkrybowanie relacji o przeżytych, widzianych wydarzeniach z przeszłości. Niektórzy antropolodzy w późnym XIX wieku, zaczęli zbierać nagrania (z początku głównie dotyczące folkloru Indian) na cylindrach fonografowych. W latach 30 XX wieku organizacja zajmująca się zatrudnianiem bezrobotnych - Works Progress Administration (WPA) wysłała ludzi mających zebrać od różnych grup, relacje dotyczące m.in. wojny secesyjnej, niewolnictwa i innych ważnych wydarzeń historycznych. Biblioteka Kongresu także zaczęła nagrywać tradycyjną amerykańską muzykę na dyskach octanowych. Wraz z rozwojem możliwości nagrywania na taśmy po II wojnie światowej, zadanie zachowywania historii mówionej stało się łatwiejsze.
W 1942 roku nowojorska gazeta New Yorker opublikowała sylwetkę Joe Goulda, który twierdził, że kolekcjonuje "Historię mówioną naszych czasów". Pomimo tego, że Gould nigdy nie opublikował tego dzieła, artykuł o nim spopularyzował termin "historia mówiona". W 1948 roku historyk z uniwersytetu Columbia - Alan Nevins ustanowił Columbia Oral History Research Office. Jego misją było nagrywanie, transkrybowanie i zachowywanie przekazów historii mówionej. W 1967 w Stanach Zjednoczonych powołowano Oral History Association, natomiast w 1969 roku w Wielkiej Brytanii - Oral History Society. Obecnie istnieją liczne organizacje narodowe jak i międzynarodowa International Oral History Association, która organizuje warsztaty, konferencje i publikuje newslettery i magazyny poświęcone teorii i praktyce historii mówionej.
Historycy, folkloryści, antropolodzy, socjolodzy, dziennikarze, lingwiści i wiele innych profesji wykorzystują formy wywiadu w swych badaniach. Chociaż multidyscyplinarne, badania nad historią mówioną wypromowały podstawowy zbiór norm i standardów zachowań, jak np. wyrażenie zgody przez relacjonującego na wykorzystanie nagrań po ówczesnym wyjaśnieniu mu celów, zasad itp.
Badacze zajmujący się historią mówioną preferują pytania otwarte unikając jednocześnie pytań naprowadzających, które zachęcają odpowiadających do mówienia tego, co według nich chce usłyszeć pytający. Niektóre wywiady to „relacje z życia”, przeprowadzane z tymi, którzy kończą karierę lub u schyłku życia, inne skupiają się na określonym okresie życia, jak w przypadku weteranów wojennych, lub na określonych wydarzeniach, jak w przypadku ocalonych po przejściu huraganu Katrina.
Pierwsze archiwa historii mówionej skupiały się na wywiadach z ważnymi politykami, dyplomatami, wojskowymi i biznesmenami. Od lat 60 i 70 XX wieku, równie ważne stały się relacje ludzi zwykłych np. robotników. Przy każdym projekcie, badacze historii mówionej próbują nagrać wspomnienia wielu różnych ludzi. Wywiad z jedną osobą daje jedną perspektywę. Niektórzy mogą nie pamiętać dokładnie wydarzeń lub zmieniać swoje relacje z powodów osobistych. Dzięki wywiadom z wieloma osobami, badacze historii mówionej uzyskują relacje z wielu punktów widzenia, szukają punktów stycznych, pokazują złożoność zagadnienia. Natura pamięci, zarówno tej jednostkowej jak i grupowej, stanowi dużą część praktyki historii mówionej.
Historia mówiona w Polsce.
W Polsce, badania nad historią mówioną prowadzone są m.in. w Lublinie. Jednostkami zajmującymi się tą tematyką są: Teatr NN, Radio Lublin i Uniwersytet Marii Curie-Skłodowskiej. Duże zasługi na polu badań nad historią mówioną ma także Ośrodek „Karta”. Rejestracją, archiwizowaniem i upowszechnianiem historii mówionej zajmuje się także Muzeum Emigracji w Gdyni, które w ramach projektu Archiwum Emigranta zbiera relacje Polaków o doświadczeniach emigracyjnych. Powstają Archiwa Historii Mówionej, dostępne także w internecie np. e-historie.pl, PragaGada.pl, ahm.1944.pl, www.historiamowiona.poznan.pl 

</doc>
<doc id="1687793" url="https://pl.wikipedia.org/wiki?curid=1687793" title="Bardeleben">
Bardeleben

Bardeleben – polski herb szlachecki z indygenatu.
Opis herbu.
Opis zgodnie z klasycznymi regułami blazonowania:
W polu czerwonym topór w skos o toporzysku złotym i ostrzu srebrnym, pod którym takaż róża. 
Klejnot: Ogon pawi na którego skrajnych piórach z prawej godło, z lewej godło w lewo. 
Labry czerwone, podbite srebrem.
Najwcześniejsze wzmianki.
Zatwierdzony indygenatem dla Jana Krzysztofa Bardeleben w 1768 roku.
Herbowni.
Bardeleben.

</doc>
<doc id="1687796" url="https://pl.wikipedia.org/wiki?curid=1687796" title="Katherine Legge">
Katherine Legge

Katherine Anne Legge (ur. 12 lipca 1980 w Guildford) – brytyjska zawodniczka startująca w wyścigach samochodowych.
Karierę rozpoczęła w 1990 roku. Przez następne dziewięć lat startowała w wyścigach kartingowych. W 2000 roku przeniosła się do Brytyjskiej Formuły Ford, a w latach 2001-2004 ścigała się w Brytyjskiej Formule Renault. Zaliczyła także kilka występów w Formule 3 (2003).
Życiorys.
Toyota Atlantic i Champ Car.
W 2005 roku wyjechała do USA, gdzie startowała w serii Toyota Atlantic, będącej zapleczem Champ Car World Series. Tamże odniosła trzy zwycięstwa (jako pierwsza kobieta w historii amerykańskich serii open-wheel, wcześniej nie udało się to nawet Danice Patrick), a w klasyfikacji generalnej zajęła trzecie miejsce.
W tym samym roku zaliczyła dwudniową sesję testową na torze Vallelunga koło Rzymu w zespole Formuły 1, Minardi.
Dobre występy w Toyota Atlantic zaowocowały propozycją zespołu PKV Racing i w sezonie 2006 zadebiutowała w serii Champ Car. Jej najlepszym wynikiem było szóste miejsce na torze owalnym w Milwaukee; w klasyfikacji generalnej zajęła 16. miejsce.
Podczas dwunastej rundy sezonu, na torze Road America, zaliczyła poważny wypadek. Na bardzo szybkim zakręcie, wskutek oderwania się tylnego skrzydła w jej samochodzie, straciła panowanie nad kierownicą i uderzyła w bandę. Uderzenie było tak silne, że auto wykonało kilka obrotów i lądowało kołami do góry. Bolid został całkowicie zniszczony, jednak zawodniczce nic się nie stało.
W sezonie 2007 przeniosła się do zespołu Dale Coyne Racing. Jej najlepszym wynikiem ponownie było szóste miejsce, osiągnięte na torze ulicznym w Las Vegas. W klasyfikacji generalnej zajęła 15. miejsce.
DTM.
Po unifikacji serii Champ Car i Indy Racing League, wróciła do Europy. Została kierowcą zespołu Futurecom TME Colina Kollesa w cyklu Deutsche Tourenwagen Masters. W pierwszym sezonie w nowym otoczeniu nie zdobyła żadnych punktów. Jej najlepszym wynikiem było 15. miejsce (dwukrotnie).
W sezonie 2009 ponownie występowała w DTM, tym razem w ekipie Abt Sportsline Lady Power, używającej jednorocznych modeli samochodów Audi. W sezonie 2010 przeniosła się do ekipy Rosberga, gdzie partneruje Markusowi Winkelhockowi.
Jest jedną z dwóch kobiet występujących w DTM (drugą jest Susie Stoddart).

</doc>
<doc id="1687798" url="https://pl.wikipedia.org/wiki?curid=1687798" title="Sobór Kazańskiej Ikony Matki Bożej w Moskwie">
Sobór Kazańskiej Ikony Matki Bożej w Moskwie

Sobór Kazańskiej Ikony Matki Bożej (ros. Собо́р Каза́нской ико́ны Бо́жией Ма́тери) – prawosławny sobór w Moskwie położony na rogu placu Czerwonego, u wylotu ulicy Nikolskiej, w historycznej dzielnicy Kitaj-gorod.
Historia.
Nie wiadomo, kiedy na miejscu dzisiejszej cerkwi powstał pierwszy prawosławny budynek sakralny – pierwsza wzmianka o istnieniu w tym miejscu cerkwi pochodzi z 1625. Była zbudowana z drewna i ufundowana przez księcia Dymitra Pożarskiego. Spłonęła jednak 10 lat później i na jej miejscu car Michał I wzniósł nową, murowaną cerkiew, poświęconą w 1637. Przechowywano w niej Kazańską Ikonę Matki Bożej, otaczaną w Rosji wielkim kultem, gdyż ćwierć wieku wcześniej towarzyszyła ona księciu Dmitrijowi Pożarskiemu w jego zwycięskiej kampanii przeciwko okupującym Moskwę Polakom.
W 1801 obok cerkwi została wzniesiona dzwonnica, która została podwyższona kolejno w 1805 i w 1865. W 1918, w czasie nabożeństwa w budynku, patriarcha Tichon poinformował wiernych o śmierci zdetronizowanego cara Mikołaja II, jego żony Aleksandry i dzieci. W latach 1925–1930 cerkiew była remontowana. 
W 1936 władze stalinowskie zdecydowały o zniszczeniu obiektu i wzniesieniu na jego miejscu publicznej toalety. Sobór został odbudowany dopiero po upadku ZSRR, w latach 1990–1993, ze wsparciem finansowym merostwa Moskwy. Ponownej konsekracji świątyni dokonał patriarcha Aleksiej II w obecności prezydenta Borysa Jelcyna i mera Moskwy Jurija Łużkowa. 

</doc>
<doc id="1687799" url="https://pl.wikipedia.org/wiki?curid=1687799" title="Bartkowski (herb szlachecki)">
Bartkowski (herb szlachecki)

Bartkowski – polski herb szlachecki, odmiana herbu Przegonia.
Opis herbu.
W polu czerwonym miecz o ostrzu srebrnym i rękojeści złotej między dwoma półksiężycami złotymi w pas, barkami do środka. Klejnot: Trzy pióra strusie. Labry czerwone, podbite srebrem.
Najwcześniejsze wzmianki.
Brak informacji o genezie odmiany.
Herbowni.
Bartkowski.

</doc>
<doc id="1687802" url="https://pl.wikipedia.org/wiki?curid=1687802" title="Pasmo Fotografów">
Pasmo Fotografów

Pasmo Fotografów (dawniej: "Góra Fotografów", norw. "Fotografryggen") - góry na Spitsbergenie o wysokości do 742 m n.p.m. Leżą między lodowcem Lansebreen, Lodowcem Biernawskiego a Lodowcem Mogilnickiego. 

</doc>
<doc id="1687804" url="https://pl.wikipedia.org/wiki?curid=1687804" title="Moguer">
Moguer

Lebrija – miasto w Hiszpanii, w prowincji Huelva, we wspólnocie autonomicznej Andaluzja.

</doc>
<doc id="1687805" url="https://pl.wikipedia.org/wiki?curid=1687805" title="Łucznictwo na igrzyskach olimpijskich">
Łucznictwo na igrzyskach olimpijskich



</doc>
<doc id="1687806" url="https://pl.wikipedia.org/wiki?curid=1687806" title="Teraz i tu">
Teraz i tu

Teraz i tu – singel promujący album Varius Manx pt. "Najlepsze z dobrych", wydany w 2000 r. przez firmę fonograficzną Zic Zac/BMG Poland. Wszystkie 3 piosenki z singla wyprodukował i zaaranżował zespół. Numer katalogowy singla: 74321742112. Do piosenki tytułowej zrealizowano teledysk.

</doc>
<doc id="1687808" url="https://pl.wikipedia.org/wiki?curid=1687808" title="Medaliści igrzysk olimpijskich w łucznictwie">
Medaliści igrzysk olimpijskich w łucznictwie

Lista medalistów olimpijskich w łucznictwie w latach 1900-2020:
Medaliści w konkurencjach nierozgrywanych obecnie.
Mężczyźni.
Au cordon doré (50 m – Scheibenschießen) championat du monde.
W tych zawodach mogli wziąć udział tylko najlepsi strzelcy z poprzednich zawodów. Można dyskutować, czy należy je uznać za zawody olimpijskie, ponieważ są to mistrzostwa świata z nazwy.

</doc>
<doc id="1687809" url="https://pl.wikipedia.org/wiki?curid=1687809" title="Prima Categoria (1912/1913)">
Prima Categoria (1912/1913)

Prima Categoria 1912/1913 (z wł. Pierwsza Kategoria) – 16. edycja najwyższej w hierarchii klasy mistrzostw Włoch w piłce nożnej, organizowanych przez FIGC, które odbyły się od 20 października 1912 do 1 czerwca 1913. Mistrzem został Pro Vercelli, zdobywając swój piąty tytuł.
Organizacja.
Liczba uczestników w głównym turnieju została powiększona z 10 do 18 drużyn. Kluby z Północnych Włoch podzielono na trzy regionalne grupy, po dwa najlepsze z grup potem startują w turnieju finałowym.
Po raz pierwszy wzięły w nich udział kluby z południowej części kraju. Zwycięzca z Południowych Włoch grał w finale z mistrzem Północy.
Preeliminacje.
Piemont.
Vigor – Novara 0:4
Lombardia – Liguria.
Pierwsza runda.
Savona – Como 3:1
Lambro – Racing Libertas 2:1
Powtórka
Druga runda.
Racing Libertas – Savona 2:0
Lacjum.
Pierwsza runda.
Alba Roma – Juventus Roma 1:2
Pro Roma – Tebro Roma 2:1
Druga runda.
Alba Roma – Tebro Roma 2:0
Północne Włochy.
Runda finałowa.
W przypadku zespołów, które grały już ze sobą w poprzedniej rundzie eliminacyjnej, uwzględniono wyniki z tych eliminacji. Takim sposobem następujące drużyny rozpoczęły rozgrywki z następującą liczbą punktów:
Środkowo-Południowe Włochy.
Eliminacje.
Kampania.
Naples – Inter Napoli 2:1
Inter Napoli – Naples 2:3
Runda finałowa.
Pierwsza runda.
Virtus Juventusque – Lazio 1:3
Lazio – Virtus Juventusque 3:0
Druga runda.
Naples – Lazio 1:2
Lazio – Naples 1:1
Finał.
Pro Vercelli – Lazio 6:0
Ostatni mecz Pro Vercelli rozegrał w składzie: Innocenti, Binaschi, Valle, Ara, Milano I, Leone, Milano II, Berardo, Ferraro, Rampini I, Corna.

</doc>
<doc id="1687810" url="https://pl.wikipedia.org/wiki?curid=1687810" title="Lodowiec Arctowskiego">
Lodowiec Arctowskiego

Lodowiec Arctowskiego (norw. "Arctowskibreen") – lodowiec na Spitsbergenie, na południe od Sassenfjorden. Nazwę nadał w 1920 roku szwedzki podróżnik Gerard de Geer na cześć Henryka Arctowskiego.

</doc>
<doc id="1687816" url="https://pl.wikipedia.org/wiki?curid=1687816" title="Lodowiec Dobrowolskiego (Svalbard)">
Lodowiec Dobrowolskiego (Svalbard)

Lodowiec Dobrowolskiego (norw. "Dobrowolskibreen") - lodowiec na Spitsbergenie, na Ziemi Torella, na wschód od Van Keulenfjorden. Nazwę nadał w 1920 roku szwedzki podróżnik Gerard de Geer na cześć polskiego polarnika Antoniego Dobrowolskiego.

</doc>
<doc id="1687817" url="https://pl.wikipedia.org/wiki?curid=1687817" title="Tp2">
Tp2

Tp2 – polskie oznaczenie parowozu towarowego pruskiej serii G7².
Historia.
W latach 1895-1912 wyprodukowano około 1650 pruskich maszyn tej serii. Na niemieckich kolejach po I wojnie światowej (DRG) były oznaczone jako seria (Baureihe) 557-14. Po odzyskaniu niepodległości PKP przejęły 295 maszyn pruskiej serii G7². Po zakończeniu II wojny światowej polskie koleje posiadały jeszcze około 80 maszyn tego typu. Tp2-34 do dzisiaj można oglądać w Muzeum Przemysłu i Kolejnictwa w Jaworzynie Śląskiej.
Niektóre właściwości trakcyjne.
W przypadku tego parowozu niemal cała siła pociągowa cylindrowa mogła być wykorzystywana do rozruchu maszyny. Maksymalna siła pociągowa przy rozruchu wynosiła prawie 11 000 kG. Parowóz mógł na torze poziomym ciągnąć składy towarowe ładowne o masie 1100 ton z prędkością 45 km/h, ale już na wzniesieniu 14‰ tylko 130 ton z tą samą prędkością.

</doc>
<doc id="1687818" url="https://pl.wikipedia.org/wiki?curid=1687818" title="Midtjylland Herning">
Midtjylland Herning



</doc>
<doc id="1687820" url="https://pl.wikipedia.org/wiki?curid=1687820" title="Lodowiec Wilno">
Lodowiec Wilno

Lodowiec Wilno (norw. "Wilnobreen") – lodowiec na Spitsbergenie, spływający z góry Ostra Brama do Lodowca Polaków. Nazwany w 1934 roku przez polską ekspedycję naukową od miasta Wilno, należącego wówczas do Polski.

</doc>
<doc id="1687821" url="https://pl.wikipedia.org/wiki?curid=1687821" title="John Wrathall">
John Wrathall

John James Wrathall, GCLM, ID (ur. 28 sierpnia 1913 w Lancaster, zm. 31 sierpnia 1978) – rodezyjski polityk, prezydent kraju od 1976 do swojej śmierci. Z wykształcenia był księgowym.
Zarys biografii.
Urodził się w Lancaster w Wielkiej Brytanii. Kształcił się w Lancaster Royal Grammar School. Po uzyskaniu w 1935 dyplomu księgowego rozpoczął pracę w tym zawodzie. Rok później wyjechał do Rodezji Południowej. Przez następne dziesięć lat pracował w tamtejszym ministerstwie finansów, udzielając się również w życiu politycznym kraju.
W 1946 zrezygnował z posady państwowej i otworzył prywatne biuro księgowe w Bulawayo. Nie zaprzestał jednak działalności politycznej. W 1949 wybrano go do Rady Miejskiej Bulawayo, a w latach 1954–1962 zasiadał w Izbie Zgromadzeń z ramienia Partii Federalnej. W 1962 opuścił jej szeregi, ponieważ poparła projekt nowej konstytucji, nadającej większe prawa czarnej większości i został współzałożycielem rasistowskiego Frontu Rodezyjskiego. Już jako członek nowego ugrupowania ponownie został wybrany do Izby Zgromadzeń, ponadto objął urzędu ministra edukacji afrykańskiej.
W 1964 opowiedział się za pozbawieniem Winstona Fielda stanowiska premiera, które w rezultacie przejął Ian Smith. W nowym rządzie został ministrem finansów i poczty. Poparł jednostronne ogłoszenie niepodległości Rodezji i 11 listopada 1965 podpisał jej deklarację. 7 sierpnia 1966 objął urząd wicepremiera. W 1973 zrezygnował z teki ministra poczty. Rok później kandydował z powodzeniem w wyborach do Senatu.
14 stycznia 1976 został wybrany prezydentem Rodezji. Urząd pełnił przez dwa i pół roku, aż do swojej śmierci w dniu 31 sierpnia 1978.

</doc>
<doc id="1687822" url="https://pl.wikipedia.org/wiki?curid=1687822" title="César Ruminski">
César Ruminski

Jean César Ruminski (ur. 13 czerwca 1924 w Lisieux, zm. 14 maja 2009 w Douai) – francuski piłkarz polskiego pochodzenia reprezentant Francji. Podczas kariery piłkarskiej występował na pozycji bramkarza.
Kariera klubowa.
Zadebiutował w 1942 roku w zespole Stade de Reims. Występował w nim do 1946 roku. W 1946 roku przeszedł do zespołu SC Douai. Gdzie występował przez 1 sezon. W 1947 został zawodnikiem Le Havre AC. W klubie tym grał do 1952 roku. Ostatnim jego klubem był Lille OSC, gdzie grał w latach 1952–1954. Z Lille zdobył mistrzostwo Francji w 1954.
Kariera reprezentacyjna.
W 1952 roku zadebiutował w reprezentacji Francji. W kadrze rozegrał 7 spotkań. Był członkiem kadry na mistrzostwa świata w piłce nożnej jednak na skutek kontuzji musiał zrezygnować z występów w kadrze i zakończyć sportową karierę.

</doc>
<doc id="1687826" url="https://pl.wikipedia.org/wiki?curid=1687826" title="Wilno (ujednoznacznienie)">
Wilno (ujednoznacznienie)



</doc>
<doc id="1687828" url="https://pl.wikipedia.org/wiki?curid=1687828" title="Codex Sangermanensis">
Codex Sangermanensis



</doc>
<doc id="1687830" url="https://pl.wikipedia.org/wiki?curid=1687830" title="Bohdan Hreszczak">
Bohdan Hreszczak

Bohdan Mychajłowycz Hreszczak, ukr. Богдан Михайлович Грещак, ros. Богдан Михайлович Грещак, "Bogdan Michajłowicz Grieszczak" (ur. 31 marca 1944 w Tarnopolu) – ukraiński piłkarz, grający na pozycji prawego napastnika, olimpijski reprezentant ZSRR, trener piłkarski.
Kariera piłkarska.
Kariera klubowa.
Rozpoczął karierę piłkarską miejscowym Awanhardzie Tarnopol. W 1965 został powołany do wojska, służył najpierw w SKA Lwów, a później kontynuował w CSKA Moskwa. Po zakończeniu służby wojskowej w 1967 powrócił do Lwowa, gdzie został piłkarzem Karpat Lwów. Później został wybrany kapitanem drużyny. W 1973, kiedy drużyna zajmowała miejsce w dolnej części tabeli, został wezwany do sekretarza partyjnego obwodu lwowskiego. Na pytanie o przyczynach takich występów powiedział prawdę o trenerach klubu. Od tego czasu już nie występował w podstawowej jedenastce i w 1974 zakończył karierę piłkarską.
Kariera reprezentacyjna.
13 października 1971 debiutował w olimpijskiej reprezentacji ZSRR w meczu z Austrią, wygranym 4:0. Ogółem dla reprezentacji zagrał 3 razy, strzelił 1 gola.
Kariera trenerska.
W 1979 pracował na stanowisku asystenta trenera w klubie Karpaty Lwów. W sezonie 2000/01 prowadził klub Ternopil-Nywa-2. Obecnie pracuje na stanowisku starszego trenera w SDJuSzOR-4 we Lwowie.

</doc>
<doc id="1687833" url="https://pl.wikipedia.org/wiki?curid=1687833" title="Song.pl">
Song.pl

Song.pl – czwarty album studyjny Roberta Janowskiego, wydany w 2009 roku przez Wydawnictwo Bauer w formie książeczki + CD. Składa się z przebojów okresu międzywojennego takich artystów jak: Aleksander Żabczyński, Eugeniusz Bodo czy Hanka Ordonówna. Dystrybucją płyty zajął się m.in. magazyn "Twój Styl". Na pierwszego singla wybrano piosenkę z filmu "Zapomniana melodia" – „Już nie zapomnisz mnie”.
3 marca 2010 album uzyskał status platynowej płyty.

</doc>
<doc id="1687835" url="https://pl.wikipedia.org/wiki?curid=1687835" title="Przemysław Waingertner">
Przemysław Waingertner

Przemysław Andrzej Waingertner (ur. 5 lutego 1969 w Łodzi) – polski historyk, publicysta, profesor nauk humanistycznych.
Życiorys.
Absolwent XXI Liceum Ogólnokształcącego im. Bolesława Prusa w Łodzi. Laureat LXI Olimpiady Historycznej w 1987/1988 roku. W 1992 ukończył studia historyczne na Uniwersytecie Łódzkim. Tam w 1997 obronił pracę doktorską ""Naprawa" (1926-1939). Studium z dziejów obozu pomajowego" napisaną pod kierunkiem Pawła Samusia, w 2007 uzyskał na podstawie pracy "Ruch zetowy w Drugiej Rzeczypospolitej. Studium myśli politycznej" stopień doktora habilitowany nauk humanistycznych w zakresie historii. W 2019 prezydent Andrzej Duda nadał mu tytuł profesora nauk humanistycznych.
Pracownik Instytutu Historii Uniwersytetu Łódzkiego. Zajmuje się problematyką życia politycznego II Rzeczypospolitej, historii i myśli wolnomularstwa oraz funkcjonowania mitu i stereotypu w dziejach.
Zajmuje się także publicystyką.
Został członkiem Akademickiego Klubu Obywatelskiego im. Prezydenta Lecha Kaczyńskiego w Łodzi.
W 2018 został laureatem nagrody honorowej „Świadek Historii” przyznanej przez Instytut Pamięci Narodowej.

</doc>
<doc id="1687842" url="https://pl.wikipedia.org/wiki?curid=1687842" title="Marek Niit">
Marek Niit

Marek Niit (ur. 26 grudnia 1987 w Kuressaare) – estoński lekkoatleta, sprinter.
Jego największym dotychczasowym osiągnięciem jest złoty medal podczas mistrzostw świata juniorów (bieg na 200 m Pekin 2006). Olimpijczyk z Londynu (2012). Wielokrotny mistrz i rekordzista kraju na różnych dystansach. Medalista mistrzostw NCAA. Uczestnik mistrzostw Europy w Amsterdamie (2016).
Rekordy życiowe.
Niit był członkiem estońskich sztafet, które ustanawiały aktualne rekordy kraju: 4 × 100 metrów – 39,52 (2014) oraz 4 × 400 metrów – 3:06,07 (2015).

</doc>
<doc id="1687843" url="https://pl.wikipedia.org/wiki?curid=1687843" title="AKSM60102">
AKSM60102



</doc>
<doc id="1687847" url="https://pl.wikipedia.org/wiki?curid=1687847" title="Angelo Anquilletti">
Angelo Anquilletti

Angelo Anquilletti (ur. 25 kwietnia 1943 w San Donato Milanese, zm. 9 stycznia 2015 w Mediolanie) – włoski piłkarz, reprezentant kraju.
Kariera klubowa.
Anquilletti swoją przygodę z futbolem rozpoczął w 1961 w klubie Solbiatese. Rozegrał w tym zespole 87 spotkań na poziomie trzecio i czwarto ligowym. W 1964 został piłkarzem Atalanty, w której grał przez kolejne dwa sezony.
W 1966 przeszedł do AC Milan, gdzie odnosił największe sukcesy w klubowej karierze. Zdobył wraz z Milanem mistrzostwo Włoch w sezonie 1967/68. Czterokrotnie triumfował w Pucharze Włoch w sezonach 1966/67, 1971/72, 1972/73 oraz 1976/77. Jego drużyna wygrała również Puchar Europy w sezonie 1968/69. Dwukrotnie zwyciężał także w drugich europejskich rozgrywkach klubowych, jakimi był Puchar Zdobywców Pucharów. Milan zdobywał to trofeum w sezonach 1967/68 oraz 1972/73. Anquilletti ma na swoim koncie także zwycięstwo w Pucharze Interkontynentalny w 1969. Łącznie przez 11 lat gry w Milanie wystąpił w 278 spotkaniach. 
W 1977 odszedł z Milanu i grał przez dwa sezony w Monzy. Tam w 1979 zakończył karierę piłkarską.
Kariera reprezentacyjna.
Anquilletti został powołany przez selekcjonera reprezentacji Włoch Ferruccio Valcareggiego na Mistrzostwa Europy 1968, gdzie Włochy zdobyły pierwszy tytuł w historii. Podczas turnieju rozgrywanego na włoskich boiskach Anquilletti nie zagrał ani minuty. W reprezentacji zagrał łącznie w dwóch spotkaniach, dwukrotnie przeciwko reprezentacji Meksyku. Pierwsze ze spotkań zakończyło się zwycięstwem Włochów 3:2, w drugim padł remis 1:1. 
Sukcesy.
Klubowe.
A.C. Milan

</doc>
<doc id="1687848" url="https://pl.wikipedia.org/wiki?curid=1687848" title="Weißensee (jezioro w Austrii)">
Weißensee (jezioro w Austrii)

Weißensee – jezioro polodowcowe w austriackim kraju związkowym Karyntia. Leży w Alpach Gailtalskich, w Południowych Alpach Wapiennych. To największe jezioro w okolicy i główna atrakcja turystyczna tej części Alp.
Pomimo iż jezioro leży na wysokości 930 m, jego wody w lecie osiągają temperaturę do 24 °C. W zimie natomiast lustro zamarza całkowicie, umożliwiając jazdę na łyżwach. Na wschodnich brzegach jeziora leży gmina Stockenboi. Tutaj też wypływa Weißenbach, który łączy się później z Drawą.
Około 2/3 powierzchni jeziora jest obszarem chronionym i wodny transport motorowy jest zabroniony, z wyjątkiem transportu publicznego. Woda w jeziorze jest tak czysta, że można ją pić. Jezioro bogate jest w ryby, między innymi pstrągi, karpie i okonie.
W 1987 r. kręcono tu niektóre sceny do filmu "W obliczu śmierci", w którym rolę Jamesa Bonda zagrał Timothy Dalton.

</doc>
<doc id="1687850" url="https://pl.wikipedia.org/wiki?curid=1687850" title="Mistrzostwa Świata w Piłce Siatkowej Kobiet 2010 (eliminacje strefy CAVB)">
Mistrzostwa Świata w Piłce Siatkowej Kobiet 2010 (eliminacje strefy CAVB)

Eliminacje strefy CAVB do Mistrzostw Świata w Piłce Siatkowej Kobiet 2010 odbywających się we Japonii. Składają się one z dwóch rund. Na mistrzostwa awansuje 2 reprezentacje narodowe.
Pierwsza runda kwalifikacyjna.
Grupa A – Lagos.
Tabela
Wyniki
Grupa B – Maputo.
Tabela
Wyniki
Druga runda kwalifikacyjna.
Grupa C – Nairobi.
Tabela
Wyniki
Grupa D – Batna.
Tabela
Wyniki
 Algieria vs Południowa Afryka 3-0
 Egipt vs Mauritius 3-0
 Algieria vs Egipt 3-1
 Mauritius vs Południowa Afryka 3-0
 Algieria vs Mauritius 3-1
 Egipt vs Południowa Afryka 3-1

</doc>
<doc id="1687851" url="https://pl.wikipedia.org/wiki?curid=1687851" title="Weissensee">
Weissensee



</doc>
<doc id="1687854" url="https://pl.wikipedia.org/wiki?curid=1687854" title="Gnegneri Toure">
Gnegneri Toure



</doc>
<doc id="1687855" url="https://pl.wikipedia.org/wiki?curid=1687855" title="Piotr Szarejko">
Piotr Szarejko

Piotr Szarejko (ur. 23 kwietnia 1916 w Wołkowysku, zm. 25 lipca 2009 w Warszawie) – polski lekarz, ginekolog i historyk medycyny. 
Życiorys.
Syn Tomasza Szarejki i Zofii z Siewaszkiewiczów. Studiował medycynę na Wydziale Lekarskim Uniwersytetu Stefana Batorego w Wilnie w latach 1936-39 i w Państwowym Instytucie Medycyny we Lwowie w 1941. Dyplom lekarza otrzymał 25 czerwca 1941. Nostryfikował go 25 marca 1946 na Wydziale Lekarskim Uniwersytetu Jagiellońskiego.
W latach 1941–1942 pracował na oddziale ginekologiczno-położniczym Szpitala św. Łazarza w Krakowie. Od 1945 do 1950 naczelnik Wydziału Szpitalnictwa Ministerstwa Zdrowia. Od 1952 do 1954 adiunkt w Katedrze i Zakładzie Organizacji Ochrony Zdrowia Akademii Medycznej w Warszawie. Organizator i dyrektor Szpitala Ginekologiczno-Położniczego przy ul. Madalińskiego. W latach 1965 (1966)-1968 dyrektor Szpitala św. Zofii przy ul. Żelaznej w Warszawie. Od 1968 do 1970 był dyrektorem szpitala przy ul. Inflanckiej. W latach 1976–1984 kierował Przychodnią Rejonową ZOZ Warszawa-Wola.
W latach 1948–1950 redaktor naczelny czasopisma „Szpitalnictwo Polskie”. W latach 80. z jego inicjatywy powstała Sekcja Historyczna Polskiego Towarzystwa Lekarskiego. W 1991 kapituła Polskiego Towarzystwa Lekarskiego przyznała mu Medal Gloria Medicinae, w 1994 został członkiem honorowym Polskiego Towarzystwa Historii Medycyny i Farmacji. W 1998 odznaczony Medalem Augusta Ferdynanda Wolffa. 
Autor sześciu tomów "Słownika lekarzy polskich XIX wieku", wydawanych od 1991 do 2001. Materiały do tego dzieła zbierał już od lat 50. Współpracował z redakcją "Polskiego Słownika Biograficznego", "Encyklopedii Zdrowia", "Małej Encyklopedii Medycyny".
Zmarł 25 lipca 2009 w Warszawie. Pochowany jest na cmentarzu prawosławnym na Woli (grób 138/140).

</doc>
<doc id="1687856" url="https://pl.wikipedia.org/wiki?curid=1687856" title="The Annie Lennox Collection">
The Annie Lennox Collection

The Annie Lennox Collection – album Annie Lennox, wydany w 2009 roku.
Ogólne informacje.
Jest to pierwsza kompilacja zawierająca solowe nagrania piosenkarki. Znajdują się na niej największe przeboje Annie Lennox, od debiutanckiej płyty "Diva" aż do "Songs of Mass Destruction" z 2007 roku. Artystka umieściła na kompilacji dwa nowe utwory-covery: „Shining Light” zespołu Ash oraz „Pattern of My Life” grupy Keane, które zostały wydane jako single.
Wydawnictwo "The Annie Lennox Collection" oprócz wersji standardowej ukazało się także w edycji limitowanej, która zawierała dodatkową płytę CD z rzadkimi nagraniami oraz płytę DVD z teledyskami. Z okazji wydania płyty uruchomiona została spcjalna strona poświęcona kompilacji. Album dotarł do miejsca 2. w Wielkiej Brytanii.
Lista utworów.
CD 1:
CD 2:
DVD:

</doc>
<doc id="1687857" url="https://pl.wikipedia.org/wiki?curid=1687857" title="Prijezda I">
Prijezda I

Prijezda I (ur. 1211, zm. 1287 r.) – ban Bośni od 1254 r., założyciel dynastii Kotromaniciów.
Życiorys.
Po śmierci Macieja Ninosława w 1254 wystąpił problem z następstwem tronu bośniackiego spowodowany tym, że synowie Macieja chcieli się uzależnić od Węgier na co nie chcieli się zgodzić ci drudzy, pod których zwierzchnictwem znajdowała się Bośnia. Ostatecznie król Bela IV osadził jako bana Prijezdę, kuzyna poprzedniego bana, który zarządzał tym krajem w imieniu władcy węgierskiego.
Zaraz po tym wydarzeniu Prijezda zaczął walkę z bogomiłami – heretyckim odłamem chrześcijaństwa. Papież wyznaczył zakon dominikanów do pomocy przy rekatolicyzacji Bośniaków, którzy. 11 listopada 1253 r. wsparcia militarnego banowi udzielił sam król Bela IV, który wkroczył ze swoją armią do Bośni. Przy tej okazji dokonał podziału kraju nadając Prijezdzie część Bośni między rzekami Bosna i Vrbas w dziedziczne posiadanie. Pozostała część w kraju miała należeć do każdorazowego bana jako lenno nadane przez króla węgierskiego.
W 1254 r. król węgierski zaatakował Serbię, pokonując wojska króla Stefana Urosza I, w wyniku czego odebrał Serbom Zahumle, które zostało przyłączone do Bośni, jednak w razie ewentualnego pokoju węgiersko-serbskiego miały wrócić do Serbii. W 1255 r. Bela IV przyłączył do Bośni cześć Slawonii. Prijezda uczestniczył również w wojnie węgiersko-czeskiej w 1260 r. Mimo kolejnych zmian na tronie węgierskim po śmierci Beli IV w 1270 r. utrzymywał sojusz w Węgrami i pozostawał wiernym lennikiem.
W 1284 r. zaaranżował małżeństwo dynastyczne między serbską księżniczką Jelisavetą, córką Stefana Dragutina a swoim synem Kotromanem.
Prijezda utrzymał się na tronie bośniackim do swojej śmierci w 1287 r. Ostatnie lata życia spędził w swojej posiadłości w Zemljenik.

</doc>
<doc id="1687861" url="https://pl.wikipedia.org/wiki?curid=1687861" title="Olga Karnowicz">
Olga Karnowicz



</doc>
<doc id="1687863" url="https://pl.wikipedia.org/wiki?curid=1687863" title="Amator">
Amator



</doc>
<doc id="1687864" url="https://pl.wikipedia.org/wiki?curid=1687864" title="Batuque (religia)">
Batuque (religia)

Batuque - jeden z nurtów religii afroamerykańskich w Brazylii, zwłaszcza w stanie Rio Grande do Sul, skąd rozprzestrzenił się także na terytorium takich krajów, jak Urugwaj i Argentyna. Wywodzi się z kultu bóstw afrykańskich, zwanych orisza, lecz w odróżnieniu od candomblé, opartej na wierzeniach Jorubów, batuque bardziej związany jest z religią ludów Jêje, Ijexá, Oyó, Cabinda oraz Nagô pochodzących z Gwinei. W okresie niewolnictwa tradycje ludów pochodzących z różnych części Afryki zlały się w specyficznie brazylijski ruch, zwany batuque.
Wierzenia.
Każdy człowiek jest od urodzenia w szczególny sposób związany z którymś z bóstw orisza, które go specyficznie naznacza. Wśród oriszów nie ma hierarchii, żadne z tych bóstw nie jest „ważniejsze” czy wyższe od pozostałych.
Najbardziej popularne bóstwa orisza to: Bará, Ogum, Oiá-Iansã, Szango, Ibeji, Odé, Otim, Oba, Ossaim, Xapanã, Oxum, Iemanjá, Oxalá oraz Orunmilá.
Obrzędy.
Rytuały batuque są oparte głównie na tradycjach ludu Ijexá z Nigerii, Jêje z Dahomeju (obecnie Benin), Kabinda w Angoli oraz Oyó z Nigerii. Każdy z ludów posiada swoje własne, odrębne obrzędy.
Kapłani.
Kapłani batuque, noszą nazwę babalorixá lub iyalorixá, ich zadaniem jest szkolić nowych kapłanów w celu zapewnienia ciągłości tradycji.

</doc>
<doc id="1687866" url="https://pl.wikipedia.org/wiki?curid=1687866" title="User Agent">
User Agent



</doc>
<doc id="1687868" url="https://pl.wikipedia.org/wiki?curid=1687868" title="Barclays Dubai Tennis Championships 2009 (kobiety)">
Barclays Dubai Tennis Championships 2009 (kobiety)

Tenisowy turniej WTA Barclays Dubai Tennis Championships 2009 odbył się w dniach 15 lutego - 21 lutego w Dubaju położonym w Zjednoczonych Emiratach Arabskich, na kortach twardych. Pula nagród wyniosła 1 500 000 dolarów amerykańskich.

</doc>
<doc id="1687870" url="https://pl.wikipedia.org/wiki?curid=1687870" title="Windows Mail">
Windows Mail



</doc>
<doc id="1687872" url="https://pl.wikipedia.org/wiki?curid=1687872" title="Henryk Paniec">
Henryk Paniec

Henryk Paniec (ur. 11 czerwca 1937 w Ożarowie, zm. 4 czerwca 2018 w Starachowicach) – polski działacz związkowy, poseł na Sejm RP II kadencji.
Życiorys.
Ukończył Technikum Mechaniczne, pracował w przemyśle. Działał w związkach zawodowych, pełniąc funkcję przewodniczącego Związku Zawodowego Metalowcy w swoim zakładzie pracy. W 1993 uzyskał mandat posła na Sejm II kadencji. Kandydował w okręgu kieleckim z listy Sojuszu Lewicy Demokratycznej. Zasiadał w Komisji Spraw Zagranicznych oraz w Komisji Systemu Gospodarczego i Przemysłu. W 2002 bezskutecznie ubiegał się o mandat radnego Starachowic. Później nie angażował się w działalność polityczną.
Odznaczony Srebrnym Krzyżem Zasługi (1997).

</doc>
<doc id="1687879" url="https://pl.wikipedia.org/wiki?curid=1687879" title="Maciej Sieńczyk">
Maciej Sieńczyk

Maciej Sieńczyk (ur. 1972 w Lublinie) – polski rysownik, ilustrator i twórca komiksów. 
Życiorys.
Urodził się w 1972 w Lublinie. Absolwent Akademii Sztuk Pięknych w Warszawie. Głównie zajmuje się rysunkiem. Jest autorem wielu okładek do książek; sam też pisze i ilustruje swoje autorskie komiksy, w których stworzył swój charakterystyczny i łatwo rozpoznawalny styl zarówno liternictwa, doboru kolorystyki, jak i rysowanych przez siebie postaci. Od początku swojej twórczości związany z miesięcznikiem „Lampa“, gdzie drukował swoje pierwsze komiksy na początku magazynu i wydawnictwem Lampa i Iskra Boża. 
Również współpracuje z Galerią Raster oraz miesięcznikiem „Exklusiv“. Jego ilustracje znaleźć można w takich tytułach jak „Newsweek“, „Przekrój“, „Gazecie Wyborczej“ i „Wysokich Obcasach“, a także w internetowym „Dwutygodniku“. Zilustrował m.in. trzy książki Doroty Masłowskiej, "Filtry" Adama Wiedemanna i wznowienie "Lubiewa" Michała Witkowskiego. 
W 2013 jako pierwszy w historii twórca komiksu został nominowany do Nagrody Literackiej Nike i znalazł się w finale za album "Przygody na Bezludnej Wyspie".
W 2005 wydał własną książkę "Hydriola", w 2009 "Wrzątkun", w 2012 "Przygody na bezludnej wyspie", a w 2016 "Wśród przyjaciół".
Mieszka i pracuje w Warszawie. 

</doc>
<doc id="1687880" url="https://pl.wikipedia.org/wiki?curid=1687880" title="Bubalornithinae">
Bubalornithinae



</doc>
<doc id="1687882" url="https://pl.wikipedia.org/wiki?curid=1687882" title="Bitwa pod Gelą (405 p.n.e.)">
Bitwa pod Gelą (405 p.n.e.)

Bitwa pod Gelą – starcie zbrojne, które miało miejsce w roku 405 p.n.e. w trakcie wojny Syrakuz z Kartaginą. 
Kontekst.
Po zdobyciu Akragas w roku 406 p.n.e. i spędzeniu zimy w tym mieście, wiosną następnego roku Himilkon zburzył miasto i wymaszerował ze swoją armią w kierunku Geli. Po zbudowaniu obozu w pobliżu Geli, Kartagińczycy rozpoczęli atak na mury miejskie, kończone z reguły niepowodzeniem. W kierunku Geli nadciągnęła wkrótce armia Greków sycylijskich pod wodzą Dionizjosa I tyrana Syrakuz w sile 30 000 piechoty, osłaniana przez 50 okrętów. Po dotarciu w okolice miasta Dionizjos I rozbił obóz i rozpoczął niepokojenie sił kartagińskich, odcinając im drogi zaopatrzeniowe. 
Bitwa.
Po 20 dniach utarczek Dionizjos zdecydował się na decydujący atak. Armia podzielona na 3 grupy przy wsparciu okrętów miała otoczyć siły Himilkona a następnie je zniszczyć. Atak przeprowadzono jednak beż żadnej koordynacji pomiędzy wszystkim trzema grupami wojska, które poniosły wysokie straty i zmuszone zostały do wycofania się. Straty tylko w dwóch grupach wyniosły ponad 1600 zabitych. Na dodatek główna grupa Dionizjosa zabłądziła, spóźniając się na pole walki, a widząc klęskę swoich sił Dionizjos dał rozkaz do wycofania się. Widząc porażkę sił greckich, mieszkańcy Geli zdecydowali się ewakuować miasto, pozostawiając w mieście 2000 lekkozbrojnych, którzy nocą pozorowali aktywność obrońców. Rankiem Himilkon wkroczył do opuszczonego miasta. Grecy sycylijscy wycofali się natomiast na północ.

</doc>
<doc id="1687883" url="https://pl.wikipedia.org/wiki?curid=1687883" title="Antoni Estreicher">
Antoni Estreicher

Antoni Estreicher (ur. 10 maja 1826 w Krakowie, zm. 22 marca 1906 w Warszawie) – polski lekarz, społecznik. 
Życiorys.
Urodził się jako syn Alojzego Rafała Estreichera i Antoniny z domu Rozbierskiej. Jego bratem był Karol Estreicher. Studiował medycynę na Uniwersytecie Jagiellońskim. Dyplom lekarza otrzymał w 1849. W tym samym roku pracował już w szpitalu cholerycznym w Krakowie. W 1852 został doktorem medycyny po przedstawieniu rozprawy "O chorobach nerek pod względem anatomii patologicznej". Przez pewien czas uczył się w Wiedniu, 6 grudnia 1853 zdał egzaminy w Warszawie. Tam praktykował w Szpitalu św. Łazarza i św. Rocha. w latach 1865-67 przebywał w Paryżu. 7 stycznia 1903 został członkiem honorowym Towarzystwa Lekarskiego Warszawskiego. Pochowany został na warszawskich Powązkach, jego grób nie zachował się.

</doc>
<doc id="1687884" url="https://pl.wikipedia.org/wiki?curid=1687884" title="Päivi Räsänen">
Päivi Räsänen

Päivi Maria Räsänen (ur. 19 grudnia 1959 w Sonkajärvi) – fińska lekarka i polityk, posłanka do Eduskunty i przewodnicząca Chrześcijańskich Demokratów, od 2011 do 2015 także minister spraw wewnętrznych.
Życiorys.
W 1984 uzyskała licencjat z zakresu medycyny. Pracowała jako lekarz w szpitalu w Riihimäki, prowadziła prywatną praktykę lekarską, a w latach 1992–1995 była lekarzem medycyny pracy dla pracowników administracji rządowej. W 1993 zasiadła w radzie miejskiej Riihimäki, w 1995 została deputowaną do Eduskunty. W wyborach w 1999, 2003, 2007, 2011, 2015 i 2019 uzyskiwała reelekcję na kolejne kadencje.
W 2004 stanęła na czele swojego ugrupowania – Chrześcijańskich Demokratów. W rządzie Jyrkiego Katainena 22 czerwca 2011 objęła stanowisko ministra spraw wewnętrznych. Pozostała na tym stanowisku również w utworzonym w 2014 gabinecie Alexandra Stubba. Zakończyła urzędowanie w 2015. W tym samym roku na funkcji przewodniczącej chadeków zastąpiła ją Sari Essayah.
Od 1985 zamężna z pastorem Niilem Räsänenem, mają pięcioro dzieci.

</doc>
<doc id="1687885" url="https://pl.wikipedia.org/wiki?curid=1687885" title="Trudowi Rezerwy Woroszyłowgrad">
Trudowi Rezerwy Woroszyłowgrad



</doc>
<doc id="1687887" url="https://pl.wikipedia.org/wiki?curid=1687887" title="Dzerżyneć Woroszyłowgrad">
Dzerżyneć Woroszyłowgrad



</doc>
<doc id="1687890" url="https://pl.wikipedia.org/wiki?curid=1687890" title="Ścigani">
Ścigani

Ścigani – polski zespół muzyczny powstały pod koniec 2001 w Rudzie Śląskiej. Założycielami są: Ryszard Rajca, Maciej Lipina i Jarosław Dobrzański, którzy poznali się na warsztatach Jawor Rock w Jaworznie tego samego roku.
Na ich dyskografię składają się trzy albumy studyjne: "Nigdy więcej bluesa", "Bez hamulców" i "Spiritus Movens". Singel "Chce się żyć" z albumu "Bez hamulców" sklasyfikowany został na 3. miejscu Listy Przebojów warszawskiego Radia dla Ciebie; singiel "Ełyła" z płyty "Spiritus movens" dotarł do 1 miejsca listy TURBO-TOP w Anty Radiu, gdzie gościł przez wiele miesięcy.
Zespół jest laureatem m.in. III nagrody festiwalu im. Ryśka Riedla w 2003 i II miejsca na tym samym festiwalu w 2004 roku, zwycięzcą Grand Prix Sopot Blues Festival (2004), laureatem plebiscytu Blues Top "Odkrycie roku 2005", "Płyta Roku 2007" i "Wokalista Roku 2008", mimo iż nie jest to zespół bluesowy; dwukrotnym laureatem nagrody programu Hit Generator w 2009 (dwa razy w kategorii "Super hit" za utwory "Uwierz mi chociaż raz" i "Niby razem"). Grupa supportowała wiele światowych gwiazd, takich jak: Chris Farlowe and Norman Beaker Band, Holmes Brothers, Johny Rawls Soul Blues Revue, Walter Trout and The Radicals, Joe Bonamassa, Magic Slim.

</doc>
<doc id="1687892" url="https://pl.wikipedia.org/wiki?curid=1687892" title="SS Europa (1928)">
SS Europa (1928)



</doc>
<doc id="1687893" url="https://pl.wikipedia.org/wiki?curid=1687893" title="Prijezda II">
Prijezda II

Prijezda II (ur. przed 1242, zm. 1290) – ban Bośni od 1287 r. Był najstarszym synem Prijezdy I. Początkowo po śmierci ojca panował samodzielnie, ale jeszcze w 1287 współrządził z bratem Stefanem I Kotromanem. Uznał zwierzchnictwo Węgier. Zmarł w 1290.

</doc>
<doc id="1687894" url="https://pl.wikipedia.org/wiki?curid=1687894" title="PSSD">
PSSD

Post SSRI sexual dysfunction, PSSD – zbiór jatrogennych dysfunkcji seksualnych spowodowanych bezpośrednio uprzednim przyjmowaniem selektywnych inhibitorów wychwytu zwrotnego serotoniny (SSRI). Choć pozornie rzadkie, mogą trwać przez miesiące lub lata po odstawieniu SSRI. Może reprezentować określony podtyp zespołu odstawiennego SSRI. Ten stan nie został ugruntowany ani zbadany w dziedzinie medycyny.
Epidemiologia.
Zapadalność na PSSD nie została ustalona, ale pojawiły się w publikacjach wezwania do przeprowadzenia badań epidemiologicznych.
Objawy.
Po terapii mogą pozostawać lub pojawić się następujące objawy:

</doc>
<doc id="1687895" url="https://pl.wikipedia.org/wiki?curid=1687895" title="Mensa Polska">
Mensa Polska



</doc>
<doc id="1687900" url="https://pl.wikipedia.org/wiki?curid=1687900" title="Jeanneke Pis">
Jeanneke Pis

Jeanneke Pis ("Siusiająca dziewczynka") to posąg-fontanna, wykonany przez Denisa-Adriena Debouvrie i umieszczony w 1987 roku, nieopodal Grand Place w Brukseli, w małej uliczce Getrouwheidsgang.
Figurka ta, jest potocznie nazywana siostrą słynnego Manneken pis – posągu sikającego chłopca, który od XVII wieku jest symbolem Brukseli.
Stworzenie jego żeńskiej wersji, miało na celu przyciągnięcie turystów do ulic znajdujących się z drugiej strony Grand Place.
Dziś obie fontanny cieszą się ogromną popularnością i ze względów bezpieczeństwa są okratowane.
Linki zewnętrzne.
Jeanneke Pis -zdjęcie bez krat
Interaktywna mapa historyczne centrum Brukseli

</doc>
<doc id="1687901" url="https://pl.wikipedia.org/wiki?curid=1687901" title="Mensa (organizacja)">
Mensa (organizacja)



</doc>
<doc id="1687902" url="https://pl.wikipedia.org/wiki?curid=1687902" title="Łuna 16">
Łuna 16

Łuna 16 – jedna z radzieckich bezzałogowych sond kosmicznych należąca do programu Łuna. Była to pierwsza bezzałogowa sonda kosmiczna, która powróciła z Księżyca (przywożąc ze sobą 101 gramów księżycowego gruntu).
Statek ten został wyposażony w kamerę telewizyjną, sprzęt do monitorowania promieniowania kosmicznego oraz temperatury, wyposażenie komunikacyjne, a także w ramię z wiertłem, które umożliwiało zebranie próbek regolitu księżycowego.
Przebieg misji.
W czasie lotu sondy pojawiało się wiele problemów związanych z odchyleniem od ustalonej orbity, skutkiem czego lądownik mógł uderzyć w niezamierzone miejsce na Srebrnym Globie. Dokonano wielu poprawek i korekt.
Podczas zbliżenia się do lądowania uruchomiono główny silnik, który spowolnił opadanie statku. 20 września 1970 o 05:18 UTC sonda wylądowała w miejscu o współrzędnych lunarnych 0°41’ S, 56°18’ E. W mniej niż godzinę po lądowaniu o godz. 06:03 rozpoczęto automatyczne wiercenie otworu w glebie w celu pobrania próbek. Po siedmiu minutach urządzenie zatrzymało się 35 cm pod powierzchnią, a następnie zaczęło się wycofywać, zbierając tym samym księżycowy pył.
Po 26 godzinach i 25 minutach od lądowania na powierzchni Księżyca, 21 września o godzinie 07:43 rozpoczęto procedurę startu w celu powrotu na Ziemię. Trzy dni później, 24 września kapsuły z próbkami księżycowego gruntu dotarły do atmosfery ziemskiej z prędkością 11 km/s. Materiał wylądował 80 km na południowy wschód od miasta Żezkazgan w Kazachstanie o godzinie 05:25. Analizy przywiezionego bazaltu wykazały bliskie podobieństwo do gleby badanej (na miejscu) przez amerykańską misję załogową Apollo 12.
Znaczenie misji.
Dzięki tej misji przekazano na Ziemię także wiele dobrej jakości fotografii struktury powierzchni Księżyca.
Sonda Łuna 16 miała ogromne znaczenie w poznawaniu i eksploracji przestrzeni kosmicznej nie tylko dla Związku Radzieckiego, ale i dla całej ludzkości. Zaczęła się rozwijać technologia w pełni automatycznego pobierania próbek z innych ciał niebieskich. Ogółem radzieckie misje dostarczyły na Ziemię około 300 g skał z Księżyca:
Trzy niewielkie próbki gruntu księżycowego (po 2 gramy), dostarczone przez sondę Łuna 16, sprzedano na aukcji Sotheby's w 1993 r. za 442 500 dolarów.

</doc>
<doc id="1687905" url="https://pl.wikipedia.org/wiki?curid=1687905" title="SS Europa">
SS Europa



</doc>
<doc id="1687907" url="https://pl.wikipedia.org/wiki?curid=1687907" title="Antonina z Nicei">
Antonina z Nicei

Antonina z Nicei (zm. 302) – męczennica wczesnochrześcijańska, święta katolicka i prawosławna.
Informacje o Antoninie pochodzą z Martyrologium Rzymskiego, a oparte są o wczesne "Passiones", które nie zachowały się do czasów współczesnych.
Pochodziła z Nicei (w rzymskiej prowincji Bitynia, współcześnie İznik). Padła ofiarą prześladowań za panowania Dioklecjana, których ofiarami byli chrześcijanie. Istnieją różne wersje na temat jej męczeńskiej śmierci, jak również różne warianty miejsca i czasu męczeństwa (także Nikomedia i niezidentyfikowana miejscowość o nazwie Cea), ale według najstarszych zapisków pochodzących z IV wieku została aresztowana z rozkazu prefekta Pryscyliana, następnie poddana biczowaniu rózgami, a na koniec żywcem spalona (w innej wersji – utopiona w jeziorze).
Jakkolwiek można spotkać się także z datami 1 marca i 12 czerwca, jej wspomnienie, za pochodzącym z IV wieku Martyrologium Syryjskim przypada w "dies natalis" (4 maja).

</doc>
<doc id="1687916" url="https://pl.wikipedia.org/wiki?curid=1687916" title="Mikrokontynent">
Mikrokontynent

Mikrokontynent – fragment skorupy kontynentalnej, czy też szerzej – kontynentalnej litosfery, oddzielony od większych kontynentów i nie leżący w obrębie szelfu kontynentalnego. Nie ma fizycznego rozgraniczenia między tym, co nazywamy kontynentem, a co mikrokontynentem. Za mikrokontynenty uważa się te wszystkie lądy, które spełniają powyższą definicję i mają powierzchnię mniejszą niż Australia. Nie są nimi wyspy powstałe nad plamami gorąca, jak Islandia i Hawaje. Prehistoryczne mikrokontynenty, które zostały scalone z większymi kontynentami, są rozpoznawalne w geologii jako terrany.
Czasem stosowana jest także definicja określająca tym mianem każdy fragment litosfery zbudowany w dużym stopniu z granitów, jak kontynent, także wyspy takie jak Nowa Gwinea, geologicznie będąca częścią kontynentu australijskiego.
Istniejące mikrokontynenty.
Wiele takich fragmentów powstało wskutek oderwania od większej masy lądowej – kontynentu lub superkontynentu. W wyniku rozpadu Gondwany utworzyły się dzisiejsze kontynenty półkuli południowej oraz kilka mikrokontynentów:
Innymi istniejącymi współcześnie mikrokontynentami są:

</doc>
<doc id="1687917" url="https://pl.wikipedia.org/wiki?curid=1687917" title="Kissey Asplund">
Kissey Asplund

Kissey Asplund (ur. 1982 w Malmö) – szwedzka wokalistka.
W 2008 roku przy pomocy producentów z Papa Jazz Crew wydała swój debiutancki album "Plethora". Obecnie pracuje nad kolejnym projektem. Na swoim koncie ma wiele kolaboracji z innymi artystami, m.in. z Kidkanevil, Rustie, Flyphonic, Replife i wieloma innymi.
Linki zewnętrzne.
 

</doc>
<doc id="1687920" url="https://pl.wikipedia.org/wiki?curid=1687920" title="Yang Yansheng">
Yang Yansheng

Yang Yansheng (; ur. 5 stycznia 1988) – chiński lekkoatleta, tyczkarz.
Osiągnięcia.
W 2012 reprezentował Chiny na igrzyskach olimpijskich w Londynie – 20. pozycja w eliminacjach nie dała mu awansu do finału.

</doc>
<doc id="1687922" url="https://pl.wikipedia.org/wiki?curid=1687922" title="Prawoznawstwo">
Prawoznawstwo



</doc>
<doc id="1687923" url="https://pl.wikipedia.org/wiki?curid=1687923" title="Alain Madelin">
Alain Madelin

Alain Madelin (ur. 26 marca 1946 w Paryżu) – francuski polityk, były minister, eurodeputowany i parlamentarzysta, założyciel Demokracji Liberalnej.
Życiorys.
Z wykształcenia prawnik. W trakcie studiów, od 1964 stał na czele paramilitarnej, antykomunistycznej organizacji "Occident".
Praktykował jako adwokat w Paryżu. Od 1978 do 2007 z wyjątkiem okresów pełnienia funkcji rządowych sprawował mandat deputowanego do Zgromadzenia Narodowego. W trakcie swojej kariery politycznej pełnił także różne funkcje w administracji terytorialnej. Od 1995 do 2001 był merem Redonu. Zasiadał w radzie regionu Bretania i departamentu Ille-et-Vilaine.
Trzykrotnie wchodził w skład francuskich rządów. Od 1986 do 1988 był ministrem przemysłu i turystyki w gabinecie Jacques’a Chiraca, zaś od 1993 do 1995 ministrem przedsiębiorczości i rozwoju gospodarczego w gabinecie Édouarda Balladura. W 1995 przez kilka miesięcy sprawował urząd ministra gospodarki i finansów w rządzie Alaina Juppé.
Przez wiele lat działał w centrowej Unii na rzecz Demokracji Francuskiej, a w jej ramach w Partii Republikańskiej. W 1997 stanął na czele republikanów, w tym samym roku zainicjował jej przekształcenie w Demokrację Liberalną, której został przewodniczącym. Rok później doprowadził do wyjścia DL z UDF.
W 1989 po raz pierwszy przez kilka miesięcy zasiadał w Parlamencie Europejskim, był członkiem Grupy Liberalnej, Demokratycznej i Reformatorskiej oraz wiceprzewodniczącym Komisji ds. Gospodarczych i Walutowych oraz Polityki Przemysłowej. Mandat europosła sprawował ponownie w okresie 1999–2002, zasiadając we frakcji Europejskiej Partii Ludowej i Europejskich Demokratów.
W 2002 wystartował w wyborach prezydenckich, mimo braku poparcia wśród posłów swojej partii, z których około 3/4 podpisało się pod apelem wspierającym już w pierwszej turze Jacques’a Chiraca. Alain Madelin otrzymał w głosowaniu poparcie na poziomie około 4%. Kilka dni po głosowaniu był jednym z zaledwie 4 deputowanych liberałów, którzy nie wsparli deklaracji o przystąpieniu do Unii na rzecz Większości Prezydenckiej. Ostatecznie wraz ze swoim ugrupowaniem przeszedł do UMP, w 2002 z powodzeniem ubiegał się o reelekcję do Zgromadzenia Narodowego, a następnie został członkiem Unii na rzecz Ruchu Ludowego.
Uważany był za najbardziej proamerykańskiego polityka we Francji. W 2003 w „Le Figaro” opublikował tekst jednoznacznie popierający interwencję USA w Iraku. Alain Madelin nie uzyskał istotnej pozycji w nowym ugrupowaniu, w wyborach w 2007 zrezygnował z ubiegania się o reelekcję. W tym samym roku stanął na czele międzynarodowej fundacji Digital Solidarity Fund.

</doc>
<doc id="1687925" url="https://pl.wikipedia.org/wiki?curid=1687925" title="Dróttkvætt">
Dróttkvætt

Dróttkvætt – stopa metryczna, tzw. „rym rycerski” – ośmiowierszowa strofa, pod względem treści podzielona na 2 czterowiersze, forma zewnętrzna: stała liczba głosek, aliteracji i asonansów. Wers ma: 6 zgłosek, w tym 3 akcentowane. Aliteracja łączy po dwa wiersze, pierwszy (nieparzysty) wiersz – aliteracja w dwóch akcentowanych zgłoskach (miejsce dowolne); drugi (parzysty) – na pierwszej zgłosce. W nieparzystym wierszu występuje półasonans o odmiennych samogłoskach. W parzystym – całkowity asonans o jednakowych spół- i samogłoskach.

</doc>
<doc id="1687927" url="https://pl.wikipedia.org/wiki?curid=1687927" title="Hello Kitty (anime)">
Hello Kitty (anime)

 – japońskie anime o słynnej na całym świecie kotce Kitty.
Opis fabuły.
Anime opowiada o dwóch kotkach bliźniaczkach i ich przygodach. Mieszkają w Londynie, uwielbiają las i zabawy z przyjaciółmi. Wspólnie odkrywają otaczający ich świat.
Hello Kitty and Friends (1991–1995).
Wersja polska.
Serial emitowany w Polsce pod nazwą Kocie Opowieści na kanałach TVP1 i TVP Polonia (1997) z polskim dubbingiem. Został też wydany na VHS pod nazwą Kizia i Mizia. Dystrybucja VHS: Eurocom.
Hello Kitty's Animation Theather (2000).
To seria bajek na podstawie popularnych baśni z ostatnich lat. Kitty i jej przyjaciele grają postaci z baśni i uczą dzieci postawy społecznej, przyjaźni i unikania przemocy. Więcej o bajkach czytaj na stronie Hello Kitty's Animation Theather
Hello Kitty's Paradise (1999–2011).
Serial liczy 16 odcinków po 2 epizody.
Wersja polska.
W Polsce emitowany na antenie kanału TVN Style.
Opracowanie wersji polskiej: dla TIM FILM Studio – DubbFilm Studio
Reżyseria: Dobrosława Bałazy
Dialogi:
Dźwięk i montaż: Renata Wojnarowska
Kierownictwo produkcji: Romuald Cieślak
Teksty piosenek: Bogusław Nowicki
Opracowanie muzyczne: Eugeniusz Majchrzak
Wystąpili:
oraz
i inni
Śpiewali: Beata Jankowska-Tzimas, Katarzyna Łaska, Małgorzata Szymańska, Michał Rudaś, Jakub Molęda i Maciej Molęda
Lektor tyłówek: Andrzej Leszczyński

</doc>
<doc id="1687929" url="https://pl.wikipedia.org/wiki?curid=1687929" title="Tirso González">
Tirso González

Tirso González de Santalla (ur. 18 stycznia 1624 roku w Arganza w Hiszpanii, zm. 27 października 1705 roku w Rzymie) – hiszpański teolog, a od 1687 roku trzynasty Generał zakonu jezuitów.
W 1673 napisał dzieło "Fundamenta theologiae moralis", jednak przełożeni sprzeciwili się jego publikacji z uwagi na to, że propagowało ono probabilioryzm (jezuici wyznawali probabilizm). Po interwencji u bł. Innocentego XI Święte Oficjum wydało w 1680 dekret zakazujący cenzurowania probabilioryzmu. Odtąd dzieło Gonzáleza było wydawane wielokrotnie i wpłynęło znacząco na rozwój myśli teologicznej, doprowadzając ostatecznie do uznania za oficjalne stanowisko Kościoła kompromisowego ekwiprobabilizmu (św. Alfons Maria Liguori).

</doc>
<doc id="1687930" url="https://pl.wikipedia.org/wiki?curid=1687930" title="National Educational Television">
National Educational Television



</doc>
<doc id="1687932" url="https://pl.wikipedia.org/wiki?curid=1687932" title="Lausavísur">
Lausavísur

Lausavísur – luźne wiersze, rozproszone w tekście sagi pisanej prozą, często wprowadzane frazą „þá kvað” (coś w rodzaju „wtedy powiedziano”), mają charakter okolicznościowy; improwizacje, dają dobry obraz islandzkiego kunsztu poetyckiego w ogóle (w innych krajach wyszukane formy były przywilejem jedynie najwyższej hierarchii społecznej; w Islandii sztuka ta była własnością wszystkich.

</doc>
<doc id="1687933" url="https://pl.wikipedia.org/wiki?curid=1687933" title="Stefan I Kotroman">
Stefan I Kotroman

Stefan I Kotroman (ur. 1242, zm. 1313) – ban Bośni od 1287. Drugi syn Prijezdy I.
Życiorys.
Młodość.
W 1284 ożenił się z serbską księżniczką Jelisavetą (Elizaveta), córką króla Serbii Stefana Dragutina. Przy tej okazji król serbski zwrócił Bośni dwa okręgi: Usora i Soli. Małżeństwo to zostało zaaranżowane przez jego brata Prijezdę II, który dążył do zawarcia sojuszu z Serbią.
Jako młodszy syn nie był przeznaczony do sprawowania rządów w kraju. Sytuacja ta zmieniła się po śmierci ojca Prijezdy I, kiedy rządy przejął jego starszy brat Prijezda II, który powołał go na współrządcę i nadał mu część kraju. Sytuacja ta utrzymała się do 1290 r., kiedy zmarł Prijezda II i Stefan Kotroman został jedynowładcą.
Początki rządów.
Na okres jego rządów przypadła wojna sukcesyjna na Węgrzech po śmierci króla Władysława IV Kumańczyka w 1290. Tron przejął ostatni z dynastii Arpadów Andrzej III, jednak Węgry w tym czasie pogrążały się w anarchii, zaś sam władca nie był na tyle silną osobowością aby przeciwstawić się rosnącej decentralizacji państwa. Zmarł w 1301. W tym czasie wykorzystując słabość władzy centralnej na Węgrzech, ban chorwacki Pavao I Šubić Bribirski rozpoczął podbój Bośni, od której udał mu się oderwać w 1299 ziemie położone nad Morzem Adriatyckim i rzekami: Drawą i Driną. Przyjął tytuł "Dominus Bosniae" (bana Bośni).
Wojna domowa w Bośni.
Oderwanie części kraju przez banów chorwackich doprowadził do wybuchu wojny domowej, w której cześć lokalnej szlachty popierało prawowitego bana Stefana Kotromana, inni zaś uzurpującego sobie ten tytuł Pavao Šubicia. Ostatecznie została ona zakończona w 1305 uznaniem przez Stefana Kotromana zwierzchnictwa bana chorwackiego, który ogłosił się „Panem ("Banem") Całej Bośni” (łac. "totius Bosniae dominus").
Koniec panowania.
Stefan Kotroman zmarł w 1313.

</doc>
<doc id="1687937" url="https://pl.wikipedia.org/wiki?curid=1687937" title="Latschur">
Latschur

Latschur – szczyt w Alpach Gailtalskich, w Alpach Wschodnich. Leży w Austrii, w Karyntii. Szczyt ten różni się od reszty Alp Gailtalskich. Jego szczyt jest zaokrąglony i trawiasty, a nie ostry i skalisty. Mimo to widok ze szczytu jest ciekawy; zobaczyć można między innymi dolinę Drawy i jezioro Weißensee. Jest największym szczytem grupy Latschur.

</doc>
<doc id="1687938" url="https://pl.wikipedia.org/wiki?curid=1687938" title="Stefan I Kotromanić">
Stefan I Kotromanić



</doc>
<doc id="1687945" url="https://pl.wikipedia.org/wiki?curid=1687945" title="Maria Doyle Kennedy">
Maria Doyle Kennedy

Maria Doyle Kennedy (ur. 25 września 1964 w Dublinie) – irlandzka aktorka i piosenkarka.
Jest żoną aktora Kierana Kennedy’ego.

</doc>
<doc id="1687947" url="https://pl.wikipedia.org/wiki?curid=1687947" title="Hermann Busenbaum">
Hermann Busenbaum

Hermann Busenbaum (lub Busembaum) SJ (ur. 19 września 1600 w Nottuln w Westfalii, zm. 31 stycznia 1668 w Münster) – teolog jezuicki.
Busenbaum najbardziej znany jest jako mistrz kazuistyki i autor wydanego w Kolonii w 1645 roku podręcznika teologii moralnej "Medulla theologiae moralis, facili ac perspicua methodo resolvens casus conscientiae". Był to podstawowy podręcznik spowiedników i do roku 1776 ukazał się w krajach katolickich w ponad 200 wydaniach. Od 1710 roku podręcznik ten zaczął się ukazywać w edycji rozszerzonej, opracowanej przez belgijskiego teologa jezuickiego Pierre Lacroix.
Treść tego podręcznika była wielokrotnie krytykowana przez niektórych teologów katolickich spoza kręgów jezuickich (głównie we Francji), a także przez Parlament francuski, a zawarta w "Medulla" kazuistyka została wykorzystana przeciwko jezuitom podczas obrad Parlamentu francuskiego w 1772 roku.

</doc>
<doc id="1687948" url="https://pl.wikipedia.org/wiki?curid=1687948" title="Bogertophis">
Bogertophis

Bogertophis – rodzaj węża z podrodziny Colubrinae w rodzinie połozowatych (Colubridae).
Charakterystyka.
Osiągają wielkość około 140 cm. Węże te żywią się małymi gryzoniami, jaszczurkami. Występują na terenie Ameryki Północnej.
Zasięg występowania.
Rodzaj obejmuje gatunki występujące w Stanach Zjednoczonych i Meksyku.
Systematyka.
Etymologia.
"Bogertophis": Charles Mitchill Bogert (1908–1992), amerykański herpetolog; "ophis", οφεως "opheōs" „wąż”.
Podział systematyczny.
Do rodzaju należą następujące gatunki:

</doc>
<doc id="1687949" url="https://pl.wikipedia.org/wiki?curid=1687949" title="Europa 1400">
Europa 1400



</doc>
<doc id="1687952" url="https://pl.wikipedia.org/wiki?curid=1687952" title="AC Arles-Avignon">
AC Arles-Avignon

Athlétic Club Arles-Avignon – francuski klub piłkarski, założony – pod nazwą Athletic Club Arlésien – 19 grudnia 1912 w Arles, na skutek fuzji trzech istniejących wcześniej klubów: "La Pédale Joyeuse", "Arles Auto-Vélo" i "Arles Sports".
Historia.
16 czerwca 2009 przeniesiono siedzibę klubu z Arles do Awinionu (jego stadionem macierzystym stał się od tego czasu Parc des Sports d'Avignon) oraz zmieniono jego nazwę na obecnie obowiązującą (tj. Athlétic Club Arles-Avignon), a 2 lipca 2009 uzyskał on status klubu zawodowego.
W latach 70. XX wieku zespół występował w Ligue 2, a w 1970 i 1973 osiągnął ćwierćfinał Pucharu Francji. W sezonie 2010/2011 klub występował w Ligue 1 z której spadł po zakończeniu rozgrywek.

</doc>
<doc id="1687953" url="https://pl.wikipedia.org/wiki?curid=1687953" title="Szmer Careya Coombsa">
Szmer Careya Coombsa

Szmer Careya Coombsa (ang. Carey Coombs murmur) – wczesno- i śródrozkurczowy szmer wysłuchiwany nad lewym ujściem przedsionkowo-komorowym w gorączce reumatycznej z zapaleniem zastawek bez zwężenia ujścia. Szmer charakteryzuje się zmiennością i ustępowaniem w miarę zdrowienia. Objaw opisał Carey Franklin Coombs, lekarz z Bristol General Hospital.

</doc>
<doc id="1687954" url="https://pl.wikipedia.org/wiki?curid=1687954" title="Alain Lamassoure">
Alain Lamassoure

Alain Lamassoure (ur. 10 lutego 1944 w Pau) – francuski polityk, eurodeputowany, były minister delegowany ds. europejskich i rzecznik prasowy rządu.
Życiorys.
Absolwent Instytutu Nauk Politycznych w Paryżu z 1964. Cztery lata później uzyskał promocję w "École nationale d’administration". Przez lata pracował w Trybunale Obrachunkowym, zaczynając jako audytor i dochodząc do stanowiska samodzielnego radcy. W latach 70. pełnił funkcję doradcy w biurach różnych ministrów (kultury, finansów, zaopatrzenia), a następnie do 1981 doradcy prezydenta Republiki Francuskiej.
Zaangażował się w działalność "Fédération Nationale des Clubs Perspectives et Réalités" i centrowej Unii na rzecz Demokracji Francuskiej, której w latach 1999–2002 był wiceprzewodniczącym. Następnie dołączył do Unii na rzecz Ruchu Ludowego, z którą współtworzył później Republikanów.
W 1986 objął mandat posła do Zgromadzenia Narodowego w miejsce powołanej na stanowisko rządowe Michèle Alliot-Marie. Do niższej izby parlamentu był też wybierany w 1988 i 1993. W drugiej połowie lat 90. był zastępcą mera i następnie przez rok merem miejscowości Anglet.
Od 1993 do 1995 był ministrem delegowanym ds. europejskich w rządzie Édouarda Balladura. W drugim gabinecie Alaina Juppé do 1997 sprawował urząd młodszego ministra ds. budżetu, a także rzecznika prasowego rządu.
Po raz pierwszy zasiadał w Parlamencie Europejskim w okresie 1989–1993. Mandat europosła uzyskiwał też w wyborach w 1999 i w 2004. Przewodniczył Komisji Kontroli Budżetowej, reprezentował PE w Konwencie Europejskim (od 2002 do 2003). W 2009 został wybrany na kolejną kadencję. W VII kadencji wszedł w skład prezydium grupy Europejskiej Partii Ludowej, objął też funkcję przewodniczącego Komisji Budżetowej. W 2014 z powodzeniem ubiegał się o europarlamentarną reelekcję. W 2017 zrezygnował z członkostwa w Republikanach.

</doc>
<doc id="1687955" url="https://pl.wikipedia.org/wiki?curid=1687955" title="Wanda Broszkowska-Piklikiewicz">
Wanda Broszkowska-Piklikiewicz

Wanda Broszkowska-Piklikiewicz, ps. "Wanda", "Łucja" (ur. 29 listopada 1926 w Warszawie, zm. 25 stycznia 2019 tamże) – powstaniec warszawski, łączniczka, sanitariuszka, żołnierz AK, podporucznik Wojska Polskiego.
Życiorys.
Wanda Broszkowska herbu Brochwicz urodziła się jako córka Stanisława Broszkowskiego (1884–1942), dyrektora banku, oraz Katarzyny z Rudzińskich (1894–1945). Miała dwóch braci Władysława i Stanisława (1934–2000) oraz siostrę Marię. Szkołę podstawową ukończyła w Legionowie. Następnie podjęła naukę w Gimnazjum Sióstr Zmartwychwstanek na Żoliborzu.
Po wybuchu II wojny światowej, w grudniu 1939 r. cała rodzina została zmuszona przez Niemców do opuszczenia domu w Wołominie. Rodzina przeniosła się do małego mieszkania w Wołominie, a następnie do Warszawy na ul. Długą. Kontynuowała naukę na tajnych kompletach, a także uczęszczała do szkoły zawodowej (szkoły średnie i szkoły wyższe były zabronione przez okupanta), gdzie realizowano zakamuflowany program nauczania szkoły średniej, dający prawo do zdawania matury. Jeszcze przed powstaniem Wanda zdała maturę (m.in. z języka niemieckiego, którego znajomość wielokrotnie się jej przydawała). Działalność konspiracyjną rozpoczęła od małego sabotażu: było to m.in. roznoszenie "Biuletynu Informacyjnego" oraz innych gazetek. Wtedy też przeszła sześciotygodniowy kurs sanitarny pierwszego stopnia i zdała egzamin na sanitariuszkę.
Po wybuchu powstania warszawskiego znalazła się na Powiślu. Służyła jako łączniczka batalionu "Zaremba-Piorun" w stopniu starszego strzelca. Tam skierowano ją do pracy w fabryce Alfa Laval do produkcji granatów. Po kapitulacji powstania została wzięta ze swoim batalionem do niewoli. Najpierw umieszczeni w Ożarowie, następnie załadowani do pociągu w celu dalszego transportu. Jednak Wanda z grupą innych żołnierzy została w ostatniej chwili wysadzona. Zawieziono ich do pałacyku w Ożarowie, gdzie rezydował dowódca oddziałów SS skierowanych do stłumienia powstania Erich von dem Bach-Zelewski. Wszyscy byli przesłuchiwani, jednak ustalili między sobą, że nie złożą żadnych zeznań. Po nieudanym przesłuchaniu zostali z powrotem odstawieni na dworzec, ale już do innego transportu. Trafili do obozu w Bad Fallingbostel. Wanda była kilkakrotnie przenoszona do innych obozów: m.in. Bergen-Belsen, Oberlangen. Brała również udział w komenderówkach. Konwencje genewskie zakazywały wykorzystywania jeńców do pracy w przemyśle na rzecz wojny, jednak Niemcy nie przestrzegali tego zakazu. Ostatnim obozem w jakim się znalazła był Oberlangen. Tam 12 kwietnia 1945 r. doczekała wyzwolenia przez 2 pułk pancerny 1 Dywizji Pancernej gen. Maczka pod dowództwem ppłk. Stanisława Koszutskiego.
Po wyzwoleniu zgłosiła się z czterdziestoma innymi ochotniczkami na wojnę w Japonii. Miały się stawić w Wielkiej Brytanii. Jednak po dotarciu do Lille zastał je koniec wojny, więc dalsza podróż była niemożliwa. Ochotniczki, pod dowództwem kpt. Wojewódzkiej, zostały zakwaterowane w Lannoy oraz przyjęte do formacji francuskiej, w której służyli również polscy żołnierze. Tam na Université Lille Nord de France podjęła studia medyczne. Po zaliczeniu pierwszego roku otrzymała list od ciotki, który informował o śmierci matki. Przez Wilhelmshaven i Szczecin dotarła do Polski. W Lublinie odnalazła młodszego brata Stanisława, a w Łodzi siostrę Marię. Cała trójka osiadła w Łodzi (starszy brat Władysław nie powrócił z niewoli do Polski, wyemigrował do Wenezueli). Wanda ukończyła studia na kierunkach historia i historia sztuki.
Wyszła za mąż za Henryka Piklikiewicza (1913–2013), z którym miała syna Macieja (ur. 1958). Należała do Światowego Związku Żołnierzy Armii Krajowej (była członkiem prezydium Okręgu Warszawskiego). Była także prezesem Środowiska „Oberlangen” należącego do warszawskiego okręgu ŚZŻ AK.
8 września 1999 z okazji światowego zjazdu 1 Dywizji Pancernej otrzymała od Prezydenta RP Aleksandra Kwaśniewskiego promocję na stopień podporucznika. 3 marca 2000 została odznaczona Krzyżem Oficerskim Orderu Odrodzenia Polski, a 3 maja 2006 Krzyżem Komandorskim tego orderu. Była również odznaczona Krzyżem Partyzanckim.

</doc>
<doc id="1687959" url="https://pl.wikipedia.org/wiki?curid=1687959" title="Władysław Kotromanić">
Władysław Kotromanić

Władysław Kotromanić (ur. ?, zm. 1354 r.) – regent banowiny Bośni od 1353 r.
Życiorys.
Młodszy syn bana Stefana I Kotromana i Jelisavety. Ożenił się z Jeleną Šubić, z którą miał troje dzieci Tvrtko I, Vuka i Katarzynę.
W latach 1323-1331 był koregentem Bośni razem ze swoim starszym bratem Stefanem II. Położył wtedy podwaliny pod niepodległość kraju. Po śmierci Stefana II sprawował rządy w imieniu swojego niepełnoletniego syna Tvrtko I.
Zmarł w 1354 r.

</doc>
<doc id="1687961" url="https://pl.wikipedia.org/wiki?curid=1687961" title="Ofiakodonty">
Ofiakodonty

Ofiakodonty (Ophiacodontidae, Ophiacodontia) – grupa pelykozaurów obejmująca najwcześniejsze znane synapsydy.
Tradycyjnie monotypowy podrząd Ophiacodontia obejmował rodzinę Ophiacodontidae, ale obecnie nie jest wyróżniany, a Ophiacodontidae są uważane za klad.
Pojawiły się we wczesnym karbonie. "Archaeothyris" i "Clepsydrops" należały do najwcześniejszych przedstawicieli Ophiacodontidae. Niektóre ofiakodonty były częściowo wodne, a nieliczne w pełni wodne, ale między innymi "Archaeothyris" był w pełni lądowy. Przypominały kształtem jaszczurki. Miały dziwne, wydłużone czaszki i masywną obręcz piersiową, zapewne zapewniającą oparcie dla wielkiej głowy.
Ta rodzina jest najbardziej prymitywna wśród synapsydów i może obejmować przodków wszystkich pelykozaurów, a więc również terapsydów i ssaków. W środkowym permie ofiakodonty stawały się coraz rzadsze, były zastępowane przez anomodonty, diapsydy i teriodonty, a w końcu wymarły.

</doc>
<doc id="1687963" url="https://pl.wikipedia.org/wiki?curid=1687963" title="Ophiacodontidae">
Ophiacodontidae



</doc>
<doc id="1687964" url="https://pl.wikipedia.org/wiki?curid=1687964" title="Ophiacodontia">
Ophiacodontia



</doc>
<doc id="1687969" url="https://pl.wikipedia.org/wiki?curid=1687969" title="Victor Arriagada Rios">
Victor Arriagada Rios



</doc>
<doc id="1687973" url="https://pl.wikipedia.org/wiki?curid=1687973" title="Katastrofa lotu Aerosvit Airlines 241">
Katastrofa lotu Aerosvit Airlines 241

Katastrofa lotu Aerosvit Airlines 241 – wydarzyła się 17 grudnia 1997. Samolot Jakowlew Jak-42 (nr rej. UR-42334), należący do linii lotniczych Aerosvit Airlines, lecący z Odessy do Salonik, rozbił się w górach w trakcie podchodzenia do lądowania w Salonikach. W katastrofie zginęło 70 osób (62 pasażerów i 8 członków załogi) – wszyscy na pokładzie.
Przebieg lotu.
Pierwszy etap lotu nr 241 z Kijowa do Odessy wykonywała maszyna typu Boeing 737. W czasie międzylądowania w Odessie, doszło do awarii silnika Boeinga. Zarząd linii Aerosvit zdecydował, że pasażerowie będą kontynuowali lot do Salonik samolotem typu Jak-42.
W trakcie podchodzenia do lądowania, doszło do nieudanej próby lądowania przy podejściu ILS do drogi startowej na kierunku 16 w Salonikach. Po tym drobnym incydencie, samolot znacznie oddalił się od lotniska, aby przygotować się do drugiego podejścia. O godzinie 21:13 załoga dostała zgodę na wykonanie tego manewru. Nagle samolot uderzył w górę Pente Pigadia na wysokości 3300 stóp, 70 kilometrów od Salonik. W katastrofie zginęły wszystkie osoby znajdujące się na pokładzie samolotu.
Akcja ratownicza.
Po katastrofie lotu nr 241 rozpoczęły się poszukiwania wraku samolotu i rozbitków. Wrak znaleziono na trzeci dzień 20 grudnia o godz. 10:30, na odludnym, górskim terenie. W czasie akcji poszukiwawczej doszło do kolejnej katastrofy lotniczej. Rozbił się grecki samolot wojskowy Lockheed C-130 Hercules należący do Polemikí Aeroporía, biorący udział w poszukiwaniach. Zginęła cała 5-osobowa załoga.
Przyczyny.
Za przyczynę katastrofy uznano błąd kontrolerów lotów, którzy w porę nie ostrzegli pilotów samolotu o tym, że maszyna znacznie zboczyła z kursu.

</doc>
<doc id="1687974" url="https://pl.wikipedia.org/wiki?curid=1687974" title="Próba Aschnera">
Próba Aschnera



</doc>
<doc id="1687979" url="https://pl.wikipedia.org/wiki?curid=1687979" title="Richard Runge">
Richard Runge

Richard Tolme Runge (ur. 22 listopada 1890, zm. 15 listopada 1917) – niemiecki as myśliwski z czasów I wojny światowej z 8 potwierdzonymi zwycięstwami powietrznymi.
Życiorys.
Służył na froncie od wybuchu wojny. Przed skierowaniem do eskadry myśliwskiej Jagdstaffel 18 15 maja 1917 roku miał już na swoim koncie pierwsze zwycięstwo powietrzne. W jednostce latał na samolocie Albatros D.V. Odniósł na nim jeszcze 7 zwycięstw. Zginął w płomieniach 15 listopada 1917 roku zestrzelony prawdopodobnie przez brytyjskiego asa Kennetha Montgomery'ego z 45. eskadry RAF, w okolicach belgijskiej miejscowości Langemark. Został pochowany na cmentarzu "Ohlsdorfer Friedhof" w Hamburgu.

</doc>
<doc id="1687980" url="https://pl.wikipedia.org/wiki?curid=1687980" title="Roman Wiktor Mazurkiewicz">
Roman Wiktor Mazurkiewicz

Roman Wiktor Mazurkiewicz (ur. 29 sierpnia 1887 w Panigrodzu, zm. 6 maja 1967 w Zielonej Górze) – herbu Pobóg, polski kompozytor i samorządowiec. Doktor prawa, filozofii i muzykologii. Powstaniec wielkopolski, burmistrz Lwówka (1933–1935) i Grodziska Wielkopolskiego (1935–1939) oraz wicestarosta zielonogórski (1945–1949). Prekursor Filharmonii Zielonogórskiej.
Życiorys.
Dzieciństwo i młodość.
Urodził się w rodzinie dzierżawcy ziemskiego Romana i Wiktorii Śmiśniewicz. Uczył się w gimnazjum w Wągrowcu i Poznaniu, gdzie zdał maturę. Studiował w Berlinie i Greifswaldzie, studia zakończył podwójnym doktoratem (z prawa i z filozofii).
Okres międzywojenny.
Po powrocie z Niemiec włączył się do Powstania Wielkopolskiego. Walczył na froncie północnym na linii Chodzież-Radwanki-Margonin-Lipiny, został ranny i dostał się do niewoli. Trafił do więzienia w Pile, gdzie skazany na karę śmierci zbiegł w czasie transportu. W okresie międzywojennym ukończył doktoratem studia muzykologiczne na Uniwersytecie Poznańskim. Z powodów ekonomicznych zrezygnował jednak z kariery naukowej. W latach 1933–1935 był burmistrzem Lwówka, a następnie Grodziska Wielkopolskiego (1935–1939). Z jego inicjatywy w 1937 powstało tam pierwsze Muzeum Ziemi Grodziskiej. 
Okupacja i okres powojenny.
W czasie okupacji ukrywał się początkowo w Poznaniu, a później w Krakowie. Po wyzwoleniu powrócił z rodziną do Grodziska Wielkopolskiego, skąd skierowano go na Ziemie Odzyskane do Zielonej Góry, gdzie wkrótce objął stanowisko wicestarosty. W 1949 na skutek fałszywych oskarżeń został zwolniony i przyjął posadę dyrektora Szkoły Muzycznej w Zielonej Górze. Wkrótce stracił i to stanowisko i podjął pracę w dziale planowania miejscowych zakładów mięsnych.
Zmarł 6 maja 1967 w Zielonej Górze w wieku prawie 80 lat. Został pochowany na Starym Cmentarzu przy ulicy Wrocławskiej w Zielonej Górze.
Twórczość.
Autor symfonii, ballad, kwartetów smyczkowych, pieśni i sonat fortepianowych. Skomponował muzykę do „Hymnu Ziemi Lubuskiej” (1946). Swoją pracę doktorską „O melodiach kancjonałów Jana Seklucjana 1547 i 1559 roku” wydał drukiem (Kraków 1967). Był pionierem życia muzycznego w Zielonej Górze, w 1956 utworzył orkiestrę symfoniczną, która w 1970 przekształciła się w Filharmonię Zielonogórską.
Upamiętnienie.
Przy Muzeum Ziemi Lubuskiej znajduje się pamiątkowa płyta z wygrawerowanymi nutami do Hymnu Ziemi Lubuskiej, którego dr Romana Mazurkiewicz jest autorem. Od 2014 jego imię nosi też jedno z rond w Zielonej Górze.

</doc>
<doc id="1687982" url="https://pl.wikipedia.org/wiki?curid=1687982" title="Aracena">
Aracena

Aracena – miasto w Hiszpanii, w prowincji Huelva, we wspólnocie autonomicznej Andaluzja.

</doc>
<doc id="1687983" url="https://pl.wikipedia.org/wiki?curid=1687983" title="Poznańskie Studia Etnologiczne">
Poznańskie Studia Etnologiczne

Poznańskie Studia Etnologiczne – książkowa seria wydawnicza Wydawnictwa Poznańskiego oraz Wydawnictwa Nauka i Innowacje.
Rada naukowa serii: Andrzej Brencz, Michał Buchowski, Wojciech J. Burszta, Aleksander Posern-Zieliński (przewodniczący), Ryszard Vorbrich.

</doc>
<doc id="1687985" url="https://pl.wikipedia.org/wiki?curid=1687985" title="Choroba bagdadzka">
Choroba bagdadzka



</doc>
<doc id="1687986" url="https://pl.wikipedia.org/wiki?curid=1687986" title="Krzyworzeka (dopływ Ciemięgi)">
Krzyworzeka (dopływ Ciemięgi)

Krzyworzeka ("Krzywa Rzeka") – struga w województwie lubelskim, prawy dopływ Ciemięgi o długości 5,07 km. Jej źródłowy odcinek tworzą dwa rowy melioracyjne na północnych obrzeżach wsi Niemce przy drodze krajowej nr 19.

</doc>
<doc id="1687988" url="https://pl.wikipedia.org/wiki?curid=1687988" title="Poznańskie Studia Etnograficzne (seria wydawnicza)">
Poznańskie Studia Etnograficzne (seria wydawnicza)



</doc>
<doc id="1687989" url="https://pl.wikipedia.org/wiki?curid=1687989" title="Towada (jezioro)">
Towada (jezioro)

 – jezioro wulkaniczne w Japonii, na wyspie Honsiu, w górach Ōu, na granicy prefektur Aomori i Akita w parku narodowym Towada-Hachimantai. Powierzchnia 61,1 km2 , maksymalna głębokość 327 m. Z Towady wypływa rzeka Oirase-gawa. Wykorzystywane do rybołówstwa (pstrąg) i turystyki.
Na jezioro składają się dwie kaldery, z których pierwsza powstała ok. 13 000 lat temu, a druga ok. 3 000 lat temu.

</doc>
<doc id="1687992" url="https://pl.wikipedia.org/wiki?curid=1687992" title="Droga wojewódzka nr 272">
Droga wojewódzka nr 272

Droga wojewódzka nr 272 (DW272) - droga wojewódzka o długości 21 km łącząca S5, S91 i E261 ze Świecia z DK91 (wcześniej DK1) i z DK16 w m. Dolna Grupa.

</doc>
<doc id="1687995" url="https://pl.wikipedia.org/wiki?curid=1687995" title="Rajmund Ziemski">
Rajmund Ziemski

Rajmund Romuald Ziemski (ur. 30 sierpnia 1930 w Radomiu, zm. 5 sierpnia 2005 w Warszawie) – polski malarz.
Życiorys.
W latach 1949–1955 studiował w Akademii Sztuk Pięknych w Warszawie, był uczniem Artura Nacht-Samborskiego, od 1958 prowadził na Akademii Sztuk Pięknych pracownię malarstwa. Debiutował podczas słynnej Ogólnopolskiej Wystawy Młodej Plastyki "Przeciw wojnie - przeciw faszyzmowi" w warszawskim Arsenale (1955). Pod koniec lat 50. związany był z Marianem Boguszem i Galerią "Krzywego Koła".
W 1979 otrzymał Nagrodę im. Jana Cybisa.
Przez wiele dalszych lat Ziemski uprawiał malarstwo w typie sztuki informel, co uczyniło zeń jednego z najbardziej konsekwentnych reprezentantów tego kierunku. Decydującą rolę w jego obrazach odgrywała barwa, którą operował z dużą swobodą. W latach 60. zafascynowała go sztuka kaligraficzna Dalekiego Wschodu, do której powrócił w latach 90. XX w..

</doc>
<doc id="1687996" url="https://pl.wikipedia.org/wiki?curid=1687996" title="Pierwsze twierdzenie o izomorfizmie">
Pierwsze twierdzenie o izomorfizmie



</doc>
<doc id="1687998" url="https://pl.wikipedia.org/wiki?curid=1687998" title="Sabino Coletta">
Sabino Coletta

Sabino Coletta (12 maja 1914) – piłkarz argentyński, obrońca.
Urodzony w Buenos Aires Coletta karierę piłkarską rozpoczął w 1933 roku w klubie CA Lanús. W 1934 roku grał w połączonej drużynie klubów Lanús i Talleres Remedios de Escalada. Po rozłączeniu drużyny Lanús i Talleres w 1935 roku ponownie grał w Lanús. W 1936 roku został graczem klubu CA Independiente.
Coletta razem z reprezentacją Argentyny zwyciężył w turniejach Copa Juan Mignaburu 1936 i Copa Juan Mignaburu 1938. Razem z klubem Independiente dwukrotnie zdobył tytuł mistrza Argentyny - w 1938 i 1939 roku. Jednocześnie dwukrotnie (w 1938 i 1939) zwyciężył w turnieju Copa Ibarguren.
Jako piłkarz klubu Independiente wziął udział w turnieju Copa América 1941, gdzie Argentyna zdobyła mistrzostwo Ameryki Południowej. Coletta zagrał tylko w meczu z Urugwajem – na 4 minuty przed końcem spotkania zastąpił na boisku José Salomóna).
Coletta grał w klubie Independiente do 1943 roku - łącznie w pierwszej lidze argentyńskiej rozegrał 253 mecze i zdobył 5 bramek. Z Independiente przeniósł się do Brazylii, gdzie w latach 1944-1945 grał w klubie CR Flamengo. W 1944 roku, razem z Flamengo, zdobył mistrzostwo stanu Rio de Janeiro.
W latach 1936-1941 Coletta rozegrał w reprezentacji Argentyny 7 meczów.

</doc>
<doc id="1687999" url="https://pl.wikipedia.org/wiki?curid=1687999" title="Ernst Wiessner">
Ernst Wiessner

Ernst Wiessner (ur. 1 grudnia 1894, zm. 7 czerwca 1917) – niemiecki as myśliwski z czasów I wojny światowej z 5 potwierdzonymi zwycięstwami powietrznymi.
Ernst Wiessner służył od początku wybuchu wojny. Do armii zgłosił się na ochotnika i został przydzielony do 54 Pułku Artylerii Polowej. Do lotnictwa został skierowany w kwietniu 1916 roku. Przeszedł szkolenia w Fliegerersatz Abteilung Nr. 8 w Grudziądzu, Fliegerersatz Abteilung Nr. 10 w Böblingen oraz Fliegerersatz Abteilung Nr. 7 w Kolonii. Następnie przeszedł szkolenie w Jastaschule.
W styczniu 1917 roku został przydzielony do jednostki frontowej FAA250, w której służył do kwietnia. Następnym przydziałem była eskadra myśliwska Jagdstaffel 18. W jednostce odniósł 5 pewnych i jedno niepotwierdzone zwycięstwo. Zginął zestrzelony przez pilotów z 20 Squadron 7 czerwca 1917 roku.
Został pochowany na cmentarzu "Ohlsdorfer Friedhof" w Hamburgu.

</doc>
<doc id="1688003" url="https://pl.wikipedia.org/wiki?curid=1688003" title="Edward Kozynkewycz">
Edward Kozynkewycz

Edward Teodorowycz Kozynkewycz (ukr. Едуард Теодорович Козинкевич, ros. Эдуард Теодорович Козинкевич, "Eduard Tieodorowicz Kozinkiewicz"; ur. 23 maja 1949 we Lwowie, Ukraińska SRR, zm. 15 listopada 1994 we Lwowie, Ukraina) – ukraiński piłkarz, grający na pozycji napastnika, reprezentant ZSRR, trener piłkarski.
Kariera piłkarska.
Kariera klubowa.
Wychowanek SDJuSzOR-4 we Lwowie (od 1963). Rozpoczął karierę piłkarską w 1967 w SKA Lwów, gdzie odbywał służbę wojskową. W 1970 przeszedł do Szachtara Donieck. W 1972 został zaproszony do Karpat Lwów. Później kontynuował występy w Dinamie Moskwa. Po jednym sezonie jednak powrócił do Karpat Lwów, w którym ukończył karierę piłkarską w 1978.
Kariera reprezentacyjna.
2 czerwca 1971 debiutował w olimpijskiej reprezentacji ZSRR w meczu z Holandią, wygranym 4:0.
19 kwietnia 1972 w Kijowie debiutował w reprezentacji Związku Radzieckiego w spotkaniu towarzyskim z reprezentacją Peru, wygranym 2:0. Również został powołany na turniej finałowy mistrzostw Europy w Belgii w 1972. Ogółem dla reprezentacji zagrał 6 razy, strzelił 1 gola.
Kariera trenerska.
Po zakończeniu kariery piłkarskiej rozpoczął karierę trenerską. Najpierw trenował drużynę młodzieżową w klubie SKA Lwów. Następnie pracował na stanowisku asystenta trenera w Internacie Sportowym we Lwowie. Również pomagał prowadzić amerykański klub Philadelphia Tryzub. 16 listopada 1994 wraz ze swoją sekretarką udusił się gazami spalinowymi w garażu, drzwi którego zostały zablokowane od zewnątrz.

</doc>
<doc id="1688005" url="https://pl.wikipedia.org/wiki?curid=1688005" title="Axé">
Axé

Axé (wymowa: aszé, z języka joruba: "Àse" – w brazylijskich religiach afroamerykańskich (candomblé, bataque, umbanda): siła, energia natury, również siła nadnaturalna.
Obrzędy.
Przedmioty obdarzone "axé", używane podczas ceremonii religijnych przez kapłanów zwanych babalorixá obejmują liście niektórych roślin, tzw. "folhas sagradas", niektóre części ciała zwierząt ofiarnych (np. serce, wątroba itd.). Przekazywanie "axé" odbywa się również poprzez słowa. Obrzędy kończą się zazwyczaj rytualnym posiłkiem, również obdarzonym "axé".

</doc>
<doc id="1688009" url="https://pl.wikipedia.org/wiki?curid=1688009" title="Rongerik (atol)">
Rongerik (atol)

Atol Rongerik (również Rongdrik lub Roñdik) – niezamieszkana wyspa koralowa o powierzchni 1,68 km² na Pacyfiku. Atol składa się z siedmiu wysepek otaczających lagunę o powierzchni 144 km². Wchodzi w skład łańcucha Ralik Chain archipelagu Wysp Marshalla w odległości 200 kilometrów na wschód od atolu Bikini.
Historia.
Przed I wojną światową Rongerik wchodził w skład terytorium Niemieckiej Nowej Gwinei; tradycyjnie pozostawał niezamieszkany, bowiem mieszkańcy archipelagu wierzą, iż atol jest nawiedzany przez „dziewicze demony z Ujae”, będące zwiastunami nieszczęść.
Wysepka zyskała pewne zainteresowanie opinii publicznej jako tymczasowe lokum (od 7 marca 1946 do 14 marca 1948 roku) tubylczych mieszkańców atolu Bikini, który władze Stanów Zjednoczonych wybrały jako miejsce przeprowadzenia testów z bronią nuklearną w ramach Operacji Crossroads. Po wielu miesiącach cierpień z niedostatku i głodu przesiedleńcy zostali ponownie załadowani na statki i odesłani najpierw na Kwajalein, a ostatecznie na wyspę Kili.
1 marca 1954 roku atol Rongerik otrzymał znaczną dawkę promieniowania w rezultacie detonacji bomby wodorowej Bravo w ramach Operacji Castle.

</doc>
<doc id="1688010" url="https://pl.wikipedia.org/wiki?curid=1688010" title="Droga wojewódzka nr 904">
Droga wojewódzka nr 904

Droga wojewódzka nr 904 (DW904) – droga wojewódzka o długości 17,7 km łącząca DK46 z Blachowni, do DK91 w Kolonii Poczesnej.
Droga w całości biegnie na terenie powiatu częstochowskiego.

</doc>
<doc id="1688011" url="https://pl.wikipedia.org/wiki?curid=1688011" title="Nicolas Grospierre">
Nicolas Grospierre

Nicolas Grospierre (ur. 28 września 1975 w Genewie) – fotograf. Mieszka w Warszawie.
Z wykształcenia socjolog (w latach 1997-1999 studiował w Institut d’Etudes Politiques w Paryżu i na London School of Economics). Od 1999 mieszka w Polsce.
Portretuje głównie architekturę, detale i pozostałości po okresie komunistycznym w Polsce i Europie Wschodniej. Analizuje idee stojące za wizualnymi reprezentacjami instytucji (bibliotek czy banków). Miłośnik estetyki późnego modernizmu i brutalizmu. Brał udział w wielu wystawach indywidualnych i zbiorowych, jego fotografie były publikowane m.in. w magazynach „Piktogram”, „Fluid”, „Foto Pozytyw” oraz w książkach (np. "Warszawa w poszukiwaniu Centrum", wyd. Znak, Kraków 2005; "The Wallpaper City Guide. Warsaw").
W 2008 razem z Kobasem Laksą, Grzegorzem Piątkiem i Jarosławem Trybusiem otrzymał główną nagrodę Złotego Lwa na XI Biennale Architektury w Wenecji za najlepszy pawilon narodowy: "Hotel Polonia. Budynków życie po życiu". Jest także laureatem nagrody Paszport Polityki 2011 w kategorii sztuki wizualne. 

</doc>
<doc id="1688013" url="https://pl.wikipedia.org/wiki?curid=1688013" title="Scooby Doo i miecz samuraja">
Scooby Doo i miecz samuraja

Scooby Doo i miecz samuraja (ang. "Scooby Doo and the Samurai Sword") – 18. film animowany i 13. film pełnometrażowy z serii "Scooby Doo". Wyprodukowany w roku 2009, następca filmu "Scooby Doo i król goblinów" (2008).
Fabuła.
Drużyna Detektywów wyruszają po transkontynentalny skarb, tym razem ich przeciwnikiem jest Mściwy Samuraj. Stawką w tej walce jest prastare Ostrze Zagłady, sławne ostrze, które posiada niebywałą moc.
Wersja polska.
Dystrybucja na terenie Polski: Galapagos Films
Wersja polska: Dubbfilm Studio
Reżyseria: Dobrosława Bałazy
Dialogi: Dorota Filipek-Załęska
Dźwięk i montaż: Renata Gontarz
Kierownictwo produkcji: Romuald Cieślak
Wystąpili:

</doc>
<doc id="1688015" url="https://pl.wikipedia.org/wiki?curid=1688015" title="Conlanger">
Conlanger



</doc>
<doc id="1688016" url="https://pl.wikipedia.org/wiki?curid=1688016" title="Almen Abdi">
Almen Abdi

Almen Abdi (ur. 21 października 1986 w Prizrenie) – urodzony w Kosowie szwajcarski piłkarz, występujący na pozycji pomocnika w Sheffield Wednesday.
Kariera klubowa.
Wychowanek klubu FC Zürich. W kolejnych latach zawodnik Le Mans FC, Udinese Calcio, Watfordu oraz Sheffield Wednesday.
Reprezentacja.
Almen Abdi w reprezentacji Szwajcarii zadebiutował 20 sierpnia 2008 roku w meczu z Cyprem.

</doc>
<doc id="1688018" url="https://pl.wikipedia.org/wiki?curid=1688018" title="Plica polonica">
Plica polonica



</doc>
<doc id="1688019" url="https://pl.wikipedia.org/wiki?curid=1688019" title="Eduard Kozinkewycz">
Eduard Kozinkewycz



</doc>
<doc id="1688020" url="https://pl.wikipedia.org/wiki?curid=1688020" title="Jekatierina Gusiewa">
Jekatierina Gusiewa

Jekatierina Konstantinowna Gusiewa, ros. Екатерина Константиновна Гусева (ur. 9 lipca 1976 w Moskwie) – rosyjska aktorka filmowa i teatralna. 
Życiorys.
Absolwentka Instytutu Teatralnego im. Borisa Szczukina. W latach 1997-2001 grała w moskiewskim teatrze "U Nikitskich Worot". Wystąpiła w roli Kati Tatarinowej w pierwszym rosyjskim musicalu Nord-Ost. Była pierwszą aktorką z Rosji, którą zaproszono na festiwal gwiazd musicalowych, odbywający się w Norwegii (Big Musical Gala). Obecnie występuje w teatrze Mossowietu. Została umieszczona w księdze rekordów Rosji po tym, jak zaśpiewała w czasie ekspedycji na Biegun północny, przy temperaturze poniżej 40 °C.
W filmie zadebiutowała w 1997, rolą Diny w filmie "Zmiejnyj istocznik". W 1998 wystąpiła w polskim filmie fabularnym "Billboard" w reż. Łukasza Zadrzyńskiego. Wystąpiła w 30 filmach fabularnych.

</doc>
<doc id="1688021" url="https://pl.wikipedia.org/wiki?curid=1688021" title="Wiktor Matwienko">
Wiktor Matwienko



</doc>
<doc id="1688025" url="https://pl.wikipedia.org/wiki?curid=1688025" title="Zespół suszonej śliwki">
Zespół suszonej śliwki

Zespół suszonej śliwki (ang. prune belly syndrome) – rzadki zespół wad wrodzonych. Nazwa zespołu pochodzi od pomarszczonej skóry powłok brzusznych, stanowiącej częsty element obrazu klinicznego. Ponadto występuje częściowy lub całkowity brak mięśni brzucha, wnętrostwo, malformacje układu moczowego. Częstym powikłaniem tych ostatnich są nawracające infekcje dróg moczowych i niewydolność nerek.
Zespół znany jest też pod eponimicznymi nazwami zespołu Fröhlicha lub zespołu Obrinsky'ego.

</doc>
<doc id="1688026" url="https://pl.wikipedia.org/wiki?curid=1688026" title="Feel 2">
Feel 2

Feel 2 – drugi album polskiego zespołu popowo-rockowego Feel. Płyta została wydana 8 czerwca 2009. Prace nad albumem grupa rozpoczęła w 2009 roku, a promocję już w kwietniu, wydając singla "Pokaż mi niebo". Nagrania dotarły do 1. miejsca zestawienia OLiS .
Informacje.
Feel zapowiedział, że po występie na warszawskim sylwestrze w Polsacie skończy z koncertami i skupi się na nagraniu nowego albumu. Ogłosił również, że będzie na nim więcej rocka niż na poprzednim krążku, "Feel". W kwietniu Feel wydał pierwszego singla z nowej płyty - "Pokaż mi niebo". 7 kwietnia na Plejada.pl nastąpiło oficjalne potwierdzenie tytułu, "Feel 2", i daty premiery - 5 czerwca. Na kolejne single wybrano nagrania "No kochaj mnie", "Urodziny" i "Jeśli czegoś pragniesz". Album uzyskał platynowy nakład 30 tys. egzemplarzy.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="1688030" url="https://pl.wikipedia.org/wiki?curid=1688030" title="Jezioro Schwieloch">
Jezioro Schwieloch



</doc>
<doc id="1688031" url="https://pl.wikipedia.org/wiki?curid=1688031" title="Roskosz">
Roskosz



</doc>
<doc id="1688033" url="https://pl.wikipedia.org/wiki?curid=1688033" title="Jorge Del Castillo">
Jorge Del Castillo



</doc>
<doc id="1688036" url="https://pl.wikipedia.org/wiki?curid=1688036" title="Rupt (rzeka)">
Rupt (rzeka)

Rupt – rzeka we Francji o długości 14,9 kilometrów, dopływ Allaine. Źródło rzeki znajduje się w okolicach miejscowości Le Vernoy.
Przez cały swój bieg rzeka przepływa przez departament Doubs. Łączna powierzchnia dorzecza wynosi 45 km².
Miasta, przez które przepływa rzeka.
Rzeka wpada do Allaine w okolicach miejscowości Bart. Średni roczny przepływ wynosi 0,59 m³/s.

</doc>
<doc id="1688040" url="https://pl.wikipedia.org/wiki?curid=1688040" title="Bitwa pod Kilinochchi (2008–2009)">
Bitwa pod Kilinochchi (2008–2009)

Bitwa pod Kilinochchi (2008–2009) – starcie między siłami rządowymi Sri Lanki a bojownikami Tygrysów Wyzwolenia Tamilskiego Ilamu (LTTE) o przejęcie kontroli nad miastem Kilinochchi. Samo miasto było centrum administracyjnym i de facto stolicą rządu tamilskiego na Sri Lance.
Armia Sri Lanki (SLA) rozpoczęła ofensywę w listopadzie 2008 roku, a w grudniu 2008 doszło do trzech prób zajęcia miasta. Wszystkie zostały udaremnione przez LTTE, natomiast obie strony twierdziły, iż straty we własnych szeregach były minimalne, podczas gdy straty spowodowane u przeciwnika miały być druzgocące.
Podczas trwania ofensywy lankijskie siły powietrzne prowadziły naloty na pozycje zajmowane przez LTTE w Kilinochchi. 2 stycznia 2009 roku armia Sri Lanki wkroczyła do miasta z trzech stron – północnej, południowej oraz zachodniej. Bojownicy LTTE wycofali się do pobliskiej dżungli okalającej miasto. Mahinda Rajapakse, prezydent Sri Lanki, ogłosił przejęcie przez wojsko kontroli nad miastem oraz wezwał LTTE do złożenia broni i kapitulacji.
Jednakże rebelianci stwierdzili, iż SLA zdobyło „miasto duchów”, a swoje straty określili jako minimalne.
Po upadku Kilinochchi, giełda w Kolombo ("CSE") zanotowała wzrost, a kurs rupii lankijskiej ustabilizował się. Natomiast atmosferę świętowania na ulicach Kolombo przerwał samobójczy atak Tamilów przed główną kwaterą powietrznych sił armii lankijskiej. Wiadomość o zamachu nadeszła po zdobyciu stolicy Tamilskich Tygrysów, Kilinochchi przez wojska rządowe. W zamachu zginęły 4 osoby, a rannych zostało około 37.
Po zdobyciu miasta SLA kontynuowała ofensywę, zdobywając kilka strategicznych obiektów, w tym bazę wojskową "Elephant Pass" oraz autostradę A9.
Geneza konfliktu.
Do konfliktu przyczyniły się w głównej mierze różnice kulturowe między dwiema nacjami zamieszkującymi Sri Lankę – Tamilów stanowiącymi mniejszość, o wyraźnie odrębnej kulturze, języku, a także religii – wyznają bowiem hinduizm, podczas gdy będący w większości Syngalezi są buddystami.
Syngalezi na różne sposoby starali się marginalizować tamilską tożsamość lub zmusić Tamilów do opuszczenia wyspy. W 1970 r. zakazano importu tamilskich dóbr kultury (książek, gazet, filmów itd.). Uniemożliwiono Tamilom zdobywania wykształcenia na hinduskich uczelniach, przestano także uznawać dyplomy Tamilów, które zdobyli na studiach w Wielkiej Brytanii. W przyjętej 22 maja 1972 roku konstytucji, za oficjalną religię uznano buddyzm, a językiem państwowym został syngaleski, podczas gdy tamilski nie został uwzględniony w ustawie zasadniczej.
W 1981 r. nieznani sprawcy podpalili bibliotekę publiczną w Jaffnie – w wyniku pożaru spłonęły wiekowe manuskrypty oraz inne dzieła napisane w języku tamilskim.
Tamilowie buntowali się przeciwko dyskryminacji począwszy od lat 50. – aż do wielkiego powstania w roku 1977. Do regularnej wojny domowej, która rozpoczęła się w 1983 r., doszło po tzw. Czarnym Czerwcu, gdy w demonstracjach zginęło około 3 tys. Tamilów.
Podczas trwania konfliktu powstawały rozmaite ugrupowania, które różnymi sposobami starały się ułożyć relacje z Syngalezami. W 1972 r. powstał Tamilski Zjednoczony Front Wyzwolenia ("TZFW"), najważniejsza partia opozycyjna na cejlońskiej scenie politycznej. TZFW, mogący liczyć na głosy 1/6 cejlońskiego elektoratu, domagał się niepodległości dla obszarów zamieszkanych w większości przez Tamilów. Tuż po powstaniu Zjednoczonego Frontu Wyzwolenia władze zakazały jego działalności.
W wyniku rosnącego niezadowolenia oraz radykalizacji sceny politycznej rosło znaczenie grup wzywających do utworzenia tamilskiego państwa środkami militarnymi, spośród których wyróżniała się organizacja Tygrysów Wyzwolenia Tamilskiego Ilamu, założona przez Velupillai Prabhakarana. Na przemoc ze strony policji i wojska Tamilskie Tygrysy odpowiedziały atakami terrorystycznymi, które doprowadziły do pogromów ludności tamilskiej w stolicy i innych częściach kraju. Narzędziami przemocy stali się młodzi ludzie obu narodowości – tak Tamilowie, jak i Syngalezi charakteryzowali się bardzo młodymi populacjami w fazie bumu demograficznego. Wojna domowa, która została zakończona rozejmem w 2002 r., od 2006 roku rozgorzała na nowo.
Do tej pory konflikt między mniejszością tamilską a władzami wyspy pochłoną okołu 70 tysięcy ofiar.
Z samego miasta Kilinochchi armia Sri Lanki wycofała się w 1990 r., umożliwiając LTTE przejęcie kontroli nad miastem po raz pierwszy. Wojska SLA ponownie zajęły miasto po sukcesie operacji "Sathjaya I", II i III we wrześniu 1996 r. Jednakże LTTE przejęły miasto we wrześniu 1998 r. po raz drugi, zmuszając siły SLA do odwrotu.
Chociaż Kilinochchi nie leży w strategicznie ważnym miejscu w zakresie operacji wojskowych, nosi ono symboliczne znaczenie ze względu pełnienie de facto funkcji stolicy Tamilskiego Ilamu.
Stolica Tamilskiego Ilamu.
Po 2002 r., Kilinochchi było wykorzystywane jako centrum administracyjne na obszarze znajdującym się pod kontrolą LTTE. Tamilowie stworzyli własne siły policyjne oraz bank centralny.
Ustalono również i wdrożono system sądownictwa, którego podział polegał na sądach rejonowych oraz Sądu Najwyższego, jak i sądu apelacyjnego.
Przygotowania.
Po zwycięstwach odniesionych przez SLA we wschodnich prowincjach, wojska rządowe przeszły do zaawansowanych operacji mających na celu przejęcie kontroli nad terytorium w północnej części wyspy. Miasto Kilinochchi było jednym z głównych celów operacji.
Obie grupy – 57 Dywizja oraz Grupa Uderzeniowa rozpoczęły natarcie z zachodniej części kraju,
57 Dywizja zbliżała się do Kilinochchi z południa i zachodu, natomiast wydzielona Grupa Uderzeniowa rozpoczęła obchodzenie pozycji rebeliantów od strony północnej, po drodze niszcząc lokalne punkty oporu.
Na początku października 2008 r., w Kilinochchi rozpoczęto ewakuacje szpitali, banków i wielu innych instytucji rządowych do Tharmapuram, miejscowości oddalonej o 13 km od miasta.
57 Dywizja, pod dowództwem generała brygady Jagath Dias’a, 18 października 2008 r. zdobyła Akkarayankulam, dużą wieś położoną na południowy zachód od Kilinochchi.
Przechwycenie tej miejscowości umożliwiło atak na miasto od południowego zachodu. Podczas zbliżania się do miasta zdobyto także kilka twierdz, takich jak Adampan i Kokavil.
Specjalnie wydzielona grupa uderzeniowa rozpoczęła pochód wzdłuż zachodniego wybrzeża, zdobywając kilka strategicznie ważnych miejsc, w tym osady Viddathalthivu i Nachchikuda. Grupa rozpoczęła atak na położone na północy miasto Pooneryn 15 listopada 2008, które po krótkiej walce zajęła. Z tych sił został wydzielony oddział, który przeniesiono na wschód zajmując miasto Paranthan 31 grudnia 2008 r., umożliwiając tym samym rozpoczęcie ataku na Kilinochchi z północy.
Tamilskie Tygrysy rozpoczęły budowę okopów wokół miasta, mających na celu zatrzymanie ofensywy wojsk Sri Lanki. Jeden z okopów został skonstruowany na południu, inny rozciągał się wzdłuż zachodniej części miasta. W międzyczasie SLA rozpoczął ataki artyleryjskie, a Lankijskie Siły Powietrzne przeprowadzały naloty na pozycje zajmowane przez rebeliantów. Jeden z takich ataków skierowany został na kompleks biurowy wykorzystywany przez Tamilów.
W dniach 18–20 października wojsko lankijskie podeszło do próby przełamania linii obrony LTTE przed miastem. Tym razem to 3 razy więcej ofiar odnotowano po stronie armii rządowej, mianowicie 36 do 12 zabitych. Ten bilans ofiar wziął się zapewne z tego, że rebelianci użyli gazów trujących, a także atakowali wroga z zaskoczenia w dżungli.
Kalendarium.
Atak wojsk rządowych na Kilinochchi rozpoczął się 23 października 2008. W grudniu 2008, SLA przeprowadziło trzy ofensywy mające na celu uchwycenie miasta. Jednakże w listopadzie i grudniu 2008 potężny monsun przetoczył się nad miejscem walk, powodując potężne powodzie obejmujące okolice Kilinochchi, w wyniku czego walki zostały ograniczone do minimum. W tym czasie z miasta ewakuowano większość mieszkańców miasta.
Przez cały czas trwania walk, wojska powietrzne Sri Lanki przeprowadzały liczne ataki powietrzne przeciwko infrastrukturze mogącej wspierać obronę miasta przez rebeliantów.
10 grudnia 2008, LTTE ogłosiło zwycięskie odparcie atakujących w pierwszej fazie bitwy, z rąk rebeliantów życie miało stracić 90 żołnierzy. Jednakże SLA zaprzeczyła tak wysokim stratom we własnych szeregach, jednocześnie informując o straconych 20 żołnierzach przy liczbie 27 zabitych rebeliantów.
16 grudnia 2008, SLA rozpoczęła kolejną ofensywę wobec rebeliantów. Szturm został przeprowadzony trzech kierunków jednocześnie, jednakże został zahamowany przez LTTE oraz okupiony dużymi stratami wśród atakujących – 130 żołnierzy zabitych i ponad 300 rannych.
Po raz kolejny SLA zaprzeczyło tak wysokim stratom, podając do wiadomości o 25 żołnierzach zabitych, 18 zaginionych i 160 rannych we własnych szeregach, podczas gdy Tamilskie Tygrysy miały stracić 120 zabitych. W bitwie użyta została przez obie strony ciężka artyleria.
Po drugiej próbie szturmu walki trwały jeszcze 10 dni, w trakcie których SLA udało się uchwycić niektórych częściach okopy okalające od zachodniej części Kilinochchi.
20 grudnia 2008 LTTE wykonało kontruderzenie na siły SLA przygotowujące się do ataku na wieś Iranamadu, położoną na południe od Kilinochchi. Rebelianci ogłosili zabicie co najmniej 60 żołnierzy wroga, ale te doniesienia były ponownie zakwestionowane przez wojsko, które poinformowało o 12 zabitych i 12 zaginionych.
Zajęcie miasta.
Tamilskie Tygrysy zaczęły wycofać się z Kilinochchi na wieść o upadku Paranthan w dniu 31 grudnia 2008 r. oraz postępującym okrążeniu miasta. 2 stycznia 2009 r. armia Sri Lanki wkroczyła do miasta przy minimalnym oporze ze strony rebeliantów wycofujących się w pobliską dżunglę.
Infrastruktura miasta został mocno uszkodzona podczas prowadzonych walk w mieście. Większość domów zostało mocno uszkodzonych; jeden z dużych zbiorników zapatrujących miasto w wodę został wysadzony w powietrze, wojska Siri Lanki oskarżyły o ten sabotaż wycofujące się oddziały LTTE.
Również linie wysokiego napięcia zostały w poważnym stopniu zniszczone.
Następstwa.
Tuż po ogłoszeniu przez prezydenta Mahindę Rajapaksę zajęcia Kilinochchi, w Kolombo doszło do samobójczego ataku Tamilów przed główną kwaterą sił powietrznych armii lankijskiej. W zamachu zginęły 4 osoby, a około 37 zostało rannych.
3 stycznia 2009 co najmniej 3 osób zostało ranne w innym zamachu, który miał miejsce na rynku Pettah. 6 stycznia 2009, grupa uzbrojonych napastników zaatakowała i uszkodziła studio Telewizji Maharaja Broadcasting Network w Pannipitiya; zarzucając telewizji stronniczość w relacjonowaniu konfliktu.
Po zwycięstwie wojska rządowe kontynuowały kampanię, zajmując kilka kluczowych pozycji w ciągu kilku dni. Dnia 9 stycznia 2009, SLA uchwyciło strategicznie ważny obszar, łączący półwysep Jaffna z lądem. SLA kontynuowało pochód w celu zdobycia miasta Mullaitivu, ostatniego poważnego punktu oporu LTTE. Po zwycięskiej dla armii lankijskiej bitwie pod Mullaitivu miasto ostatecznie upadło 25 stycznia 2009 roku.

</doc>
<doc id="1688045" url="https://pl.wikipedia.org/wiki?curid=1688045" title="Emund Stary">
Emund Stary

Emund Stary (zm. 1060) – nieślubny syn króla Olofa Skötkonunga i Edly (?). Król Szwecji w latach 1050 do 1060.
Przez jakiś czas przebywał na dworze książęcym w Kijowie. Po śmierci swojego przyrodniego brata Anunda Jakoba został w 1050 królem. 
Jego jedyny syn Anund zginął w 1060 w wyprawie zorganizowanej do Finlandii. Na Emundzie kończy się męska linia Englingerów na tronie królów Szwecji. Możliwe, iż córka Emunda poślubiła Stenkila Ragnvaldssona.

</doc>
<doc id="1688047" url="https://pl.wikipedia.org/wiki?curid=1688047" title="He Zhiwen">
He Zhiwen

He Zhiwen (chiń. 何志文; ur. 31 maja 1962) – hiszpański tenisista stołowy pochodzenia chińskiego. Członek kadry narodowej i olimpijskiej Hiszpanii w tenisie stołowym. Od sezonu 2012/2013 zawodnik polskiego klubu tenisa stołowego Dartom Bogoria Grodzisk Mazowiecki. Jest sponsorowany przez japońską firmę tenisa stołowego Joola. Naukę gry w tenisa stołowego rozpoczął w wieku 4 lat. Obecnie najlepszy tenisista stołowy w Hiszpanii i jeden z najlepszych w Europie.
Sprzęt:
Linki zewnętrzne.
Profil na stronie Jooli

</doc>
<doc id="1688049" url="https://pl.wikipedia.org/wiki?curid=1688049" title="Pokaż mi niebo">
Pokaż mi niebo

Pokaż mi Niebo – utwór polskiego zespołu Feel z drugiego albumu grupy, "Feel 2". Został wydany w kwietniu 2009 w Polsce jako pierwszy singel z płyty.
Informacje.
Premiera „Pokaż mi Niebo” nastąpiła 27 marca 2009 o godzinie 17:00 w Radiu Eska. W kwietniu wydano go na singlu w ramach promocji nowego albumu "Feel 2", który ukazał się 5 czerwca.
Teledysk.
Do piosenki nakręcono teledysk, którego premiera odbyła się 20 kwietnia 2009 na portalu Onet.pl, w którym oprócz Feela wystąpił Andrzej Grabowski. Reżyserem teledysku jest Mirosław Kuba Brożek. Zdjęcia odbywały się na Nikiszowcu w Katowicach i na lotnisku Katowice-Muchowiec, 9 kwietnia 2009. Klip przedstawia Piotra Kupichę jako zbuntowanego nastolatka (młodego Piotra zagrał Aleksander Gocalski-Rybarz) i Andrzeja Grabowskiego jako jego ojca.
Teledysk „Pokaż mi Niebo” jest jedynym klipem zespołu i jednym z nielicznych polskich teledysków który nakręcono techniką filmową.
Wykonania.
Feel po raz pierwszy wykonał na żywo „Pokaż mi Niebo” 5 kwietnia 2009 w programie "Taniec z gwiazdami".

</doc>
<doc id="1688050" url="https://pl.wikipedia.org/wiki?curid=1688050" title="Gunter">
Gunter



</doc>
<doc id="1688058" url="https://pl.wikipedia.org/wiki?curid=1688058" title="Molo Południowe">
Molo Południowe

Molo Południowe – pirs o długości 626,45 m) znajdujący się w Gdyni, w dzielnicy Śródmieście.
Zostało zbudowane wraz z budową portu w latach 20. XX wieku. Dokładnie rozpoczęto budowę w 1934 roku. Jest to przestrzeń rekreacyjna, mająca jednocześnie charakter parku i ulicy. Środkiem mola południowego przebiega Alei Jana Pawła II (dawniej aleja Zjednoczenia Ziem Polskich). Molo Południowe, jak i Skwer Kościuszki stanowią swoistą oś widokową. Zlokalizowano tu kilka istotnych pomników Gdyni m.in.: "Gra Masztów" i kamienny pomnik poświęcony jednemu z najwybitniejszych marynistów Józefowi Konradowi Korzeniowskiemu.
Przy końcu mola, po lewej stronie (na końcu Nabrzeża Pomorskiego) znajduje się Aleja Statków Pasażerskich. Natomiast po prawej stronie, w odległości 40 metrów od brzegu, na dalbie znajduje się rzeźba "Marzyciela" – "Dyrygenta Fal".
Po lewej stronie nabrzeża cumują statki pasażerskie, tramwaje wodne – z rejsami do Helu i Jastarni, żaglowce, w tym szkoleniowy „Dar Młodzieży”, żaglowiec muzeum „Dar Pomorza” oraz okręt – muzeum ORP „Błyskawica”. Po prawej stronie znajduje się marina (basen jachtowy), kompleks budynków Akademii Morskiej oraz Akwarium Gdyńskie.
Z końca mola roztacza się widok na Zatokę Gdańską, na północ widać zalesione wzgórza Oksywia, na wprost można zobaczyć Mierzeję Helską, a wieczorem latarnie morskie: w Jastarni po lewej przy bardzo sprzyjającej pogodzie, na Helu na wprost, oraz po prawej w Gdańsku (w Porcie Północnym).
W 2020 z krańca Mola usunięto parking, w miejsce którego urządzono teren rekreacyjny.
Problemy z nazewnictwem.
Często Molo Południowe jest mylnie nazywane "Skwerem Kościuszki". W rzeczywistości Skwer Kościuszki to jedynie obszar pomiędzy skrzyżowaniem ulic Świętojańskiej z 10 Lutego a początkiem Mola Południowego.

</doc>
<doc id="1688059" url="https://pl.wikipedia.org/wiki?curid=1688059" title="Atol Kili">
Atol Kili



</doc>
<doc id="1688064" url="https://pl.wikipedia.org/wiki?curid=1688064" title="Tu-110">
Tu-110

Tu-110 (ros. Ту-110) – prototyp pasażerskiego samolotu wykorzystującego napęd przy pomocy czterech silników turboodrzutowych, zaprojektowany w biurze konstrukcyjnym Tupolewa w ZSRR, oblatany w 1957 roku. 
Konstrukcja była oparta na samolocie Tu-104, główna różnica w stosunku do pierwowzoru polegała na zastosowaniu czterech zamiast dwóch silników (pozostałe elementy były bardzo podobne lub wręcz takie same). Przyczyną zastosowania takiego rozwiązania była chęć zbudowania samolotu eksportowego, a przepisy bezpieczeństwa większości państw wymagały, by pasażerski samolot miał cztery silniki. Powstały zaledwie trzy prototypy, żaden z nich nie był wykorzystywany w lotnictwie cywilnym.

</doc>
<doc id="1688065" url="https://pl.wikipedia.org/wiki?curid=1688065" title="Dinamo Aszchabad">
Dinamo Aszchabad

Dinamo Aszchabad (turkm. Dinamo Aşgabat) – turkmeński klub piłkarski z siedzibą w stolicy Aszchabad.
Historia.
Chronologia nazw:
Drużyna piłkarska Dinamo została założona w mieście Aszchabad jeszcze do rozpoczęcia II wojny światowej.
W 1939 zespół startował w rozgrywkach Pucharu ZSRR. Po II wojnie światowej klub został rozformowany.

</doc>
<doc id="1688066" url="https://pl.wikipedia.org/wiki?curid=1688066" title="Maria Vento-Kabchi">
Maria Vento-Kabchi



</doc>
<doc id="1688067" url="https://pl.wikipedia.org/wiki?curid=1688067" title="CART World Series 2003">
CART World Series 2003

Sezon 2003 w CART był dwudziestą piątą edycją tej serii wyścigowej (ostatnią oficjalnie pod szyldem CART, chociaż do użycia wchodziła już nazwa Champ Car). Rozpoczął się 23 lutego i miał zakończyć się po 19 wyścigach 9 listopada. Jednak ostatnia runda w Fontanie została odwołana ze względu szalejące pożary w południowej Kalifornii oraz zbliżające się bankructwo CART.
Tytuł mistrzowski zdobył Paul Tracy z zespołu Player's Forsythe, a tytuł najlepszego nowicjusza (Rookie of the year) zdobył Sébastien Bourdais. Wszystkie zespoły używały silników Cosworth Forda (pierwszy w historii sezon z jednym dostawcą silników) i opon Bridgestone, nadwozia natomiast były dostarczane przez Lolę oraz Reynarda.
Lista startowa.
Wszystkie zespoły używały 2,65-litrowego silnika Ford-Cosworth V8 XFE oraz opony Bridgestone.
Wyniki.
  

</doc>
<doc id="1688070" url="https://pl.wikipedia.org/wiki?curid=1688070" title="Ibrahim Sekagya">
Ibrahim Sekagya

Ibrahim Sekagya (ur. 19 grudnia 1980 w Kampali) – ugandyjski piłkarz występujący na pozycji obrońcy.
Kariera klubowa.
Sekagya karierę rozpoczynał w 1999 roku w klubie Kampala City Council. W jego barwach grał przez trzy sezony. W 2001 roku przeszedł do argentyńskiego drugoligowca - Atlético Rafaela. Spędził tam jeden sezon. W tym czasie rozegrał tam 38 spotkań i zdobył 2 bramki. W 2002 roku odszedł do trzecioligowego Ferro Carril Oeste. W pierwszym sezonie wywalczył z klubem awans do drugiej ligi. W Ferro grał jeszcze przez dwa sezony. W sumie zagrał tam 96 razy i strzelił 4 gole.
W 2005 roku podpisał kontrakt z pierwszoligowym Arsenalem Sarandí. Zadebiutował tam 11 września 2005 w wygranym 1-0 meczu z River Plate. W Arsenalu Sekagya był podstawowym graczem. W 2007 roku wygrał z klubem rozgrywki Copa Sudamericana, po pokonaniu w jego finale Club América. W Arsenalu spędził łącznie dwa sezony. W tym czasie rozegrał tam 62 spotkania i zdobył 2 bramki.
W 2007 roku przeniósł się do austriackiego Red Bull Salzburg. W Bundeslidze pierwszy występ zanotował 11 lipca 2007 w wygranym 4-1 spotkaniu z SCR Altach. Od czasu debiutu jest podstawowym zawodnikiem Salzburga. 22 lipca 2007 w zremisowanym 2-2 pojedynku z Austrią Wiedeń strzelił pierwszego gola w trakcie gry w lidze austriackiej. W 2008 roku wywalczył z klubem wicemistrzostwo Austrii. W sezonie 2008/2009 zdobył z nim mistrzostwo Austrii.
W 2013 roku przeszedł do New York Red Bulls.
Kariera reprezentacyjna.
Sekagya był reprezentantem Ugandy. W drużynie narodowej zadebiutował w 1999 roku. Był także kapitanem kadry.

</doc>
<doc id="1688082" url="https://pl.wikipedia.org/wiki?curid=1688082" title="Joola">
Joola

Joola (pełna nazwa JOOLA Tischtennis GmbH) – niemiecki producent odzieży oraz specjalistycznego sprzętu do tenisa stołowego z siedzibą w Sibeldingen. Przedsiębiorstwo zostało założone w 1950. W ofercie firmy jest obuwie i odzież dla sportowców oraz deski, okładziny, stoły i roboty do gry w tenisa stołowego.

</doc>
<doc id="1688088" url="https://pl.wikipedia.org/wiki?curid=1688088" title="Englingerowie">
Englingerowie

Englingerowie lub "Inglingerowie" byli najstarszą królewską dynastią w Szwecji. Rezydowali w Sigtunie i Starej Uppsali wynosząc się powoli ponad innymi szwedzkimi rodami książęcymi. Za ich rządów rozpoczęło się gromadzenie szwedzkich książąt pod wspólną koroną. Ich drugi wspólny król, Olof Skötkonung, wprowadził do swojego państwa chrześcijaństwo. 
Dynastia ta wyłoniła z siebie 4 królów:
Przed tymi królami rządzili mityczni władcy. Są znani zwłaszcza z Heimskringla, sagi wczesnych królów Norwegii oraz z Sagi-Beowulfa, znani także jako Scyflingowie.
Bibliografia.
Alexander, Michael (2003), Beowulf: Verse translation, Penguin Classics, pp. p. lix, 

</doc>
<doc id="1688090" url="https://pl.wikipedia.org/wiki?curid=1688090" title="Eugen Hadamovsky">
Eugen Hadamovsky

Eugen Hadamovsky (ur. 14 grudnia 1904 w Berlinie, zm. 1 marca 1945 w Miastku) – niemiecki oficer, kierownik Towarzystwa Radiowego Rzeszy, kierownik sztabu propagandy NSDAP.
Studiował chemię i budowę maszyn w Berlinie. Podczas studiów należał do organizacji Schwarze Reichswehr. W latach 1921–1928 pracował jako mechanik za granicą – w Austrii, we Włoszech, w Afryce Północnej i Hiszpanii. W grudniu 1930 roku zapisał się do NSDAP. W 1931 z polecenia Josepha Goebbelsa został kierownikiem Towarzystwa Radiowego Rzeszy ("Reichs-Rundfunk-Gesellschaft"), rok później został mianowany kierownikiem sztabu propagandy partii.
Pod koniec wojny dołączył do 4 Dywizji Grenadierów Pancernych SS Polizei jako Obersturmführer i zginął 1 marca 1945 w Miastku. Jego szczątki zidentyfikował na podstawie wojskowych znaków tożsamości i badań antropologicznych zespół badaczy z Zakładu Medycyny Sądowej Pomorskiej Akademii Medycznej w Szczecinie.

</doc>
<doc id="1688092" url="https://pl.wikipedia.org/wiki?curid=1688092" title="Muzyka emocjonalna (album)">
Muzyka emocjonalna (album)

Muzyka emocjonalna – pierwszy minialbum polskiego rapera Pezeta. Za produkcję w głównej mierze odpowiadał Zjawin. Album, wydany w nakładzie 5000 egzemplarzy można było kupić jedynie za pośrednictwem Internetu na oficjalnej stronie projektu.
W dniu 29 czerwca 2018 roku ukazała się reedycja tego albumu z nową okładką – nakład również ograniczono do 5000 egzemplarzy.
Lista utworów.
Opracowano na podstawie materiału źródłowego.

</doc>
<doc id="1688093" url="https://pl.wikipedia.org/wiki?curid=1688093" title="Zespół Fröhlicha">
Zespół Fröhlicha



</doc>
<doc id="1688094" url="https://pl.wikipedia.org/wiki?curid=1688094" title="Algisto Lorenzato">
Algisto Lorenzato

Algisto Lorenzato ("Batatais", ur. 20 maja 1910, zm. 16 czerwca 1960) – brazylijski piłkarz, bramkarz. Brązowy medalista MŚ 38.
Największe sukcesy odnosił w Fluminense FC, gdzie grał w latach 1935-1945. Zwyciężał w Campeonato Carioca (1936, 1937, 1938, 1940, 1941). Wcześniej był zawodnikiem Portuguesy, SE Palmeiras. Karierę kończył w klubie América. W reprezentacji Brazylii rozegrał 3 spotkania. Podczas MŚ 38 wystąpił w dwóch meczach.

</doc>
<doc id="1688096" url="https://pl.wikipedia.org/wiki?curid=1688096" title="Zespół Obrinsky'ego">
Zespół Obrinsky'ego



</doc>
<doc id="1688098" url="https://pl.wikipedia.org/wiki?curid=1688098" title="Insula Şerpilor">
Insula Şerpilor



</doc>
<doc id="1688100" url="https://pl.wikipedia.org/wiki?curid=1688100" title="IE7">
IE7



</doc>
<doc id="1688103" url="https://pl.wikipedia.org/wiki?curid=1688103" title="Kopaczka do ziemniaków">
Kopaczka do ziemniaków

Kopaczka do ziemniaków – maszyna rolnicza służąca do mechanicznego wykopywania bulw ziemniaczanych z redlin. Kopaczki można ogólnie podzielić na trzy rodzaje: kopaczki konne, przystosowane do pracy z ciągnikiem rolniczym oraz samojezdne, a pod względem działania na gwiazdowe i elewatorowe.
7 października 1915 we wsi Donosy zaprezentowano kopacza do ziemniaków – wynalazek wykonany przez miejscowego właściciela majątku, Stanisława Postawkę.
W kopaczce konnej elementem kopiącym i roztrząsającym są obracające się łopatki w postaci zakrzywionych metalowych prętów. Obracając się, roztrząsają redlinę wraz z ziemniakami na jedną stronę. Następnie ziemniaki są ręcznie zbierane z ziemi.
Kopaczki elewatorowe są mocowane do ciągnika za pomocą trzypunktowego układu zawieszenia (TUZ) oraz napędzane za pośrednictwem wałka odbioru mocy (WOM). Ten rodzaj kopaczki za pomocą specjalnych podbieraków podbiera redlinę, następnie taśmociąg napędzany z ciągnika za pomocą wałka wytrząsa ziemię i zostawia ziemniaki na ziemi w pasach wzdłuż redlin. Ten typ kopaczki nazywany jest również "kopaczką dwurzędową", ponieważ wykopuje dwie redliny jednocześnie.
Najwydajniejszą maszyną jest kopaczka samojezdna i samozbierająca, czyli kombajn ziemniaczany. Podobnie jak kombajn zbożowy, jednocześnie zbiera, oczyszcza oraz gromadzi do zbiornika.

</doc>
<doc id="1688105" url="https://pl.wikipedia.org/wiki?curid=1688105" title="Carey Franklin Coombs">
Carey Franklin Coombs

Carey Franklin Coombs (ur. 1879 w Castle Cary, Somerset, zm. 1932) – brytyjski kardiolog, praktykował w Bristol General Hospital. Opisał objaw gorączki reumatycznej, znany dziś jako szmer Careya Coombsa.
Urodził się w 1879 roku jako syn lekarza Careya Pearce'a Coombsa. Uczęszczał do University College w Bristolu, a potem do St Mary’s Hospital Medical School w Londynie. Jego nauczycielem był Frederick John Poynton. W 1914 roku powołany do wojska, praktykował najpierw w Bristol Royal Infirmary King Edward VII Memorial Hospital i w szpitalu w Southmead, Bristol. Został też wysłany do Mezopotamii. Po powrocie do Bristolu kontynuował pracę badawczą, otrzymał stypendium z Colston Research Fund.

</doc>
<doc id="1688106" url="https://pl.wikipedia.org/wiki?curid=1688106" title="Zielone Skałki">
Zielone Skałki

Zielone Skałki lub Zielone Skały – pasmo wapiennych skał w Pieninach Spiskich powyżej Zbiornika Czorsztyńskiego a poniżej głównego grzbietu tych Pienin, na obszarze miejscowości Niedzica-Zamek i Falsztyn. Pasmo ma długość około 2 km, w najwyższym punkcie wznosi się na wysokość 616 m n.p.m. Wyróżnia się w nim kilkanaście skał, większe z nich posiadają indywidualne nazwy, np.: Pieronka, Rybiarka, Ślusarska Skała, Walantowa. Zbudowane są z wapienia krynoidowego serii czorsztyńskiej. Pomiędzy skałami występują niewielkie dolinki i miniaturowe łąki. Do Zbiornika Czorsztyńskiego Zielone Skały opadają stromymi urwiskami o wysokości 80–100 m, Rybiarka ma pionową ścianę o stumetrowej wysokości. Po napełnieniu wodą Zbiornika Czorsztyńskiego podnóża Zielonych Skał zostały zalane wodą i obecnie wschodnia część tworzy na tym zbiorniku półwysep.
W Zielonych Skałkach znajdują się dwie niewielkie jaskinie: Schronisko w Zielonych Skałkach i Schronisko w Zielonych Skałkach Górne.
Nazwa jest stara; występuje na austriackich mapach z 1822 jako "territorium Zelene". Nazwa „Zielona Góra, czyli Tabor” występuje też w gotyckim kościele w słowackiej Lewoczy. Z Zielonymi Skałkami związane są legendy o skarbach. Szukał ich tutaj podobno proboszcz z Maniów. Przed zalaniem przez wody Zbiornika Czorsztyńskiego istniała topiel nazywana wówczas „Żyłą od Morskiego”: pisze o niej Bronisław Gustawicz, który w 1880 r. wszedł na najwyższy szczyt Zielonych Skał.
Zielone Skałki są cenne przyrodniczo, występują tutaj rzadkie gatunki roślin, m.in. pluskwica europejska i kokorycz żółtawa. Istniała tutaj jedyna w Pieninach ostoja żbika. W 1966 r. w Pieninach Spiskich wytyczono enklawę o powierzchni 24,17 ha, obejmującą Zielone Skałki. Teren ten został włączony do Pienińskiego Parku Narodowego, a od 1970 r. otrzymał status obszaru ochrony ścisłej. Jest to jedyna część Pienin Spiskich włączona w obszar parku narodowego i stanowi eksklawę parku, rozciągającego się po drugiej stronie Zbiornika Czorsztyńskiego. Obszar ten nie jest udostępniony turystycznie. Brzegami półwyspu, wzdłuż granicy obszaru chronionego prowadzi gruntowa droga i szlak rowerowy.
Z rzadkich i chronionych gatunków mchów występują tu: zwiślik maczugowaty ("Anomodon attenuatus"), zwiślik długolistny ("Anomodon longifolius"), zwiślik wiciowy.

</doc>
<doc id="1688107" url="https://pl.wikipedia.org/wiki?curid=1688107" title="Zielone Skały">
Zielone Skały



</doc>
<doc id="1688111" url="https://pl.wikipedia.org/wiki?curid=1688111" title="Przełęcz Rudawska">
Przełęcz Rudawska

Przełęcz Rudawska – przełęcz na wysokości 740 m n.p.m., w południowo-zachodniej Polsce, w Sudetach Zachodnich, w Rudawach Janowickich.
Przełęcz położona jest w południowo-środkowej części Rudaw Janowickich, na północny wschód od Skalnika około 3,7 km na północ od centrum Czarnowa, w Rudawskim Parku Krajobrazowym.
Przełęcz górska wyraźnie dzieli pasmo na dwie części: południową z najwyższym szczytem Rudaw Janowickich Skalnikiem i północną ze szczytami: Bielec, Wołek, Dzicza Góra. Stanowi wyraźne, rozległe, głębokie siodło wcinające się między najwyższy szczyt Rudaw Janowickich Skalnik, po południowo-zachodnie stronie, a masyw Dziczej Góry po północno-wschodniej stronie. Przełęcz o stromym południowo-zachodnim skrzydle i północno-zachodnim podejściu. Południowo-wschodnie podejście oraz północno-wschodnie skrzydło są łagodniejsze. Podłoże przełęczy zbudowane jest z górnokarbońskiego granitu karkonoskiego, w którym spotyka się żyły aplitowe i kwarcowe. Obszar w okolicy przełęczy porastają dolnoreglowe lasy świerkowe. Na podejściach przełęczy położone są źródła potoków górskich – Żywicy po południowo-wschodniej stronie źródło Karpnickiego Potoku po północno-zachodniej stronie. Istniejące źródliska powodują podmokłość terenu. W pobliżu przełęczy po wschodniej stronie znajduje się kamieniołom dolomitu.
W sąsiedztwie przełęczy, po wschodniej stronie położone są Rędziny.
Turystyka.
Przez przełęcz prowadzą szlaki turystyczne:

</doc>
<doc id="1688117" url="https://pl.wikipedia.org/wiki?curid=1688117" title="Köpetdag Aszchabad">
Köpetdag Aszchabad

Köpetdag Aszchabad (turkm. «Köpetdag» futbol kluby, Aşgabat) – turkmeński klub piłkarski, mający siedzibę w stolicy kraju, Aszchabadzie.
W latach 1992-2008 i od 2016 występuje w Ýokary Liga.
Historia.
Chronologia nazw:
Piłkarski klub Lokomotiw Aszchabad został założony w miejscowości Aszchabad w 1936. W 1936 zespół osiągnął swój pierwszy sukces zdobywając Puchar Turkmeńskiej SRR. W 1938 startował w rozgrywkach Pucharu ZSRR.
W 1946 zespół debiutował w Trzeciej Grupie, strefie środkowoazjatyckiej Mistrzostw ZSRR, w której zajął 3 miejsce i awansował do Klasy B, strefy 2. W latach 50. często zmieniał nazwy, nazywał się Spartak Aszchabad, Kolhozçi Aszchabad, Köpetdag Aszchabad, a od 1962 Stroitel Aszchabad. W 1963 po kolejnej reorganizacji systemu lig ZSRR spadł do Klasy B, strefy 2, w której zajął 2 miejsce i powrócił do Drugiej Grupy A. W 1970 po kolejnej reorganizacji systemu lig ZSRR pozostał w Pierwszej Lidze, w której występował do 1979, z wyjątkiem 1975, kiedy to na rok spadł do Drugiej Ligi, strefy 1. W 1976 powrócił do nazwy Kolhozçi Aszchabad, a w 1988 do nazwy Köpetdag Aszchabad. W latach 1980-1991 występował w Drugiej Lidze.
W 1992 klub debiutował w Ýokary Liga Mistrzostw Turkmenistanu. W 2001 rozpoczęto prześladowanie polityczne kierownictwa klubu.
Na początku 2008 z powodów finansowych klub został rozformowany.
W 2015 klub z inicjatywy Ministerstwa Spraw Wewnętrznych został reaktywowany. W sezonie 2015 zwyciężył w Pierwszej Lidze i powrócił do Wyższej Ligi.
Stadion.
Klub rozgrywa swoje mecze domowe na stadionie Köpetdag w Aszchabadzie, który może pomieścić 26 000 widzów.

</doc>
<doc id="1688118" url="https://pl.wikipedia.org/wiki?curid=1688118" title="Inokom">
Inokom

Inokom – malezyjski producent samochodów osobowych z siedzibą w Kulim, w stanie Kedah. Przedsiębiorstwo założone zostało w 1992 roku i zajmuje się głównie produkcją samochodów Hyundai Motor Company na licencji.

</doc>
<doc id="1688119" url="https://pl.wikipedia.org/wiki?curid=1688119" title="Nagroda Grammy w kategorii Best Rap Album">
Nagroda Grammy w kategorii Best Rap Album

Nagroda Grammy w kategorii Best Rap Album rozdawana jest od roku 1996 przez Recording Academy. Przyznawana jest za rapowe albumy. Jej pierwsza wersja powstała w 1958 jako Gramophone Awards. W 1995 Akademia ogłosiła zmianę tej kategorii na „Best Rap Album”. Pierwsza nagroda została wręczona grupie Naughty By Nature.
Do tej pory najczęstszym laureatem tego wyróżnienia jest Eminem. Zaraz za nim plasuje się Kanye West z 4 nagrodami. Dwa razy statuetkę odbierał Kendrick Lamar oraz duet Outkast.

</doc>
<doc id="1688124" url="https://pl.wikipedia.org/wiki?curid=1688124" title="Vincent van den Berg">
Vincent van den Berg

Vincent van den Berg (ur. 19 stycznia 1989) to holenderski piłkarz, który obecnie występuje w holenderskim klubie Excelsior Maassluis. Występuje na pozycji pomocnika lub napastnika.
Zanim w wieku 17 lat trafił do Arsenalu, van den Berg występował w juniorskim zespole SC Heerenveen. Podczas swojego pobytu w Londynie występował w spotkaniach Akademii (U-18) i rezerw, jednak w pierwszym zespole zaliczył tylko jedno spotkanie, gdy w pożegnalnym meczu Dennisa Berkgampa został wprowadzony z ławki.
Van den Berg grał dla reprezentacji Holandii U-17, i w 2005 roku zajął wraz z nią trzecie miejsce na Mistrzostwach Świata U-17 rozgrywanych w Peru.
7 stycznia 2008 roku Arsenal oficjalnie potwierdził wypożyczenie van den Berga do Go Ahead Eagles na drugą połowę sezonu 2007/08. Zadebiutował w towarzyskim spotkaniu przeciwko Samsunsporowi, lecz po 25. minutach musiał zostać zdjęty z boiska z powodu kontuzji.
12 sierpnia 2008 roku van den Berg został na sezon 2008/09 do FC Zwolle, lecz z powodu kontuzji nie rozegrał tam ani jednego meczu.
Jego kontrakt z Arsenalem wygasł latem 2009 roku. Pojawiła się dla niego oferta ze Sparty Rotterdam, lecz ponownie doznał urazu. Ostatecznie podpisał roczny kontrakt z występującym w holenderskiej Hoofdklasse Excelsiorem Maassluis.

</doc>
<doc id="1688126" url="https://pl.wikipedia.org/wiki?curid=1688126" title="Inokom Motors">
Inokom Motors



</doc>
<doc id="1688129" url="https://pl.wikipedia.org/wiki?curid=1688129" title="Mistrzostwa Świata Mężczyzn w Curlingu 1992">
Mistrzostwa Świata Mężczyzn w Curlingu 1992

Mistrzostwa Świata Mężczyzn w Curlingu 1992 odbyły się między 28 marca a 5 kwietnia 1992 w niemieckim Garmisch-Partenkirchen, w Olympic Eisstadion.
Tytuł mistrzów świata po 11 latach powrócił do Szwajcarów (Markus Eggler), którzy w finale pokonali obrońców tytułu Szkotów (Hammy McMillan) 6:3. W półfinałach Kanada (Vic Peters) przegrała 3:4 ze Szkocją a USA (Doug Jones) 6:8 ze Szwajcarią.

</doc>
<doc id="1688136" url="https://pl.wikipedia.org/wiki?curid=1688136" title="Europe">
Europe



</doc>
<doc id="1688144" url="https://pl.wikipedia.org/wiki?curid=1688144" title="Guncerz">
Guncerz



</doc>
<doc id="1688145" url="https://pl.wikipedia.org/wiki?curid=1688145" title="Droga wojewódzka nr 927">
Droga wojewódzka nr 927

Droga wojewódzka nr 927 (DW927) – droga wojewódzka o długości ok. 2,6 km łącząca DK44 z DK81, biegnąca w całości na terenie Mikołowa
i powiatu mikołowskiego.
Dawniej biegła od DW925 w Bujakowie do DK44 w Mikołowie.

</doc>
<doc id="1688151" url="https://pl.wikipedia.org/wiki?curid=1688151" title="Parafia Matki Bożej Królowej Polski w Wołominie">
Parafia Matki Bożej Królowej Polski w Wołominie

Parafia Matki Bożej Królowej Polski w Wołominie – należy do dekanatu wołomińskiego diecezji warszawsko-praskiej, metropolii warszawskiej.
Historia.
W czasie powstawania Osiedla „Lipińska” w Wołominie, w 1980 roku ks. prał. Jan Sikora rozpoczął starania o uzyskanie zezwolenia na budowę kościoła, które w 1983 roku otrzymano. We wrześniu 1984 roku rozpoczęto budowę murowanej kaplicy "pw. Matki Bożej Królowej Polski" z punktem katechetycznym, które 1 września 1985 roku poświęcił bp Jerzy Modzelewski.
1 września 1986 roku dekretem kard. abpa Józefa Glempa została erygowana parafia z wydzielonego terytorium z parafii Matki Boskiej Częstochowskiej i trzech ulic z parafii Świętej Trójcy w Kobyłce. W 1987 roku rozpoczęto budowę nowego kościoła, według projektu arch. Stanisława Marzyńskiego. 3 maja 1989 roku bp Marian Duś poświęcił mury kościoła i wmurował kamień węgielny. 25 grudnia 1993 roku została odprawiona pierwsza Msza Święta. 13 grudnia 2009 roku Kościół został poświęcony przez abpa Henryka Hosera.
Przy parafii swoją działalność prowadzą: Akcja Katolicka, "Bielanki", chór, Ruch Światło-Życie, "Totus Tuus", zespół muzyczno-wokalny, Żywy Różaniec, Caritas wraz z młodzieżowym wolontariatem.
Na terenie parafii jest 10 000 wiernych.

</doc>
<doc id="1688152" url="https://pl.wikipedia.org/wiki?curid=1688152" title="Falkensteiner Berge">
Falkensteiner Berge

Falkensteiner Berge (513.1**) – mikroregion w łańcuchu Karpat Austriacko-Morawskich w Zewnętrznych Karpatach Zachodnich. Leży na terytorium Austrii (kraj związkowy Dolna Austria). 
Falkensteiner Berge to czwarte i ostatnie w kolejności (licząc od południa) pasmo wzgórz składających się na pasmo Dolnoaustriackich Gór Wyspowych. Wzgórza są zbudowane z ostańców z wapienia jurajskiego. Najwyższe wzniesienie - Galgenberg, 425 m n.p.m. Są otoczone przez równiny północnej części Pogórza Weinviertel w Dolnej Austrii. 

</doc>
<doc id="1688154" url="https://pl.wikipedia.org/wiki?curid=1688154" title="Mpande">
Mpande

Mpande (ur. ok. 1800, zm. 1872) – władca państwa Zulusów.
Był trzecim synem zuluskiego władcy Senzangakhona. W początkowym okresie rządów swojego przyrodniego brata Czaki, w latach 1816-1823 brał aktywny udział w podejmowanych przez niego wyprawach wojennych. W 1828 roku Czaka został obalony i zamordowany przez innego swojego przyrodniego brata Dingane, który przejął władzę. W 1838 roku Mpande dowodził siłami zuluskimi w czasie walk z Burami pod Port Natal, odnosząc zwycięstwo i niszcząc osadę. Spowodowało to jednak krwawy odwet Burów, którzy zadali klęskę Zulusom w bitwie nad Krwawą Rzeką. W tej sytuacji Dingane postanowił opuścić dotychczasowe ziemie Zulusów i przenieść się do Suazi. Mpande odmówił opuszczenia ojczystej ziemi, a wraz z nim pozostało około 17 tysięcy ludzi. Równocześnie podjął rokowania z Burami obiecując opuszczenie Natalu w zamian za zbrojne wsparcie i pomoc w obaleniu Dingane. W styczniu 1840 doszło do bitwy pod Magongo, w której siły Mpande wsparte posiłkami burskimi pokonały armię Dingane. Po przejęciu władzy Mpande odstąpił Burom ziemie położone na południe od rzeki Tugela. Był najdłużej panującym władcą Zulusów. Pod koniec jego rządów doszło do zaciętej walki o sukcesję po ojcu pomiędzy jego synami Mbulazi i Cetshwayo. Kiedy Mpande umierał (rok 1872) przewagę osiągnął Cetshwayo, który ostatecznie objął władzę.

</doc>
<doc id="1688159" url="https://pl.wikipedia.org/wiki?curid=1688159" title="Mwanda Peak">
Mwanda Peak

Mwanda Peak - szczyt górski w Zambii. Znajduje się niedaleko granicy z Malawi.

</doc>
<doc id="1688161" url="https://pl.wikipedia.org/wiki?curid=1688161" title="Aşgabat FK">
Aşgabat FK

Aşgabat FK (turkm. Aşgabat Futbol Kluby) – turkmeński klub piłkarski z siedzibą w stolicy kraju, Aszchabadzie.
Historia.
Drużyna piłkarska "Aşgabat FK" została założona w mieście Aszchabad w 2006.
W 2006 klub debiutował w I lidze Mistrzostw Turkmenistanu.

</doc>
<doc id="1688162" url="https://pl.wikipedia.org/wiki?curid=1688162" title="Cmentarz wojenny nr 12 – Cieklin">
Cmentarz wojenny nr 12 – Cieklin

Cmentarz wojenny nr 12 – Cieklin – cmentarz z I wojny światowej, zaprojektowany przez Johanna Jägera, położony na terenie wsi Cieklin w gminie Dębowiec w powiecie jasielskim w województwie podkarpackim. Jeden z ponad 400 zachodniogalicyjskich cmentarzy wojennych zbudowanych przez Oddział Grobów Wojennych C. i K. Komendantury Wojskowej w Krakowie. Należy do II Okręgu Cmentarnego Jasło.
Opis.
Cmentarz ma formę długiego, wąskiego prostokąta o powierzchni 158 m², otoczonego murem i częściami ogrodzenia wykonanymi z rur gazowych. Znajduje się w północnej części miejscowości Dobrynia w gminie Dębowiec, około 150 m od granicy z miejscowością Cieklin. W rejestrach cesarskiej i królewskiej Armii figuruje jako "12 Cieklin".
Na cmentarzu pochowanych jest 250 żołnierzy rosyjskich poległych głównie 4 maja 1915 roku w czasie bitwy o Cieklin, w której łącznie zginęło około 1000 żołnierzy.
Obiekt znajduje na łące, w odległości około 600 m na wschód od asfaltowej drogi. Jest zachowany w bardzo dobrym stanie, po dokonaniu renowacji. Z pierwotnego wyglądu cmentarza brakuje obecnie (maj 2009) dwóch około 4 metrowych prawosławnych krzyży. 
Cmentarz jest obiektem Szlaku Frontu Wschodniego I Wojny Światowej na obszarze województwa podkarpackiego.

</doc>
<doc id="1688163" url="https://pl.wikipedia.org/wiki?curid=1688163" title="Spiral (album Vangelisa)">
Spiral (album Vangelisa)

Spiral – studyjny album Vangelisa wydany w 1977 r.
Lista utworów.
Skomponował, wyprodukował i zagrał na wszystkich instrumentach – Vangelis.

</doc>
<doc id="1688164" url="https://pl.wikipedia.org/wiki?curid=1688164" title="Droga wojewódzka nr 971">
Droga wojewódzka nr 971

Droga wojewódzka nr 971 – droga wojewódzka o długości 38 km łącząca DK87 w m. Piwniczna-Zdrój z DW981 w m. Krynica-Zdrój. Droga w całości biegnie na terenie powiatu nowosądeckiego.

</doc>
<doc id="1688166" url="https://pl.wikipedia.org/wiki?curid=1688166" title="Daryush Shokof">
Daryush Shokof

Daryush Shokof (ur. 25 czerwca 1954 w Teheranie) – irański reżyser i scenarzysta, aktor i producent filmowy, malarz.

</doc>
<doc id="1688169" url="https://pl.wikipedia.org/wiki?curid=1688169" title="Dingane">
Dingane

Dingane, Dingaan (zulu Dingane kaSenzangakhona, ur. ok. 1795, zm. 1843 w Suazi) – władca (zulu "inkosi") Zulusów w latach 1828–1840, przyrodni brat i następca Czaki.
Życiorys.
Urodził się jako syn Senzangakona (lub Senzangakoma), wodza plemienia Zulusów. Dingane przejął tron w 1828 po zamordowaniu Czaki, akt ten był bardzo niepopularny wśród Zulusów. Dingane, jako nowy król, początkowo skupił się na wyeliminowaniu dawnych zwolenników Czaki. Swoją stolicę założył w Mgungundlovu, w pobliżu rzeki Białej Mfolozi (Umfolozi). W latach 30. XIX wieku Dingane kontynuował wcześniejszy handel z Portugalczykami w zatoce Delagoa, wśród przedmiotów wymiany była kość słoniowa i niewolnicy. Po 1836 roku Dingane stawił czoła inwazji białych osadników brytyjskich i burskich na Natal.
Początkowo utrzymywał przyjazne stosunki z Europejczykami. W listopadzie 1837 zaproponował przywódcy Burów Pieterowi Retiefowi znaczne obszary ziemi pod osiedlenie w Natalu w zamian za pomoc w odzyskaniu skradzionego Zulusom bydła. Po odzyskaniu bydła w lutym 1838 złamał jednak dane słowo i rozpoczął wojnę z Burami. Retief i jego sześciuset towarzyszy zostali wymordowani. Dokładne motywy Dingane dotyczące tego morderstwa nie są do końca jasne, ale prawdopodobnie pragnął wyeliminować zagrożenia z ich strony. Burowie pod dowództwem Andriesa Pretoriusa podjęli odwetową wyprawę przeciw Dingane i Zulusom. 16 grudnia 1838 stoczono bitwę nad Krwawą Rzeką, która przyniosła zwycięstwo Burom i śmierć trzech tysięcy zuluskich wojowników. Klęska ta zachwiała pozycją Dingane, w następnym roku jego brat Mpande zebrał tysiące Zulusów na południu kraju, a następnie sprzymierzył się z Burami. 30 stycznia 1840 połączone siły bursko-zuluskie pokonały armię królewską w pobliżu rzeki Pongola. Po obaleniu Dingane uciekł na północ i schronił się w Suazi, gdzie trzy lata później został zamordowany. Dokładny czas i miejsce jego śmierci są niepewne.

</doc>
<doc id="1688170" url="https://pl.wikipedia.org/wiki?curid=1688170" title="Staatzer Klippe">
Staatzer Klippe

Staatzer Klippe (513.1**) – mikroregion w łańcuchu Karpat Austriacko-Morawskich w Zewnętrznych Karpatach Zachodnich. Leży na terytorium Austrii (kraj związkowy Dolna Austria). 
Staatzer Klippe to trzecie w kolejności (licząc od południa) pasmo wzgórz składających się na pasmo Dolnoaustriackich Gór Wyspowych. Wzgórza są zbudowane z ostańców z wapienia jurajskiego. Są otoczone przez równiny północnej części Pogórza Weinviertel w Dolnej Austrii. Najwyższe wzniesienie – Staatzer Berg, 332 m n.p.m., z ruinami zamku Staatz w XI wieku. 

</doc>
<doc id="1688171" url="https://pl.wikipedia.org/wiki?curid=1688171" title="Małgorzata Malatesta">
Małgorzata Malatesta

Małgorzata Malatesta (ur. w 1370, zm. 28 lutego 1399) - córka Galeotto I Malatesty i Gentile da Varano. W 1393 została żoną Franciszka I Gonzagi, pana Mantui i miała z nim syna Gianfrancesco, który został następcą ojca i I markizem Mantui oraz córkę Aldę (zm. w 1405), która poślubiła Francesco Novello z Carrary, władcę Padwy. Małgorzata prawdopodobnie wniosła do rodziny Gonzagów gen warunkujący krzywicę u męskich potomków rodu. Choroba ta ujawniała się w tej rodzinie aż do XVI w.

</doc>
<doc id="1688173" url="https://pl.wikipedia.org/wiki?curid=1688173" title="Rebis (symbol)">
Rebis (symbol)

Rebis – złożony symbol w alchemii, przedstawiający unię pierwiastków dualistycznych (przeciwstawnych). Jego elementami są kosmiczne jajo, smok oraz androgen – istota obojnacza o dwóch głowach (kobiety i mężczyzny). Najważniejsze jest kosmiczne jajo, oznaczające płodność, zalążek życia i jego esencję. Smok symbolizuje prawdopodobnie potęgę widzialnego świata. Dwugłowe stworzenie na jego grzbiecie trzyma w jednej ręce ekierkę lub kątownicę (symbolika kwadratu), a w drugiej kątomierz, powiązany z symboliką koła. Po męskiej, aktywnej stronie przedstawienia najczęściej występuje Słońce, a po żeńskiej, pasywnej – Księżyc.

</doc>
<doc id="1688174" url="https://pl.wikipedia.org/wiki?curid=1688174" title="Parafia św. Jana Chrzciciela w Międzyrzeczu">
Parafia św. Jana Chrzciciela w Międzyrzeczu

Parafia św. Jana Chrzciciela w Międzyrzeczu – rzymskokatolicka parafia, położona w dekanacie Pszczew, diecezji zielonogórsko-gorzowskiej, metropolii szczecińsko-kamieńskiej w Polsce, erygowana w 1232 Jest to najstarsza parafia w mieście. Kościół został zbudowany w XV wieku w stylu późnogotyckim.

</doc>
<doc id="1688177" url="https://pl.wikipedia.org/wiki?curid=1688177" title="China (album Vangelisa)">
China (album Vangelisa)

China – album studyjny Vangelisa wydany w 1979 r. Płyta była zainspirowana kulturą i historią Chin oraz filozofią taoizmu.

</doc>
<doc id="1688178" url="https://pl.wikipedia.org/wiki?curid=1688178" title="Agnieszka Mrozińska">
Agnieszka Mrozińska

Agnieszka Mrozińska, "primo voto" Jaszczuk (ur. 10 kwietnia 1989 w Zawierciu) – polska aktorka filmowa, dubbingowa, teatralna, producentka filmowa, wokalistka i tancerka.
Wykształcenie.
Absolwentka XCVI Liceum Ogólnokształcącego im. Agnieszki Osieckiej w Warszawie. Studiowała aktorstwo w WSKiMS im. Jerzego Giedroycia w Warszawie, otrzymała tytuł magistra sztuki, dyplomowanej aktorki. Podyplomowo ukończyła Produkcję Filmową i telewizyjną na Uczelni Łazarskiego w Warszawie.
Kariera aktorska.
Przez 11 lat była związana z Teatrem Muzycznym „Roma”.
Jest aktorką dubbingową; użyczyła głosu bohaterkom polskojęzycznej wersji produkcji Disney Channel: Mitchie Torres w filmach "Camp Rock" (2008) i ' (2010), Allison „Sonny” Munroe w serialu "Słoneczna Sonny" (2009-2011) oraz tytułowej bohaterce serialu "Violetta" (2012-2015) i filmu ' (2016). Ponadto podłożyła głos Rainbow Dash w kilku sezonach serialu ' (od 2010) i w filmie ' (2013).
Życie prywatne.
Była żoną Piotra Jaszczuka, z którym ma córkę, Nadię (ur. 2012). W 2021 wyszła za projektanta mody, Alexa Caprice.

</doc>
<doc id="1688179" url="https://pl.wikipedia.org/wiki?curid=1688179" title="Rebis">
Rebis



</doc>
<doc id="1688180" url="https://pl.wikipedia.org/wiki?curid=1688180" title="Klatka piersiowa kurza">
Klatka piersiowa kurza

Klatka piersiowa kurza (łac. "pectus carinatum", "pectus gallinaceum", ang. "pidgeon chest") – nieprawidłowość budowy klatki piersiowej, polegająca na grzebieniowatym wypukleniu mostka lub i także przylegających części żeber. Zniekształcone, uniesione żebra zbudowane są z chrząstki. Etiologia nie jest w pełni znana, tło rodzinne dotyczy 15% pacjentów. U co szóstego pacjenta rozpoznaje się zespół Marfana i skoliozę. Jest częstsza u płci męskiej. W porównaniu z klatką lejkowatą klatkę kurzą rozpoznaje się sześcio- do dziesięciokrotnie rzadziej, chociaż niska rozpoznawalność wady może wynikać z braku opracowanych metod leczenia. 
Anatomia wady - w klatce kurzej nie dochodzi do ucisku narządów klatki piersiowej: serca lub płuc. Zniekształcony mostek jest uniesiony. Uniesienie może dotyczyć tylko mostka, lub, co jest najczęstsze, przylegających do mostka żeber. Najczęściej wada jest jednostronna. 
Leczenie - polega przede wszystkim na leczeniu nieoperacyjnym. Ogólnie wyniki leczenia są bardzo dobre albo doskonałe. Wyniki zależą od postaci wady i wieku. Elastyczność żeber i mostka do wieku około 18 lat pozwala na uzyskanie bardzo dobrej korekty wady przy pomocy nieoperacyjnego leczenia przy pomocy ortezy. W starszym wieku wyniki zależą od indywidualnej podatności żeber i stosowania się pacjenta do wymogów leczenia. Stosując system ortezy można uzyskać pełną "naprawę" wady w ciągu około 3 miesięcy. 
Tylko w nielicznej grupie pacjentów możliwości leczenie nieoperacyjne są ograniczone. Gdy wada polega na uniesieniu górnych żeber i cofnięciem górnej część mostka ku tyłowi, zmiana opisywana jest jako podkowiasta. Wada widoczna jest bardzo wcześnie, w wieku kilku lat. Następuje szybkie kostnienie elementów chrzęstnych z wytworzeniem bloku kostnego wokół górnej części mostka. W takim typie wady leczenie nieoperacyjne możliwe jest gdy dziecko ma kilka lat; w wieku dojrzewania, z powodu bloku kostnego wokół mostka możliwe jest tylko leczenie operacyjne.

</doc>
<doc id="1688181" url="https://pl.wikipedia.org/wiki?curid=1688181" title="Szlak przez Trawiastą Buczynę">
Szlak przez Trawiastą Buczynę

Szlak przez Trawiastą Buczynę – czerwony znakowany szlak turystyczny, w województwie zachodniopomorskim, w powiecie gryfińskim, w gminie Stare Czarnowo oraz w powiecie pyrzyckim, w gminie Bielice, na południowym obrzeżu Szczecińskiego Parku Krajobrazowego „Puszcza Bukowa”, orientacyjnie wzdłuż drogi wojewódzkiej nr 120.
Szlak o długości 10,1 km prowadzi przez historyczne posiadłości średniowiecznych cystersów z Kołbacza, których gospodarka kulturowa jest w wielu miejscach dobrze czytelna po dzień dzisiejszy. Na szlaku wiejskie granitowe kościoły wczesnogotyckie w Kartnie i Żelisławcu. W mijanym niedaleko rezerwacie przyrody „Trawiasta Buczyna” pięć kurhanów z epoki brązu, natomiast w pobliżu Żelisławca, na terenie użytku ekologicznego Zgniły Grzyb podkowiaste grodzisko wczesnośredniowieczne.
Przebieg szlaku.
Kilometraż podano dla obu kierunków marszu:
Przebieg szlaku zweryfikowany według danych z roku 2007.

</doc>
<doc id="1688182" url="https://pl.wikipedia.org/wiki?curid=1688182" title="Kroniki Pernu">
Kroniki Pernu



</doc>
<doc id="1688185" url="https://pl.wikipedia.org/wiki?curid=1688185" title="Muchu Alijew">
Muchu Alijew

Muchu Gimbatowicz Alijew (ros. Муху Гимбатович Алиев, ur. 6 sierpnia 1940 w Tanusi, rejon chunzachski, Dagestańska ASRR) – dagestański polityk pochodzenia awarskiego, prezydent Dagestanu w latach 2006–2010.
Życiorys.
W 1962 ukończył studia w Dagestańskim Uniwersytecie Państwowym. W latach 1966–1969 odbywał studia kandydackie na Wydziale Filozofii Dagestańskiego Uniwersytetu Państwowego. Posiada stopień doktora nauk filozoficznych i tytuł profesora.
Po studiach został zatrudniony jako dyrektor szkoły średniej w rejonie cumadinskim. W latach 1964–1966 był sekretarzem komitetu uczelnianego Komsomołu w Dagestańskim Uniwersytecie Państwowym, a od 1969 do 1972 I sekretarzem Komitetu Miejskiego Komsomołu w Machaczkale. W 1972 przeszedł do pracy w aparacie KPZR obejmując funkcję I sekretarza Komitetu Rejonowego w Machaczkale. Od 1984 do 1990 był kierownikiem wydziału pracy organizacyjno-partyjnej Komitetu Obwodowego KPZR w Dagestanie. W latach 1990–1991 stał na czele dagestańskiej organizacji partyjnej.
Od 1991 był zastępcą przewodniczącego Rady Najwyższej Republiki Dagestan. W latach 1995–2006 pełnił funkcję przewodniczącego Zgromadzenia Narodowego Dagestanu. W latach 1996–2001 zasiadał w Radzie Federacji, gdzie pełnił funkcję zastępcy przewodniczącego Komitetu Spraw Międzynarodowych. Był członkiem rosyjskiej delegacji do Zgromadzenia Parlamentarnego Rady Europy i Kongresu Władz Lokalnych i Regionalnych Europy.
20 lutego 2006 objął funkcję prezydenta Dagestanu. Odszedł ze stanowiska 20 lutego 2010 po upływie czteroletniej kadencji.
Został odznaczony m.in. Orderem „Za zasługi dla Ojczyzny” II, III i IV klasy, Orderem Honoru, Orderem Czerwonego Sztandaru Pracy oraz Orderem „Znak Honoru”.

</doc>
<doc id="1688186" url="https://pl.wikipedia.org/wiki?curid=1688186" title="Szczeklik">
Szczeklik

Osoby o nazwisku Szczeklik:

</doc>
<doc id="1688188" url="https://pl.wikipedia.org/wiki?curid=1688188" title="Eugeniusz Rudnik">
Eugeniusz Rudnik

Eugeniusz Rudnik (ur. 28 października 1932 w Nadkolu nad Liwcem, zm. 24 października 2016) – polski inżynier elektronik i reżyser dźwięku. Pionier muzyki elektronicznej i elektroakustycznej w Polsce, kompozytor współczesny.
Życiorys.
W 1967 ukończył studia na Wydziale Elektroniki Politechniki Warszawskiej. Od 1955 pracował w Polskim Radiu, a od 1958 w Studiu Eksperymentalnym Polskiego Radia, czwartej w Europie placówce tego typu, założonej i kierowanej przez Józefa Patkowskiego. W latach 1967–1968 Rudnik pracował w Studio Muzyki Elektronicznej Westdeutscher Rundfunk w Kolonii, współpracując z Włodzimierzem Kotońskim przy realizacji utworu Klangspiele, a także u boku Karlheinza Stockhausena i Petera Kotika. Na przełomie lat 60 i 70 współtworzył dzieła norweskiego kompozytora, Arne Nordheima, m.in. Colorazione i Solitaire (1969) – na otwarcie norweskiego ośrodka sztuki współczesnej Sonja Henie Niels Onstad Art Centre oraz Plus ou moins (1970), stworzoną dla pawilonu skandynawskiego na Wystawę Światową w Osace – poświęconą w całości degradacji i bezwzględnej konieczności ochrony środowiska, a także interaktywną instalację Sculpture sonore (1968) w centrum rehabilitacji niewidomych w Oslo. Zrealizował dziesiątki dzieł: m.in. Andrzeja Dobrowolskiego – Muzyka na taśmę magnetofonową i obój solo (1965), Krzysztofa Pendereckiego – Psalmus (1961), Ekecheirija (1972) – na ceremonię otwarcia Igrzysk Olimpijskich w Monachium, Włodzimierza Kotońskiego – Aela (1970), Bogusława Schaeffera – Missa elettronica (1975). Współpracował z Franco Evangelistim podczas jego stażu w warszawskim Studio, a także z dziesiątkami twórców z kręgu muzyki i innych sztuk pięknych.
Rudnik był jednym z pierwszych w Polsce realizatorów muzyki elektroakustycznej i współtwórcą tzw. polskiej szkoły muzyki elektroakustycznej, autorem innowacyjnych rozwiązań przestrzennej projekcji dźwięku, kompozytorem Skalarów (1966), jednego z pierwszych w świecie utworów poliwersjonalnych na taśmę, oraz pierwszego polskiego utworu kwadrofonicznego Vox humana (1968) zrealizowanego w Studio WDR w Kolonii. Swą pracą zdefiniował i uprawomocnił rolę realizatora dźwięku jako współtwórcy muzycznego dzieła elektroakustycznego.
Jako kompozytor stworzył około 95 utworów, m.in. w studiach elektronicznych w Warszawie, Sztokholmie, Kolonii, Paryżu, Bourges, Baden-Baden, Brukseli i Gandawie. Były one prezentowane na antenach radiofonii całej Europy i wielu krajów świata, a także wielokrotnie na festiwalach: Warszawska Jesień, Musica Polonica Nova we Wrocławiu, Światowe Dni Muzyki w Finlandii, Muzicki Biennale w Zagrzebiu, Fylkingen w Sztokholmie, Berliner Festwochen, Festival d’Automne a Paris, L’Europe acousmatique w Centre Georges Pompidou w Paryżu, Phonurgia Nova w Arles i wielu innych. W 2006 Rudnik był centralną postacią warszawskiej edycji festiwalu Audio Art. Jego kompozycja Homo ludens w roku 1985 prezentowana była na prestiżowej, światowej wystawie sztuki współczesnej Documenta VII w Kassel, w której wcześniej uczestniczyli m.in. Tadeusz Kantor i Magdalena Abakanowicz. Wiele utworów Rudnika było również nominowanych do nagród, m.in. Prix Italia, Karl Szczuka Preis. W 2007 Biblioteka Narodowa w Paryżu włączyła 30 prac Rudnika do własnego specjalnego zbioru światowej sztuki audialnej.
Jako wykonawca live electronic, Rudnik brał udział w zespołowych improwizacjach we Francji i w Polsce, m.in. wspólnie z Arne Nordheimem, Francoise Bernardem Mache, Kare Kolbergiem i Bohdanem Mazurkiem. Prowadził zajęcia ze studentami Akademii Muzycznej w Warszawie oraz w Szkole Dziennikarstwa im. M. Wańkowicza. Był również wykładowcą na seminariach reportażu, kolaudantem i jurorem konkursów filmowych i dziennikarskich.
Charakterystyka twórczości.
Twórczość Rudnika można podzielić na dwie kategorie; autonomiczne utwory elektroakustyczne i utwory określane jako „ars acustica”. W obu rodzajach kompozytor wykorzystuje materiał elektroniczny, bądź przetworzony elektronicznie materiał konkretny o różnym stopniu rozpoznawalności źródła. Kompozytor często posługuje się metodą collage’u, czyniąc zeń podstawowy środek ekspresji. Gatunkowo utwory „ars acustica” oscylują między rodzajem słuchowiska radiowego a muzyką programową.
Nagrody i wyróżnienia.
Otrzymał wiele nagród, oprócz wspomnianych już wcześniej, m.in.: w 1968 na I Międzynarodowym Konkursie Muzyki Elektronicznej w Hanover (USA) za Dixi, w 1972 I nagrodę na Międzynarodowym Konkursie Muzyki Elektroakustycznej w Bourges (Francja) za Mobile, w 1973 III nagrodę w Bourges za Ostinato, w 1984 II nagrodę w Bourges za Homo ludens, w 1987 nagrodę Przewodniczącego Komitetu ds. Radia i Telewizji „za wybitne osiągnięcia w dziedzinie twórczości i realizacji eksperymentalnej muzyki elektronicznej dla programów Polskiego Radia i Telewizji” oraz Złotą Odznakę Honorową Rady Narodowej M. St. Warszawy za zasługi dla Warszawy, w 1991 Nagrodę honorową w dziedzinie Radia na Festiwalu Mediów w Łodzi Człowiek w zagrożeniu, „za nieprzemijające i uniwersalne wartości dokumentujące zagrożenia bytu ludzkiego we współczesnej cywilizacji”, w 1993 nagrodę Euphonie d’or w Bourges raz jeszcze za Mobile oraz nagrodę Złoty Mikrofon za „cenione na świecie osiągnięcia w dziedzinie sztuki radiowej oraz autonomiczną muzykę eksperymentalną”, w 2002 I nagrodę (razem z Marią Brzezińską) na XVII Międzynarodowym Katolickim Festiwalu Filmów i Multimediów w Niepokalanowie oraz na festiwalu „Dwa Teatry” w Gdańsku za Przyjaciółki z Żelaznej ulicy. W 2000 odznaczony został Krzyżem Kawalerskim Orderu Odrodzenia Polski.
27 października 2012 na festiwalu Soundedit odebrał nagrodę „Człowiek ze Złotym Uchem” za „pionierskie osiągnięcia w dziedzinie produkcji muzycznej”.

</doc>
<doc id="1688189" url="https://pl.wikipedia.org/wiki?curid=1688189" title="Erwin Katona">
Erwin Katona



</doc>
<doc id="1688190" url="https://pl.wikipedia.org/wiki?curid=1688190" title="S 13">
S 13



</doc>
<doc id="1688191" url="https://pl.wikipedia.org/wiki?curid=1688191" title="S-13">
S-13

Okręty:
Zobacz też:

</doc>
<doc id="1688193" url="https://pl.wikipedia.org/wiki?curid=1688193" title="Ikarus 411T">
Ikarus 411T

Ikarus 411T – trolejbus węgierski wyprodukowany przez firmę Ikarus.
Wyprodukowano jeden egzemplarz, który jest eksploatowany w Budapeszcie.

</doc>
<doc id="1688194" url="https://pl.wikipedia.org/wiki?curid=1688194" title="Trójkąt Grocco-Rauchfussa">
Trójkąt Grocco-Rauchfussa

Trójkąt Grocco-Rauchfussa – pole stłumienia odgłosu opukowego klatki piersiowej w przypadkach znacznych, jednostronnych wysięków w jamie opłucnej. Ma postać zbliżoną do trójkąta, o podstawie przebiegającej równolegle do dolnej granicy płuca, po stronie przeciwnej do wysięku, i zależy od stopnia przesunięcia śródpiersia na stronę zdrową.
Spotykane są w piśmiennictwie inne nazwy, takie jak trójkąt Rauchfussa-Korányi-Grocco (niem. "Rauchfuss-Korány-Grocco Dreieck"), trójkąt Grocco, trójkąt Rauchfussa. Upamiętniają one niezależnych odkrywców objawu: Pietro Grocco, Frigyesa Korányi i Karla Rauchfussa.

</doc>
<doc id="1688195" url="https://pl.wikipedia.org/wiki?curid=1688195" title="Parafia św. Wojciecha w Międzyrzeczu">
Parafia św. Wojciecha w Międzyrzeczu

Parafia pw. św. Wojciecha w Międzyrzeczu – polska parafia rzymskokatolicka, położona w dekanacie Pszczew, diecezji zielonogórsko-gorzowskiej, metropolii szczecińsko-kamieńskiej, erygowana 1 lipca 1978 roku dekretem ks. bpa Wilhelma Pluty. Mieści się przy ulicy Ogrodowej w Międzyrzeczu. Kościół parafialny został zbudowany w 1834 w stylu późnoklasycystycznym.
Grupy parafialne.
Przy parafii swoją działalność prowadzą: Ruch Światło-Życie (Oaza młodzieżowa), Ministranci, Akcja Katolicka, Duszpasterstwo Dorosłych, Caritas Parafialny, Apostolat Maryjny, Poradnictwo rodzinne, Schola, Chór kościelny, Róże różańcowe, Stowarzyszenie Rewitalizacji Parafialnej Infrastruktury.

</doc>
<doc id="1688197" url="https://pl.wikipedia.org/wiki?curid=1688197" title="Trójkąt Korányi-Grocco-Rauchfussa">
Trójkąt Korányi-Grocco-Rauchfussa



</doc>
<doc id="1688199" url="https://pl.wikipedia.org/wiki?curid=1688199" title="Leiser Berge">
Leiser Berge

Leiser Berge (513.1**) – mikroregion w łańcuchu Karpat Austriacko-Morawskich w Zewnętrznych Karpatach Zachodnich. Leży na terytorium Austrii (kraj związkowy Dolna Austria). 
Leiser Berge to drugie w kolejności (licząc od południa), a przy tym najwyższe pasmo wzgórz składających się na pasmo Dolnoaustriackich Gór Wyspowych. Wzgórza są zbudowane z ostańców z wapienia jurajskiego i otoczone przez równiny północnej części Pogórza Weinviertel w Dolnej Austrii. Najwyższe wzniesienia: Buschberg (491 m n.p.m.), Oberleiserberg (457 m n.p.m.), Steinberg (452 m n.p.m.). 
Na szczycie Oberleiserberg znajdują się wieża widokowa (23 m), pozostałości celtyckiego "oppidum" kultury późnolateńskiej z I-II wieku p.n.e., inne zabytki późnostarożytne i średniowieczne. 
Od 1970 istnieje obszar chronionego krajobrazu – "Naturpark Leiser Berge".

</doc>
<doc id="1688204" url="https://pl.wikipedia.org/wiki?curid=1688204" title="Spirale Curschmanna">
Spirale Curschmanna

Spirale Curschmanna, wężownice Curschmanna – nitki śluzu barwy szarobiałej, długości 5–10 mm, obecne w plwocinie chorych z astmą oskrzelową, często wraz z kryształami Charcot-Leydena, mającymi postać zaostrzonych ośmiosłupów. Są to grube, śluzowe, poskręcane twory często z jaśniejszym włóknem osiowym w środku.
Opisał je niemiecki internista Heinrich Curschmann (1846-1910).

</doc>
<doc id="1688205" url="https://pl.wikipedia.org/wiki?curid=1688205" title="Wężownice Curschmanna">
Wężownice Curschmanna



</doc>
<doc id="1688210" url="https://pl.wikipedia.org/wiki?curid=1688210" title="Nowogród Osiedle">
Nowogród Osiedle

Nowogród Osiedle – stacja kolejowa w Nowogrodzie Bobrzańskim, w dzielnicy Krzystkowice, w województwie lubuskim, w Polsce.
W roku 2017 stacja obsługiwała 10–19 pasażerów na dobę.

</doc>
<doc id="1688211" url="https://pl.wikipedia.org/wiki?curid=1688211" title="Oscar Loya">
Oscar Loya

Oscar Loya (ur. 12 czerwca 1979 w Indio) – amerykański piosenkarz popowy i artysta broadwayowy meksykańskiego pochodzenia.
Reprezentant Niemiec w 54. Konkursie Piosenki Eurowizji (2009).
Wczesne lata.
Urodził się w Indio w stanie Kalifornia. Jest najmłodszym z pięciorga rodzeństwa. W 2003 wyjechał do Nowego Jorku, gdzie grał w produkcjach musicalowych, takich jak m.in. "West Side Story".
Kariera.
9 lutego 2009 został wybrany przez komisję jurorską telewizji NDR na reprezentanta Niemiec podczas 54. Konkursu Piosenki Eurowizji organizowanego w Moskwie. Jego konkursowym utworem została piosenka „Miss Kiss Kiss Bang”, którą nagrał z producentem Alexem Christensen. 16 maja duet wystąpił jako Alex Swings Oscar Sings w finale konkursu i zajął 20. miejsce. Podczas prezentacji na scenie towarzyszyła im tancerka Dita von Teese. Również w 2009 wydali debiutancki album studyjny pt. "Heart 4 Sale", który promowali singlem „Miss Kiss Kiss Bang”.
W 2011 wydał pierwszy, solowy album pt. "Beast". Od października 2012 do czerwca 2013 grał główną rolę w tanecznej rewii "Show Me" w teatrze Friedrichstadt-Palast w Berlinie.
Życie prywatne.
Jest homoseksualistą. Związany jest ze Stefanem F. Hoeglmaierem.

</doc>
<doc id="1688215" url="https://pl.wikipedia.org/wiki?curid=1688215" title="Balistokardiografia">
Balistokardiografia

Balistokardiografia (bkg) – nieinwazyjna metoda diagnostyczna, stosowana do rejestrowania mechanicznej czynności serca. Metoda opiera się na rejestracji ruchów ciała wywołanych skurczami mięśnia sercowego – zgodnie z III zasadą dynamiki występuje odrzut ciała w kierunku przeciwnym do wyrzucanej krwi przez serce. Balistokardiogram pokazuje kierunek oraz przyspieszenie tego ruchu odrzutowego.
Początki balistokardiografii wiążą się z pracami Isaaca Starra.
Załamki.
Zapis badania balistokardiograficznego ma postać krzywej, której załamki odpowiadają poszczególnym składowym ewolucji serca. Załamki bkg oznacza się literami H, I, J, K, L, M, N i O; skierowane ku górze wskazują na odrzut w kierunku głowy, natomiast skierowane w dół na odrzut w kierunku nóg. Załamki H, J, L, N są dodatnie, natomiast I, K, M, O ujemne.

</doc>
<doc id="1688217" url="https://pl.wikipedia.org/wiki?curid=1688217" title="Zbrodnie nacjonalistów ukraińskich w powiecie kowelskim">
Zbrodnie nacjonalistów ukraińskich w powiecie kowelskim

Zbrodnie nacjonalistów ukraińskich w powiecie kowelskim – zbrodnie nacjonalistów ukraińskich i miejscowego ukraińskiego chłopstwa (tzw. czerni) na głównie polskiej ludności cywilnej podczas rzezi wołyńskiej w powiecie kowelskim w dawnym województwie wołyńskim w okresie II wojny światowej.
Natężenie mordów w powiecie kowelskim to lipiec 1943 r. W 5 miejscowościach zginęło powyżej 100 osób, w tym w Gaju 600 Polaków. Na terenie powiatu kowelskiego ofiarą zbrodni padło 3747-3753 osób (ustalona, minimalna liczba ofiar). Polacy ginęli w 154 miejscowościach. Ponadto zginęło co najmniej 14 Czechów, 139 Żydów, 260 Ukraińców, 6 Rosjan. Ustalono 74 sprawców zbrodni. W co najmniej 22 przypadkach napadów Ukraińcy udzielili Polakom pomocy. Spalonych zostało co najmniej 2 kościoły i 3 kaplice. 
Zbrodnie głównie były dziełem UPA, wzmocnionej w marcu i kwietniu 1943 r. przez dezerterów z ukraińskiej policji, wspomaganej przez ukraińskich chłopów, samoobronę (SKW) i Służbę Bezpeky OUN-B. W niewielkim zakresie jako sprawców wskazuje się oddziały zbrojne melnykowców i bulbowców.
Ogółem nacjonaliści zniszczyli 62 osiedla polskie.
Miejsca zbrodni i liczba ofiar.
Zbrodnie w nieustalonych miejscach.
W nieustalonych miejscach powiatu kowelskiego zginęło również co najmniej 40 Polaków, 181 Ukraińców, 70 Żydów, 3 Rosjan.

</doc>
<doc id="1688218" url="https://pl.wikipedia.org/wiki?curid=1688218" title="Czas eteru">
Czas eteru

Czas eteru – historyczna metoda diagnostyczna, stosowana w ocenie wydolności krążenia płucnego. 
Badanie wykonywano, wstrzykując szybko do prawej żyły łokciowej niewielką objętość (0,3 ml) jałowego eteru do narkozy w 5 ml NaCl. Badany pacjent zgłaszał, gdy zaczynał czuć drażniącą woń eteru, dostarczonego z krążeniem małym do płuc i dyfundującego z pęcherzyków płucnych do dróg oddechowych. Prawidłowo czas eteru wynosił 4-8 s, w zastoju w krążeniu płucnym i niektórych chorobach płuc ponad 18 s. Skrócenie obserwowano w nadczynności tarczycy, gorączce, innych przyczynach krążenia hiperkinetycznego.

</doc>
<doc id="1688226" url="https://pl.wikipedia.org/wiki?curid=1688226" title="Rohrwald">
Rohrwald

Rohrwald (513.1**) – mikroregion w łańcuchu Karpat Austriacko-Morawskich w Zewnętrznych Karpatach Zachodnich. Leży na terytorium Austrii (kraj związkowy Dolna Austria). 
Rohrwald to pierwsze licząc od południa pasmo wzgórz składających się na pasmo Dolnoaustriackich Gór Wyspowych. Wzgórza są zbudowane z ostańców z wapienia jurajskiego i otoczone przez równiny Pogórza Weinviertel w Dolnej Austrii. Najwyższe wzniesienia: Michelberg (409 m n.p.m.) z rozległą panoramą, Waschberg (388 m n.p.m.), Höchberg (347 m n.p.m.), Höhlberg (323 m n.p.m.). Pokryte głównie uprawami rolnymi, łąkami i winnicami, na wzniesieniach zachowany las. 
Wzgórza Rohrwald stanowią skrajny południowo-zachodni region Dolnoaustriackich Gór Wyspowych, Karpat Austriacko-Morawskich, Zewnętrznych Karpat Zachodnich, Karpat Zachodnich i w ogóle całych Karpat. Tu zaczyna się Łuk Karpat. 

</doc>
<doc id="1688227" url="https://pl.wikipedia.org/wiki?curid=1688227" title="Chełmoński">
Chełmoński

osoby o nazwisku Chełmoński lub Chełmońska:

</doc>
<doc id="1688230" url="https://pl.wikipedia.org/wiki?curid=1688230" title="Rosyjska tarcza antyrakietowa">
Rosyjska tarcza antyrakietowa



</doc>
<doc id="1688233" url="https://pl.wikipedia.org/wiki?curid=1688233" title="Radziecka tarcza antyrakietowa">
Radziecka tarcza antyrakietowa



</doc>
<doc id="1688234" url="https://pl.wikipedia.org/wiki?curid=1688234" title="Rosyjska obrona antybalistyczna">
Rosyjska obrona antybalistyczna



</doc>
<doc id="1688236" url="https://pl.wikipedia.org/wiki?curid=1688236" title="Direct">
Direct

Direct - studyjny album Vangelisa wydany w 1988 r. Jest wprowadzeniem do cyklu, którego ideą było łączenie różnych horyzontów muzycznych i odkrywanie ścieżek pomiędzy odmiennymi stylami: od współczesnej muzyki symfonicznej do muzyki etnicznej.

</doc>
<doc id="1688242" url="https://pl.wikipedia.org/wiki?curid=1688242" title="Bard (muzyka)">
Bard (muzyka)



</doc>
<doc id="1688243" url="https://pl.wikipedia.org/wiki?curid=1688243" title="Hervé Novelli">
Hervé Novelli

Hervé Novelli (ur. 6 marca 1949 w Paryżu) – francuski polityk i samorządowiec, parlamentarzysta krajowy i eurodeputowany, sekretarz stanu w rządzie François Fillona.
Życiorys.
Z wykształcenia ekonomista, ukończył studia na "Université Paris-Dauphine". Pracował w różnych przedsiębiorstwach, działał w organizacjach zawodowych.
W latach 60. i 70. działał w skrajnie prawicowych organizacjach politycznych, m.in. w ruchu "Occident" i "Parti des forces nouvelles". Przystąpił później do Narodowego Centrum Niezależnych i Chłopów. Od lat 80. działał w centrowej Unii na rzecz Demokracji Francuskiej, a w jej ramach w Partii Republikańskiej, w 1990 został jej sekretarzem generalnym.
Był dyrektorem gabinetu politycznego Alaina Madelina w okresie pełnienia przez niego funkcji ministra w rządzie Jacques'a Chiraca. W latach 1993–1997 po raz pierwszy zasiadał w Zgromadzeniu Narodowym. Był wśród założycieli powstałej na bazie republikanów Demokracji Liberalnej, która opuściła UDF.
Od połowy lat 90. zajmuje różne stanowiska w administracji terytorialnej. Był radnym departamentu Indre i Loara i Regionu Centralnego. Od 2001 pełnił funkcję zastępcy mera Richelieu, w 2008 został burmistrzem tej miejscowości, urząd ten sprawował do 2020.
Od 1999 do 2002 sprawował mandat posła do Parlamentu Europejskiego. W wyborach krajowych w 2002 i w 2007 ponownie uzyskiwał mandat posła do Zgromadzenia Narodowego z ramienia Unii na rzecz Większości Prezydenckiej, przekształconej następnie w Unię na rzecz Ruchu Ludowego. W ramach UMP założył frakcję polityczną "Les Réformateurs".
W czerwcu 2007 objął stanowisko sekretarza stanu ds. biznesu i handlu zagranicznego, w marcu 2008 powołano go na urząd sekretarza stanu ds. m.in. małej i średniej przedsiębiorczości oraz turystyki. Z rządu odszedł w listopadzie 2010. W wyborach parlamentarnych w 2012 nie obronił mandatu poselskiego.

</doc>
<doc id="1688244" url="https://pl.wikipedia.org/wiki?curid=1688244" title="Herve Novelli">
Herve Novelli



</doc>
<doc id="1688245" url="https://pl.wikipedia.org/wiki?curid=1688245" title="Kościół pw. św. Rocha w Radomsku">
Kościół pw. św. Rocha w Radomsku



</doc>
<doc id="1688247" url="https://pl.wikipedia.org/wiki?curid=1688247" title="Operacja Pedestal">
Operacja Pedestal

Operacja "Pedestal" – brytyjska operacja na zachodnim Morzu Śródziemnym podczas II wojny światowej, polegająca na rejsie silnego konwoju z zaopatrzeniem z Wielkiej Brytanii poprzez Gibraltar na Maltę. Zasadnicza część operacji – rejs statków konwoju przez Morze Śródziemne – trwała między 9 a 15 sierpnia 1942. Najbardziej zacięte walki z niemieckim i włoskim lotnictwem, okrętami podwodnymi i kutrami torpedowymi, toczyły się w dniach 11–13 sierpnia. Pomimo ciężkich strat zaangażowanych sił brytyjskich i zatopienia większości statków, część konwoju udało się doprowadzić na Maltę, co stanowiło strategiczne zwycięstwo alianckie. Powodzenie operacji umożliwiło utrzymanie obrony wyspy, a w konsekwencji miało wpływ na przebieg kampanii w Afryce Północnej. Konwój operacji "Pedestal" na Malcie znany jest jako "Santa Marija Convoy" (konwój Najświętszej Marii), ponieważ data przybycia ostatniego statku przypadła na święto Wniebowzięcia NMP. Przez Włochów operacja określana jest jako „bitwa z połowy sierpnia” ("battaglia di mezzo agosto").
Podłoże.
Malta stanowiła przed II wojną światową główną bazę brytyjskiej Floty Śródziemnomorskiej. Z powodu zbyt dużego zagrożenia stwarzanego przez lotnictwo państw Osi, po wybuchu wojny zrezygnowano z niej jako głównej bazy, lecz w dalszym ciągu stanowiła najważniejszy aliancki punkt oporu na obszarze Morza Śródziemnego (poza głównymi bazami położonymi na krańcach tego morza – Gibraltarem i Aleksandrią). Z uwagi na położenie w pobliżu szlaku morskiego z Włoch do Afryki Północnej, Malta stanowiła dogodną bazę dla lotnictwa brytyjskiego i wysuniętą bazę dla okrętów, zwalczających konwoje państw Osi z zaopatrzeniem dla wojsk w Afryce Północnej. Mimo że wskutek intensywnych bombardowań w pierwszej połowie 1942, rola Malty jako bazy floty zmalała, to utrzymanie wyspy miało w dalszym ciągu istotny wpływ na przebieg kampanii afrykańskiej i zdolność ofensywną sił niemiecko-włoskich w Afryce. Z powodu panowania nad centralnym i wschodnim Morzem Śródziemnym lotnictwa niemieckiego i włoskiego, operującego z baz na okolicznych wyspach i w Afryce Północnej, zaopatrywanie Malty stanowiło duży problem dla aliantów. Zagrożenie stwarzały też niemieckie i włoskie okręty podwodne oraz silne włoskie okręty nawodne. Dlatego też jedyną drogą zaopatrywania Malty pozostało organizowanie silnie bronionych konwojów, od wschodu z portów egipskich lub od zachodu z Gibraltaru, które przybierały formę całych operacji, angażujących znaczne siły alianckie. Łatwiejsze było jedynie dostarczanie samolotów myśliwskich – startujących z lotniskowców, nie dochodzących do wyspy.
Od początku 1942 bitwa o Maltę przybrała na sile z powodu szczególnie intensywnych bombardowań lotniczych wyspy, prowadzonych przede wszystkim przez nowo przybyły niemiecki II Korpus Lotniczy, bazujący na Sycylii. 15 kwietnia król Jerzy VI nadał ludności Malty najwyższe odznaczenie za męstwo – Krzyż Jerzego; był to pierwszy przypadek brytyjskiego odznaczenia dla zbiorowości. W połowie 1942 sytuacja zaopatrzeniowa na Malcie stała się krytyczna – szczególnie dotyczyło to benzyny dla bazujących tam samolotów i amunicji przeciwlotniczej, lecz na wyczerpaniu była też ściśle racjonowana żywność, lekarstwa i paliwo dla okrętów, a nawet paliwo do gotowania i napędu pomp do czerpania wody ze studni. Przeprowadzone w czerwcu dwie duże równoczesne operacje zaopatrzeniowe – "Harpoon" z Gibraltaru i "Vigorous" z Egiptu, zakończyły się porażką. Alianci ponieśli ciężkie straty i jedynie dwa statki dotarły na Maltę, co w minimalnym stopniu zaspokoiło potrzeby wyspy. Zmniejszenie zagrożenia dla transportów Osi zbiegło się z ofensywą sił Osi w Afryce, które zdobyły 20 czerwca Tobruk i zagroziły Egiptowi. W lipcu rejs na Maltę z Gibraltaru wykonał jedynie szybki stawiacz min HMS „Welshman”, ucharakteryzowany na francuski niszczyciel, lecz mógł on przetransportować niewiele zaopatrzenia. Na początku sierpnia żywności starczało jeszcze na 3-4 tygodnie. Wobec tego, dalsze utrzymanie wyspy uzależnione było od powodzenia kolejnej operacji zaopatrzeniowej, którą zdecydowano przeprowadzić jedynie od strony Gibraltaru, jeszcze większymi siłami, niż dotychczas. W tym celu do operacji odkomenderowano część sił Floty Metropolii ("Home Fleet"), wolnych z powodu zmniejszenia intensywności zaopatrywania ZSRR po rozbiciu konwoju PQ-17 w lipcu 1942.
Operację starannie zaplanowano – jej ogólny plan przypominał operację "Harpoon", lecz konwój miał być liczniejszy i posiadać silniejszą bezpośrednią eskortę, jak również potężniejsze siły osłony, w składzie których znalazły się aż 3 lotniskowce. Główne siły osłony miały jednak ochraniać bezpośrednio konwój tylko do wysokości Sardynii, po czym zawrócić, z uwagi na duże zagrożenie dla ciężkich okrętów. Dalej eskortę miał zapewniać tylko Zespół X ("Force X"), obejmujący przede wszystkim 10. Eskadrę Krążowników kontradmirała Harolda Burrougha. Na końcowym etapie konwój miało chronić także lotnictwo z Malty. Położono większy nacisk na zapewnienie sił trałowych w celu uniknięcia zagród minowych koło Malty – przed Maltą konwój miał się spotkać z zespołem trałowców z wyspy, które pozostały tam po operacji "Harpoon". Ponadto dla rozproszenia uwagi przeciwnika, operacja miała być połączona z dostarczeniem samolotów lotem na Maltę z czwartego lotniskowca „Furious” (operacja "Bellows") oraz rejsem pustych statków pozostałych po operacji "Harpoon" z Malty do Gibraltaru (operacja "Ascendant"), a także z operacją pozoracyjną w postaci rejsu pustego konwoju na wschodnim Morzu Śródziemnym. Na akwenie przewidywanej operacji patrolowało też 9 brytyjskich okrętów podwodnych 10. Flotylli z Malty. Dowódcą całości operacji został wiceadmirał Neville Syfret – dowódca Zespołu H z Gibraltaru. Operacje lotnicze koordynował kontradmirał Lumley Lyster na lotniskowcu HMS „Victorious”.
Przygotowania.
1 sierpnia wieczorem z ujścia Clyde w Szkocji wyruszył konwój oznaczony WS-21S, w składzie 11 brytyjskich i 3 amerykańskich statków („Almeria Lykes”, „Brisbane Star”, „Clan Ferguson”, „Deucalion”, „Dorset”, „Empire Hope”,
„Glenorchy”, „Melbourne Star”, „Ohio”, „Port Chalmers”, „Rochester Castle”, „Santa Elisa”, „Waimarama”, „Wairangi”) w eskorcie krążowników HMS „Kenya” i „Nigeria” (okręt flagowy kadm. Burrougha) oraz niszczycieli. Kryptonim konwoju WS, oznaczający konwoje płynące do Afryki Południowej, był nadany w celu dezinformacji. Dla celów operacji wybrano dość szybkie statki, mogące utrzymać prędkość 15 węzłów. Najważniejszym statkiem był duży amerykański tankowiec SS „Ohio” z zapasem benzyny lotniczej i ropy, lecz także inne statki wiozły benzynę w beczkach. Oprócz zbiornikowca wiozącego 11 500 t paliwa, pozostałe statki wiozły 85 000 t ładunku, głównie żywności i amunicji. Statki również miały symboliczne uzbrojenie dla samoobrony, przenosząc po jednym dziale średniego kalibru (na ogół przeciwlotniczym kalibru 102 mm) i kilka małokalibrowych działek przeciwlotniczych (20–40 mm). Z bazy Scapa Flow wyruszyły również 1 sierpnia siły główne osłony, których rdzeń tworzyły dwa pancerniki HMS „Nelson” (okręt flagowy wiceadm. Syfreta) i „Rodney”, ściągnięte uprzednio specjalnie dla tej operacji z Freetown na południowym Atlantyku. Były to okręty już kilkunastoletnie i wolniejsze od nowych pancerników, lecz najsilniejsze z brytyjskich okrętów tej klasy. Do konwoju siły główne wiceadmirała Syfreta dołączyły 3 sierpnia. Po drodze do Gibraltaru prowadzono ćwiczenia w manewrowaniu formacją.
Jako wstęp do operacji przeprowadzono na Atlantyku 5 sierpnia wielkie manewry "Berserk", w celu przećwiczenia współdziałania lotniskowców i naprowadzania lotnictwa myśliwskiego. W tym celu 31 lipca ze Scapa Flow wyruszył lotniskowiec HMS „Victorious”, w eskorcie krążownika przeciwlotniczego „Sirius” i niszczycieli, a z Clyde lotniskowce HMS „Argus” (31 lipca) i HMS „Furious” z krążownikiem „Manchester” (4 sierpnia). Z Gibraltaru dołączył lotniskowiec HMS „Eagle” z krążownikami „Charybdis” i „Cairo”, a wreszcie z Oceanu Indyjskiego przez Freetown lotniskowiec HMS „Indomitable” z krążownikiem „Phoebe” (były to pierwsze wspólne manewry takiej licznej grupy brytyjskich lotniskowców). Po manewrach najsłabszy lotniskowiec „Argus” pozostał w Gibraltarze, a pozostałe przeszły na Morze Śródziemne w celu uczestnictwa w operacji. Na pokładach trzech lotniskowców stanowiących osłonę konwoju były 72 myśliwce (46 Hawker Sea Hurricane, 16 Fairey Fulmar, 10 Grumman Martlet) i 28 samolotów torpedowo-bombowych Fairey Albacore. Obrona na Malcie dysponowała 100 myśliwcami Spitfire (wraz z dostarczonymi przez HMS „Furious”) i 36 ciężkimi myśliwcami Beaufighter, 38 bombowcami i 16 samolotami rozpoznawczymi.
Dowództwo Osi zdawało sobie sprawę, że Brytyjczycy podejmą próbę kolejnego konwoju, nie uszły też ich uwadze przegrupowania floty. Włosi i Niemcy mieli na tym obszarze operacyjnym, głównie na Sardynii i Sycylii – około 784 samolotów, w tym 537 bombowców (w tej liczbie z kolei co najmniej 90 samolotów torpedowych) oraz 247 myśliwców. Ponadto na zachodnim Morzu Śródziemnym operowało 20 włoskich i niemieckich okrętów podwodnych oraz przynajmniej 19 włoskich i 4 niemieckie kutry torpedowe.
9 sierpnia z Gibraltaru wyszły na Morze Śródziemne zbiornikowce zaopatrzeniowe „Brown Ranger” i „Dingledale” w eskorcie 4 korwet (Zespół R), w celu uzupełniania paliwa wypływających i powracających okrętów. Inny zespół ze zbiornikowcem „Abbeydale” z Freetown uzupełniał wcześniej paliwo okrętom na Atlantyku. Oprócz tego, liczne okręty eskorty uzupełniały w tych dniach paliwo w Gibraltarze.
Rozpoczęcie operacji.
Wieczorem 9 sierpnia zasadniczy konwój przeszedł przez Cieśninę Gibraltarską, wpływając na Morze Śródziemne. Eskorta składała się na początkowym etapie z dwóch pancerników, trzech lotniskowców i siedmiu krążowników lekkich, w tym czterech przeciwlotniczych oraz ponad 20 niszczycieli. Rano 10 sierpnia, po uzupełnianiu paliwa przez resztę okrętów w Gibraltarze, sformowano zespół w formie czworoboku, w którego centrum znajdowały się w kolumnie (szyku torowym) pancerniki HMS „Nelson” i „Rodney” i lotniskowce HMS „Victorious”, „Indomitable”, „Eagle” i krążownik przeciwlotniczy HMS „Charybdis”. Po obu bokach kolumny znajdowały się po dwie kolumny statków, każda prowadzona przez krążownik, a skrajne kolumny zamykały krążowniki przeciwlotnicze HMS „Sirius” i „Phoebe”. Przed zespołem i na jego skrzydłach płynęły niszczyciele. Cztery niszczyciele HMS „Intrepid”, „Icarus”, „Foresight” i „Fury”, płynące na czele, wyposażone były w trały, w celu trałowania ewentualnych min przed konwojem.
Początkowo okręty płynęły w jednym zespole, chroniąc konwój, lecz według planu miały następnie podzielić się na:
11 sierpnia – pierwsze starcia.
Niemcy uzyskali informacje o konwoju już 10 sierpnia, od pilota francuskiego samolotu pasażerskiego. 11 sierpnia ok. 4.42 rano konwój został po raz pierwszy zaatakowany przez włoski okręt podwodny „Uarsciek”, ale wystrzelone przez niego torpedy były niecelne. Konwój znajdował się tego dnia na południe od Balearów. Mimo pojawienia się pierwszych niemieckich samolotów rozpoznawczych, przez cały dzień krążowniki i niszczyciele brytyjskie uzupełniały bez przeszkód paliwo w morzu z jednostek Zespołu R. Od głównego zespołu odłączył lotniskowiec „Furious” w celu przeprowadzenia operacji "Bellows" i po południu wypuścił z odległości ponad 500 mil 38 myśliwców Spitfire na Maltę. Powrócił następnie do Gibraltaru z eskortą 5 starszych niszczycieli HMS „Keppel”, „Malcolm”, „Venomous”, „Wolverine” i „Wrestler” w celu powtórzenia operacji.
Eskorta konwoju poniosła tego dnia pierwszą i najbardziej dotkliwą stratę, kiedy o 13.15 lotniskowiec HMS „Eagle” został zatopiony torpedami przez niemiecki okręt podwodny U-73 na południe od Majorki. Zginęło 160 osób załogi, niszczyciele i holownik „Jaunty” uratowały 789. Z jego samolotów ocalały tylko 4 myśliwce, które były w powietrzu. Wieczorem w stronę Gibraltaru zawrócił zespół zaopatrzeniowy R, wraz z holownikiem „Jaunty”, który okazał się zbyt wolny, żeby zgodnie z planem towarzyszyć konwojowi. Wieczorem, ok. 20.55, na północ od Bougie, nastąpił pierwszy atak 30 niemieckich bombowców Junkers Ju 88 i 6 samolotów torpedowych Heinkel He 111, lecz został skutecznie odparty bez większych uszkodzeń jednostek konwoju (lotnictwo pokładowe zestrzeliło dwa samoloty).
Inne działania.
Dla rozproszenia uwagi przeciwnika, z Malty płynął zespół Y ("Force Y") w składzie pustych statków „Orari” i „Troilus”, eskortowanych przez prowizorycznie wyremontowane na Malcie niszczyciele HMS „Badsworth” i „Matchless”, które pozostały tam po operacji "Harpoon".
Koło przylądka Bon włoski niszczyciel „Lanzerotto Malocello” postawił zagrodę St-1 ze 104 min. Napotkał przy tym 11 sierpnia wieczorem brytyjskie jednostki zespołu Y z Malty, lecz oba zespoły rozeszły się po krótkiej wymianie ognia. Zespół Y dopłynął następnie nie atakowany do Gibraltaru.
Po północy, 12 sierpnia, niszczyciel HMS „Wolverine” z eskorty powracającego lotniskowca „Furious” wykrył na powierzchni i zatopił włoski okręt podwodny „Dagabur”, taranując go i odnosząc przy tym samemu uszkodzenia dziobu.
Ponadto w nocy z 11 na 12 sierpnia lotnictwo brytyjskie z Malty i Afryki Północnej przeprowadziło naloty na lotniska Osi na Sardynii i Sycylii, lecz były one umiarkowanie skuteczne – zniszczono tylko kilka bombowców.
Równocześnie siły Floty Śródziemnomorskiej przeprowadziły operację pozoracyjną MG-3 na wschodnim Morzu Śródziemnym. 10 sierpnia z Port Saidu wypłynął konwój trzech pustych statków w eskorcie dwóch krążowników i ośmiu niszczycieli, a 11 sierpnia z Hajfy jeden statek w eskorcie dwóch krążowników i trzech niszczycieli Po połączeniu się, przez najbliższy dzień zespół ten płynął na zachód, po czym zawrócił. Jeszcze w nocy na 13 sierpnia krążowniki lekkie HMS „Arethusa” i „Cleopatra” z niszczycielami HMS „Javelin”, „Kelvin”, „Sikh” i „Zulu” zbombardowały wyspę Rodos. Operacje te jednak praktycznie pozostały bez wpływu na siły skierowane przeciw konwojowi "Pedestal".
12 sierpnia w dzień.
12 sierpnia rozpoczęły się powtarzające się intensywne ataki lotnictwa i okrętów podwodnych państw Osi na konwój. Osłonę lotniczą stanowiło, po stracie „Eagle”, zaledwie ok. 60 myśliwców pokładowych, z których 12 pełniło stały patrol. Pierwszy nalot 19 bombowców Ju 88 o 9.15 został odparty przez lotnictwo pokładowe, które zestrzeliło 6 bombowców przy stracie jednego Sea Hurricane, lecz intensywność nalotów następnie wzrosła. Między 12 a 13.30 atakowało 88 włoskich i niemieckich bombowców i samolotów torpedowych, w kilku falach, w eskorcie włoskich myśliwców. Były one odpierane przez lotnictwo i artylerię, w tym nawet pancernik „Rodney” strzelający ogniem zaporowym z dział głównego kalibru 406 mm. Mimo to, niemieckie Ju 88 zdołały w końcu uszkodzić bombami statek „Deucalion”, który następnie odłączono od konwoju (próbował on dojść do Malty indywidualnie, z małą prędkością, bliżej wybrzeża Tunezji, lecz został zatopiony przez kolejne ataki wieczorem). Oprócz ataków samolotów bombowych i torpedowych, próbowano też ataków mniej konwencjonalnych. Na samym początku nalotu, 10 włoskich samolotów SM.84 zrzuciło przed konwojem specjalne torpedy Motobomba FFF, krążące po zaprogramowanej trasie, co zmusiło konwój do zmian kursu. Ponadto dwa samoloty myśliwsko-bombowe Reggiane Re.2001 zdołały zaatakować bombami przeciwpancernymi z małej wysokości pokład lotniczy lotniskowca „Victorious”, lecz spowodowały tylko powierzchowne uszkodzenia (jedna bomba rozerwała się na opancerzonym pokładzie zabijając 6 ludzi, druga wypadła za burtę). Podjęto też próbę ataku za pomocą zdalnie sterowanego bombowca SM.79 wypełnionego materiałem wybuchowym, z którym jednak utracono wkrótce kontakt radiowy i który rozbił się dopiero w Algierii.
Próby zaatakowania konwoju podejmowały w ciągu dnia dalsze okręty podwodne (m.in. „Brin”, U-205, „Granito”, „Emo”, „Avorio”, „Dandolo”, „Dessié”). Były one jednak wykrywane i odpędzane bombami głębinowymi przez siły eskorty; jedynie część zdołała wystrzelić torpedy, lecz niecelnie. Niszczyciele HMS „Pathfinder” i „Zetland” zaatakowały włoski okręt podwodny „Cobalto”, zmuszając go ok. 16.40 do wynurzenia, po czym został on staranowany i zatopiony przez niszczyciel HMS „Ithuriel”, który jednak sam odniósł przy tym uszkodzenia. Ponadto włoski okręt podwodny „Giada” został o 9.34 wykryty na powierzchni i uszkodzony przez łódź latającą Short Sunderland z Malty (nr TK 7R), w następstwie czego został zmuszony do zawinięcia do hiszpańskiej Walencji na naprawy. Drugi Sunderland (nr TK 7C) został podczas kolejnego ataku zestrzelony.
Celem kolejnego, tym razem zmasowanego ataku lotniczego, w kilku falach i z kilku kierunków, padł konwój pomiędzy 18.35 a 18.50, na północ od Bizerty. Lotnictwo pokładowe, podobnie jak poprzednio, zestrzeliło kilka samolotów, lecz atakujący odnieśli też sukcesy. Niszczyciel HMS „Foresight” został trafiony i unieruchomiony torpedą włoskiego SM.79 (4 zabitych). Co więcej, w ataku 20 nurkujących Junkersów Ju 87 Stuka z jednostki I./StG.3, uszkodzony został poważnie 2 bombami pokład lotniskowca HMS „Indomitable”, przez co pozostał tylko jeden zdatny do użytku lotniskowiec.
Po tych atakach, ok. 18.55 siły osłony zgodnie z planem zawróciły i pozostały w pobliżu brzegu afrykańskiego, żeby ewentualnie odeprzeć atak ciężkich okrętów włoskich, a rejs kontynuował konwój z eskortą Zespołu X. Uszkodzone okręty („Indomitable”, „Ithuriel” oraz pancernik „Rodney” cierpiący na kłopoty z kotłami na skutek gwałtownych manewrów unikowych) odesłano następnego dnia do Gibraltaru pod eskortą 5 starszych niszczycieli HMS „Amazon”, „Antelope”, „Westcott”, „Wishart” i „Zetland”. Ponadto „Tartar” holował uszkodzony niszczyciel „Foresight”, lecz następnego dnia rano musiał go dobić z uwagi na groźbę ataków lotniczych.
12 sierpnia wieczorem – po odłączeniu sił osłony.
Po nieskutecznych atakach okrętów podwodnych w ciągu dnia, spektakularny sukces odniósł dopiero włoski „Axum”, który o 19.55 celną salwą uszkodził krążowniki HMS „Cairo” i „Nigeria” oraz tankowiec „Ohio” (była to jedna z najskuteczniejszych salw torpedowych w historii). Poważnie uszkodzona „Nigeria” została odesłana do Gibraltaru w eskorcie niszczycieli „Bicester”, „Wilton” i „Derwent”, a „Cairo”, trafiony dwoma torpedami, musiał zostać dobity (na „Nigerii” było 52 zabitych, na „Cairo” 24). Uszkodzony tankowiec „Ohio”, z wyrwą w lewej burcie, podążył z prędkością 7 węzłów za konwojem, osłaniany przez niszczyciel eskortowy HMS „Ledbury”. Kontradmirał Burrough przeniósł się ze sztabem na niszczyciel HMS „Ashanti”. Należy podkreślić, że utracone krążowniki „Nigeria” i „Cairo” były jedynymi okrętami zespołu wyposażonymi w środki komunikacji z lotnictwem lądowym z Malty.
Podczas ostatniego w tym dniu ataku 30 bombowców Ju 88 i 7 torpedowych He 111, między 20.35 a 21, w rejonie ławicy Skerki, unieruchomiono i zapalono bombami statek „Empire Hope”, opuszczony następnie przez załogę. Ugodzony torpedą w dziób „Brisbane Star” zastopował, lecz zdołał odzyskać sprawność napędu i płynął dalej z małą prędkością poza konwojem. Tuż przed nalotem odleciało od konwoju 6 myśliwców Beaufighter z Malty z powodu ograniczonego zapasu paliwa. Ponadto storpedowany i opuszczony został statek „Clan Ferguson”, jednakże nie jest jasne, czy sprawcą tego było lotnictwo, czy włoski okręt podwodny „Alagi”, który atakował w tym czasie konwój. Około 21.15 „Alagi” wystrzelił cztery torpedy do krążownika HMS „Kenya”, lecz dzięki manewrom krążownika, tylko jedna torpeda lekko uszkodziła mu sam dziób, ograniczając nieco prędkość okrętu. Trzymający się na wodzie wrak „Clan Ferguson” został dobity przez włoski okręt podwodny „Bronzo”, który podjął następnie część rozbitków, a dalszych kilku podjął wezwany przez niego niemiecki wodnosamolot ratowniczy. W nalotach tych utracono tylko jeden bombowiec Ju 88. Około 21.15 samolot torpedowy He 111 zatopił ponadto uszkodzony poprzedniego dnia statek „Deucalion”, idący koło wybrzeża Tunezji (towarzyszący mu niszczyciel eskortowy HMS „Bramham” dołączył następnie do konwoju). Na skutek wieczornych strat, wiceadmirał Syfret odkomenderował z Zespołu Z do eskorty konwoju krążownik przeciwlotniczy HMS „Charybdis” i niszczyciele „Eskimo” i „Somali”, które jednak dołączyły do konwoju dopiero po 2.50.
13 sierpnia w nocy – ataki kutrów torpedowych.
Po północy, w najwęższym miejscu Morza Śródziemnego – w Cieśninie Sycylijskiej, między Pantellerią a przylądkiem Bon, rozciągnięty na kilka grup i nieco zdezorganizowany konwój stał się celem falowych ataków włoskich i niemieckich kutrów torpedowych operujących z Tunezji. O godz. 1.07 na skutek ataku dwóch włoskich kutrów MS 16 i MS 22, poważnie uszkodzony jedną torpedą i praktycznie unieruchomiony został krążownik HMS „Manchester”. Rano został on opuszczony przez załogę i dobity. Na krążowniku zginęło 10 marynarzy i 1 później z ran. 158 osób przejął niszczyciel HMS „Pathfinder”. Kutry torpedowe, atakując do godziny 5 zatopiły następnie statki „Glenorchy” (kutry MS 26 i MS 31), „Almeria Lykes” (S 30 lub S 36), „Santa Elisa” (MAS 564 i MAS 553) i „Wairangi” (MAS 554) i uszkodziły torpedą „Rochester Castle” (MS 26), który mimo to płynął dalej. Paradoksalnie, najcenniejszy tankowiec „Ohio” uniknął wykrycia, gdyż płynął za konwojem z powodu wcześniejszego uszkodzenia.
Rano niszczyciele „Eskimo” i „Somali” zostały odesłane do pomocy krążownikowi „Manchester”, lecz już go nie odnalazły i po uratowaniu 163 rozbitków z niego i statków, powróciły do Gibraltaru (większość rozbitków z „Manchestera” dopłynęła do Tunezji, gdzie została internowana przez władze francuskie, po czym w kiepskich warunkach doczekała uwolnienia przez aliantów). Główny konwój składał się już tylko ze statków: „Melbourne Star”, „Rochester Castle” (uszkodzony) i „Waimarama” eskortowanych przez krążowniki lekkie HMS „Kenya” (lekko uszkodzony), „Charybdis” i niszczyciele HMS „Ashanti”, „Fury”, „Icarus”, „Intrepid”, „Pathfinder”. Za konwojem płynęły osobno: uszkodzony tankowiec „Ohio” w eskorcie HMS „Ledbury”, statek „Port Chalmers” w eskorcie HMS „Penn” i „Bramham” oraz statek „Dorset” (rano „Ohio” i „Dorset” dołączyły do konwoju). Ponadto uszkodzony statek „Brisbane Star” płynął samotnie w pobliżu wybrzeża Tunezji.
Przed konwojem stała groźba porannego starcia z silniejszym zespołem włoskich okrętów nawodnych wiceadmirała da Zary, w składzie 3 krążowników ciężkich („Gorizia”, „Trieste”, „Bolzano”), 3 krążowników lekkich („Eugenio di Savoia”, „Raimondo Montecuccoli”, „Muzzio Attendolo”) i 11 niszczycieli. Brytyjczycy mogli im przeciwstawić tylko 2 krążowniki lekkie, z czego „Kenya” miał uszkodzony dziób, a „Charybdis” dysponował tylko artylerią uniwersalną kalibru 114 mm, zamiast typowej dla krążowników lekkich 152 mm. Okręty włoskie były śledzone w nocy przez patrolowe samoloty Wellington z Malty, wywołujące swoją obecnością pewne oddziaływanie psychologiczne, lecz ewentualny atak lotnictwa z Malty na okręty mógł nastąpić dopiero za dnia. Włosi jednak ostatecznie nie podjęli bezpośredniego przeciwdziałania i przed 2 w nocy zawrócili na północ, do bazy, w obawie przed brytyjskimi bombowcami, wobec braku osłony myśliwskiej, skierowanej do nalotów na konwój (decyzję o odstąpieniu od akcji podjął osobiście Benito Mussolini, gdyż dowódcy niemieccy mieli nadzieje zniszczyć w całości konwój w dzień z powietrza). Podczas ich powrotu, brytyjski okręt podwodny P42 (późniejszy „Unbroken”) zdołał około 8 rano storpedować i poważnie uszkodzić koło Wysp Liparyjskich ciężki krążownik „Bolzano” i lekki krążownik „Muzio Attendolo”. „Bolzano” musiał zostać osadzony na mieliźnie w celu uniknięcia zatonięcia, a „Muzio Attendolo” utracił część dziobową.
13 sierpnia – walki w dzień.
13 sierpnia w dzień zespół podlegał dalszym atakom lotniczym. Po godz. 8, gdy konwój znajdował się ok. 40 mil na południowy wschód od Pantellerii, samoloty Ju 88 zatopiły bombami statek „Waimarama”, który eksplodował. Część rozbitków uratował niszczyciel HMS „Ledbury”. W kolejnej fali nalotów po godzinie 9.30 włoskie Ju 87 oraz niemieckie Ju 87 i Ju 88 uszkodziły i unieruchomiły tankowiec „Ohio” i statek „Dorset”, uszkodzenia w mniejszym stopniu odniosły też pozostałe statki. Atak samolotów torpedowych SM.79 był natomiast nieskuteczny. Od rana konwój był częściowo osłaniany przez myśliwce z Malty, które jednak nie chroniły go skutecznie z powodu dużej odległości i braku komunikacji z okrętami. Dopiero ok. 12.30 osłona lotnicza stała się bardziej efektywna, gdy konwój znajdował się 70 mil od Malty.
Z uszkodzonym „Ohio” pozostał niszczyciel HMS „Penn”, z „Dorset” niszczyciel HMS „Bramham”, a HMS „Ledbury” skierowano na poszukiwanie krążownika HMS „Manchester”, o którym brak było wiadomości. Płonący „Dorset” został jednak zatopiony w kolejnym ataku bombowców Ju 88 po godz. 18.
W międzyczasie cztery trałowce i siedem kutrów trałowych z Malty oczyściły tor wodny do portu La Valetta, po czym spotkały się ze statkami „Melbourne Star”, „Rochester Castle” i „Port Chalmers” i około godziny 18 wprowadziły je do portu, gdzie zostały entuzjastycznie powitane przez tłumy na nabrzeżach, łącznie z orkiestrami. Główne siły eskorty Zespołu X zawróciły wówczas w stronę Gibraltaru (krążowniki HMS „Kenya”, „Charybdis”, niszczyciele „Ashanti”, „Fury”, „Icarus”, „Intrepid”, „Pathfinder”).
Dalsze działania 14–15 sierpnia.
W drodze powrotnej, 14 sierpnia w nocy Zespół X był atakowany przez kuter torpedowy MAS 556 i okręt podwodny „Granito”, a rano i w dzień przez ok. 74 samolotów, lecz bezskutecznie; jedynie lotnictwo lekko uszkodziło krążownik „Kenya”. O godzinie 18 Zespół X dołączył do sił osłony Zespołu Z, oczekujących na północ od Algierii. Okręt podwodny U 73 jeszcze atakował uszkodzony krążownik „Nigeria”, ale bezskutecznie. 15 sierpnia wszystkie okręty powróciły do Gibraltaru.
Uszkodzony statek „Brisbane Star”, z zalaną jedną ładownią, idący samotnie w pobliżu wybrzeża Tunezji, zdołał nie atakowany dotrzeć na Maltę 14 sierpnia. Podczas podróży, 13 sierpnia, funkcjonariusze francuskich władz Vichy dostali się z patrolowca na jego pokład i usiłowali zmusić kapitana do zawinięcia do portu tunezyjskiego i internowania, lecz jego kapitan F. Riley zdołał przekonać ich do kontynuowania rejsu.
Ostatnimi działaniami operacji "Pedestal" była epopeja zbiornikowca „Ohio” i ratujących go marynarzy. Po odłączeniu od konwoju przed południem 13 sierpnia, niszczyciel HMS „Penn” próbował holować unieruchomiony zbiornikowiec, lecz próby te były nieskuteczne, gdyż statek miał kilkunastokrotnie większą wyporność, a z powodu uszkodzeń skręcał na lewo. Ponadto lotnictwo Osi kontynuowało ataki na „Ohio”, które jednak były w większości odpierane przez lotnictwo z Malty. Około godziny 14 „Penn” zdjął nawet załogę ze zbiornikowca, lecz nadal pozostał przy nim. O 17.40 dołączył do nich z Malty trałowiec HMS „Rye” z dwoma kutrami ML 121 i 168. HMS „Penn” i „Rye” podjęły wspólnie próby holowania, lecz podczas kolejnego nalotu o 18.35 tankowiec doznał dalszych uszkodzeń i hol uległ zerwaniu. Uszkodzeniu od bliskich wybuchów bomb uległ też kuter ML 168. Do grupy „Ohio” dołączył jednak następnie niszczyciel eskortowy HMS „Bramham”, a do ratowania statku zgłosiła się część marynarzy z zatopionych jednostek.
Od 22.25 ponownie podjęto próbę holowania przez trałowiec „Rye”, a „Penn” stabilizował kurs tankowca z tyłu. Wkrótce jednak po godz. 1 hol uległ ponownie zerwaniu, w odległości ok. 90 mil morskich od Malty. W nocy i rano 14 sierpnia okręty, do których o 7.15 dołączył niszczyciel HMS „Ledbury”, a o 8.30 trałowiec HMS „Speedy”, podejmowały wysiłki w celu holowania „Ohio”, mimo kilkukrotnego zerwania holu. Około 10.45 rano, na skutek nalotu 24 samolotów Ju 88, dalszym uszkodzeniom uległa rufa tankowca. „Ohio” coraz bardziej zanurzał się pod wodę i jego kadłub groził przełamaniem się. Od 11.30 niszczyciele „Penn” i „Bramham” zaczęły holować tankowiec po bokach, podpierając go kadłubami z obu burt. Po południu w zasięgu wzroku pojawiła się Malta, lecz należało jeszcze okrążyć wyspę w celu wejścia do La Valetty i uniknięcia pól minowych, co wiązało się z dalszymi kłopotami z powodu trudności w manewrowaniu zespołem. Zespół holujący wspomagany był także przez trałowiec HMS „Hebe” i holownik „Robust”. Na ostatnim etapie fale przelewały się już ponad pokładem „Ohio”. Ostatecznie wysiłki zostały uwieńczone sukcesem i wprowadzeniem na wpół zatopionego „Ohio” do portu o 8.15 rano 15 sierpnia, w obecności wiwatujących tłumów mieszkańców. Został tam osadzony na płyciźnie, gdzie można było opróżnić jego zbiorniki (po wojnie został on w 1946 zatopiony koło wyspy z uwagi na nieopłacalność remontu). Niszczyciele HMS „Penn”, „Ledbury” i „Bramham” powróciły 21 sierpnia do Gibraltaru.
Operacja Baritone.
Przedłużeniem operacji "Pedestal" była operacja "Baritone" – powtórny rejs lotniskowca HMS „Furious” dostarczającego myśliwce na Maltę. Po powrocie do Gibraltaru 12 sierpnia, zaokrętowano na niego myśliwce Hurricane z lotniskowca „Argus” i 32 Spitfire’y dostarczone statkiem „Empire Clive”. 16 sierpnia lotniskowiec wypłynął w eskorcie krążownika przeciwlotniczego HMS „Charybdis” i 12 niszczycieli (HMS „Antelope”, „Bicester”, „Derwent”, „Eskimo”, „Somali”, „Laforey”, „Lookout”, „Lightning”, „Malcolm”, „Keppel”, „Venomous” i „Wishart”). 17 sierpnia „Furious” wypuścił 32 Spitfire’ów, z czego doleciało na Maltę 29, po czym okręty wróciły do Gibraltaru. 25 sierpnia „Furious” z pancernikiem „Nelson”, krążownikiem „Kenya” i niszczycielami powrócił do Scapa Flow
Podsumowanie.
Operacja "Pedestal", pomimo że na szczeblu taktycznym była porażką z uwagi na utratę większości zaangażowanych statków i kilku okrętów, stanowiła niewątpliwy sukces strategiczny aliantów. Utracono przede wszystkim lotniskowiec i dwa krążowniki, ponadto niszczyciel i 10 statków z zaangażowanych 14 (łącznie ze zniszczonym „Ohio”). Spośród uszkodzonych jednostek, remont lotniskowca „Indomitable” trwał pół roku, a krążownika „Nigeria” ponad rok. Jednakże pięć statków, które dotarły na Maltę, dostarczyło tam 32 tysięcy ton zapasów i 15 tys. ton paliwa, co nie tylko odsunęło bezpośrednio grożące widmo głodu i wyczerpania obrońców, ale stanowiło zapas wystarczający do końca roku. Malta ponownie mogła stać się bazą okrętów podwodnych i punktem uzupełniania zapasów dla okrętów nawodnych, a lotnictwo alianckie wzmogło działania. Po załamaniu aktywności alianckiej w zwalczaniu transportów w poprzednich miesiącach, od września ponownie wzrosły straty w transportach sił Osi do Afryki Północnej (w samym wrześniu zatopiono statki ze 100 tys. ton zaopatrzenia). Przez to oddziały niemiecko-włoskie w Afryce nie dysponowały wystarczającą rezerwą materiałową, co przekładało się na działania lądowe i przyczyniło się do klęski sił Osi w decydującej bitwie pod El Alamein pod koniec października.
Główni dowódcy i część innych uczestników otrzymała za przeprowadzenie operacji wysokie odznaczenia. Wiceadmirał Neville Syfret został rycerzem Orderu Łaźni (KCB), kontradmirał Harold Burrough – rycerzem komandorem Orderu Imperium Brytyjskiego (KBE), a kontradmirał Lumley Lyster – komandorem tego Orderu (CBE). Z pozostałych, m.in. dowódca HMS „Ledbury” kmdr ppor. Roger Hill otrzymał Distinguished Service Order. Kapitan „Ohio” Dudley Mason otrzymał najwyższe cywilne odznaczenie za dzielność – Krzyż Jerzego (GC).
Przebieg operacji wykazał, że obecność własnego lotnictwa myśliwskiego jest kluczowym elementem w odpieraniu ataków powietrznych – do momentu odłączenia od konwoju lotniskowców brytyjskich alianci ponieśli stosunkowo niewielkie straty na skutek ataków lotnictwa, mimo że dysponowali myśliwcami pokładowymi o umiarkowanych osiągach.
Zestawienie sił.
Wielka Brytania.
Konwój:
Inne siły:

</doc>
<doc id="1688248" url="https://pl.wikipedia.org/wiki?curid=1688248" title="Region Südlicher Oberrhein">
Region Südlicher Oberrhein

Region Südlicher Oberrhein – region w Niemczech, w kraju związkowym Badenia-Wirtembergia, w rejencji Fryburg. Siedzibą regionu jest miasto Fryburg Bryzgowijski.
Podział administracyjny.
W skład regionu Südlicher Oberrhein wchodzą:
Miasta na prawach powiatu:
Powiaty ziemskie:

</doc>
<doc id="1688249" url="https://pl.wikipedia.org/wiki?curid=1688249" title="Kościół pw. św. Michała Archanioła w Dworszowicach Kościelnych">
Kościół pw. św. Michała Archanioła w Dworszowicach Kościelnych



</doc>
<doc id="1688251" url="https://pl.wikipedia.org/wiki?curid=1688251" title="Zjazd Deputowanych Ludowych ZSRR">
Zjazd Deputowanych Ludowych ZSRR

Zjazd Deputowanych Ludowych ZSRR () – w latach 1989–1991 organ ustawodawczy w Związku Radzieckim. Jego deputowani wybierali najwyższy organ ustawodawczy państwa - Radę Najwyższą, która sprawowała władzę ustawodawczą w czasie przerw między jego sesjami.
W ZDL zasiadało 2250 deputowanych. 1500 z nich wybierano w bezpośrednich wyborach powszechnych, kolejnych 750 miejsc zarezerwowanych było dla kontrolowanych przez KPZR „organizacji społecznych” (jak np. Komsomoł), w tym 100 dla samej partii komunistycznej.

</doc>
<doc id="1688252" url="https://pl.wikipedia.org/wiki?curid=1688252" title="Kościół pw. św. Michała Archanioła w Nowej Soli">
Kościół pw. św. Michała Archanioła w Nowej Soli



</doc>
<doc id="1688254" url="https://pl.wikipedia.org/wiki?curid=1688254" title="Kościół pw. św. Gertrudy i św. Michała w Tarnobrzegu">
Kościół pw. św. Gertrudy i św. Michała w Tarnobrzegu



</doc>
<doc id="1688255" url="https://pl.wikipedia.org/wiki?curid=1688255" title="Adam Chełmoński (1861–1924)">
Adam Chełmoński (1861–1924)

Adam Chełmoński (ur. 16 stycznia 1861 w Teresinie, zm. 6 listopada 1924 w Starem) – polski lekarz. Opisał objaw, znany w piśmiennictwie medycznym jako objaw Chełmońskiego.
Życiorys.
Urodził się jako syn Józefa i Izabeli z Łoskowskich. Dorastał w ciężkich warunkach materialnych, zarabiał korepetycjami na dalszą naukę. Gimnazjum ukończył w Warszawie w 1880 roku. Następnie podjął studia medyczne na Wydziale Przyrodniczo-Matematycznym Uniwersytetu Petersburskiego, ukończone już na Wydziale Lekarskim Cesarskiego Uniwersytetu Warszawskiego. Dyplom lekarza otrzymał "cum eximia laude" 10 grudnia 1885. Potem uczył się hydroterapii w Fürstenhofie w Styrii u Jana Czerwińskiego. Od 1886 asystent w klinice Baranowskiego i później u jego następcy, Stolnikowa. Od 1891 ordynator nadetatowy w Szpitalu Dzieciątka Jezus w Warszawie. W 1895 awansował na ordynatora etatowego. Działał w Warszawskim Towarzystwie Dobroczynności. 
Jego bratem był malarz Józef Chełmoński. Żonaty z Marią Władysławą Kudelską, siostrzenicą Ignacego Baranowskiego. Mieli czworo dzieci: Adama (1890–1959), Mateusza (1893–), Józefa (1894–) i Marię. Zmarł z powodu przewlekłej niewydolności nerek 6 listopada 1924 w Starem, został pochowany na cmentarzu w Grodzisku Mazowieckim.

</doc>
<doc id="1688256" url="https://pl.wikipedia.org/wiki?curid=1688256" title="Kościół pw. św. brata Alberta Chmielowskiego w Zielonej Górze">
Kościół pw. św. brata Alberta Chmielowskiego w Zielonej Górze



</doc>
<doc id="1688257" url="https://pl.wikipedia.org/wiki?curid=1688257" title="Kościół pw. św. Maksymiliana Kolbego w Słupsku">
Kościół pw. św. Maksymiliana Kolbego w Słupsku



</doc>
<doc id="1688258" url="https://pl.wikipedia.org/wiki?curid=1688258" title="Kościół pw. św. Maksymiliana w Siedlcach">
Kościół pw. św. Maksymiliana w Siedlcach



</doc>
<doc id="1688259" url="https://pl.wikipedia.org/wiki?curid=1688259" title="Kościół pw. Miłosierdzia Bożego w Szczecinie">
Kościół pw. Miłosierdzia Bożego w Szczecinie



</doc>
<doc id="1688260" url="https://pl.wikipedia.org/wiki?curid=1688260" title="Kościół pw. Miłosierdzia Bożego w Siedlcach">
Kościół pw. Miłosierdzia Bożego w Siedlcach



</doc>
<doc id="1688261" url="https://pl.wikipedia.org/wiki?curid=1688261" title="Kościół pw. św. Marii Magdaleny w Tarnobrzegu">
Kościół pw. św. Marii Magdaleny w Tarnobrzegu



</doc>
<doc id="1688262" url="https://pl.wikipedia.org/wiki?curid=1688262" title="Wysszaja liga (1995)">
Wysszaja liga (1995)

Rozgrywki rosyjskiej pierwszej ligi w sezonie 1995 były czwartymi w historii rosyjskiej pierwszej ligi. Rozpoczęły się w marcu 1995 roku, zakończyły się natomiast w listopadzie 1995 roku. W rozgrywkach wzięło udział szesnaście drużyn, w tym dwie, które awansowały z drugiej ligi – Czernomoriec Noworosyjsk i Rostsielmasz Rostów. Po sezonie ligę powiększono do osiemnastu drużyn. Mistrzowski tytuł wywalczyła drużyna Spartaka-Ałaniji Władykaukaz. Królem strzelców ligi został Oleg Wierietiennikow z Rotoru Wołgograd, który zdobył 25 goli.
Nagrody.
33 najlepszych piłkarzy ligi za sezon 1995:

</doc>
<doc id="1688263" url="https://pl.wikipedia.org/wiki?curid=1688263" title="Kościół pod wezwaniem św. Marii Magdaleny w Zimnej Wódce">
Kościół pod wezwaniem św. Marii Magdaleny w Zimnej Wódce



</doc>
<doc id="1688264" url="https://pl.wikipedia.org/wiki?curid=1688264" title="Kościół pod wezwaniem św. Elżbiety Węgierskiej w Kluczach">
Kościół pod wezwaniem św. Elżbiety Węgierskiej w Kluczach



</doc>
<doc id="1688265" url="https://pl.wikipedia.org/wiki?curid=1688265" title="Kościół pw. Wniebowzięcia NMP w Mirocinie Dolnym">
Kościół pw. Wniebowzięcia NMP w Mirocinie Dolnym



</doc>
<doc id="1688266" url="https://pl.wikipedia.org/wiki?curid=1688266" title="Mazury (Hajnówka)">
Mazury (Hajnówka)

Osiedle Mazury – dzielnica Hajnówki położona między linią kolejową do Cisówki i linią do Bielska Podlaskiego. Znajdują się na nim 24 bloki o łącznej powierzchni użytkowej 30 146 m2.
Nazwa.
Nazwa osiedla pochodzi od mieszczącej się na tych terenach dawnej wsi Mazury przyłączonej do Hajnówki po 1945 r. Wieś przybrała nazwę od pierwszych osadników pochodzących z terenów Mazowsza (w dawnej polszczyźnie Mazur to mieszkaniec Mazowsza). Do osiedla przylegają ulice mające nazwę Mazury i Mazurska.
Historia.
Wieś Mazury przyłączono do Hajnówki po roku 1945. W latach 1984-1992 na łąkach należących do dawnej wsi wybudowano osiedle. Bloki 2, 3, 4 piętrowe wykonane z tzw. wielkiej płyty, w latach 2007-2008 większość z nich ocieplono styropianem. Wraz z budową nowego osiedla wybudowano też sklep spożywczo-przemysłowy. W 1994 oddano do użytku Szkołę Podstawową nr. 6 mieszczącą się przy ul. Nowowarszawskiej (na obrzeżach osiedla). Na terenie tym znajduje się też wieża ciśnień. Obok toru kolejowego przy ul. Warszawskiej znajduje się domek dróżnika z 1906.
Ulice.
Bielska, Krzywa, Mała, Mazurska, Mazury, Nowowarszawska, Skarpowa, Warszawska

</doc>
<doc id="1688268" url="https://pl.wikipedia.org/wiki?curid=1688268" title="Kościół pw. św. Stanisława Biskupa i Męczennika parafii św. Wojciecha na Woli">
Kościół pw. św. Stanisława Biskupa i Męczennika parafii św. Wojciecha na Woli



</doc>
<doc id="1688269" url="https://pl.wikipedia.org/wiki?curid=1688269" title="Kościół pw. św. Stanisława w Siedlcach">
Kościół pw. św. Stanisława w Siedlcach



</doc>
<doc id="1688270" url="https://pl.wikipedia.org/wiki?curid=1688270" title="Kościół pw. św. Antoniego Padewskiego w Gdańsku">
Kościół pw. św. Antoniego Padewskiego w Gdańsku



</doc>
<doc id="1688272" url="https://pl.wikipedia.org/wiki?curid=1688272" title="Kościół pw. św. Krzysztofa w Lubawce - Ulanowicach">
Kościół pw. św. Krzysztofa w Lubawce - Ulanowicach



</doc>
<doc id="1688273" url="https://pl.wikipedia.org/wiki?curid=1688273" title="Region Stuttgart">
Region Stuttgart

Region Stuttgart (do 1992 "Region Mittlerer Neckar") – region w Niemczech, w kraju związkowym Badenia-Wirtembergia, w rejencji Stuttgart. Siedzibą regionu jest miasto Stuttgart.
Podział administracyjny.
W skład regionu Stuttgart wchodzą:
Miasta na prawach powiatu:
Powiaty ziemskie:

</doc>
<doc id="1688276" url="https://pl.wikipedia.org/wiki?curid=1688276" title="Kościół pw. NMP Anielskiej w Dworszowicach Pakoszowych">
Kościół pw. NMP Anielskiej w Dworszowicach Pakoszowych



</doc>
<doc id="1688277" url="https://pl.wikipedia.org/wiki?curid=1688277" title="Kościół pw. Matki Bożej Pocieszenia w Żyrardowie">
Kościół pw. Matki Bożej Pocieszenia w Żyrardowie



</doc>
<doc id="1688282" url="https://pl.wikipedia.org/wiki?curid=1688282" title="Poilu">
Poilu

Poilu – określenie żołnierza piechoty armii francuskiej podczas I wojny światowej. Termin pochodzi od słowa "poil" (pl. włos) i wziął się od faktu, że niektórzy żołnierze podczas wojny nie golili się, przez co posiadali bujne brody oraz wąsy, określenie przyjęło się jednak dla wszystkich walczących podczas wojny.
Typowy wygląd "poilu" był szeroko wykorzystywany we francuskiej propagandzie wojennej, a także umieszczany na wojennych pomnikach. Stereotypowy "poilu" był określany jako waleczny i odważny, jednakże często niezdyscyplinowany żołnierz. Fakt ten został w pewien sposób utrwalony przez dowództwo francuskie wraz z rozpoczęciem w 1917 roku wielkiego buntu żołnierzy przeciwko ofensywnej taktyce wojennej prowadzonej przez Roberta Nivelle.
Ostatnim żyjącym "poilu" był Lazare Ponticelli, który zmarł w Le Kremlin-Bicêtre 12 marca 2008 roku w wieku 110 lat.

</doc>
<doc id="1688283" url="https://pl.wikipedia.org/wiki?curid=1688283" title="Kościół pw. Ducha Świętego w Siedlcach">
Kościół pw. Ducha Świętego w Siedlcach



</doc>
<doc id="1688285" url="https://pl.wikipedia.org/wiki?curid=1688285" title="Kościół pw. św. Jana Chrzciciela w Siewierzu">
Kościół pw. św. Jana Chrzciciela w Siewierzu



</doc>
<doc id="1688286" url="https://pl.wikipedia.org/wiki?curid=1688286" title="Parafia Podwyższenia Krzyża Świętego w Nowej Dębie">
Parafia Podwyższenia Krzyża Świętego w Nowej Dębie

Parafia pw. Podwyższenia Krzyża Świętego w Nowej Dębie – parafia rzymskokatolicka znajdująca się w diecezji sandomierskiej w dekanacie Nowa Dęba. Została erygowana 18 czerwca 1985 z terenu parafii Matki Bożej Królowej Polski w Nowej Dębie. Obecny kościół został wybudowany w latach 1982–1990. Mieści się przy ulicy Leśnej.

</doc>
<doc id="1688287" url="https://pl.wikipedia.org/wiki?curid=1688287" title="Kościół pw. Bożego Ciała w Siedlcach">
Kościół pw. Bożego Ciała w Siedlcach



</doc>
<doc id="1688289" url="https://pl.wikipedia.org/wiki?curid=1688289" title="Parafia św. Wawrzyńca w Dolistowie">
Parafia św. Wawrzyńca w Dolistowie

Parafia pw. św. Wawrzyńca w Dolistowie – rzymskokatolicka parafia należąca do dekanatu Knyszyn.
archidiecezji białostockiej, metropolii białostockiej.
Historia parafii.
Dolistowo Stare jest też najstarszą osadą ludzką wspominaną pod nazwą "Targowisko" leżącą nad rzeką Biebrzą, w najdawniejszym pisanym źródle określającym granice Mazowsza i Litwy z roku 1358. Do tradycji św. Brunona z Kwerfurtu w Dolistowie Starym należy nie spotykane w tym regionie wezwanie kościoła – św. Wawrzyńca Biskupa, wyraźnie odsyłające do benedyktyńskiej misji chrystianizacyjnej. Niewątpliwie w 1358 r. mazowieckie Targowisko posiadało obiekt sakralny przyciągający puszczańską ludność.
Za czasów króla Kazimierza Jagiellończyka (zmarł w 1492) istniał już kościół w Dolistowie. Parafia w Dolistowie została erygowana 6 lutego 1500 r. Pierwszym proboszczem był ks. kanonik Stanisław Dąbrówka i wtedy to drewniana kaplica pw. św. Stanisława BM została przemieniona na kościół parafialny pw. św. Wawrzyńca diakona i męczennika.
Inne źródła wśw. Wawrzyńcymieniają, że pierwszym proboszczem dolistowskim był ks. Jakub, który zmarł w roku 1506.
Obok kościoła w roku 1803 zbudowana została dzwonnica z kamieni. Plebanię murowaną pobudowano w roku 1930.
Miejsca święte.
Obecny kościół z kamienia polnego został zbudowany latach 1789-91. Fundatorami tego kościoła byli: hetmanowa Izabella Branicka i proboszcz ks. Krzysztof Kapica. Świątynia została zbudowana według projektu Jana Bogumiła Zsczerniga, porucznika i architekta będącego na usługach Izabelli Branickiej. Konsekracji kościoła dokonał bp Piotr Toczydłowski 23 października 1791 r. W latach 70 XX wieku został przeprowadzony gruntowny remont wnętrza.
W ołtarzu głównym kościoła wielką czcią jest otoczony Krucyfiks pochodzący z XVIII wieku. Pod krzyżem znajduje się obraz Matki Bożej Pocieszenia z namalowany w stylu rokoko (XVIII w). W bocznym ołtarzu znajduje się barokowy obraz Matki Bożej Różańcowej (także z XVIII w).
Na terenie parafii znajduje się cmentarz grzebalny założony w XVI wieku, powiększony w roku 1963, w odległości 2 km od kościoła o powierzchni 4 ha.
Obszar parafii.
W granicach parafii znajdują się miejscowości:

</doc>
<doc id="1688290" url="https://pl.wikipedia.org/wiki?curid=1688290" title="Konkurs Piosenki Eurowizji 2010">
Konkurs Piosenki Eurowizji 2010

55. Konkurs Piosenki Eurowizji został zorganizowany 25, 27 i 29 maja 2010 roku w Telenor Arena w Bærum (w pobliżu Oslo) przez norweskiego nadawcę publicznego Norsk Rikskringkasting dzięki zwycięstwu Alexandra Rybaka, reprezentanta kraju podczas konkursu w 2009 roku.
Koncert finałowy poprowadzili Erik Solbakken, Haddy Jatou N’jie i Nadia Hasnaoui. Konkurs wygrała Lena Meyer-Landrut, reprezentantka Niemiec z utworem „Satellite” Julie Frost i Johna Gordona, za który zdobyła 246 punktów.
Lokalizacja.
Dzięki wygraniu poprzedniego konkursu przez reprezentanta Norwegii, Alexandra Rybaka, prawo do organizacji konkursu w 2010 otrzymał norweski nadawca publiczny Norsk Rikskringkasting (NRK).
18 maja 2009 roku na spotkaniu norweskiego ministra kultury Tronda Giske’a oraz szefa krajowego nadawcy NRK Hansa-Torea Bjerkaasa oszacowano, że wybudowanie areny będącej miejscem organizacji 55. Konkursu Piosenki Eurowizji należy przeznaczyć 150 milionów koron norweskich. Ostatecznie koszt ten wzrósł do 211 milionów koron.
27 maja w Oslo odbyła się konferencja prasowa, podczas której ogłoszono, że impreza odbędzie się na terenie stolicy Norwegii. O możliwość przygotowania konkursu ubiegali się wówczas właściciele czterech stołecznych obiektów sportowych: Oslo Spektrum, Valhall, Hamar Vikingskipet oraz Telenor Arena. 3 lipca podjęto decyzję o wykorzystaniu na ten cel nowo postawionego Telenor Arena w Bærum. Mimo tego, że konkurs odbył się Bærum na przedmieściach Oslo, w marketingu (m.in. logo konkursu) powszechnie używana była nazwa „Oslo”.
Przebieg konkursu.
W sierpniu 2009 roku rozważano przywrócenie orkiestry na konkurs, ale nie doszło ostatecznie do realizacji pomysłu.
Prowadzący.
10 marca nadawca NRK opublikował nazwiska prowadzących 55. Konkurs Piosenki Eurowizji, którymi została piosenkarka Haddy N’jie oraz prezenterzy telewizyjni: Nadia Hasnaoui i Erik Solbakken. Solbakken i N’jie otwierali wszystkie trzy koncerty konursowe oraz prowadzili rozmowy z uczestnikami w tzw. „green roomie”, zaś Hasnaoui tłumaczyła zasady głosowania oraz prowadziła etap głosowania w finale.
Projekt grafiki i pocztówek.
W przeciwieństwie do pocztówek z 2008 i 2009 roku, wizytówki w 2010 roku bazowały na prostocie, a wyświetlano je ponad głowami tłumu za pomocą specjalnej techniki, co było innowacją w konkursie. Rozpoczynały się widokiem grupy małych złotych kul, które tworzyły kształt danego kraju. Następnie, stworzyły ekran, na którym można było zobaczyć nagrany film przez grupę ludzi z każdego kraju, która prosiła o wsparcie i doping. Po tym, pokazano kilka sekund zza kulis, gdzie artysta z tego kraju przygotowywał się do występu, a następnie kulki znów stworzyły flagę danego kraju. W niektórych granicach krajów były małe różnice: kształty państw, takich jak Serbii, Izraela, Armenii i Azerbejdżanu, nie były całkowicie widoczne ze względu na terytorialne lub graniczne spory na tych terenach.
Zmiana systemu głosowania.
W sierpniu 2009 roku Europejska Unia Nadawców (EBU) ogłosiła, że zmienione zostaną zasady głosowania w półfinałach, aby zachować równowagę między ocenami jurorów a telewidzów. 11 października 2009 roku EBU zaprezentowała nowy system przyznawania punktów, które od tej pory zliczano w stosunku głosów 50:50, co umożliwiała decydowanie o wyniku zarówno telewidzom, jak i profesjonalnym komisjom jurorskim. Każdy uczestniczący kraj być zobowiązany do powołania kilkuosobowej komisji sędziowskiej, w której składzie musieli wejść ludzie z branży muzycznej. Dziesięć państw, które po zsumowaniu głosów otrzymały największą ilość punktów, awansowały do ścisłego finału. Kolejną nowość ogłoszono 26 października - głosowanie audio-tele umożliwione zostało widzom w momencie rozpoczęcia pierwszego występu, linie zamknięto 15 minut po zejściu ze sceny ostatniego uczestnika.
Losowanie półfinałów.
Wszystkie kraje uczestniczące, poza państwami tzw. „wielkiej czwórki” (tj. Francją, Hiszpanią, Niemcami i Wielką Brytanią) oraz gospodarzem (Norwegią), podzielono na pięć koszyków, biorąc przy tym pod uwagę, jak mieszkańcy tych państw głosowali w poprzednich konkursach. Losowanie przydzielające poszczególne kraje do półfinałów odbyło się 7 lutego. Część państw została przydzielona do pierwszego półfinału, a druga – do drugiego. 23 marca nastąpiło losowanie kolejności występów półfinałowych i w finale. Zdecydowano również, w których rundach będą mogli głosować kraje automatycznie zakwalifikowane do finału.
Kraje uczestniczące.
W konkursie wzięło udział 39 państw, w tym powracająca po roku przerwy Gruzja. Andora, Czechy, Węgry i Czarnogóra wycofały się. Litwa początkowo zrezygnowała z udziału, ostatecznie jednak dołączyła do stawki konkursowej. Światowy kryzys finansowy wpłynął na to, że kilka krajów zdecydowało się nie uczestniczyć w konkursie z powodu cięć budżetowych, a nadawca-organizator NRK sprzedał swoje prawa do transmisji Mistrzostw Świata w Piłce Nożnej FIFA 2010 konkurencyjnej stacji w celu sfinansowania imprezy.
Europejska Unia Nadawców (EBU) ogłosiła plany zachęcenia do powrotu Austrii, Włoch i Monako. We wrześniu 2009 roku Bjorn Erichsen (dyrektor organizacji) poinformował o prawdopodobnym powrocie Austrii oraz o tym, że „ma powody, by wierzyć w powrót Luksemburga i Monako”. Miesiąc później główny nadzorca-organizator konkursu w 2010 roku Jon Ola Sand powiedział, że „Monako i Luksemburg wykazały, że chcą uczestniczyć w przyszłorocznym konkursie w Norwegii”. Jednakże, reprezentanci nadawców Austrii, Monako i Luksemburga zaprzeczyli, jakoby mieliby wziąć udział w tegorocznym konkursie. Wolfgang Lorenz, dyrektor programowy austriackiego nadawcy Österreichischer Rundfunk (ORF), poinformował, że Austria nie pojawi się w stawce konkursowej tłumacząc, że impreza „została zrujnowana przez regulamin”. Télé Monte Carlo (TMC) również oświadczyło, że nie powróci na scenę eurowizyjną, głównie ze względu na brak pieniędzy. RTL Group ogłosił, że były poważne dyskusje dotyczące powrotu Luksemburga do konkursu po raz pierwszy od 1993 roku, ale później potwierdził, że kraj nie wystąpi podczas imprezy.
Czechy zrezygnowały z udziału z powodu słabych wyników oraz braku zainteresowania telewidzów. Litewski nadawca Lietuvos Nacionalinis Radijas ir Televizija (LRT) początkowo zrezygnował z udziału w konkursie z powodu braku niezbędnych funduszy 300 tys. litów (ok. 370 tysięcy zł) za udział. Kraje przedsiębiorstwo TEO LT opłaciło część kwoty, co pozwoliło Litwie na udział w imprezie, co później potwierdziła Europejska Unia Nadawców (EBU).
Wyniki.
Pierwszy półfinał.
Pełne wyniki jurorów i widzów zostały ogłoszone przez EBU w czerwcu 2010.
Drugi półfinał.
Pełne wyniki jurorów i widzów zostały ogłoszone przez EBU w czerwcu 2010.
Finał.
Pełne wyniki jurorów i widzów zostały ogłoszone przez EBU w czerwcu 2010.
Pozostałe nagrody.
Nagrody im. Marcela Bezençona.
W 2010 roku po raz kolejny postanowiono przyznać tzw. Nagrody im. Marcela Bezençona, czyli wyróżnienia przyznawane od 2002 roku dla najlepszych piosenek biorących udział w koncercie finałowym, sygnowane nazwiskiem twórcy konkursu – Marcela Bezençona. Pomysłodawcami statuetek zostali: szef szwedzkiej delegacji konkursowej Christer Björkman oraz członek zespołu Herreys – Richard Herrey.
W 2010 roku wszystkie trzy statuetki (tj. Nagrodę Dziennikarzy, Nagrodę Artystyczną i Nagrodę Fanów) otrzymał reprezentant Izraela Harel Ska’at za utwór „Milim”.
Faworyt OGAE.
Stowarzyszenie Miłośników Konkursu Piosenki Eurowizji (OGAE) to pozarządowa, pozapolityczna organizacja non profit zrzeszająca 37 krajowych fanklubów Konkursu Piosenki Eurowizji, założona przez Jari-Pekka Koikkalainena w 1984 roku w fińskim Savonlinna. Pozostałe państwa na świecie są zjednoczone w oddział OGAE Reszta Świata, które powstało w 2004 roku.
Od 2007 roku corocznie, przed każdym Konkursem Piosenki Eurowizji, większość oddziałów przeprowadza głosowanie, w którym głosuje na wszystkie piosenki zgłoszone do danego konkursu (z wyłączeniem propozycji krajowej), przy użyciu tzw. "systemu eurowizyjnego" (tj. 1-8, 10 i 12 punktów dla 10 ulubionych utworów).
W 2010 roku pięcioma głównymi faworytami klubów do zwycięstwa byli:
Nagroda im. Barbary Dex.
W 2010 roku po raz kolejny przyznana została Nagroda im. Barbary Dex, nieoficjalny tytuł przyznawany corocznie przez fanów konkursu za pośrednictwem holenderskiej strony "House of Eurovision" (eurovisionhouse.nl) najgorzej ubranemu artyście w Konkursie Piosenki Eurowizji w danym roku Największą liczbę 138 głosów otrzymał reprezentant Serbii Milan Stanković z Serbii, który ubrany był w niebieską marynarkę w stylu cyrkowym z mnóstwem brokatu na prawym ramieniu, założoną na prezentację finałową. 28 punktów mniej zdobyli mołdawscy reprezentanci SunStroke Project i Olia Tira, na trzecim miejscu uplasował się Piotr Nalicz z Rosji z dorobkiem 109 punktów.

</doc>
<doc id="1688291" url="https://pl.wikipedia.org/wiki?curid=1688291" title="Knyszyn (stacja kolejowa)">
Knyszyn (stacja kolejowa)

Knyszyn – stacja kolejowa w Rudzie, w gminie Krypno, w województwie podlaskim, w Polsce. Według klasyfikacji PKP ma kategorię dworca lokalnego. Zbudowana pod koniec XIX wieku.
W roku 2017 stacja obsługiwała 0–9 pasażerów na dobę.
W latach II wojny światowej stacja w Knyszynie była wykorzystywana przez okupantów do wywózek ludności.

</doc>
<doc id="1688295" url="https://pl.wikipedia.org/wiki?curid=1688295" title="Luc Chatel">
Luc Chatel

Luc-Marie Chatel (ur. 15 sierpnia 1964 w miejscowości Bethesda) – francuski polityk, od 2009 do 2012 minister edukacji narodowej w gabinecie François Fillona, sekretarz generalny Unii na rzecz Ruchu Ludowego.
Życiorys.
Ukończył studia na Université Panthéon-Sorbonne. Pracował w branży marketingowej m.in. w koncernie kosmetycznym L’Oréal.
Zaangażował się w działalność Unii na rzecz Demokracji Francuskiej, a w jej ramach w Partii Republikańskiej. Był wśród założycieli powstałej na bazie republikanów Demokracji Liberalnej, która w 1998 opuściła UDF. Od tego samego roku zasiadał w radzie regionu Szampania-Ardeny, do 2004 był wiceprzewodniczącym tej rady. Od 2008 do 2013 sprawował urząd mera Chaumont.
W wyborach krajowych w 2002 i w 2007 ponownie uzyskiwał mandat posła do Zgromadzenia Narodowego XII i XIII kadencji z ramienia Unii na rzecz Ruchu Ludowego z departamentu Górna Marna.
W czerwcu 2007 objął stanowisko sekretarza stanu ds. konsumentów i turystyki, w marcu 2008 powołano go na urząd sekretarza stanu ds. konsumentów i przemysłu, powierzając mu dodatkowo funkcję rzecznika prasowego rządu. 23 czerwca 2009 Luc Chatel został nominowany ministrem edukacji narodowej w miejsce Xaviera Darcosa. Pozostał na tym stanowisku także po kolejnej rekonstrukcji z listopada 2010. Funkcję rządową pełnił do maja 2012. W wyborach parlamentarnych w tym samym roku został wybrany na deputowanego na XIV kadencję.
W 2014 został sekretarzem generalnym Unii na rzecz Ruchu Ludowego, jeszcze w tym samym roku zastąpił go jednak Laurent Wauquiez.

</doc>
<doc id="1688304" url="https://pl.wikipedia.org/wiki?curid=1688304" title="Region Rhein-Neckar-Odenwald">
Region Rhein-Neckar-Odenwald

Region Rhein-Neckar-Odenwald (do 20 maja 2003 Region Unterer Neckar) – były regionów w Badenii-Wirtembergii, w Niemczech, rozwiązany 31 grudnia 2005.
Od 1 stycznia 2006 część składowa obszaru metropolitalnego Rhein-Neckar ("Rhein-Neckar-Dreieck"), który obejmuje:
Stolicą regionu i całego obszaru metropolitalnego jest miasto Mannheim.
Linki zewnętrzne.
Strona regionu (de)

</doc>
<doc id="1688305" url="https://pl.wikipedia.org/wiki?curid=1688305" title="Kleszczele (przystanek kolejowy)">
Kleszczele (przystanek kolejowy)



</doc>
<doc id="1688314" url="https://pl.wikipedia.org/wiki?curid=1688314" title="Strategia inwestycyjna">
Strategia inwestycyjna

Strategia inwestycyjna − strategia inwestowania na rynku finansowym.
Opis.
Do podstawowych strategii inwestycyjnych zaliczamy:
Strategia kupna akcji po przeciętnej cenie zakłada stałe inwestowanie określonej sumy pieniędzy w określony pakiet tych samych akcji co pewien stały okres, np. co pół roku przez kilka lat. Regularne inwestowanie zapewnia zakup większej liczby akcji wtedy, kiedy są one tanie i odwrotnie mniejszej liczby w czasach, kiedy są drogie. Dzięki tej strategii inwestor nigdy nie zainwestuje całego kapitału w najmniej odpowiednim momencie.
Strategia stałej struktury kapitału inwestycyjnego zakłada, że inwestor powinien podzielić swoje pieniądze między obligacje i akcje, przy czym inwestor nigdy nie powinien posiadać mniej niż 25%, a więcej niż 75% w akcjach, i więcej niż 75%, a mniej niż 25% w obligacjach. Najlepiej, aby dokonywał podziału po równo, połowa pieniędzy w obligacje i połowa w akcje, a powodem do zmiany tej proporcji powinna być dopiero zmiana poziomu cen na rynku giełdowym. Wraz z przedłużającą się bessą inwestor powinien powoli zwiększać udział akcji w portfelu i odwrotnie gdy poziomy cen stają się niebezpiecznie wysokie, zalecane jest aby zmniejszał udział akcji do poziomu poniżej 50% portfela.
Strategia cenowo-wskaźnikowa opiera się na zasadzie przyjęcia, że podstawą podejmowania decyzji inwestycyjnej będzie określony poziom cen lub wskaźników, wynikających z analizy danego rynku, przykładowo wskaźnik C/Z lub wskaźnik C/WK. Inwestorzy mogą sobie założyć, że decydują się na kupno pakietu akcji, kiedy powiedzmy wskaźnik C/Z spadnie poniżej 10, co w praktyce oznacza, że akcje na giełdzie są stosunkowo tanie. Decyzją o wyjściu z wyżej wymienionej inwestycji byłoby np. przekroczenie wskaźnika C/Z powyżej 20, który w tym momencie odpowiada dobrze wycenianej akcji.

</doc>
<doc id="1688315" url="https://pl.wikipedia.org/wiki?curid=1688315" title="Hauntologia">
Hauntologia

Widmontologia lub widmologia (fr. hantologie, ang. hauntology) – filozoficzna idea przedstawiona w 1993 przez Jacques'a Derridę w książce "Widma Marksa". Francuski termin "hantologie" jest połączeniem słów "hanter" (nawiedzać; ang. "haunt") i "ontologie" (ontologia; ang. "ontology") – brzmienie słowa "ontologie" jest zbliżone do "hantologie". Termin odnosi się do "paradoksalnego stanu widma, które nie jest bytem, ani nie-bytem".
Idea głosi, że teraźniejszość istnieje tylko w odniesieniu do przeszłości, i że społeczeństwo po końcu historii zacznie się kierować w stronę estetyk, które są obecnie postrzegane jako dziwne i staromodne, a więc w stronę "ducha" przeszłości. W tym wielu łączy widmontologię z literaturą cyberpunkową. Derrida utrzymuje że koniec historii będzie stanem nie do utrzymania.
Nazwa widmontologia pochodzi ze wstępu do "Manifestu Komunistycznego": "po Europie krąży widmo, widmo komunizmu". Derrida twierdzi, że duch Karola Marksa po 1989 jest jeszcze bardziej obecny. Ignorancja zachodnich społeczeństw wobec rozmaitych wojen, ludobójstw i katastrof humanitarnych powoduje, że będzie on nawiedzał zachodnie społeczeństwa, przyczyniając się do odrodzenia zainteresowania komunizmem. Ideę Derridy krytykowało wielu filozofów m.in. Jürgen Habermas i Richard Rorty.

</doc>
<doc id="1688316" url="https://pl.wikipedia.org/wiki?curid=1688316" title="Kolejki Leśne">
Kolejki Leśne

Osiedle Kolejki, Kolejki Leśne – osiedle Hajnówki rozlokowane jest między ulicami: 3 Maja, Armii Krajowej, Kolejki leśne i terenem parafii prawosławnej Św. Trójcy.
Nazwa.
Nazwa osiedla pochodzi od ulicy Kolejki leśne, ta zaś od wybudowanej tu przez Niemców w latach 1915–1918 bazy kolejki wąskotorowej. Sieć kolejek wąskotorowych oplatała całą Puszczę Białowieską.
Historia.
Na terenie obecnego osiedla Kolejki mieściło się kilka domów kadry zarządzającej kolejkami wybudowanych w czasie I wojny światowej przez okupujące te tereny wojsko niemieckie. Jeszcze do końca lat 80. XX w. pozostawały tu dwa domy wybudowane w tym okresie (znajdowały się one za świetlicą zakładów Hamech). Niemcy wybudowali tu też baraki dla jeńców wojennych (Francuzów i Rosjan) robotników przy układaniu sieci kolejek i parowozownię (budynek istnieje do dziś). Baraki te znajdowały się przy obecnej ul. Kolejki leśne. W latach 30. XX w. wybudowano tu osiedle tzw. Czworaków (domów podzielonych na cztery mieszkania) oraz stację kolejki (budynek stacji był na terenie kolejek leśnych do 2005 roku obecnie na terenie turystycznej kolejki leśnej znajduje się jego replika). Domów było 6 i zamieszkiwał w nich personel techniczny i administracyjny Kolejek Leśnych. Przebudowane domy stoją do dziś. W następnym okresie wybudowano tu też kilka domów jednorodzinnych, znajdowały się one przy ul. 3. Maja. W latach 60. wybudowano osiedle bloków: dwa należące do Zakładów Maszynowych „Hamech” i 5 komunalnych z czego 3 to tzw. bloki oszczędnościowe. Na terenie osiedla znajduje się budynek Zespołu Doskonalenia Zawodowego (w którym w latach 1956–1993 mieściło się przedszkole) i pawilon handlowy.
Ulice.
3 Maja, Armii Krajowej, Kolejki leśne

</doc>
<doc id="1688319" url="https://pl.wikipedia.org/wiki?curid=1688319" title="San Juan Islands">
San Juan Islands



</doc>
<doc id="1688320" url="https://pl.wikipedia.org/wiki?curid=1688320" title="Oceanic (album Vangelisa)">
Oceanic (album Vangelisa)

Oceanic - wydany w 1996 roku album Vangelisa.
Lista utworów.
Kompozycja, aranżacja, produkcja i wykonanie - Vangelis.

</doc>
<doc id="1688321" url="https://pl.wikipedia.org/wiki?curid=1688321" title="Osiedle Lipowa (Hajnówka)">
Osiedle Lipowa (Hajnówka)

Osiedle Lipowa – dzielnica Hajnówki powstała przy najstarszej ulicy miasta – Lipowej. Zostało wybudowane w latach 1980 – 1985. Zlokalizowane je po lewej stronie ul. Lipowej od ul. Batorego do Miłkowskiego. Łącznie oddano do użytku 27 bloków o powierzchni użytkowej mieszkań 41 774 m2 .
Historia.
Pierwotnie wieś Hajnówka zajmowała teren od początkowego odcinka ulicy Lipowej do skrzyżowania z ul. Batorego. Dalej znajdowały się pola i łąki mieszkańców wsi. W latach 20. i 30. XX w. zaczęło tu osiedlać się coraz więcej ludności. Powstawały nowe domy. Teren ówczesnej wsi Hajnówka rozciągnął się do wsi Lipiny. 
Podczas kampanii wrześniowej na skrzyżowaniu ulic Lipowej i Batorego miała miejsce potyczka oddziału Wojska Polskiego z niemieckimi czołgami. W tym miejscu jeden z czołgów niemieckich został zniszczony przez działo przeciwpancerne, którego dowódcą był kapral Bolesław Bierwiaczonek. 
Początkowo osiedle Lipowa nosiło nazwę "Trzydziestolecia PRL". Osiedle składa się z kilkunastu bloków z wielkiej płyty, ocieplonych styropianem w latach 2008-2009.
Ulice.
Lipowa, Nadbrzeżna, Rzeczna, St. Batorego, St. Miłkowskiego, W. Wróblewskiego

</doc>
<doc id="1688322" url="https://pl.wikipedia.org/wiki?curid=1688322" title="Osiedle Stefana Batorego (Hajnówka)">
Osiedle Stefana Batorego (Hajnówka)

Osiedle Stefana Batorego – osiedle w Hajnówce rozlokowane między ulicami: Lipową, Batorego i Sportową.
Historia.
Osiedle złożone z 6 bloków z wielkiej płyty wybudowanych w drugiej połowie lat 80. XX wieku i kilku domów prywatnych. Po przeciwnej stronie osiedla blokowego znajduje się kościół Chrześcijan Baptystów oraz prawdopodobnie najstarszy zachowany dom w Hajnówce (druga połowa XIX w.). W budynku tym mieści się obecnie sklep meblowy, budynek jest zabudowany sidingiem, więc nie sprawia wrażenie tak starego. Na skrzyżowaniu ulic Lipowej i Batorego zachowało się kilka domów z lat 30. XX w. Skrzyżowanie to było pierwsze w Hajnówce, na którym zainstalowano sygnalizację świetlną (2007). Bloki na osiedlu jako pierwsze w Hajnówce zostały wyposażone w domofony (początek lat 90).
Ulice.
3-go Maja, Boczna, Grabowa, Lipowa, Sportowa, Stefana Batorego

</doc>
<doc id="1688323" url="https://pl.wikipedia.org/wiki?curid=1688323" title="Osiedle Mikołaja Reja (Hajnówka)">
Osiedle Mikołaja Reja (Hajnówka)

Osiedle Mikołaja Reja – osiedle Hajnówki powstałe w latach 70. XX wieku.
Historia.
Osiedle powstało na obszarze części dawnego osiedla robotniczego – "Czworaki" wybudowanego w latach 30 XX wieku przez Zakłady Drzewne. Zamieszkiwała w nich wyższa kadra robotnicza i techniczna. Kilkanaście domów pozostało do dziś. Pierwsze bloki (Reja 1a i Reja 3a oraz 3 Maja 58 i 3 Maja 60) powstały na początku lat 70 XX wieku. Dzisiejszy obszar osiedla został ustalony w drugiej połowie tej dekady, kiedy wybudowano osiem bloków z wielkiej płyty po obu stronach ulicy Reja. Na terenie osiedla obok cmentarza prawosławnego w roku 1995 wybudowano Cerkiew Narodzenia św. Jana Chrzciciela.
Ulice.
3 Maja, Armii Krajowej, Marszałka J. Piłsudskiego, M. Reja

</doc>
<doc id="1688325" url="https://pl.wikipedia.org/wiki?curid=1688325" title="Podlasie (Hajnówka)">
Podlasie (Hajnówka)

Osiedle Podlasie – dzielnica Hajnówki. W 1992 roku wybudowano tam 4 bloki o łącznej powierzchni użytkowej 6 477 m2.
Historia.
Osiedle powstałe na początku lat 80. XX wieku, lecz rozbudowane dopiero po 1986 roku, gdy rozpoczęła się tu budowa szpitala (1986-1997). Obok szpitala wybudowano dwa bloki, które pierwotnie miały być przekazane personelowi szpitala. Bloki do połowy lat 90. stały bezużyteczne w stanie surowym, po tym okresie mieszkania w blokach sprzedano osobom indywidualnym. W następnych latach dobudowano tu kolejne bloki.
Ulice.
Dr. T. Rakowieckiego, Lipowa, Gęsia, Kacza, Bociania, Czajki, Gołębia, Podlasie, Żabia

</doc>
<doc id="1688327" url="https://pl.wikipedia.org/wiki?curid=1688327" title="El Greco (album Vangelisa)">
El Greco (album Vangelisa)

El Greco – studyjny album Vangelisa wydany w 1998. Płyta jest hołdem złożonym malarzowi El Greco.
Utwór „Movement VII” został użyty w grze .
Lista utworów.
Movements:

</doc>
<doc id="1688328" url="https://pl.wikipedia.org/wiki?curid=1688328" title="Osiedle Millenium (Hajnówka)">
Osiedle Millenium (Hajnówka)

Osiedle Millenium – osiedle w Hajnce znajdujące się między ulicami Stefana Batorego i 3 Maja.
Historia.
Pierwotnie na terenie osiedla znajdowały się baraki wojskowe wybudowane przez Niemców w latach 1915–1918. 
Jest to pierwsze w Hajnówce osiedle złożone z bloków mieszkalnych, powstało w 1960. Na osiedlu znajduje się kilkanaście bloków dwupiętrowych w następnych latach dobudowano kolejne, czteropiętrowe. W tym samym okresie wybudowano także przedszkole.
W latach 1953–1960 ówczesne Zakłady Suchej Destylacji Drewna (obecnie spółka Gryfskand) wybudowały dziesięć jednakowych, dwupiętrowych budynków, w każdym po osiemnaście mieszkań dwupokojowych z kuchnią. Budynki zostały zlokalizowane przy dzisiejszej ulicy Batorego. Dwa z tych budynków ma pomieszczenia piwniczne znajdujące się pod właściwymi piwnicami, zaopatrzone we włazy usytuowane na zewnątrz budynku. Znając ówczesną sytuację polityczną można domniemywać, że pomieszczenia te pomyślane były jako schrony przeciwatomowe.
Ulice.
3-go Maja, Ks. I. Wierobieja, Kosidłów, Osiedle Millenium, Piaski, St.Batorego, Wł. Jagiełły, Zaułek Targowy

</doc>
<doc id="1688329" url="https://pl.wikipedia.org/wiki?curid=1688329" title="Nemicolopterus">
Nemicolopterus

Nemicolopterus – rodzaj niewielkiego pterozaura należącego do grupy Dsungaripteroidea. Żył w okresie wczesnej kredy na terenach dzisiejszej Azji. Został opisany w oparciu o niemal kompletny szkielet prawie dorosłego osobnika. Skamieniałości te (IVPP V14377) odkryto w datowanych na apt, około 120 milionów lat, osadach formacji Jiufotang na zachodzie chińskiej prowincji Liaoning. "Nemicolopterus" jest najmniejszym znanym przedstawicielem Dsungaripteroidea i jednym z najmniejszych spośród wszystkich znanych pterozaurów.
"Nemicolopterus crypticus" był bezzębnym pterozaurem o rozpiętości skrzydeł szacowanej na 25 cm. Czaszka była wydłużona i mierzyła 40,3 mm długości. Oczodoły były owalne i kształtem przypominały te u pterozaurów należących do grupy Archaeopterodactyloidea, takich jak "Pterodactylus" i "Germanodactylus" – ich średnica dochodziła do 9,3 mm. Od innych pterozaurów odróżniały go: obecność krótkiego wyrostka nosowego przyśrodkowego, odwróconego naramienno-piersiowego grzebienia na kości ramiennej oraz dobrze wykształconego wyrostka tylnego na kości udowej nad jej połączeniem stawem z kością piszczelową. Kręgi szyjne były krótkie, brak również dowodów na obecność u "Nemicolopterus" żeber szyjnych. Kręgi grzbietowe nie były zrośnięte w notarium. Występowało co najmniej osiem kręgów krzyżowych, jednak nie tworzyły one "synsacrum". Obecność czterech kręgów ogonowych sugeruje, że "Nemicolopterus" miał krótki ogon. Łopatka, mierząca około 11,5 mm długości, była dłuższa od kości kruczej, która mierzyła 8,3 mm. Kości te nie były ze sobą zrośnięte.
Przeprowadzona przez Wanga i współpracowników analiza kladystyczna wykazała, że "Nemicolopterus" jest bazalnym przedstawicielem Dsungaripteroidea i taksonem siostrzanym kladu Ornithocheiroidea, obejmującego zwierzęta o rozpiętości skrzydeł przekraczającej dziesięć metrów, takie jak "Quetzalcoatlus". Pozycja filogenetyczna "Nemicolopterus crypticus" sugeruje, że ornitocheiroidy wyewoluowały z bezgrzebieniowych i bezzębnych nadrzewnych form owadożernych.
"Nemicolopterus" jest najlepiej spośród wszystkich znanych pterozaurów, zwłaszcza pterodaktyli, przystosowany do prowadzenia nadrzewnego trybu życia. Jego odkrycie potwierdza również wysokie zróżnicowanie fauny grupy Jehol, porównywalne z tym w Fossillagerstätte: górnojurajskim w Solnhofen oraz dolnokredową formacją Santana w Brazylii.

</doc>
<doc id="1688330" url="https://pl.wikipedia.org/wiki?curid=1688330" title="Nemicolopterus crypticus">
Nemicolopterus crypticus



</doc>
<doc id="1688331" url="https://pl.wikipedia.org/wiki?curid=1688331" title="Imre Pozsgay">
Imre Pozsgay

Imre Pozsgay (wym. , ur. 26 listopada 1933 w Kóny, zm. 25 marca 2016) – węgierski polityk, politolog. Poseł do parlamentu w latach 1983–1994, jeden z liderów węgierskiej transformacji ustrojowej.
W 1957 ukończył Instytut Lenina w Bacs. W tym samym roku wstąpił do Węgierskiej Socjalistycznej Partii Robotniczej (WSPR). Wiceminister kultury (1975), później minister kultury, oświaty i szkolnictwa wyższego (1976–1982). Wyrażał poglądy liberalne i reformatorskie. Po odejściu wieloletniego przywódcy węgierskich komunistów Jánosa Kádára uzyskał duże wpływy w partii i stojąc na czele skrzydła reformatorskiego, przeprowadził proces odgórnej (tj. zainicjowanej przez samą przez partię komunistyczną) transformacji ustrojowej. Dla swych działań Pozsgay uzyskał akceptację prowadzącego podobną politykę przywódcy ZSRR Michaiła Gorbaczowa. Wkrótce Węgierska Socjalistyczna Partia Robotnicza zaczęła "de facto" samolikwidację, usuwając z konstytucji, charakterystyczny dla uzależnionych od ZSRR państw, zapis o swojej kierowniczej roli w państwie, co doprowadziło praktycznie do rezygnacji z wszechwładzy. Węgierska Socjalistyczna Partia Robotnicza wyrzekła się także doktryny komunistycznej. Wkrótce usunęła też przymiotnik „robotnicza” z nazwy i przekształciła się w nową partię socjaldemokratyczną.
Za faktycznych rządów Pozsgayego wprowadzono też prawo zwoływania zebrań i stowarzyszania się oraz zrehabilitowano przywódców powstania węgierskiego. Wspólnie z Ottonem von Habsburgiem 19 sierpnia 1989 r. zorganizował Piknik Paneuropejski przy granicy z Austrią w pobliżu Sopronu inspirując tym akcję niszczenia zasieków na granicy w celu skruszenia żelaznej kurtyny. Walburga Habsburg Douglas, najmłodsza córka Ottona Habsburga, przecięła zasieki, które będąc otwarte przez 3 godziny umożliwiły przejście i emigrację około 600 Niemcom z NRD do RFN okrężną drogą.
Od 1983 do 1994 był posłem do węgierskiego parlamentu, następnie wykładowcą akademickim, w latach 1995–2000 rektorem Akademii św Władysława, ponadto w latach 1996–2001 był członkiem zarządu Światowej Federacji Węgrów. Był profesorem Uniwersytetu w Debreczynie i Uniwersytetu im. Gáspára Károliego Węgierskiego Kościoła Reformowanego.

</doc>
<doc id="1688332" url="https://pl.wikipedia.org/wiki?curid=1688332" title="There Must Be Another Way">
There Must Be Another Way

Einaiych (There Must Be Another Way) (heb עינייך) – piosenka reprezentująca Izrael podczas 54. Konkursu Piosenki Eurowizji w Moskwie. Utwór, wykonywany przez izraelską piosenkarkę Noa oraz arabską piosenkarkę i aktorkę Mirę Awad, zdobył w odbywającym się 12 maja 2009 półfinale 75 punktów i, osiągając 7 miejsce, zakwalifikował się do finału. W ostatecznej, odbywającej się 16 maja, rozgrywce piosenka zajęła 16 miejsce, zdobywając 53 punkty.
Kwalifikacje.
11 stycznia 2009 izraelska telewizja ogłosiła, że reprezentantką Izraela podczas 54. Konkursu Piosenki Eurowizji będzie popularna w kraju piosenkarka Achinoam Nini, znana powszechnie pod pseudonimem Noa. Tego samego dnia ogłoszono, że towarzyszyć jej będzie jej wieloletnia przyjaciółka, Mira Awad - pierwsza arabskojęzyczna reprezentantka Izraela w konkursie.
Podczas odbywających się 2 marca 2009 eliminacji widzowie i jurorzy zdecydowali, że piosenkarki wykonają piosenkę Einaiych (There Must Be Another Way). Wszystkie piosenki startujące w konkursie wykonywane były w językach hebrajskim, arabskim i angielskim - tym samym potwierdziły się słowa artystek, deklarujących, iż pierwszy raz w dziejach Izrael na Eurowizji reprezentować będzie piosenka śpiewana m.in. w języku arabskim.
Noty na konkursie Eurowizji.
12 maja 2009 odbył się, z udziałem Izraela, pierwszy półfinał 54. Festiwalu Piosenki Eurowizji. Izraelski występ tego dnia naznaczony był pechowymi wypadkami: podczas trzeciej zwrotki Noa prawie upadła gdy zaczepiła obcasem o tren swojej sukienki. Innego rodzaju problemy miała Mira Awad: podczas wykonywania wieńczącego utwór fragmentu akustycznego zmuszona była poprawiać "odjeżdżający" od jej twarzy statyw z mikrofonem. Mimo problemów technicznych piosenka spotkała się z ciepłym przyjęciem w Europie: w głosowaniu utwór zdobył 75 punktów i, zajmując 7 miejsce, zakwalifikował się do finału.
W odbywającym się 16 maja finale obeszło się już bez problemów technicznych. Izrael, startujący jako drugi w stawce (po otwierającym stawkę Sashy Son z Litwy a przed reprezentującą Francję Patricią Kaas) w finałowym głosowaniu zdobył 53 punkty i zajął ostatecznie 16 miejsce. W finale utwór otrzymał punkty od następujących państw:

</doc>
<doc id="1688333" url="https://pl.wikipedia.org/wiki?curid=1688333" title="Władimir Szainskij">
Władimir Szainskij



</doc>
<doc id="1688334" url="https://pl.wikipedia.org/wiki?curid=1688334" title="Wchutiein">
Wchutiein

Wchutiein (ros. "ВХУТЕИН " - skrót od nazwy "Высший художественно-технический институт" - Wyższy Instytut Artystyczno-Techniczny) – nazwa dwóch uczelni artystycznych działających w Leningradzie w latach 1922-1930 i w Moskwie w latach 1926–1930, kształcących artystów-plastyków w kierunku wzornictwa i projektowania przemysłowego.
Uczelnia moskiewska powstała w roku 1926 wskutek reorganizacji i zmiany nazwy Wchutiemasu – założonej w roku 1920 uczelni artystycznej.
W nazwie uczelni zastąpiono wyraz „Mastierskije” (pracownie) wyrazem „Institut”.
W roku 1930 uczelnie zostały zlikwidowane ze względu na sprzyjanie awangardowym kierunkom w sztuce.
Na miejsce zlikwidowanego instytutu moskiewskiego powstały dwie uczelnie: Moskiewski Instytut Architektury i Moskiewski Państwowy Akademicki Instytut Artystyczny (który później otrzymał imię W. Surikowa).
W miejsce leningradzkiego instytutu zorganizowano Instytut Proletariackich Sztuk Plastycznych, przekształcony w roku 1932 w Instytut Malarstwa, Rzeźby i Architektury.
Literatura.
Selim Omarovič Khan-Magomedov: "Vhutemas. Moscou 1920-1930", 2 tomy, Paris, Editions du Regard 1990, 

</doc>
<doc id="1688335" url="https://pl.wikipedia.org/wiki?curid=1688335" title="Johannes de Vliegher">
Johannes de Vliegher

Johannes de Vliegher (ur. 30 lipca 1918 r. w Rosendaal, zm. 20 lutego 1944 r. w rejonie Eggstedt) – holenderski pilot wojskowy, ochotnik SS Infanterie Ersatz Batallion Westland, a następnie niemieckiej Luftwaffe podczas II wojny światowej.
Od października 1939 r. służył w holenderskiej armii, w jednostce wojskowej stacjonującej na lotnisku we Vlissingen. Miesiąc później został skierowany na przeszkolenie do szkoły lotniczej w Haamstede. W styczniu 1940 r. rozbił się podczas lotu szkolnego na samolocie Koolhoven F.K.51 i został ranny. Z tego powodu nie wziął udziału w wojnie obronnej z Niemcami w maju tego roku. Krótko po ataku wojsk niemieckich na ZSRR 22 czerwca 1941 r., wstąpił ochotniczo do SS Infanterie Ersatz Batallion Westland. 15 października tego roku skierowano go na przeszkolenie lotnicze do 1./Flug-Anwärter-Batallion des Höheren-Flieger Ausbildung-Kommando 10 w Neisse-Stefandorf. Następnie trafił do 4./EJG West w Neudorfie, a stamtąd do jednostki lotniczej JG 50. 7 grudnia 1943 r. przeszedł do JG 11, stacjonującej w północnych Niemczech, która zwalczała alianckie bombowce. Latał na myśliwcach Bf 109 G. 20 lutego 1944 r., podczas masowego nalotu nad Rzeszę amerykańskich bombowców, jego samolot został trafiony przez strzelca pokładowego z bombowca B-17. Rozbił się w rejonie Eggstedt.

</doc>
<doc id="1688336" url="https://pl.wikipedia.org/wiki?curid=1688336" title="Willem Eduard de Graaf">
Willem Eduard de Graaf

Willem Eduard de Graaf (ur. 11 stycznia 1908 r. w Soekaboemi w Holenderskich Indiach Wschodnich, zm. ?) – holenderski pilot cywilny, członek Narodowosocjalistycznego Ruchu Holenderskiego (NSB) i ochotnik Luftwaffe podczas II wojny światowej
W 1926 r. został inżynierem w holenderskich liniach lotniczych KLM. W 1931 i 1933 r. przeszedł przeszkolenie lotnicze. Od 1 maja 1933 r. latał jako 2 pilot na samolotach KLM, obsługujących trasy lotnicze do Azji. Krótko po zajęciu Holandii przez wojska niemieckie w maju 1940 r., wstąpił do Narodowo-Socjalistycznego Ruchu Holenderskiego. Na pocz. 1942 r. wstąpił ochotniczo do Luftwaffe. W kwietniu tego roku trafił na przeszkolenie lotnicze do 4 kompanii szkolnej Fliegerausbildungsregiment 42 w Salzwedel. Następnie został pilotem, który odbierał samoloty myśliwskie z fabryki lotniczej w Lipsku i przelatywał na nich na lotnisko w Rangsdorf. W 1943 r. został skierowany do specjalnej jednostki lotniczej Versuchsverband des ObdL, która przerzucała tajnych agentów za linię frontu. 3 listopada tego roku został ranny w nogę podczas awaryjnego lądowania samolotem czechosłowackiej produkcji B-71 na północnym Krymie. W lutym 1944 r. Versuchsverband des ObdL został włączony do KG 200. Pod koniec wojny Willem E. de Graaf szkolił się na samolotach odrzutowych. Po jej zakończeniu wyjechał do Ameryki Południowej. Jego dalsze losy są nieznane.

</doc>
<doc id="1688337" url="https://pl.wikipedia.org/wiki?curid=1688337" title="Johannes Antonius Kuhn">
Johannes Antonius Kuhn

Johannes Antonius Kuhn (ur. 15 listopada 1908 w Amsterdamie, zm. ?) – holenderski pilot wojskowy, ochotnik Luftwaffe podczas II wojny światowej.
W 1932 r. przeszedł przeszkolenie lotnicze. Od 1937 r. latał na bombowcach Martin 139 w składzie sił lotniczych Królewskiej Holenderskiej Armii Indii Wschodnich (KNIL). W 1938 r. poważnie rozchorował się na chorobę tropikalną. W 1939 r. powrócił do służby wojskowej. Został przydzielony do jednostki lotniczej I-2 LvR, latającej na samolotach bombowych Fokker C.V i szkolnych Koolhoven F.K.51. Następnie przeszedł do jednostki V-2 LvR. Na pocz. 1940 r. powrócił do Holandii, gdzie latał na bombowcach Douglas DB-8A, które były wykorzystywane jako myśliwce. Brał udział w wojnie obronnej w maju 1940 r. Podczas jednego z lotów bojowych jego samolot został trafiony przez niemiecki myśliwiec w rejonie Pijnacker. Awaryjnie lądując, J. A. Kuhn został poważnie ranny w kolano. Pod koniec 1942 r. wstąpił ochotniczo do Luftwaffe. Do kwietnia 1943 r. przechodził przeszkolenie lotnicze w Flieger-Ausbildung-Regiment 63 w Toul, a następnie w Flugzeugführerüberprüfungschule w Prenzlau. W styczniu 1944 r. przydzielono go do jednostki lotniczej Schlachtgeschwader 101 w Orly, latającej na samolotach Fw 190 i Hs 129. Następnie przeniesiono go do jednostki transportowej Überführungsgruppe West, której lotnicy przewozili uszkodzone samoloty z frontu do fabryk, a naprawione z fabryk z powrotem na front. Z powodu bardzo wysokich strat wśród pilotów J. A. Kuhn postanowił zdezerterować. 30 sierpnia 1944 r., dostarczając Fw 190 do JG 26 na lotnisko Melbroek pod Brukselą, zawrócił nad Morze Północne i poleciał w stronę Anglii, gdzie zdołał wylądować. Do 1949 r. przebywał w obozie jenieckim. Po uwolnieniu powrócił do Holandii. W latach 80. został członkiem organizacji weteranów wojennych, pomimo służby w Luftwaffe.

</doc>
<doc id="1688342" url="https://pl.wikipedia.org/wiki?curid=1688342" title="Piłka wodna na Letnich Igrzyskach Olimpijskich 1908">
Piłka wodna na Letnich Igrzyskach Olimpijskich 1908

Wyniki turnieju piłki wodnej na Letnich IO w Londynie w 1908. W finale o złoto zwyciężyła Wielka Brytania pokonując Belgię 9:2.
Z turnieju wycofały się Austria i Węgry zmniejszając liczbę drużyn biorących udział do 4.

</doc>
<doc id="1688346" url="https://pl.wikipedia.org/wiki?curid=1688346" title="Striges">
Striges

Striges (od łac. "strix" – sowa) – w mitologii rzymskiej skrzydlate demony żeńskie, pojawiające się pod postacią ptaka z zakrzywionym szponami. Uchodziły za istoty wysysające krew z dzieci i żywiące się ich wnętrznościami.
Według Owidiusza były pół ptakami, pół ludźmi, które zaatakowały syna króla Prokasa. Dzięki zaklęciom i rytuałom nimfa Carna uratowała dziecko od śmierci. 
Według jednej z teorii, w sposób niejasny, być może za pośrednictwem ludów bałkańskich, wyobrażenia o striges zostały przeniesione do kultury Słowian, dając początek wierze w strzygi.

</doc>
<doc id="1688349" url="https://pl.wikipedia.org/wiki?curid=1688349" title="Reprezentacja Mandżukuo w piłce nożnej mężczyzn">
Reprezentacja Mandżukuo w piłce nożnej mężczyzn

Reprezentacja Mandżukuo w piłce nożnej – nieistniejący już zespół piłkarski, który reprezentował marionetkowe państwo zależne od Japonii – Mandżukuo. Drużyna istniała głównie w celach propagandy. Rozegrała osiem spotkań międzynarodowych (z Japonią i innymi opanowanymi przez nią państwami) lecz żadne z nich nie jest uznawane za oficjalne.

</doc>
<doc id="1688350" url="https://pl.wikipedia.org/wiki?curid=1688350" title="Juwenalis z Narni">
Juwenalis z Narni

Juwenalis, biskup Narni, włos. "Giovenale di Narni" (zm. ok. 376 w Narni) – pierwszy biskup Narni w Umbrii (359-376), święty Kościoła katolickiego.
Żywot świętego, "Vita Juwenalis", powstał za sprawą żyjącego w IX w. hagiografa, nie zaś jak później sądzono następcy Juwenalisa na stolicy biskupiej Maksyma. Juwenalis prawdopodobnie pochodził z Afryki i został mianowany pierwszym biskupem Narni przez papieża Damazego I. Z kolei Grzegorz I przypisywał mu męczeństwo.
Pochowany został pod górną bramą miasta prowadzącą na Via Flaminia, a jego grobowiec znajduje się współcześnie w miejscowej katedrze. Relikwie wędrowały od miejsca pochówku przez Lukkę by trafić z powrotem.
Św. Juwenalis jest patronem Fossano i Narni. W Orte, Belizariusz wybudował klasztor nazwany jego imieniem.
Jego wspomnienie liturgiczne w Kościele katolickim obchodzone jest 3 maja.

</doc>
<doc id="1688351" url="https://pl.wikipedia.org/wiki?curid=1688351" title="Danuta Czerska">
Danuta Czerska

Danuta Jadwiga Czerska, (ur. 6 września 1933, zm. 10 czerwca 2005 w Krakowie) – polska historyk, profesor Uniwersytetu Jagiellońskiego, specjalista w historii carskiej Rosji od XVI do XVIII wieku. Przez wiele lat kierowała Zakładem Historii Europy Wschodniej w Instytucie Historii UJ.
Pochowana na Cmentarzu Salwatorskim w Krakowie.

</doc>
<doc id="1688352" url="https://pl.wikipedia.org/wiki?curid=1688352" title="Radio Martí">
Radio Martí

Radio Martí, pełna nazwa Radio y Televisión Martí – rozgłośnia radiowa i stacja telewizyjna w Stanach Zjednoczonych z siedzibą w Miami, nadająca w języku hiszpańskim program radiowy i telewizyjny dla Kuby na falach średnich i krótkich. Stacja jest finansowana przez rząd Stanów Zjednoczonych, a jej celem jest umożliwienie Kubańczykom dostępu do informacji innych niż podawane przez oficjalne media kubańskie.
Historia.
Za początek radiostacji uważa się datę 4 października 1983. Tego dnia prezydent Ronald Reagan podpisał ustawę w sprawie nadawania programu radiowego na Kubę (Public Law 98-111). Pierwsza emisja miała miejsce dwa lata później, 20 maja 1985 roku. Data została wybrana celowo, dla uczczenia rocznicy wyzwolenia Kuby spod władzy hiszpańskich kolonizatorów. Patronem stacji jest kubański pisarz José Martí, który walczył o niepodległość Kuby. W 1990 ruszyła bliźniacza TV Marti, nadająca program telewizyjny na Kubę.
Utrzymanie stacji do roku 2007 kosztowało rząd USA 500 mln dolarów.
Legalność stacji.
Zastępca dyrektora Biura Radiokomunikacji Międzynarodowego Związku Telekomunikacyjnego Fabio Leite określił działanie stacji jako nielegalne oraz będące aktem mieszania się w wewnętrzne sprawy Kuby. Ta wypowiedź została skrytykowana przez Glenna Hausera. Rozgłośnia radiowa i stacja telewizyjna powinna dbać przede wszystkim o jakość nadawania na terenie państwa, na którym się znajduje i argument ten podnoszony jest mimo faktu, że rząd kubański nielegalnie zagłusza radio, a także nadaje programy w języku angielskim przeznaczone dla Stanów Zjednoczonych. Programy radia Marti są słyszalne w Stanach Zjednoczonych, nie mogą być jednak kierowane do obywateli USA zgodnie z prawem zabraniającym rządowi posiadania publicznych mediów wewnętrznych.
Propozycje zmian.
Grupa kubańskich dysydentów (Plan na rzecz Transformacji Demokratycznej) wystąpiła do prezydenta Obamy o zmiany w programie. Obecnie Radio Marti zajmuje się według nich kłótniami wewnątrz kubańskiej diaspory na Florydzie, a nie problemami Kuby.
Według sondażu przeprowadzonego na zlecenie Kongresu USA Radia Marti słucha mniej niż 1% Kubańczyków. Jednocześnie blisko połowa Kubańczyków przyjeżdżających do USA słuchała Radia Marti przynajmniej raz w tygodniu poprzedzającym wyjazd.

</doc>
<doc id="1688360" url="https://pl.wikipedia.org/wiki?curid=1688360" title="Radio Marti">
Radio Marti



</doc>
<doc id="1688361" url="https://pl.wikipedia.org/wiki?curid=1688361" title="Joachim Cureus">
Joachim Cureus

Joachim Cureus (również "Curäus", "Scheer") (ur. 23 października 1532 w Kożuchowie, zm. 21 stycznia 1573 w Głogowie) – niemiecki pisarz-teolog, historyk i lekarz.
Życiorys.
Urodzony jako syn sukiennika i sędziego miejskiego Georga Scheera i jego żony Magarethy. Od 1539 uczęszczał do szkoły w Kożuchowie, zaś od 1548 do szkoły w Złotoryi. Przygotowany do dalszej nauki przez Valentina Friedlanda zapisał się w dniu 8 marca 1550 na uniwersytet w Wittenberdze. Podczas studiów był m.in. uczniem Filipa Melanchtona, w dniu 31 lipca 1554 uzyskał u Caspara Peucera stopień akademicki magistra.
Po powrocie z Wittenbergii został przez pewien czas nauczycielem szkoły miejskiej w Kożuchowie. Następnie podjął studia medyczne na uniwersytetach w Padwie i w Bolonii, gdzie w dniu 10 września 1558 roku promował na doktora medycyny. W 1559 roku osiadł w Głogowie, przejmując obowiązki syndyka miejskiego. Podczas pobytu w Głogowie (do 1564) przyczynił się wydatnie w procesach związanych z wprowadzeniem reformacji.
W tym okresie proponowano mu profesurę na uniwersytecie w Wittenberdze, którą jednak podobnie jak inne (m.in. ze Szczecina, Wrocławia) odrzucił. Dopiero w 1572 roku uległ propozycji księcia Jerzego Legnickiego i udał się do Brzegu. Zmarł podczas naukowego wywodu na udar mózgu.

</doc>
<doc id="1688362" url="https://pl.wikipedia.org/wiki?curid=1688362" title="Radio y Televisión Martí">
Radio y Televisión Martí



</doc>
<doc id="1688366" url="https://pl.wikipedia.org/wiki?curid=1688366" title="Andreas Küttel-Schanze">
Andreas Küttel-Schanze



</doc>
<doc id="1688370" url="https://pl.wikipedia.org/wiki?curid=1688370" title="Simon Ammann-Schanze">
Simon Ammann-Schanze



</doc>
<doc id="1688372" url="https://pl.wikipedia.org/wiki?curid=1688372" title="Skocznia im. Andreasa Kuettela">
Skocznia im. Andreasa Kuettela



</doc>
<doc id="1688373" url="https://pl.wikipedia.org/wiki?curid=1688373" title="Skocznia im. Andreasa Küttela">
Skocznia im. Andreasa Küttela



</doc>
<doc id="1688375" url="https://pl.wikipedia.org/wiki?curid=1688375" title="Motacilla citreola">
Motacilla citreola



</doc>
<doc id="1688376" url="https://pl.wikipedia.org/wiki?curid=1688376" title="Kurt Adolf Monnington">
Kurt Adolf Monnington

Kurt Adolf Monnington (ur. 29 września 1891 w Hamburgu, zm. 17 lutego 1939 tamże) – niemiecki as myśliwski z czasów I wojny światowej z 8 potwierdzonymi zwycięstwami powietrznymi.
Służył od początku wybuchu wojny. Przed skierowaniem do eskadry myśliwskiej Jagdstaffel 15 w 1917 roku walczył w FA62. W marcu 1918 roku został przeniesiony do Jagdstaffel 18. W czerwcu po odniesieniu dwóch zwycięstw powietrznych (pierwszego 11 maja 1918 roku) Jagdstaffel 18 została przeniesiona w okolice Metz. Walczyła przeciw jednostkom bombowym i do końca wojny zestrzelił jeszcze 6 samolotów bombowych w tym pięć Airco DH.9 z 104. Squadronu.
Został pochowany na cmentarzu "Friedhof Diebsteich" w Hamburgu.

</doc>
<doc id="1688379" url="https://pl.wikipedia.org/wiki?curid=1688379" title="Kanstantin Siutsou">
Kanstantin Siutsou



</doc>
<doc id="1688382" url="https://pl.wikipedia.org/wiki?curid=1688382" title="Kot Crawford">
Kot Crawford

Kot Crawford (ang. "Crawford’s Corner", 2003-2005) – amerykański serial animowany, który emitowany jest w Polsce na kanale TVN Style.
Opis fabuły.
Serial opisuje przygody zielonego kota Crawforda, który udziela nam prostych rad. Uczy dobrych manier, jak umyć ręce czy założyć płaszcz. 
Wersja polska.
Wersja polska: na zlecenie TIM Film Studio – DUBBFILM STUDIO
Dialogi: Kamila Klimas-Przybysz
Udział wzięli:
Lektor: Andrzej Leszczyński

</doc>
<doc id="1688385" url="https://pl.wikipedia.org/wiki?curid=1688385" title="Zhang Juanjuan">
Zhang Juanjuan

Zhang Juanjuan (; ur. 2 stycznia 1981 w Qingdao) – chińska łuczniczka, trzykrotna medalistka olimpijska.
Największym jej osiągnięciem jest złoty medal olimpijski indywidualnie, zdobyty podczas igrzysk olimpijskich w Pekinie i dwukrotnie srebrny drużynowo (2004, 2008).

</doc>
<doc id="1688389" url="https://pl.wikipedia.org/wiki?curid=1688389" title="Zhang Juan Juan">
Zhang Juan Juan



</doc>
<doc id="1688391" url="https://pl.wikipedia.org/wiki?curid=1688391" title="Łowca. Ostatnie starcie">
Łowca. Ostatnie starcie

Łowca. Ostatnie starcie – polski film fantasy z 1993 roku w reżyserii Jerzego Łukaszewicza.
Zdjęcia plenerowe powstały w Warszawie
Opis fabuły.
Janik (Mateusz Damięcki), miłośnik gier komputerowych w przeddzień swoich 10. urodzin dostaje od ojca nową grę, rzadko spotykaną na rynku. Ojciec obiecuje Janikowi, że wróci z delegacji wtedy, gdy Janik zwycięsko zakończy swoją grę. Janik rozpoczyna grę i odkrywa, że toczy się ona jednocześnie na ekranie i w jego życiu.

</doc>
<doc id="1688395" url="https://pl.wikipedia.org/wiki?curid=1688395" title="He Ying">
He Ying

He Ying (; ur. 17 kwietnia 1977 w Jilin) – chińska łuczniczka, dwukrotna medalistka olimpijska, dwukrotna medalistka mistrzostw świata. Startuje w konkurencji łuków klasycznych.
Największym jej osiągnięciem są dwa olimpijskie medale: srebrny indywidualnie, zdobyty podczas igrzysk olimpijskich w Atlancie oraz również srebrny medal drużynowo osiem lat później. Sukcesy odnosiła również w mistrzostwach świata, zdobywając w drużynie złoto w 2001 roku i srebro dwa lata wcześniej.

</doc>
<doc id="1688398" url="https://pl.wikipedia.org/wiki?curid=1688398" title="LeftRightLeftRightLeft">
LeftRightLeftRightLeft

LeftRightLeftRightLeft – koncertowy album brytyjskiej grupy Coldplay wydany za darmo do ściągnięcia o 10.00 polskiego czasu 15 maja 2009 na oficjalnej stronie zespołu. Fizyczna forma albumu była rozdawana podczas trasy koncertowej zespołu o nazwie Viva la Vida Tour.
Pomysł na nagranie darmowego albumu live narodził się na początku lutego 2009. Muzycy chcieli w ten sposób wyrazić wdzięczność swoim fanom.

</doc>
<doc id="1688401" url="https://pl.wikipedia.org/wiki?curid=1688401" title="10 Dywizjon Artylerii">
10 Dywizjon Artylerii

Dywizjony artylerii noszące numer 10:
Wojska Polskiego:
Cesarskiej i Królewskiej Armii:

</doc>
<doc id="1688403" url="https://pl.wikipedia.org/wiki?curid=1688403" title="Ustrój polityczny Mołdawii">
Ustrój polityczny Mołdawii



</doc>
<doc id="1688404" url="https://pl.wikipedia.org/wiki?curid=1688404" title="Kościół Nawiedzenia Najświętszej Marii Panny i św. Jadwigi w Szczepanku">
Kościół Nawiedzenia Najświętszej Marii Panny i św. Jadwigi w Szczepanku

Kościół pw. Nawiedzenia NMP i św. Jadwigi w Szczepanku – drewniana, barokowa świątynia, znajdująca się w gminie Strzelce Opolskie (woj. opolskie), wzniesiona w latach 1666–1688.
Historia.
Kościółek został wybudowany w Polskiej Nowej Wsi. Pełnił tam funkcję kościoła parafialnego. W Polskiej Nowej Wsi pozostał należący uprzednio do kościółka barokowy obraz Wniebowzięcia NMP, barokowa chrzcielnica, rzeźba Chrystusa Zmartwychwstałego oraz barokowy feretron. W miejscu, gdzie przedtem znajdowała się stara świątynia, obecnie stoi krzyż z tablicą przypominającą o przeniesieniu kościoła.
W swej historii był kilkakrotnie remontowany, po czym w 1960 przeniesiony do Szczepanka. Został tam poddany odbudowie przez osiemdziesięcioletniego majstra ciesielskiego Antoniego Piontka. Ostatnia restauracja kościółka miała miejsce w 1998. W tym samym roku dokonano włamania do świątyni, w wyniku którego skradziono większość figur. W 2003 w jednym z krakowskich antykwariatów została odnaleziona, przez miejscowych policjantów, rzeźba św. Jana. Natomiast pod koniec kwietnia 2009 niemieccy policjanci odnaleźli na terenie ich kraju dwie zabytkowe rzeźby aniołów, jedna miała odłamane skrzydło, a drugi stopę.
Architektura.
Kościół drewniany, wybudowany w stylu barokowym, orientowany, jednonawowy, o konstrukcji zrębowej, na podmurowaniu, z wieżą słupową, dostawioną do nawy.
Prezbiterium zamknięte trójbocznie, z przylegającą zakrystią. Wnętrze świątyni pokryte płaskim stropem. Okna pozamykane odcinkowo, poza prezbiterium, gdzie są koliste. Chór muzyczny wsparty na 4 słupach. Dach siodłowy, pokryty, wraz ze ścianami, gontem. Nad nawą znajduje się wieżyczka na sygnaturkę z latarnią, zwieńczona hełmem. Wieża pokryta jest ośmiobocznym daszkiem namiotowym, z latarnią oraz baniastym hełmem.

</doc>
<doc id="1688406" url="https://pl.wikipedia.org/wiki?curid=1688406" title="HMS Marne">
HMS Marne



</doc>
<doc id="1688407" url="https://pl.wikipedia.org/wiki?curid=1688407" title="Niszczyciele typów L/M">
Niszczyciele typów L/M



</doc>
<doc id="1688409" url="https://pl.wikipedia.org/wiki?curid=1688409" title="HMS Matchless">
HMS Matchless



</doc>
<doc id="1688416" url="https://pl.wikipedia.org/wiki?curid=1688416" title="Osiedle Centrum (Hajnówka)">
Osiedle Centrum (Hajnówka)

Centrum – dzielnica Hajnówki powstała na terenie dawnego osiedla domów jednorodzinnych. Pozostało kilka domów pochodzących z okresu międzywojennego przy ul. 3-Maja i Kosidłów oraz przy ul. Ściegiennego.Osiedle 11 bloków przy ul. 3 Maja na odcinku od ul. Księdza Ściegiennego do Parkowej wybudowano w latach 1979 – 1980. W blokach o numerach 20, 22, 24 i 26 partery przeznaczono na pomieszczenia handlowe i usługowe. Powierzchnia użytkowa mieszkań 12 357 m² .
Historia.
Właściwe pierwsze centrum osady Hajnówka mieściło się przy ul. Targowej (obecnie Wierobieja). Po wybudowaniu przez Niemców w latach 1915-18 przy obecnej ul. 3 maja: kina, kasyna wojskowego – centrum miasta przeniosło się na tę ulicę. W budynku kasyna po 1919 mieściła się poczta. Następnie w czasie okupacji niemieckiej (1941-1944) znajdował się tu areszt i siedziba Schutzpolizei, później dworzec PKS (obecnie park przy kościele). W miejscu gdzie obecnie znajdują się bloki obok banku PKO, Niemcy wybudowali stajnię, która po roku 1919 służyła jako budynek remizy tartacznej straży pożarnej (budynek ten wyburzono w drugiej połowie lat 80.). W następnych latach powstawały tu nowe domy i sklepy. W 1919 roku w poniemieckim baraku utworzono kościół, a parafia hajnowska powstała w 1923 roku. Pierwszy kościół spłonął w 1936 roku. Następny wybudowano w miejscu, gdzie znajduje się obecny kościół Podwyższenia Krzyża Św. Był to budynek z muru pruskiego, do którego dobudowano oddzielną dzwonnicę. W roku 1955 rozpoczęto w tym samym miejscu budowę obecnego kościoła, budowa ze względu na braki materiałowe i utrudnienia ze strony władz komunistycznych trwała do roku 1966. W roku następnym przy ul. 3 maja wybudowano bloki w stylu modernistycznym, wyburzono przy tym kilka domów drewnianych. W 1980 roku oddano do użytku kilka bloków wybudowanych z tzw. wielkiej płyty. Na początku lat 90 na terenie dawnego tartaku przy ulicy 3 maja i Parkowej wybudowano bank PKO, a dawne hale tartaczne przebudowano na Halę Targową i Salon UNIBUD, do którego dobudowano budynek Muzeum Kultury Białoruskiej.
Ulice.
3 maja, Białowieska, Kosidłów, Ks.P.Ściegiennego, Ks.I.Wierobieja, Rondo Jana Pawła II.

</doc>
<doc id="1688417" url="https://pl.wikipedia.org/wiki?curid=1688417" title="Harlem Globetrotters (serial animowany)">
Harlem Globetrotters (serial animowany)

Harlem Globetrotters – amerykański serial animowany wyprodukowany przez studio Hanna-Barbera w 1970. 
Nie był emitowany na żadnym polskim kanale telewizyjnym.
Tytułowe postacie z serialu wystąpiły również w 3 odcinkach serialu "Nowy Scooby Doo" jako goście specjalni.
Fabuła.
Serial opowiada o przygodach drużyny koszykarskiej Harlem Globetrotters. 

</doc>
<doc id="1688418" url="https://pl.wikipedia.org/wiki?curid=1688418" title="Peter Niemeyer">
Peter Niemeyer

Peter Niemeyer (ur. 22 listopada 1983 w Hörstel) – niemiecki piłkarz występujący na pozycji obrońcy lub pomocnika. Obecnie jest zawodnikiem Herthy Berlin.
Kariera klubowa.
Niemeyer karierę rozpoczynał w SV Teuto Riesenbeck. W latach 1996–1999 był graczem Borussii Emsdetten. W 1999 roku przeszedł do juniorskiej ekipy holenderskiego FC Twente. Tam spędził trzy lata, a w sezonie 2002/2003 został przesunięty do pierwszej drużyny Twente. W Eredivisie zadebiutował 26 kwietnia 2003 w wygranym 1-0 meczu z Excelsiorem Rotterdam. W debiutanckim sezonie w lidze zagrał trzy razy. Od początku sezonu 2003/2004 stał się podstawowym graczem Twente. 23 listopada 2003 w wygranym 4-0 pojedynku z ADO Den Haag strzelił pierwszego gola w trakcie gry w ekstraklasie. Na koniec sezonu 2005/2006 jego klub uplasował się na dziewiątej pozycji w lidze i awansował do Pucharu UEFA. Zakończył go jednak na drugiej rundzie kwalifikacyjnej, po porażce w dwumeczu z Levadią Tallinn. W Twente Niemeyer grał do stycznia 2007. W sumie rozegrał tam 106 ligowych spotkań i zdobył w nich 4 bramki.
17 stycznia 2007 podpisał kontrakt z ojczystym Werderem Brema. W jego barwach pierwszy występ zanotował 17 lutego 2007 w przegranym 0-2 meczu z Hamburgerem SV. 29 września 2007 w wygranym 8-1 spotkaniu z Arminią Bielefeld zdobył swoją pierwszą bramkę w Bundeslidze. Od czasu debiutu w Werderze Niemeyer pełni tam rolę rezerwowego. W sezonie 2008/2009 nadal występował z klubem w rozgrywkach ekstraklasy.
W 2010 roku Niemeyer został wypożyczony do Herthy Berlin.
Kariera reprezentacyjna.
Niemeyer jest byłym reprezentantem Niemiec U-21. W kadrze młodzieżowej grał w latach 2005–2006. W tym czasie zagrał w niej sześć razy.

</doc>
<doc id="1688422" url="https://pl.wikipedia.org/wiki?curid=1688422" title="Yohanna">
Yohanna



</doc>
<doc id="1688423" url="https://pl.wikipedia.org/wiki?curid=1688423" title="Carna">
Carna

Carna (Cardia) – w mitologii rzymskiej bogini posiadająca władzę nad wszelkimi drzwiami i zamknięciami, uznawana także za opiekunkę noworodków i najważniejszych organów ciała, a także posiadająca władzę nad striges. 
Pierwotnie była nimfą o imieniu Crane zamieszkującą w okolicy późniejszego miasta Rzym. W świętym gaju będącym jej siedzibą nad brzegiem Tybru, gdzie składano jej ofiary jeszcze na początku I wieku p.n.e., oddawała się głównie polowaniom. Ślubowała dziewictwo i skutecznie unikała zalotów zakochanych w niej myśliwych, aż ostatecznie posiadł ją Janus, przed którym nie zdołała się uchronić. Pragnąc jej to wynagrodzić, obdarzył ją władzą nad wszystkimi zamknięciami.
Przez Owidiusza utożsamiana z boginią zawiasów Cardeą ("Fasti" VI, 169–182). Według jego przekazu uratowała napastowanego przez striges małego Prokasa, późniejszego króla Alba Longa ("Fasti" VI, 148-168).
W ofierze składano jej bób, natomiast atrybutem jej była kolczasta gałązka głogu, dzięki któremu niweczyła moc zaklęć mających na celu otwarcie drzwi domowych.

</doc>
<doc id="1688424" url="https://pl.wikipedia.org/wiki?curid=1688424" title="Ustrój polityczny Indii">
Ustrój polityczny Indii

Indie są państwem demokratycznym o republikańskiej formie rządów, opartej na systemie westminsterskim.
Konstytucja Indii została uchwalona 26 listopada 1949 roku, weszła w życie 26 stycznia 1950 roku.
Indie są państwem federacyjnym z silną władzą centralną. Konstytucja wyraźnie rozgranicza kompetencje władz centralnych i lokalnych. Składają się z 28 stanów i 8 terytoriów związkowych (administracja wykonywana jest w nich bezpośrednio przez urzędników mianowanych i odwoływanych przez Prezydenta Indii).
Zgodnie z literą konstytucji, Indie są państwem świeckim, które gwarantuje podstawowe prawa człowieka: „sprawiedliwość (społeczną, ekonomiczną i polityczną), wolność (myśli, wypowiedzi, wierzeń, wiary i czci), równość (statusu i możliwości)”. Wyżej wymienione zasady nie zawsze są implementowane wobec głęboko zakorzenionych zwyczajów, wierzeń i praktyk społecznych.
Konstytucja zakłada podział na władzę: wykonawczą (prezydent i rząd, rządy stanowe), ustawodawczą (dwuizbowy parlament Indii, legislatury stanowe) oraz sądowniczą.
Władza ustawodawcza.
Parlament Indii składa się z izby niższej Lok Sabha (Izby Ludowej) i wyższej Rajya Sabha (Stanowej). Przerwy pomiędzy posiedzeniami nie powinny trwać dłużej niż sześć miesięcy.
Rajya Sabha składa się z nie więcej niż 250 deputowanych, wybieranych przez członków legislatur stanowych oraz 12 członków mianowanych przez prezydenta. Co dwa lata wymienia się 1/3 jej składu. Kadencja trwa 6 lat. Posiedzeniom Rajya Sabha przewodniczy wiceprezydent.
Lok Sabha składa się z nie więcej niż 552 posłów (obecnie liczy 543 posłów), z czego 530 wybieranych jest w wyborach bezpośrednich w stanach (wyjątek stanowi Sikkim, którego jedyny reprezentant jest wybierany przez zebranie ustawodawcze stanu), nie więcej niż 20 wybieranych jest w poszczególnych terytoriach, a 2 reprezentuje społeczność angloindyjską. Kadencja trwa 5 lat. Prezydent może rozwiązać Lok Sabha na wniosek premiera. Kadencja Lok Sabha może zostać wydłużona w okresie stanu nadzwyczajnego.
Czynne prawo wyborcze mają obywatele, którzy ukończyli 18 lat, z wyjątkiem "Non-resident Indians" – obywateli, którzy na stałe zamieszkują poza granicami kraju. Bierne prawo wyborcze przysługuje wszystkim obywatelom-rezydentom, którzy ukończyli 25 lat, w przypadku wyborów do Izby Ludowej (stanowego Zgromadzenia Ustawodawczego) i 30 lat w przypadku wyborów do Izby Stanowej (stanowej Rady Ustawodawczej) oraz złożyli pisemne oświadczenie przed przedstawicielem Komisji Wyborczej. Kandydaci muszą spełniać również dodatkowe wymagania określone uchwałą parlamentu lub legislatur stanowych.
Wybory do Izby Ludowej są powszechne, tajne, równe, bezpośrednie i proporcjonalne. Izbą kieruje marszałek ("Speaker"), którego decyzja w sprawie interpretacji procedur jest ostateczna. Może poprosić członka o rezygnację z mandatu poselskiego, może też zawiesić go w prawach posła. Jego ocena, czy dany projekt ustawy wchodzi w zakres ustawy finansowej jest również ostateczna. Decyzje, które podejmuje w związku z urzędem nie podlegają żadnemu sądowi.
Zgodnie z praktyką demokratyczną opozycja współuczestniczy w zarządzaniu parlamentem. Przewodniczącą Izby Ludowej ("Speaker of Lok Sabha") jest członek partii rządzącej. Przewodniczy 5 stałym komitetom parlamentarnym. Zastępcą przewodniczącego Izby jest zwyczajowo (ale nie jest to określone w prawie) członek partii opozycyjnej. Jest on oficjalnie nazywany, na wzór brytyjski „liderem opozycji”.
Na szczeblu lokalnym funkcjonują parlamenty stanowe oraz rządy stanowe. W poszczególnych stanach parlamenty stanowe są dwuizbowe (stany: Andhra Pradeś, Karnataka, Tamil Nadu, Maharasztra i Uttar Pradeś) lub jednoizbowe (pozostałe stany). Stanowe zgromadzenia ustawodawcze liczą od 60 do 500 członków (druga izba, zwana Radą Ustawodawczą nie może liczyć więcej niż 1/3 liczby członków zgromadzenia). Stany i terytoria związkowe nie posiadają własnych konstytucji. Zakres kompetencji rządu centralnego i stanów określa Konstytucja Indii.
Władza wykonawcza.
Głową państwa jest prezydent Indii, który jest zwierzchnikiem i naczelnym dowódcą sił zbrojnych Indii, mianuje rząd, swoich przedstawicieli na szczeblu lokalnym oraz sędziów. Realizuje swoje uprawnienia w konsultacji z Radą Ministrów. Prezydent wyłaniany jest przez kolegium elektorów, tworzone przez członków obu izb parlamentu i legislatur stanowych ("Vidhan Sabha"). Kadencja prezydenta wynosi 5 lat.
Faktyczną władzę wykonawczą w Indiach sprawuje premier, który przewodniczy Radzie Ministrów ("Council of Ministers") i ma, w myśl Konstytucji, doradzać prezydentowi. Rada Ministrów składa się członków powoływanych i odwoływanych przez prezydenta, na wniosek premiera. Liczba członków Rady Ministrów nie może przekraczać 15% liczby członków Izby Ludowej. Członkowie Rady Ministrów muszą być członkami parlamentu – Konstytucja nakazuje rezygnację ministra, o ile w ciągu sześciu miesięcy po zaprzysiężeniu nie uzyska mandatu do parlamentu.
Skład Rady Ministrów oparty jest na wzorach westminsterskich i obejmuje stanowiska tzw. pełnych ministrów: ministrów i ministrów-sekretarzy stanu ("Union Minister" i "Minister of State in charge of independent ministry/portfolio"), którzy odpowiadają samodzielnie za działy administracji publicznej oraz na sekretarzy stanu ("minister of state"), odpowiedzialnych za działy administracji publicznej w ramach ministerstw kierowanych przez ministrów „gabinetowych”. Wszyscy ministrowie i sekretarze stanu są powoływani i odwoływani przez prezydenta na wniosek premiera.
Rząd jest odpowiedzialny przez Prezydentem, który może go odwołać w każdym czasie oraz politycznie przed Izbą Ludową, która dysponuje instrumentem wotum zaufania lub wotum nieufności.
W każdym stanie egzekutywa składa się z gubernatora (odpowiednik wojewody) – przedstawiciela rządu centralnego mianowanego i odwoływanego przez prezydenta oraz rządu z premierem na czele ("Chief Minister" – odpowiednik marszałka województwa), tworzonym przez partię/partie, który uzyskały większość w lokalnej legislaturze.
Stany dzielą się na dystrykty ("zila", jest ich 626), w których szefem administracji jest "District Collector" (odpowiednik polskiego starosty). Jest on powoływany przez rząd centralny w porozumieniu z rządem stanowym, spośród urzędników Korpusu Służby Cywilnej ("Indian Administrative Service – IAS").
Najniższym poziomem samorządu terytorialnego są gminy ("villages" na terenach wiejskich lub "municipalities" w obszarach miejskich). Władza wykonawcza należy w nich do urzędników należących do IAS.
Organami samorządu są:
Uzupełnieniem administracji lokalnej są Komitety Planowania ("Planning Committees"), których celem jest konsolidacja planów rozwoju i zagospodarowania przestrzennego obszarów wiejskich i miejskich na poziomie dystryktów lub metropolii.
Sądownictwo.
Wymiar sprawiedliwości Indii jest jednolity dla całego państwa i składa się z:
Jednakowe prawo karne obowiązuje wszystkich obywateli Indii, natomiast prawo cywilne zależy od wyznawanej religii.
Prezydent Indii powołuje sędziów Sądu Najwyższego i sądów stanowych po zasięgnięciu opinii wybranych przez siebie sędziów Sądu Najwyższego lub sądów stanowych. Opinia prezesa Sądu Najwyższego, w przypadku wszystkich nominacji prócz nominacji prezesa Sądu Najwyższego, jest obligatoryjna. Sędziów sądów okręgowych powołuje gubernator stanu, po zasięgnięciu opinii sądu stanowego.
Sądy (Sąd Najwyższy, sądy stanowe) mają prawo weryfikacji, czy stanowione prawo lub działania rządu centralnego bądź stanowych jest zgodne z Konstytucją. Szczególną rolę pełni Sąd Najwyższy, którego orzeczenia w sprawach konstytucyjnych są wiążące dla całego kraju, o ile parlament nie odrzuci ich w głosowaniu.
Niektóre z sądów stanowych służą więcej niż jednemu stanowi, np. sąd w Mumbaju obejmuje swą jurysdykcją Maharasztrę, Goa, Dadra i Nagar Haveli oraz Daman i Diu. Sądy stanowe sprawują jurysdykcję właściwą i apelacyjną, aczkolwiek większość sądów okręgowych ma tylko jurysdykcję apelacyjną. Dodatkowo sądy stanowe sprawują właściwą jurysdykcję w sprawach skarbowych. Jurysdykcja sprawowana przez sądy stanowe może być zmieniana zarówno poprzez legislaturę unijną, jak i stanową.
Sędziowie Sądu Najwyższego pełnią swoje funkcje do ukończenia 65 roku życia, sędziowie sądów stanowych do ukończenia 62 roku życia. Sędziowie mogą zostać usunięci ze stanowiska przed upływem ww. okresu przez prezydenta na wniosek Lok Sabha, przegłosowany większością 2/3 głosów, przy czym kworum stanowi zwykła większość członków Izby. Podstawą usunięcia może być niestosowne zachowanie ("misbehaviour") lub niezdolność do pełnienia funkcji ("incapacity"). Sprawy te reguluje "Judges (Inquiry) Act" z 1968 r. Sędziowie sądów stanowych mogą być przenoszeni pomiędzy sądami stanowymi decyzją prezydenta, po zasięgnięciu przez niego opinii prezesa Sądu Najwyższego.

</doc>
<doc id="1688429" url="https://pl.wikipedia.org/wiki?curid=1688429" title="Anthus hodgsoni">
Anthus hodgsoni



</doc>
<doc id="1688430" url="https://pl.wikipedia.org/wiki?curid=1688430" title="Zamek w Brissac">
Zamek w Brissac

Zamek w Brissac (fr. "château de Brissac") – zamek w gminie Brissac-Quincé, w departamencie Maine i Loara, we Francji. Jeden z zamków nad Loarą.
Historia.
Zbudowany w XI w. przez hrabiego andegaweńskiego Fulka III, pełnił początkowo funkcje obronne. Budowla przeszła następnie w ręce seneszala Guillaume'a des Roches.
W 1424 roku zamek został odkupiony i przebudowany przez Pierre'a de Brézé, ministra na dworze Karola VII Walezjusza. Podczas panowania Franciszka I Walezjusza (1515–47), posiadłość została nabyta przez René de Cossé'a, gubernatora Andegawenii i Maine.
W roku 1589 zamek stał się własnością Henryka IV, króla Nawarry. W czasie wojny z hugenotami budynek został poważnie zniszczony i zaplanowano jego wyburzenie, jednakże wkrótce Henryk został koronowany na króla Francji i przekazał posiadłość wraz z sumą pieniędzy na odbudowę Karolowi II de Cossé, jako dowód wdzięczności za udzielone wcześniej poparcie. Karol II polecił przebudować środkową część zamku. Prace przerwano w roku 1621, po śmierci właściciela.
Potomkowie Ludwika II utrzymywali zamek w posiadaniu aż do roku 1792, kiedy posiadłość została splądrowana przez rewolucjonistów.
Obecnie zamek jest w posiadaniu członka rodziny de Cossé, istnieje możliwość zwiedzania.

</doc>
<doc id="1688431" url="https://pl.wikipedia.org/wiki?curid=1688431" title="Ianiculum">
Ianiculum



</doc>
<doc id="1688432" url="https://pl.wikipedia.org/wiki?curid=1688432" title="Katatonia okresowa">
Katatonia okresowa

Katatonia okresowa, zespół Gjessinga (ang. Gjessing syndrome, periodic catatonia) – grupa schorzeń o obrazie klinicznym podobnym do schizofrenii katatonicznej, w których epizodom katatonii towarzyszą zaburzenia gospodarki azotowej. Skutecznie leczone tyroksyną. Wyodrębniona przez norweskiego psychiatrę Rolva Gjessinga. Określenie zespołu Gjessinga wprowadzili do psychiatrii William Sargant i Eliot Slater w 1946.
Donoszono o związku katatonii okresowej z locus 15q15.

</doc>
<doc id="1688433" url="https://pl.wikipedia.org/wiki?curid=1688433" title="Herman Witsius">
Herman Witsius

Hermann Witsius (właściwe nazwisko Wits) (ur. 12 lutego 1636, zm. 22 października 1708) – holenderski teolog, działacz tzw. Dalszej Reformacji Holenderskiej (Nadere Reformatie).
Życiorys.
Herman Witsius studiował na uniwersytetach w Groningen, Lejdzie oraz Utrechcie.
Witsius już jako nastolatek ujawnił swoje zdolności podczas publicznych debat. W 1655 roku pokonał w debacie kilku najlepszych dyskutantów na Uniwersytecie w Utrechcie wykazując, że naukę o Trójcy Świętej można dowieść na podstawie starożytnych pism żydowskich.
W następnym roku Witsius zdał swój ostatni egzamin i został zgłoszony jako kandydat do służby duchowej. W 1657 został pastorem w Westwoud, a następnie w Wormer, Goes i Leeuwarden. W 1675 roku został profesorem teologii na Uniwersytecie we Franeker, a od 1680 roku na Uniwersytecie w Utrechcie. W 1698 roku sześćdziesięciodwuletni Witsius przyjął ofertę profesury na Uniwersytecie w Leidzie. Tematem jego przemowy inauguracyjnej był charakter „skromnego teologa”.
W Lejdzie nauczał studentów z Europy, Wielkiej Brytanii i Nowej Anglii, w tym także Indian, nawróconych na chrześcijaństwo dzięki pracy angielskiego misjonarza Jana Eliota.
W 1707 roku przeszedł na emeryturę z powodu złego stanu zdrowia. W ostatnich sześciu latach życia cierpiał na bolesne ataki podagry, zawroty głowy i chwilowe zaniki pamięci. W październiku 1708 roku, po bardzo bolesnym ataku podagry, zwierzył się przyjaciołom, że „wkrótce odejdzie do domu” (umrze) i cztery dni później zmarł. Na godzinę przed śmiercią zwierzył się swojemu bliskiemu przyjacielowi Johannesowi a Marck, że umiera w wierze w Chrystusa, w której wytrwał od młodości.
Charakterystyka postaci.
Witsius był bardzo zdolnym i wpływowym teologiem, rzetelnym kaznodzieją, egzegetą, historykiem i polemistą. Wywarł wpływ na wielu teologów, zarówno w kraju, jak i poza jego granicami: Campegiusa Vitringa i Bernardusa Smytegelta, Friedricha Lampe w Niemczech, a także Thomasa Bostona i braci Erskine (Ralpha i Ebenezera) w Szkocji. James Hervey rekomendował Witsiusa jako „jednego z najznakomitszych autorów, którego wszystkie dzieła mają subtelność budowy, a także słodką woń świętości, [niczym] złota miska z manną – na zewnątrz lśniąca od złota, zaś w środku pełna niebiańskiego pokarmu”.
Twórczość.
Witsius był przede wszystkim teologiem biblijnym i specjalizował się w teologii systematycznej. Jego główne dzieło to dwutomowy traktat na temat ekonomii przymierzy Boga z człowiekiem, pierwotnie wydane po łacinie w 1677 roku jako "De oeconomia foderum Dei cum hominibus" (przekład angielski: The Economy of the Covenants Between God and Man, P&amp;R Publishing, 1990), który miał w zamyśle autora pogodzić różnice narastające wśród teologów kalwińskich na temat teologii przymierza.
Do innych ważniejszych dzieł Witsiusa zalicza się jego esej o charakterze prawdziwego teologa
(przekład angielski: On the Character of a True Theologian, RAP, 1994), będący w istocie tekstem jego słynnej przemowy inauguracyjnej na Uniwersytecie we Franeker. W 1856 roku Wolny Kościół Szkocki uznał ten esej za dokument na tyle wartościowy, że sfinansował rozprowadzenie tysiąc jego egzemplarzy wśród swoich studentów teologii.
Esej o charakterze prawdziwego teologa jest uznawany za arcydzieło Witsiusa i znakomitą ilustracją jego maksymy: „Prawdziwym teologiem jest tylko ten, kto do części teoretycznej religii przydaje część praktyczną”.
Dzieła.
Poza swoim "magnum opus" na temat ekonomii przymierzy, Witsius wydał następujące dzieła:
Przypisy.
Joel R. Beeke, Randall J. Pederson, Meet the Puritans, Reformation Heritage Books, Grand Rapids, MI, USA, 2006, 

</doc>
<doc id="1688434" url="https://pl.wikipedia.org/wiki?curid=1688434" title="Boutefeu (1911)">
Boutefeu (1911)

Boutefeu – francuski niszczyciel z okresu I wojny światowej. Jednostka typu "Bouclier". Okręt wyposażony w cztery kotły parowe opalane ropą i turbiny parowe. W czasie I wojny światowej operował na Morzu Śródziemnym. Wziął udział w I bitwie w Cieśninie Otranto. 15 maja 1917 roku „Boutefeu” wszedł na minę postawioną przez okręt podwodny UC-25. Po wybuchu miny niszczyciel przełamał się na pół i poszedł na dno w pobliżu Brindisi.

</doc>
<doc id="1688435" url="https://pl.wikipedia.org/wiki?curid=1688435" title="Minterm">
Minterm

Minterm – term składający się z literałów połączonych logicznym symbolem koniunkcji, który dla dokładnie jednej kombinacji wejść danej funkcji przyjmuje wartość 1. Minterm zawiera wszystkie literały danej funkcji.
Możliwe mintermy.
Do każdej funkcji boolowskiej formula_1 z formula_2 literałami (zmiennymi boolowskimi) istnieje maksymalnie formula_3 mintermów.
W przypadku trzech zmiennych mintermy brzmią następująco, przy czym formula_4 to literał zanegowany:
Mintermy vs. makstermy.
Każdą funkcję logiczną formula_5 można zapisać jako sumę mintermów. Mintermy są wtedy ujęte jako człony dysjunkcyjnej postaci normalnej. W poniższym przypadku postać ta przyjmuje formę:
Odpowiednio funkcja może też zostać przedstawiona jako iloczyn makstermów, gdzie makstermy są ujęte jako człony koniunkcyjnej postaci normalnej. W poniższym przypadku postać ta przyjmuje formę:
Notacja.
Oprócz powyżej przedstawionej dysjunkcyjnej postaci normalnej mintermy można zanotować również jako listę indeksów konkretnej funkcji, dla których przyjmuje ona wartość 1:

</doc>
<doc id="1688437" url="https://pl.wikipedia.org/wiki?curid=1688437" title="Anthus cervinus">
Anthus cervinus



</doc>
<doc id="1688438" url="https://pl.wikipedia.org/wiki?curid=1688438" title="Casque">
Casque



</doc>
<doc id="1688439" url="https://pl.wikipedia.org/wiki?curid=1688439" title="Glapa">
Glapa



</doc>
<doc id="1688440" url="https://pl.wikipedia.org/wiki?curid=1688440" title="Alexander von Winiwarter">
Alexander von Winiwarter

Alexander von Winiwarter (ur. 22 kwietnia 1848 w Wiedniu, zm. 31 października 1917 w Liège) – austriacko-belgijski lekarz, chirurg. Jego bratem był lekarz Felix von Winiwarter (1852-1931). 
Życiorys.
Alexander Winiwarter otrzymał dyplom lekarza w 1870 na Uniwersytecie Wiedeńskim, po czym pracował w klinice chirurgicznej u Theodora Billrotha. Następnie został ordynatorem chirurgii w "Kronprinz-Rudolf-Kinderspitals". Następnie objął katedrę chirurgii na belgijskim Uniwersytecie w Liège.
Jako pierwszy stosował odpowiedni ucisk i masaż w leczeniu obrzęków limfatycznych.

</doc>
<doc id="1688443" url="https://pl.wikipedia.org/wiki?curid=1688443" title="Gimnastyka na Letnich Igrzyskach Olimpijskich 1908">
Gimnastyka na Letnich Igrzyskach Olimpijskich 1908

Wyniki indywidualnych i drużynowych zawodów gimnastycznych podczas Letnich IO w Londynie (1908). Indywidualnie zwyciężył Włoch Alberto Braglia, zaś drużynowo zwycięstwo odnieśli Szwedzi. Startowało 327 gimnastyków z 14 państw.

</doc>
<doc id="1688447" url="https://pl.wikipedia.org/wiki?curid=1688447" title="Wengen">
Wengen

Wengen – miejscowość w Szwajcarii w Alpach Berneńskich, leży na wysokości 1274 m n.p.m. i jest zamieszkana przez niewiele ponad 1300 mieszkańców, w sezonie zimowym zamieszkuje tu ponad 10 000 osób. Jest największym skupiskiem ludności w dolinie Lauterbrunnental.
Historia.
Pierwsze ślady człowieka w "Wengen" zanotowano w dokumentach w 1268 roku, natomiast nie wiadomo, skąd się wzięła nazwa "Wengen".
Pierwotnie miejscowość ta słynęła z rolnictwa, jednak dopiero od początku XIX wieku zaczęła przyciągać turystów i narciarzy. Jednym z pierwszych gości, jacy odwiedzili Wengen, był Felix Mendelssohn. W 1817 roku Mary i Percy Shelleyowie opublikowali powieść historyczną pod tytułem "Historia sześciu tygodni" a Lorda Bryon ułożył wiersz dramatyczny "Manfred". Oba te utwory opisały miejscowy krajobraz i rozpropagowały Wengen. Dzięki nim zapoczątkowany został ruch turystyczny.
W 1859 roku został otwarty pierwszy prymitywny hotel o nazwie Launerhaus, zdolny pomieścić 30 osób. A w 1880 roku został otwarty pierwszy pensjonat w Wengen, który mógł pomieścić 100 osób. W znacznie szybszym tempie turystyka zaczęła się rozwijać w Wengen po 1890 roku, kiedy to została wybudowana trasa narciarska Wengernalpbahn. Wraz z przyrostem turystów w niedługim czasie w wiosce powstało mnóstwo hoteli, apartamentów dla turystów i narciarzy oraz domków letniskowych, które można było wynajmować w sezonie letnim.
Na początku XIX wieku w miejscowych klubach narciarskich panowali głównie turyści z Anglii. W 1903 w Wengen został zbudowany kościół anglikański, a dwa lata później arystokrata Henry Lunn utworzył publiczną szkołę sportu alpinistycznego dla jego członków z klubu narciarskiego. Przewodniczący Brytyjskiego metodyzmu Henry Lunn po raz pierwszy odwiedził Wengen po zorganizowaniu spotkania wiernych kościoła protestanckiego w pobliżu Grindelwaldu, gdzie odkrył wspaniałe tereny dla sportów zimowych. Powrócił tam w 1896 roku wraz ze swoim synem Arnoldem, by ten nauczył się jeździć na nartach, i dzięki temu wyjazdowi opanował jazdę na nartach w bardzo szybkim tempie. W 1911 roku został w Wengen utworzony klub curlingowy.
Pierwsze zawody narciarskie odbyły się na początku 1920 roku. W 1921 odbyło się w Wengen pierwsze wielkie wydarzenie narciarskie - był to puchar Wielkiej Brytanii w narciarstwie alpejskim, a rok później zostały rozegrane zawody narciarskie między dwoma uczelniami Oksfordu i Cambridge. To wydarzenie obejmowało konkurencje zjazdu. Wengen pierwsze na świecie uruchomiło wyciąg narciarski, co było wielkim udogodnieniem dla narciarzy, z tego też względu turystów przybywało z roku na rok. Arnold Lunn uwielbiał zjeżdżać ze zbocza gór na tak zwaną "krechę", dzięki Arnoldowi powstała konkurencja zjazdu. Również w tym okresie Lunn wymyślił i wprowadził w Wengen pierwszy wyścig slalomu, w którym narciarze pokonywali trasę, omijając drzewa napotkane na stoku. Później drzewa zostały zastąpione tyczkami, które zostały wykonane z konarów drzew. Wydarzenie to zapoczątkowało włączenia tej konkurencji do zawodów pucharu świata.
Polityka.
Wraz z miejscowościami Mürren, Isenfluh, Gimmelwald, Stechelberg i Lauterbrunnen, Wengen tworzy jedną gminę Lauterbrunnen.
Transport.
Wengen jest jedną z niewielu wiosek w Europie, gdzie miejscowa ludność nie przemieszcza się samochodami, ale za to istnieje elektryczna kolejka wąskotorowa. W samych Alpach istnieją jeszcze dwie miejscowości, gdzie samochody nie są w ogóle używane. Są to: Zermatt i Avoriaz, choć z przyczyn ekologicznych inne miejscowości rozważają taką możliwość.
Wengen jest obsługiwane przez kolejowy system WAB (Wengernalpbahn). Kolejka ta przebiega przez Grindelwald, przełęcz Kleine Scheidegg, Wengen i dalej do Lauterbrunnen. Na przełęczy Kleine Scheidegg pasażerowie muszą się przesiąść. Wieś jest także połączona z dolinami różnego kolejkami linowymi i gondolowymi. Kolejka z Lauterbrunnen do dworca kolejowego w Wengen kursuje codziennie od wczesnego rana do późnej nocy, wykonując około 40 kursów. Może pociągnąć maksymalnie 4 wagony. W razie potrzeby i dużego zainteresowania podpina się drugą lokomotywę.
W górę podróż trwa ok. 14 minut, zaś zjazd kolejki w dół trwa 17 minut. Obecnie wszystkie pociągi kursują na mniej stromej, ale nieco dłuższej trasie, która wiedzie przez Wengwald.
Sport i rekreacja.
Wengen słynie na całym świecie z trasy do narciarstwa alpejskiego Lauberhorn oraz z maratonu górskiego Jungfrau Marathon.
Od 1930 roku na trasie Lauberhorn odbywa się cykl pucharu świata w narciarstwie alpejskim mężczyzn. Zazwyczaj rozgrywane są trzy konkurencje: zjazd, slalom i superkombinacja. Oprócz tego, że uważa się ją za jedną z najtrudniejszych technicznie tras zjazdowych, jest ona najdłuższa w całym kalendarzu FIS i zapiera wdech w piersiach z powodu cudnych widoków. Średnio zawodnik trasę Lauberhorn, która mierzy 4455 metrów, pokonuje w około dwie i pół minuty. Zawodnicy na odcinku Haneggschuss osiągają ogromne prędkości dochodzące do 160km/h. Rekord prędkości na trasie Lauberhorn uzyskał w 2005 roku Włoch Stefan Thanei - prędkość ta wyniosła 158km/h.

</doc>
<doc id="1688449" url="https://pl.wikipedia.org/wiki?curid=1688449" title="Nabarbi">
Nabarbi

Nabarbi – w mitologii hetyckiej bóg księżyca.

</doc>
<doc id="1688450" url="https://pl.wikipedia.org/wiki?curid=1688450" title="Odruch Rossolima">
Odruch Rossolima



</doc>
<doc id="1688452" url="https://pl.wikipedia.org/wiki?curid=1688452" title="Bartoloni">
Bartoloni

Bartoloni ("Bartolani") – polski herb szlachecki, odmiana herbu Nałęcz z nobilitacji.
Opis herbu.
W polu czerwonym chusta srebrna, ułożona w koło, związana u dołu, z opuszczonymi końcami, z dwoma krzyżami kawalerskimi złotymi w słup; jednym w środku, drugim pod nawiązaniem.
Klejnot: Krzyż jak w godle między lilią srebrną z prawej i różą czerwoną z lewej.
Labry: Czerwone, podbite srebrem.
Najwcześniejsze wzmianki.
Nadany 10 kwietnia 1589 roku lekarzowi z Sandomierza Stanisławowi Bartolani.
Herb jest wynikiem adopcji do Nałęcza.
Herbowni.
Bartoloni - Bartolani.

</doc>
<doc id="1688454" url="https://pl.wikipedia.org/wiki?curid=1688454" title="Radio-televizija Srbije">
Radio-televizija Srbije



</doc>
<doc id="1688455" url="https://pl.wikipedia.org/wiki?curid=1688455" title="Gualtiero Jacopetti">
Gualtiero Jacopetti

Gualtiero Jacopetti (ur. 4 września 1919, Barga, region Toskania - zm. 17 sierpnia 2011 w Rzymie) – włoski dziennikarz, reżyser i scenarzysta filmów dokumentalnych. Filmem "Mondo Cane" (nakręconym wspólnie z Paolem Cavarą i Frankiem Prosperim) zapoczątkował nowy gatunek filmowy: Mondo movies.
Życiorys.
Gualtiero Jacopetti z zawodu był dziennikarzem. W latach 50. XX w. zadebiutował jako aktor rolą adwokata w filmie "Un giorno in pretura" w reż. Steno. Następnie pracował jako scenarzysta przy realizacji filmu Europa di notte (1959) w reż. Alessandro Blasettiego.
W latach 1960-61 Gualtiero Jacopetti podjął wspólnie z Franco Prosperim i Paolo Cavarą pracę nad filmem dokumentalnym, zatytułowanym "Mondo Cane". Film, kręcony w różnych regionach świata, od Afryki i Papui po Europę i Amerykę Północną, stanowił szeroki przegląd lokalnych, ludzkich obyczajów i zachowań zbiorowych, ukazanych często w okrutny sposób, naruszający tematy uważane wówczas za tabu. Nie spodobało się to części krytyki, tym niemniej film odniósł sukces na całym świecie, wsparty dodatkowo znakomitą ścieżką dźwiękową, skomponowaną przez Riza Ortolaniego i Nino Oliviero; tytułowy szlagier, "More" był nominowany do Oscara.
Sukces Mondo Cane sprawił, że reżyser "poszedł za ciosem" i w 1963 roku nakręcił ciąg dalszy – "Mondo Cane 2". Obraz ten był jednak bardziej stonowany od swego poprzednika i nie wzbudzał już takich kontrowersji. Kręcony był we Włoszech (Abruzja, Kalabria, Lacjum, sugestywne sceny pokazujące obyczaje bractwa Sacconi rossi z Bazyliki św. Bartłomieja na Wyspie Tyberyjskiej). Jacopetti i tym razem współpracował z przyjacielem Franco Prosperim a także z pisarzem i dziennikarzem Stanislao Nievo.
Żyłka reporterska i pasja poznawcza spowodowały, że Gualtiero Jacopetti nakręcił w latach następnych szereg filmów tego typu: "La donna nel mondo" (1963), poświęcony sytuacji kobiet w różnych częściach świata, "Africa addio" (1965-66), szokujący dokument nt. tragicznych skutków dekolonizacji w Afryce (przez część krytyki film został uznany za rasistowski), "Addio zio Tom" (1971), szydercza analiza niewolnictwa w USA w XIX w. czy wreszcie "Mondo Candido" (1975), współczesna adaptacja Kandyda Woltera.
Również przy tym ostatnim filmie nie udało się uniknąć głosów krytyki. Padły oskarżenia o rasizm a nawet faszyzm. Wszystko to spowodowało, że Gualtiero Jacopetti zaprzestał kręcenia filmów i wycofał się z kinematografii na rzecz życia prywatnego, w którym mimo to dawała znać o sobie jego wrodzona pasja podróżnika i bacznego obserwatora życia.
W 2006 ukazał się we Francji na DVD zbiór wszystkich filmów Jacopettiego wraz z jego wywiadem nt. realizacji Mondo Cane.

</doc>
<doc id="1688457" url="https://pl.wikipedia.org/wiki?curid=1688457" title="Denton (Wielki Manchester)">
Denton (Wielki Manchester)

Denton - miasto w Wielkiej Brytanii, w Anglii, w regionie North West England, w hrabstwie Wielki Manchester. W 2001 r. miasto to zamieszkiwało 26 866 osób..

</doc>
<doc id="1688460" url="https://pl.wikipedia.org/wiki?curid=1688460" title="Widowisko jakiego jeszcze nie było">
Widowisko jakiego jeszcze nie było

Widowisko jakiego jeszcze nie było – drugie video zespołu "Ich Troje". Jest to skrócone nagranie koncertu z Teatru STU w Krakowie. Płyta została wydana w gazecie "Naj" w 2003 roku.

</doc>
<doc id="1688463" url="https://pl.wikipedia.org/wiki?curid=1688463" title="Narutówka">
Narutówka

Narutówka (dawniej "Kosiniec", "Kosieniec") – struga, prawostronny dopływ Leniwki o długości 13,82 km.
Struga płynie w województwie mazowieckim, powiecie radomskim na terenach gmin Pionki, Głowaczów i Jastrzębie. Jej źródła znajdują się w okolicach wsi Augustów. Następnie szerokim łukiem dociera do wsi Przejazd i dalej płynie krawędzią doliny Radomki, wzdłuż granicy Puszczy Kozienickiej. W rejonie stawów "Grądy" rozdziela się, jedno ramię uchodzi do Leniwki, a drugie bezpośrednio do Radomki.
Do roku 1923 Narutówka nosiła nazwę Kosiniec (Kosieniec). Zmieniono ją po śmierci Gabriela Narutowicza. Prezydent bowiem w tych okolicach często bywał na polowaniach.

</doc>
<doc id="1688464" url="https://pl.wikipedia.org/wiki?curid=1688464" title="Zygmuntówka (ciastko)">
Zygmuntówka (ciastko)

Zygmuntówka – ciastko warszawskie wyłonione w wyniku konkursu ogłoszonego przez Biuro Promocji Urzędu Miasta Stołecznego Warszawy. Współorganizatorem był Cech Rzemiosł Spożywczych.
Zygmuntówka ma postać babeczki korpusowej. Ma przypominać kształtem strzelistą koronę. Składa się z korpusu uformowanego z upieczonej masy migdałowej (skład: cukier, płatki migdałowe, białka jaj, mąka, masło), wypełnionego musem czekoladowym, konfiturą żurawinową, bitą śmietaną i zwieńczonego koroną z bezy o nieregularnym kształcie. Autorem przepisu jest Witold Teledziński, właściciel cukierni Nova.
Konkurs ogłoszono w tłusty czwartek 19 lutego 2009. Wzięło w nim udział 18 cukierni należących do Cechu Rzemiosł Spożywczych. 22 kwietnia 2009 "jury" składające się z cukierników i znanych osobistości pod przewodnictwem (nieobecnej) prezydent m.st. Warszawy Hanny Gronkiewicz-Waltz wskazało zwycięskie ciastko. Sędziowie brali pod uwagę smak, wygląd i nowatorstwo. Nazwę ciastka wyłoniono za pomocą internetowego plebiscytu spośród propozycji nadesłanych przez internautów. Nazwę „zygmuntówka” zgłosiło do konkursu siedem osób. Zwycięzcą został Witold Żyła z Warszawy, który zgłosił ją pierwszy. Jak zauważyli sami jurorzy konkursu na ciastko, wybrana w plebiscycie nazwa „szczęśliwym zbiegiem okoliczności” pasuje do kształtu ciastka, wzbudzając skojarzenia z królem Zygmuntem III Wazą.
Zygmuntówka miała stać się symbolem Warszawy i przyczynić się do jej wypromowania, jednak początkowa popularność ciastka szybko zgasła i jest obecnie trudno dostępne.

</doc>
<doc id="1688465" url="https://pl.wikipedia.org/wiki?curid=1688465" title="Denton (Georgia)">
Denton (Georgia)

Denton – miasto w Stanach Zjednoczonych, w stanie Georgia, w hrabstwie Jeff Davis. W 2000 r. miasto to było zamieszkiwane przez 269 osób.

</doc>
<doc id="1688468" url="https://pl.wikipedia.org/wiki?curid=1688468" title="Droga wojewódzka nr 271">
Droga wojewódzka nr 271

Droga wojewódzka nr 271 (DW271) – droga wojewódzka o długości 1 km, łącząca DK90 w m. Opalenie z dawną stacją kolejową Opalenie Tczewskie.

</doc>
<doc id="1688469" url="https://pl.wikipedia.org/wiki?curid=1688469" title="Tai Woffinden">
Tai Woffinden

Tai Woffinden (ur. 10 sierpnia 1990 w Scunthorpe) – brytyjski żużlowiec, wielokrotny reprezentant Wielkiej Brytanii, indywidualny mistrz świata w sezonach 2013, 2015 oraz 2018. Wygrywając Grand Prix 2018 stał się pierwszym zawodnikiem z Wielkiej Brytanii, który trzykrotnie zostawał żużlowym IMŚ. Złoty medalista Speedway of Nations 2021. Siedmiokrotny medalista indywidualnych mistrzostw Wielkiej Brytanii (złoty – 2013, 2014, 2015, brązowy – 2008, 2009, 2011, 2012). Razem ze Spartą Wrocław zwycięzca żużlowej Ekstraligi w sezonie 2021 i siedmiokrotny medalista tych rozgrywek. Uważany za jednego z najlepszych żużlowców w historii i legendę drużyny WTS Sparty Wrocław.
W zawodach indywidualnych startuje z numerem 108, a większość jego teamu stanowią Polacy.
Życiorys.
Dzieciństwo i młodość.
Woffinden urodził się w Anglii. Kiedy jego ojciec Rob, który również był żużlowcem, skończył karierę w 1994, przeprowadził się wraz z rodziną do Perth, do Australii, którą Tai do dziś uważa za swoją ojczyznę. Mimo to podczas swojej kariery zdecydował się reprezentować Wielką Brytanię. Jako dziecko trenował taekwondo. Będąc nastolatkiem zaczął odnosić pierwsze sukcesy w lokalnych australijskich zawodach żużlowych. W 2006 roku jego rodzina wróciła do Anglii, by pomagać mu w rozwoju kariery.
Kariera.
W 2006 podpisał kontrakt z drużyną Scunthorpe Scorpions, jeżdżącą wówczas w Conference League – trzecim poziomie rozgrywkowym w Wielkiej Brytanii. Jeździł również dla Sheffield Tigers w Premier League, na drugim poziomie rozgrywkowym (zawodnicy w Wielkiej Brytanii mogą startować w więcej niż jednej lidze w tym kraju). 29 maja zadebiutował w Conference League. W dniu 16. urodzin zadebiutował w ligowym meczu w barwach Sheffield. W starciu z Redcar Bears pojechał w trzech wyścigach. Nie zdobył jednak żadnego punktu. Jego debiutancki sezon w barwach klubu ze Scunthrope był bardzo udany. Zakończył go ze średnią biegową wynoszącą 2,497. W następnym roku oprócz jazdy dla Scunthorpe, startował też w barwach Rye House Rockets w Premier League, gdzie jeździł do 2008 roku. Przed sezonem 2008 podpisał kontrakt z Włókniarzem Częstochowa. Był to jego pierwszy kontrakt polskiej lidze. W tym samym roku zaczął również starty w lidze szwedzkiej. 
W reprezentacji Wielkiej Brytanii zadebiutował startując w półfinale Drużynowych Mistrzostw Świata Juniorów 2008. 
Od sezonu 2009 jeździł dla Wolverhampton Wolves. Już w pierwszym sezonie startów został z tą drużyną drużynowym mistrzem wielkiej Brytanii. Organizatorzy przyznali mu stałą dziką kartę na starty w cyklu Grand Prix 2010. W tym samym roku zmarł jego ojciec, który wspierał go przez całą dotychczasową karierę, przez co zawodnik mocno się pogubił. Długo nie mógł się po tym otrząsnąć. GP skończył z dorobkiem jedynie 49 punktów w jedenastu rundach. Zajął 14. miejsce, ostatnie spośród zawodników, którzy startowali w każdym turnieju. 
W latach 2007–2011 zdobywał medale młodzieżowych indywidualnych mistrzostw Wielkiej Brytanii (złoty – 2008, 2011, srebrny – 2009, 2010, brązowy – 2007). 
Sezon 2012 był pierwszym sezonem Woffindena w barwach Sparty Wrocław. 
Rok później drugi raz w karierze jeździł w Grand Prix – podobnie jak trzy lata wcześniej, dostał stałą dziką kartę. 18 maja 2013 roku wygrał swoją pierwszą rundę GP – Grand Prix Czech w Pradze. 21 września 2013 podczas drugiego biegu GP Skandynawii spowodował upadek Tomasza Golloba, w wyniku którego Polak doznał wstrząsu mózgu oraz przesunięcia siódmego kręgu w kręgosłupie. Przez cały cykl notował dobre wyniki, co sprawiło, że został indywidualnym mistrzem świata – najmłodszym w całej historii Grand Prix. Przed sezonem kurs na jego zwycięstwo wynosił 1:500. W sezonie 2013 osiągnął też najwyższą w całej dotychczasowej karierze średnią biegową w polskiej Ekstralidze (2,471). Startował również w Indywidualnych mistrzostwach Europy – w klasyfikacji generalnej zajął piąte miejsce, nie startował jednak w ostatniej rundzie. 
Kolejna szansa na medal Grand Prix pojawiła się w 2014 roku. Woffinden skończył cykl GP ze 121 punktami na koncie. Tyle samo miał Nicki Pedersen, co oznaczało, że zawodnicy muszą odjechać bieg dodatkowy. W nim lepszy okazał się Duńczyk. Z Elit Vetlandą wygrał ligę szwedzką, będąc zawodnikiem z najwyższą średnią biegową w swojej drużynie i drugą najwyższą w całej lidze. 
W 2015 roku zdobył swoje drugie indywidualne mistrzostwo świata z najwyższą w karierze liczbą 163 punktów. Przewaga nad rywalami była na tyle duża, że zapewnił to sobie jeszcze przed ostatnią rundą. W całym sezonie aż 6 razy stanął na podium zawodów GP, co również jest jego dotychczasowym rekordem wyrównanym trzy lata później. W 2016 został wicemistrzem ustępując Gregowi Hancockowi. 30 lipca 2016 w finale Drużynowego Pucharu Świata na torze w Manchesterze zdobył 19 punktów dla reprezentacji Wielkiej Brytanii. Turniej zakończył się dosyć niespodziewanym srebrem Brytyjczyków. Był to pierwszy medal DMŚ tej reprezentacji od dziesięciu lat. Po tym jak drugi raz w karierze wygrał ligę brytyjską z Wolverhampton, ogłosił, że od sezonu 2017 nie będzie startował w tych rozgrywkach. Zrezygnował też z występów w reprezentacji. Jak sam mówił, było to spowodowane brakiem profesjonalnego podejścia do kadry wśród innych zawodników. 
W 2017 zdobył brązowy medal Grand Prix. Był to jego czwarty medal tych rozgrywek w karierze. W 2018 trzeci raz zdobył Indywidualne mistrzostwo świata, stając się pierwszym zawodnikiem reprezentującym Wielką Brytanię w żużlowych IMŚ, który tego dokonał. Był to jego piaty medal tych rozgrywek na przestrzeni sześciu lat. 6 października 2018 jak dotąd po raz ostatni wygrał rundę Grand Prix. Po roku przerwy powrócił do reprezentacji. Zaliczył znakomity występ podczas finału Speedway Of Nations 2018, gdzie w trzynastu biegach tylko raz nie przyjechał pierwszy. Nie wystarczyło to do zdobycia mistrzostwa przez Wielką Brytanię. Woffinden musiał zadowolić się srebrem. 
7 czerwca 2019 w 1. biegu ligowego meczu przeciwko Motorowi Lublin doznał bardzo poważnej kontuzji, która wykluczyła go ze startu w finale Speedway of Nations 2019. Nie wystąpił też w dwóch rundach Grand Prix 2019. Ogólnie dalsza część cyklu nie szła mu najlepiej i skończył go dopiero na 13. miejscu. W 2020 zdobył kolejny srebrny medal Grand Prix. Jego zdobycie przypieczętował dopiero po dodatkowym wyścigu z Fredrikiem Lindgrenem, gdyż obaj zawodnicy mieli po 117 punktów na koniec cyklu. Dzień po ostatniej rundzie GP w ligowym starciu ze Stalą Gorzów, zanotował upadek, w wyniku którego znowu ominął go finał Speedway of Nations. Był to dla niego koniec sezonu. 
W 2021 po dziesięciu latach startów dla wrocławskiej drużyny i wcześniejszych pięciu medali ligowych w barwach tej drużyny, pierwszy raz zdobył z nią złoto Drużynowych Mistrzostw Polski. 14 września 2021 Sparta Wrocław poinformowała o przedłużeniu kontraktu z Woffindenem do końca sezonu 2024. Z Dackarną Målilla wygrał ligę szwedzką. Po dwóch latach nieobecności wziął udział w SoN. Tworzył brytyjską drużynę wraz z Robertem Lambertem i rezerwowym Tomem Brennanem. Startował tylko pierwszego dnia rywalizacji, gdyż uraz którego nabawił się w trakcie jednego z wyścigów wykluczył go z drugiego dnia startów. Zastąpił go Daniel Bewley. Ostatecznie Brytyjczycy triumfowali w całych zawodach, po tym jak w wyścig finałowy przeciwko reprezentacji Polski na pierwszym miejscu ukończył Bartosz Zmarzlik, drugi do mety dojechał Robert Lambert, trzeci Daniel Bewley, a upadek zaliczył Maciej Janowski. Było to pierwsze złoto drużynowych mistrzostw świata dla tej reprezentacji od 32 lat. Po sezonie 2021 zrezygnował ze startów w lidze szwedzkiej i w 2022 poza jazdą w Polsce, występował również w lidze duńskiej w barwach Esbjerg Vikings. 
Życie prywatne.
17 grudnia 2016 roku ożenił się z Faye Woffinden. 20 listopada 2017 parze urodziła się córka Rylee-Cruu.
Po sezonie 2019 napisał autobiografię. W Polsce jest ona dostępna od 25 marca 2020. 
Zawodnik wyróżnia się bardzo dużą liczbą tatuaży. 
Starty w Grand Prix (Indywidualnych Mistrzostwach Świata na Żużlu).
Stan na 1 października 2022.
Starty w lidze (szczegółowo).
Stan na 9 października 2022
Pozostałe osiągnięcia.
Indywidualne mistrzostwa Wielkiej Brytanii.
Od 2016 r. nie startuje w IM Wielkiej Brytanii.

</doc>
<doc id="1688470" url="https://pl.wikipedia.org/wiki?curid=1688470" title="Casque (1910)">
Casque (1910)

Casque – francuski niszczyciel z okresu I wojny światowej. Jednostka typu "Bouclier". Okręt wyposażony w cztery kotły parowe opalane ropą i turbiny parowe. W czasie I wojny światowej operował na Morzu Śródziemny. 29 grudnia 1915 roku dobił poderwany na minie austro-węgierski niszczyciel SMS "Triglav". 22 grudnia 1916 roku "Casque" został staranowany w Cieśninie Otranto przez włoski niszczyciel "Giuseppe Cesare Abba". Remont uszkodzonego okrętu zakończył się w maju 1917 roku. 29 sierpnia 1918 roku "Casque" kolejny raz został staranowany. Tym razem zderzył się w pobliżu Dardaneli z francuskim stawiaczem min "Pluton". Okręt ponownie wyremontowano. "Casque" przetrwał wojnę. Z listy floty skreślono go 26 marca 1926 roku. Stoczni złomowej sprzedano go 25 maja 1927 roku.

</doc>
<doc id="1688472" url="https://pl.wikipedia.org/wiki?curid=1688472" title="Agnieszka Piotrkowska">
Agnieszka Piotrkowska

Agnieszka Piotrkowska, z d. Podrygała (ur. 10 listopada 1986 w Tychach) – polska piłkarka ręczna, występująca na pozycji rozgrywającej.
Życiorys.
Wychowanka klubu UKS Elf Tychy. W Ekstraklasie zadebiutowała w sezonie 2005/2006 w barwach AZS-AWF Katowice. W latach 2008–2011 występowała w Piotrcovii Piotrków Trybunalski, z którą w sezonie 2008/2009 zdobyła brązowy medal mistrzostw Polski. W latach 2011–2013 grała w Olimpii-Beskid Nowy Sącz, której była najlepszą strzelczynią w I lidze (2011/2012 – 100 bramek; 3. miejsce w klasyfikacji najlepszych strzelczyń I ligi) i Superlidze (2012/2013 – 155 bramek). .

</doc>
<doc id="1688474" url="https://pl.wikipedia.org/wiki?curid=1688474" title="Cylindruria">
Cylindruria



</doc>
<doc id="1688475" url="https://pl.wikipedia.org/wiki?curid=1688475" title="Zakład Filozofii Polskiej Instytutu Filozofii Uniwersytetu Jagiellońskiego">
Zakład Filozofii Polskiej Instytutu Filozofii Uniwersytetu Jagiellońskiego

Zakład Filozofii Polskiej Instytutu Filozofii Uniwersytetu Jagiellońskiego – jeden z zakładów wchodzących w skład Instytutu Filozofii na Uniwersytecie Jagiellońskim.
Utworzony z części Zakładu Historii Filozofii z inicjatywy prof. Jana Skoczyńskiego, badacza myśli polskiej i historiozofii. Mieści się w gmachu Instytutu Filozofii przy ulicy Grodzkiej 52 w Krakowie (sala 85, II piętro).
Kierownik: prof. dr hab. Jan Skoczyński.
Pracownicy: dr Steffen Huber, dr Piotr Bartula.
Pracownicy Zakładu prowadzą badania nad filozofią polską, historią idei, historiozofią i filozofią polityczną. Formą prezentacji wyników badań są publikacje i zebrania Zakładu.

</doc>
<doc id="1688476" url="https://pl.wikipedia.org/wiki?curid=1688476" title="Liszaj rumieniowaty">
Liszaj rumieniowaty



</doc>
<doc id="1688478" url="https://pl.wikipedia.org/wiki?curid=1688478" title="Droga po Głazach">
Droga po Głazach

Droga po Głazach – jedna ze zwykłych, popularniejszych dróg prowadzących na Mięguszowiecki Szczyt w Tatrach Wysokich. Droga ze względu na trudności, ekspozycję i problemy z orientacją dostępna jest jedynie dla taterników i bardzo wprawnych turystów wysokogórskich.
Opis.
Droga po Głazach prowadzi z Mięguszowieckiej Przełęczy pod Chłopkiem na Mięguszowiecki Szczyt Wielki głębokim obejściem grani i znajdującego się w niej wierzchołka Mięguszowieckiego Szczytu Pośredniego po stronie Doliny Hińczowej.
Z Przełęczy pod Chłopkiem szlak trawersuje po stronie Doliny Hińczowej trzy skalne grzędy Mięguszowieckiego Szczytu Pośredniego (najtrudniejszy jest trawers pierwszej, zwany Trawersem Westwalewicza – trudność I w skali tatrzańskiej, duża ekspozycja) i sprowadza na znajdujący się około 100 m poniżej jego wierzchołka zachód, zwany Pośrednią Mięguszowiecką Ławką.
Zachodem tym droga biegnie początkowo lekko w górę wyraźną ścieżką, po czym opuszcza ją i prowadzi poziomo łagodnym, trawiasto-skalistym terenem w lewo ku krawędzi. Tu następuje łatwe technicznie, lecz dość trudne do odnalezienia przewinięcie przez żebro opadające z zachodniego końca Pośredniej Mięguszowieckiej Ławki. Stąd droga schodzi łatwymi skałami w dół do żlebu opadającego z Mięguszowieckiej Przełęczy Wyżniej, tuż obok miejsca, gdzie przecina go idący ukosem przez ścianę Mięguszowieckiego Szczytu Wielkiego szeroki zachód, zwany Wielką Mięguszowiecką Ławką. Po przekroczeniu żlebu Droga po Głazach biegnie Wielką Mięguszowiecką Ławką łatwo w górę aż do jej końca, po czym eksponowanymi skałami początkowo w górę (I), a następnie poniżej grani (I) na wierzchołek Mięguszowieckiego Szczytu Wielkiego.
Czas wejścia od Mięguszowieckiej Przełęczy pod Chłopkiem: około 2 godziny (o ile się nie błądzi), od Morskiego Oka na szczyt przez Mięguszowiecką Przełęcz pod Chłopkiem – około 5 godzin.
Historia zdobycia i nazewnictwo.
Jako pierwsi Drogę po Głazach przeszli F. Kratter i przewodnik Jędrzej Wala (młodszy) w roku 1883. Nazwa "Droga po Głazach" pochodzi od spotykanych na drodze wielkich stromych płyt skalnych, zwanych przez górali „głazami”.

</doc>
<doc id="1688479" url="https://pl.wikipedia.org/wiki?curid=1688479" title="Denton (Maryland)">
Denton (Maryland)

Denton - miasto w Stanach Zjednoczonych, w stanie Maryland, w hrabstwie Caroline. W 2000 r. miasto to zamieszkiwało 2 960 osób.

</doc>
<doc id="1688481" url="https://pl.wikipedia.org/wiki?curid=1688481" title="Lauri Uuspelto">
Lauri Uuspelto

Lauri Amadeus Hannunpoika Uuspelto (ur. 28 lutego 1992 w Espoo) – fiński muzyk, kompozytor, wokalista i gitarzysta.

</doc>
<doc id="1688483" url="https://pl.wikipedia.org/wiki?curid=1688483" title="Rajd Elmot 2009">
Rajd Elmot 2009

Rezultaty Rajdu Elmot ("37. Rajd Elmot-Krause"), 1. rundy Rajdowych Samochodowych Mistrzostw Polski w 2009 roku, który odbył się w dniach 15-16 maja:

</doc>
<doc id="1688485" url="https://pl.wikipedia.org/wiki?curid=1688485" title="Gregorio Esperón">
Gregorio Esperón

Gregorio Juan Esperón (12 maja 1917; zm. 30 września 2000) - piłkarz argentyński, pomocnik. Później trener.
Urodzony w Buenos Aires Esperón karierę piłkarską rozpoczął w 1934 roku w klubie CA Platense. Razem z reprezentacją Argentyny wygrał turniej Copa Juan Mignaburu 1940. W wygranym aż 5:0 meczu z Urugwajem Esperón zdobył drugą bramkę.
Jako piłkarz klubu Platense wziął udział w turnieju Copa América 1941, gdzie Argentyna zdobyła mistrzostwo Ameryki Południowej. Esperón zagrał tylko w meczu z Peru.
Rok później wziął udział w turnieju Copa América 1942, gdzie Argentyna została wicemistrzem Ameryki Południowej. Esperón zagrał w pięciu meczach - z Brazylią, Ekwadorem, Peru, Chile i Urugwajem.
W Platense Esperón grał do 1943 roku - w 244 meczach zdobył dla klubu 24 bramki. Pod względem liczby rozegranych meczów plasuje się na piątym miejscu na liście wszech czasów klubu Platense.
Esperón grał także w klubie CA Tigre, w którym zagrał tylko jeden mecz, oraz we włoskim klubie AS Roma, w którym w latach 1946-1947 rozegrał 7 meczów.
W reprezentacji Argentyny Esperón rozegrał 10 meczów i zdobył 1 bramkę.
Po zakończeniu kariery piłkarskiej został w 1948 roku trenerem klubu Platense, w którym spędził większość czasu jako piłkarz.
W 1950 roku doprowadził ekwadorski klub Barcelona SC do tytułu mistrza prowincji Guayas. Następnie w latach 1951-1953 opiekował się drużyną ekwadorskiego klubu Emelec Guayaquil.
Esperón kierował reprezentacją Ekwadoru podczas turnieju Copa América 1953. Jego drużyna zajęła ostatnie, 7. miejsce, nie odnosząc żadnego zwycięstwa, remisując dwa mecze (0:0 z Paragwajem i 1:1 z Boliwią) oraz ponosząc cztery porażki (0:1 z Peru, 0:2 z Brazylią, 0:3 z Chile i 0:6 z Urugwajem). Ekwador zdobył tylko jedną bramkę i stracił 13 goli. Szczególnie cenny był remis z Paragwajem, który wygrał cały turniej i tym samym zdobył mistrzostwo Ameryki Południowej.
W 1956 roku Esperón ponownie był trenerem klubu Platense.

</doc>
<doc id="1688486" url="https://pl.wikipedia.org/wiki?curid=1688486" title="Osiedle Parkowa (Hajnówka)">
Osiedle Parkowa (Hajnówka)

Osiedle Parkowa – dzielnica Hajnówki. Osiedle kilku bloków z wielkiej płyty rozlokowane na rogu ulic: Parkowej i 3 Maja.
Historia.
Wybudowane na przełomie lat 80. i 90. XX w. Teren na którym znajduje się osiedle zajmowały Zakłady Drzewne (Tartak). Znajdowała się tu też dawna remiza straży pożarnej Zakładów Drzewnych i hale produkcyjne.
Ulice.
3 Maja, Jakuba Kołasa, Parkowa
Linki zewnętrzne.
Zdjęcia osiedla Parkowa

</doc>
<doc id="1688489" url="https://pl.wikipedia.org/wiki?curid=1688489" title="Gregorio Esperon">
Gregorio Esperon



</doc>
<doc id="1688490" url="https://pl.wikipedia.org/wiki?curid=1688490" title="Droga wojewódzka nr 261">
Droga wojewódzka nr 261

Droga wojewódzka nr 261 (DW261) – droga wojewódzka o długości 0.6 km, łącząca DK91 w m. Gniew z dawną stacją kolejową w Gniewie.

</doc>
<doc id="1688496" url="https://pl.wikipedia.org/wiki?curid=1688496" title="Salomon Jadassohn">
Salomon Jadassohn

Salomon Jadassohn (ur. 13 sierpnia 1831 we Wrocławiu, zm. 1 lutego 1902) – niemiecki kompozytor i teoretyk muzyki pochodzenia żydowskiego.
Wykształcenie muzyczne otrzymał we Wrocławiu od kompozytora i organisty Moritza Brosiga (nauka harmonii) i Adolfa Hessego (fortepian). Od roku 1871 pracował w konserwatorium w Lipsku, gdzie uczył między innymi Stephana Krehla i Stanisława Niewiadomskiego. Autor cennych naukowo podręczników harmonii, kontrapunktu i fugi. Skomponował 4 symfonie, koncerty, utwory kameralne i wokalne.

</doc>
<doc id="1688497" url="https://pl.wikipedia.org/wiki?curid=1688497" title="Start Radziejów">
Start Radziejów



</doc>
<doc id="1688498" url="https://pl.wikipedia.org/wiki?curid=1688498" title="Las zawsze zielony twardolistny">
Las zawsze zielony twardolistny

Las zawsze zielony twardolistny – roślinność leśna występująca w klimacie podzwrotnikowym typu śródziemnomorskiego, charakteryzującym się ciepłymi i suchymi latami oraz deszczowymi i ciepłymi zimami, na żółtoziemach, czerwonych ziemiach ("terra rosa") i glebach cynamonowych. W takich warunkach klimatycznych rozwinęła się w pokrywie roślinnej dominują gatunki o twardych, skórzastych liściach, umożliwiających przetrwanie okresów suszy (niekiedy igiełkowate listki i gruba kora). Charakterystycznymi terenami, na których rośnie las zawsze zielony, są: obrzeża Morza Śródziemnego, Kalifornia, Chile, Afryka południowa, południowo-wschodnia Australia. Skład gatunkowy jest zróżnicowany w zależności od miejsca występowania: w południowo-zachodniej Europie występuje wawrzyn, dąb korkowy oraz różne gatunki sosny, w Ameryce Północnej – sekwoje, daglezje, świerki, dęby, magnolie, choiny, jodły, żywotniki, w Ameryce Południowej – araukarie, w Australii – eukaliptusy oraz paprocie drzewiaste. Znaczne powierzchnie w zasięgu lasów twardolistnych, często jako zbiorowiska zastępcze, zajmują formacje krzewinkowe i zaroślowe (makia, garig, palmitto – w basenie Morza Śródziemnego, chaparral i encinal – w Ameryce Północnej, fynbos w Afryce południowej.

</doc>
<doc id="1688499" url="https://pl.wikipedia.org/wiki?curid=1688499" title="Gregorio Juan Esperón">
Gregorio Juan Esperón



</doc>
<doc id="1688500" url="https://pl.wikipedia.org/wiki?curid=1688500" title="Skocznia im. Simona Ammanna">
Skocznia im. Simona Ammanna



</doc>
<doc id="1688501" url="https://pl.wikipedia.org/wiki?curid=1688501" title="Tony serca">
Tony serca



</doc>
<doc id="1688502" url="https://pl.wikipedia.org/wiki?curid=1688502" title="Parafia św. Maksymiliana Marii Kolbego w Łazach">
Parafia św. Maksymiliana Marii Kolbego w Łazach

Parafia św. Maksymiliana Mari Kolbego – rzymskokatolicka parafia znajdująca się w Łazach. Należy do dekanatu łazowskiego, diecezji sosnowieckiej i metropolii częstochowskiej. Utworzona 14 marca 1988 r. z parafii św. Michała Archanioła w Łazach.

</doc>
<doc id="1688504" url="https://pl.wikipedia.org/wiki?curid=1688504" title="Droga wojewódzka nr 896">
Droga wojewódzka nr 896

Droga wojewódzka nr 896 (DW896) - droga wojewódzka o długości 44,9 km łącząca DK84 w Ustrzykach Dolnych z DW897 w Ustrzykach Górnych.
Droga w całości biegnie na terenie powiatu bieszczadzkiego.

</doc>
<doc id="1688506" url="https://pl.wikipedia.org/wiki?curid=1688506" title="Szmery serca">
Szmery serca



</doc>
<doc id="1688511" url="https://pl.wikipedia.org/wiki?curid=1688511" title="Parafia św. Michała Archanioła w Łazach">
Parafia św. Michała Archanioła w Łazach

Parafia św. Michała Archanioła – rzymskokatolicka parafia znajdująca się w Łazach. Należy do dekanatu łazowskiego, diecezji sosnowieckiej i metropolii częstochowskiej. Utworzona 24 listopada 1920 roku z parafii św. Bartłomieja Apostoła w Ciągowicach.

</doc>
<doc id="1688512" url="https://pl.wikipedia.org/wiki?curid=1688512" title="Loja Dżirga">
Loja Dżirga

Loja Dżirga – Wielkie Zgromadzenie Narodowe, najwyższy organ władzy państwowej w którego skład wchodzą delegaci (starszyzna plemienna) z wszystkich prowincji Afganistanu. 
Loja Dżirga zwoływana była nieregularnie. Do Kabulu Loja Dżirga została przeniesiona w 1793 roku. 14 grudnia 2003 zwołano Loję Dżirgę, by uchwalić nową Konstytucję Afganistanu. 502 delegatów obradując przez 10 dni do 4 stycznia 2004 po licznych sporach i nieporozumieniach przyjęło ostatecznie nową Konstytucję z opóźnieniem na drodze konsensusu a pod wpływem militarnego musu.

</doc>
<doc id="1688514" url="https://pl.wikipedia.org/wiki?curid=1688514" title="Munich Re">
Munich Re

Munich Re ("Münchener Rückversicherungs-Gesellschaft Aktiengesellschaft in München", wcześniej w skrócie "Münchener Rück") (FWB: WKN, NYSE WKN) jest obecnie największym na świecie reasekuratorem. Posiada 99,64 procent udziałów w kapitale ubezpieczyciela Ergo Group.
Od 1880 roku grupa specjalizuje się w ocenie ryzyka. Jej klientami są w pierwszej kolejności przedsiębiorstwa ubezpieczeniowe; blisko 6 tysięcy podmiotów w 150 krajach.
Specjalizuje się w ubezpieczeniach związanych z:

</doc>
<doc id="1688515" url="https://pl.wikipedia.org/wiki?curid=1688515" title="Mifamurtyd">
Mifamurtyd

Mifamurtyd () – organiczny związek chemiczny o właściwościach immunostymulujących, stosowany w leczeniu kostniakomięsaka.
Historia.
Mifamurtyd został opracowany przez firmę Novartis na początku lat osiemdziesiątych, a następnie licencję na jego wytwarzanie przekazano Jenner Biotherapies. W 2003 roku właścicielem praw do mifamurtydu stała się spółka IDM Pharma, która od tego momentu skupia się na właściwościach przeciwnowotworowych i immunomodulujących leku. Wcześniej "Chiron Vaccines" (wspólne przedsięwzięcie Novartis i Chiron, rozpoczęte w 1995 roku) prowadziło badania nad mifamurtydem jako adiuwantem szczepionki przeciw wirusowi HIV. Badania jednak przerwano. Mifamurtyd ma status leku sierocego w Stanach Zjednoczonych i Europie.
Mechanizm działania.
Mifamurtyd jest w pełni syntetycznym analogiem muramylodipeptydu (MDP), który jest najmniejszym naturalnym składnikiem ściany komórkowej prątków ("Mycobacterium sp.") oraz innych bakterii Gram+ i Gram-. Posiada on działanie immunostymulujące podobne do MDP, jednak jego okres półtrwania w osoczu jest zdecydowanie dłuższy. Mifamurtyd jest ligandem NOD2 – receptora znajdującego się głównie na powierzchni monocytów, komórek dendrytycznych oraz makrofagów. Stymulacja NOD2 powoduje aktywację makrofagów, co związane jest z produkcją cytokin, takich jak czynnik martwicy nowotworu (TNF-α) i interleukin, w tym IL-1β, IL-6, IL-8, IL-12, oraz cząstek adhezyjnych, m.in. antygenu związanego z czynnością limfocytów 1 (LFA-1) i cząstek adhezji międzykomórkowej 1 (ICAM-1). Aktywowane monocyty niszczą komórki nowotworowe (zarówno allogeniczne, jak i autogeniczne), nie wykazując przy tym działania toksycznego na zdrowe komórki, co udowodniono w badaniach "in vitro". Nie wiadomo dokładnie, poprzez jaki mechanizm działania aktywowane przez mifamurtyd monocyty i makrofagi wykazują działanie przeciwnowotworowe."In vivo" mifamurtyd hamuje rozwój nowotworów w modelach zwierzęcych (w tym czerniaka, raka jajnika, okrężnicy, nerek) oraz wpływa na wydłużenie czasu przeżycia bez oznak choroby.
Wskazania.
Mifamurtyd stosowany jest u dzieci, młodzieży i dorosłych w leczeniu zaawansowanego, resekcyjnego kostniakomięsaka po usunięciu guza. Lek powinien być stosowany w leczeniu skojarzonym z innymi lekami przeciwnowotworowymi.
Farmakokinetyka.
Mifamurtyd jest stosowany w postaci liposomalnej, dzięki czemu w ciągu kilku minut od podania znika z krążenia ogólnego, przenikając do tkanek. Największe stężenia mifamurtydu notuje się w wątrobie, śledzionie, nosogardzieli i tarczycy, oraz w mniejszym stopniu w płucach. Liposomalna postać leku jest szybko pochłaniana na drodze fagocytozy przez komórki układu siateczkowo-śródbłonkowego. Okres półtrwania mifamurtydu jest dwufazowy. Faza α trwa około 15, zaś łączny czas połowicznego zaniku wynosi około 18 godzin.
Badania kliniczne.
Pierwszym badaniem klinicznym było „Study 08" – nierandomizowane, otwarte, jednoośrodkowe badanie na 33 pacjentach, prowadzone przez MD Anderson Cancer Centre w latach 1988–1992. Badanie obejmowało pacjentów z kostniakomięsakiem, u których po chemioterapii nastąpił nawrót choroby, i miało na celu zbadać skuteczność mifamurtydu w zabobieganiu przerzutom do płuc. Badanie wykazało, że mifamurtyd nieznacznie wydłuża czas do nawrotu choroby.W badaniach klinicznych „INT-0133” zastosowano mifamurtyd jako leczenie wspomagające chemioterapię z zastosowaniem metotreksatu, cisplatyny i doksorubicyny. Głównym założeniem badania było podawanie mifamurtydu pacjentom „klinicznie czystym”, tzn. bez makroskopowo widocznego guza. Stwierdzono, że takie zastosowanie leku znacznie wydłuża czas do pojawienia się remisji choroby, nawet do 6 lat (wzrost przeżywalności o 28%). To samo działanie mifamurtydu wykazano w badaniach na psach. Wykazano również, że mifamurtyd nie zmniejsza skuteczności stosowanej chemioterapii oraz nie wykazuje żadnych interakcji z lekami przeciwnowotworowymi.
Interakcje.
Cyklosporyna, inne leki będące inhibitorami kalcyneuryny i NLPZ podawane w dużych dawkach mogą potencjalnie wpływać na makrofagi i zdolność do fagocytozy komórek jednojądrowych, co z kolei może osłabiać działanie mifamurtydu. Nie zaleca się jednoczesnego stosowania tych leków.Podczas leczenia mifamurtydem nie należy stosować kortykosteroidów.
Działania niepożądane.
Do najczęściej występujących objawów ubocznych stosowania mifamurtydu zaliczyć można:
Rzadziej wystąpić mogą:
Synteza mifamurtydu.
Mifamurtyd może być otrzymywany dwoma metodami. Pierwsza opiera się na estryfikacji "N"-acetylomuramylo-"L"-alanylo-"D"-glutamylo-"L"-alaniny "N"-hydroksysukcynoimidem w obecności dicykloheksylokarbodiimidu w środowisku dimetyloacetamidu. Produktem wyjściowym jest ester, który następnie poddaje się kondensacji z "O"-(1,2-dipalmitoilo-"sn"-glicero-3-fosforylo)etanoloaminą w obecności trietyloaminy również w środowisku dimetyloacetamidu.
Druga metoda różni się od poprzedniej tym, że estryfikacji poddaje się "N"-acetylomuramylo-"L"-alanylo-"D"-glutaminę, której ester z "N"-hydroksysukcynoimidem kondensuje się z "N"-alanylo-"O"-(1,2-dipalmitoilo-"sn"-glicero-3-fosforylo)etanoloaminą.

</doc>
<doc id="1688517" url="https://pl.wikipedia.org/wiki?curid=1688517" title="Ulica Kotlarska we Wrocławiu">
Ulica Kotlarska we Wrocławiu

Ulica Kotlarska – jedna z ulic ścisłego średniowiecznego centrum Wrocławia (Stare Miasto), równoległa do północnej pierzei Rynku i położona od niej ok. 120 m na północ. Łączy dziś ulicę Odrzańską na zachodzie z placem Nowy Targ i liczy około 450 metrów. Przedłużeniem Kotlarskiej na wschód, poza Nowy Targ, jest ulica Purkyniego, natomiast na zachodzie, poza ul. Odrzańską, znajdują się ul. Malarska i Jatki.
W średniowieczu powstawała w osobnych dwóch lub trzech odcinkach: na zachód od ulicy Kuźniczej mieszkali przy niej (1363) rzemieślnicy – kotlarze (stąd współczesna nazwa, wcześniej niem. "Kupferschmiedestraße") i kramarze (stąd pojawiająca się w 1348 nazwa "cromergasse", której przestano używać po około 1409). Na wschód od Kuźniczej mieszkali piekarze, stąd stosowana od 1340 nazwa "beckergasse" (Zaułek Piekarski), która przetrwała do 1824, kiedy oba odcinki objęto wspólną nazwą ulicy Kotlarskiej.

</doc>
<doc id="1688518" url="https://pl.wikipedia.org/wiki?curid=1688518" title="Dekanat XV – Podwyższenia Krzyża Świętego w Sławkowie">
Dekanat XV – Podwyższenia Krzyża Świętego w Sławkowie

Dekanat sławkowski – dekanat diecezji sosnowieckiej, należący do 1992 do archidiecezji częstochowskiej. Patronem dekanatu jest Podwyższenie Krzyża Świętego.
Parafie.
Do dekanatu należą parafie:
Historia.
Dekanat sławkowski (do 1335).
Pierwotny dekanat sławkowski, wchodzący w skład biskupstwa krakowskiego, powstał prawdopodobnie u samego zarania diecezji. Jego istnienie zaświadczone jest w sprawozdaniu z poboru świętopietrza z lat 1325-1327 sporządzonym przez Andrzeja de Verulis. W roku 1326 na dekanat sławkowski ("Decanatus Slavcoviensis") składały się następujące parafie: Sławków ("Slavcovia"), Chechło ("Chechel"), Ciągowice ("Zancowicz"), Siewierz ("Sewor"), Repty ("Rept"), Wojkowice Kościelne ("Woycowicz"), Będzin ("Bandin"), Siemonia ("Symuna"), Grodziec ("Grossecz"), Biskupice ("Biskupicz"), Kamień ("Camen"), Czeladź ("Zedladz"), Bytom - św. Małgorzaty ("sancte Margarete de Bitom"), Sączów ("Samzow"), Bytom - Wniebowzięcia NMP ("sancte Marie de Bitom"), Mysłowice ("Mislowicz seu Mislimicz"), Koziegłowy ("Cosseglow"), Olkusz ("Ilcus"), Nowa Góra ("Novomonte"), Paniowy ("Panow"), Płoki ("Plok"), Mikołów ("Nicolow"), Michałkowice ("Michalcowicz"), Chorzów (Stary) ("Carow"), Mikulczyce ("Niculticz"). W następnym roku były to również parafie Piekary ("Pechar") i Radzionków ("Razamhow"). Powyższe parafie położone były po obu stronach granicy małopolsko-śląskiej ustalonej po podarowaniu przez Kazimierza Sprawiedliwego w 1177 lub 1179 części Małopolski wraz z Bytomiem Mieszkowi Plątonogiemu). W 1331 dekanat sławkowski okrojono, wydzielając z niego dekanat bytomski. W 1335 został on zniesiony, a parafia sławkowska oraz Nowa Góra, Olkusz, Chechło i Płoki weszły w skład nowo utworzonego dekanatu nowogórskiego. Przy dekanacie bytomskim pozostały polskie parafie Będzin (Bandin/Bandzen) i Ciągowice (Sancovicz) – te dwie parafie były również jedynymi parafiami nigdy nie nalężącymi do Śląska dekanatu bytomskiego w XVI wieku pomimo reorganizacji sieci dekanalnej w XV wieku.
Dekanat sławkowsko-bytomski.
W XV w. stworzono dekanat sławkowsko-bytomski ("Decanatus Slawkoviensis alias in Bithom"), liczący 25 parafii położonych w Małopolsce, księstwie siewierskim i na Śląsku. Opisany on został przez Jana Długosza w "Liber beneficiorum dioecesis Cracoviensis". Obejmował parafie: w Sławkowie, Ciągowicach ("Cyangowycze"), Wojkowicach Kościelnych ("Woykowycze Kosczelne"), Będzinie ("Bandzyn"), Siemoni ("Syemunya"), Koziegłowach ("Cozyeglowi"), Starych Koziegłowach ("Stare Kozyeglowi"), Chruszczobrodzie ("Chroschczebrod"), Chechle ("Chechel"), Grodźcu ("Grodzyecz"), Biskupicach ("Biskupycze"), Kamieniu ("Kamyen"), Czeladzi ("Czelyadz"), Olkuszu ("Ilkusch"), Żyglinie ("Zyglin Maior")), Gorenicach ("Gorinicze"), Siewierzu ("Syewyor"), Reptach ("Repti"), Sączowie ("Sanczow"), Płazie ("Plaza")), Nowej Górze ("Nowomoncze"), Kościelcu ("Kosczyelecz"), Chrzanowie ("Chrzanow"), Bytomiu ("Bithom") i Mysłowicach ("Mislowycze"). W okresie późniejszym siedzibę dekanatu przeniesiono ze Sławkowa do Bytomia przemianowując go na bytomski. W 1748 dekanat ten podzielono z kolei na bytomski i siewierski.
Dekanat sławkowski w diecezji sosnowieckiej.
Dekanat sławkowski powołano na nowo w 1992 roku wraz z ustanowieniem diecezji sosnowieckiej.

</doc>
<doc id="1688520" url="https://pl.wikipedia.org/wiki?curid=1688520" title="Gustaw Piotrowski (młodszy)">
Gustaw Piotrowski (młodszy)

Gustaw Piotrowski (ur. 19 lipca 1863 w Tarnowie, zm. 28 stycznia 1905 w Krakowie) – polski lekarz, fizjolog, profesor fizjologii Akademii Weterynaryjnej we Lwowie.
Syn Gustawa Piotrowskiego (1833-1884). Studiował medycynę na Uniwersytecie Jagiellońskim i otrzymał dyplom doktora wszech nauk lekarskich 4 lipca 1887. Następnie pracował jako asystent w Zakładzie Fizjologii UJ u Napoleona Cybulskiego. Potem studiował fizykę u Zygmunta Wróblewskiego, chemię u Emiliana Czyrniańskiego w Krakowie, Adolfa Liebena i Ernsta Ludwiga w Wiedniu. Przez półtora roku uczył się w zakładzie fizjologii Emila Du Bois-Reymonda w Berlinie.
Habilitował się 8 maja 1889 w Krakowie. Od czerwca 1889 wykładowca fizjologii zwierząt domowych oraz fizjologii żywienia w Wyższej Szkole Rolniczej w Dublanach, od semestru letniego 1890/91 docent na Uniwersytecie we Lwowie. Dzięki stypendium fundacji Gałęzowskiego odbył dalsze studia: w Cambridge u Michaela Forstera, w Paryżu u Nestora Gréhanta, studiował też neurologię u Carla Westphala i Emanuela Mendla w Berlinie oraz u Jeana-Martina Charcota w Paryżu.
Wpadł w nałóg morfinizmu, dwukrotnie podejmował próby samobójcze przez przedawkowanie narkotyku, z których druga zakończyła się jego śmiercią. Pochowany na Cmentarzu Rakowickim w grobowcu rodzinnym (pas 2).

</doc>
<doc id="1688522" url="https://pl.wikipedia.org/wiki?curid=1688522" title="Kornicz (herb szlachecki)">
Kornicz (herb szlachecki)



</doc>
<doc id="1688523" url="https://pl.wikipedia.org/wiki?curid=1688523" title="Masuma al-Mubarak">
Masuma al-Mubarak

Masuma al-Mubarak (ar. معصومة المبارك) (ur. 1947) - kuwejcki polityk, w latach 2005-2007 minister zdrowia Kuwejtu, od 2009 roku deputowana Zgromadzenia Narodowego Kuwejtu. 
Wykształcenie zdobyła w Stanach Zjednoczonych, gdzie ukończyła studia wyższe na dwóch kierunkach oraz zdobyła doktorat Uniwersytetu w Denver. Od 1982 roku wykładała nauki polityczne na Uniwersytecie Kuwejckim. 
W 2005 roku została pierwszą kobietą-ministrem w rządzie Kuwejtu. W 2007 roku podała się do dymisji po pożarze w szpitalu w Al-Dżahra. W wyborach parlamentarnych 2009 roku zdobyła, wraz z trzema innymi kobietami, mandat parlamentarny, przez co stała się również jedną z pierwszych kobiet w historii tego parlamentu.

</doc>
<doc id="1688530" url="https://pl.wikipedia.org/wiki?curid=1688530" title="Ordre de Bataille Dywizji Artylerii Przeciwlotniczej w 1952">
Ordre de Bataille Dywizji Artylerii Przeciwlotniczej w 1952



</doc>
<doc id="1688533" url="https://pl.wikipedia.org/wiki?curid=1688533" title="Umaszczenie koni">
Umaszczenie koni

Umaszczenie koni lub maść konia – barwa sierści pokrywającej ciało konia, wraz z barwą grzywy i ogona, uwarunkowana genetycznie. W przeważającej części typ maści wyróżnia się wyłącznie w oparciu o barwę sierści pokrywającej ciało, są też jednak takie maści, gdzie oprócz koloru sierści ważne są również barwa koloru włosów grzywy i ogona. Maść oprócz określonej barwy może też mieć inne cechy, jak np. jabłkowitość charakteryzująca się pojawianiem kół włosów ciemnych na tle jaśniejszych włosów u siwych koni i inne. 
O swoistym umaszczeniu konia stanowią takie wzajemne zachowania genów jak: recesywność, dominowanie i epistaza. Kolor okrywy włosowej uzależniony jest od występowania pigmentu. Gdy koń ma jasne kopyta, białą sierść na głowie i kończynach, to znaczy, że nie ma pigmentu w tych częściach ciała. Cechy umaszczenia są ważne dla identyfikacji oraz ewidencji hodowlanej.
Podstawowe informacje.
Maść koni determinowana jest przez kilkanaście genów, które dzielą się na grupy według efektu fenotypowego: 
Konie charakteryzują się wielką różnorodnością umaszczeń, które w większości przypadków nie jest cechą rasową. Wyjątkami od tej reguły są rasy o stałym umaszczeniu: haflinger (umaszczenie kasztanowate z konopiastą grzywą i ogonem), appaloosa (umaszczenie tarantowate), konik polski (umaszczenie myszate), palomino (umaszczenie izabelowate), koń fiordzki (umaszczenie bułane) oraz koń fryzyjski (umaszczenie kare oraz kasztanowate (te jednak nie są dopuszczane do hodowli), jedyną możliwą odmianą jest mała gwiazdka na czole u wałachów), albino (umaszczenie białe).
Umaszczenia jednolite.
Umaszczenia rozjaśnione.
Srebrne.
Gen srebrny rozjaśnia tylko czarny pigment, więc konie kasztanowate mogą być tylko nosicielami tego genu.
Szampańskie.
U koni rozjaśnionych genem "Champagne" skóra jest nakrapiana, a oczy zmieniają kolor z wiekiem – u źrebiąt są niebieskie, by, przechodząc przez zielony, stać się brązowe.
Wzory białych znaczeń.
Srokata.
Tobiano.
Do tego zbioru zalicza się dwa wzory – tobiano i calico tobiano.
Overo.
Do tego zbioru należą właściwie wszystkie wzory oprócz tobiano i calico tobiano.
Wzory białych włosów.
Teoria, że maść siwa jest błędem, nie jest prawidłowa, ponieważ każde umaszczenie, poza umaszczeniem dzikim, należącym do przodków konia, jest wynikiem "błędu" w zapisie kodu genetycznego, czyli mutacją, która powoduje błędny przebieg melanogenezy lub nieprawidłowy i wadliwy transport melanoblastów.
Odmiany.
U koni występują też białe plamy w umaszczeniu podstawowym. Wyróżnia się:
Często duże i nieregularne, bądź nietypowo wyglądające odmiany wskazują na minimalne wzory srokatości u koni. Większość ludzi jednak błędnie upiera się, że takie konie ze srokaczami nie mają nic wspólnego.

</doc>
<doc id="1688534" url="https://pl.wikipedia.org/wiki?curid=1688534" title="Osiedle Międzytory">
Osiedle Międzytory

Osiedle Międzytory – dzielnica Hajnówki. Osiedle prywatnych domów położone między torem w kierunku Siedlec a torem do Białowieży.
Nazwa i historia.
Dzielnica dawniej zwana "Serny Worek" z racji kształtu na mapie, powstała przed II wojną światową. Pierwsza wieża ciśnień w Hajnówce została wybudowana w 1935 na tym osiedlu. Zasilana była w wodę ze specjalnie wykopanych w tym celu w dolinie rzeki Leśnej stawów na tzw. Klimku. Wieża została zniszczona 15 lipca 1944 przez wycofujące się wojska niemieckie. Znajduje się tu mogiła żołnierzy poległych w okresie 1914-1920.
Ulice.
Bliska, Cicha, Księżycowa, Łagodna, Międzytory, Miła, Słoneczna, Wesoła

</doc>
<doc id="1688535" url="https://pl.wikipedia.org/wiki?curid=1688535" title="WWE Judgment Day">
WWE Judgment Day

Judgment Day – zakończony cykl gal profesjonalnego wrestlingu produkowanych co maj w latach 1998-2009 (z wyjątkiem 1999) przez World Wrestling Entertainment i nadawanych na żywo w systemie pay-per-view. Pierwsza gala należała jednocześnie do cyklu In Your House i odbyła się wyjątkowo w październiku. W maju 1999 podczas gali Over the Edge zmarł Owen Hart, więc od przyszłego roku postanowiono przenieść ten cykl na maj i zastąpić Over the Edge. Po podziale WWE na brandy w 2002, dwa lata później Judgment Day stało się ekskluzywnym pay-per-view dla brandu SmackDown!. Od 2007 wszystkie gale stały się ponownie dostępne dla trzech brandów – Raw, SmackDown i ECW. Ostatnia gala odbyła się w 2009, zaś rok później Over the Limit zastąpiło cykl.
Wyniki gal.
1998.
Judgment Day: In Your House – gala wrestlingu wyprodukowana przez World Wrestling Federation (WWF). Odbyła się 18 października 1998 w Rosemont Horizon w Rosemont w stanie Illinois. Emisja była przeprowadzana na żywo w systemie pay-per-view. Była to dwudziesta piąta gala w chronologii cyklu In Your House, a także pierwsza w chronologii cyklu Judgment Day.
Podczas gali odbyło się trzynaście walk, w tym cztery będące częścią niedzielnej tygodniówki "Sunday Night Heat". W walce wieczoru o zawieszony WWF Championship zmierzyli się Kane i The Undertaker, gdzie sędzią specjalnym był Stone Cold Steve Austin, który w przypadku braku wyłonienia nowego mistrza zostałby zwolniony; walka zakończyła się bez rezultatu i Austin został zwolniony przez Mr. McMahona. Ponadto Ken Shamrock obronił WWF Intercontinental Championship pokonując Mankinda.
2000.
Judgment Day (2000) – gala wrestlingu wyprodukowana przez World Wrestling Federation (WWF). Odbyła się 21 maja 2000 we Freedom Hall w Louisville w stanie Kentucky. Emisja była przeprowadzana na żywo w systemie pay-per-view. Była to druga gala w chronologii cyklu Judgment Day.
Podczas gali odbyło się sześć walk. Walką wieczoru był 60-minutowy Iron Man match z sędzią specjalnym Shawnem Michaelsem, w którym Triple H pokonał The Rocka z wynikiem 6–5 i odebrał mu WWF Championship. Ponadto Shane McMahon pokonał Big Showa w Falls Count Anywhere matchu, zaś Chris Benoit obronił WWF Intercontinental Championship pokonując Chrisa Jericho w Submission matchu.
2001.
Judgment Day (2001) – gala wrestlingu wyprodukowana przez World Wrestling Federation (WWF). Odbyła się 20 maja 2001 w ARCO Arena w Sacramento w Kalifornii. Emisja była przeprowadzana na żywo w systemie pay-per-view. Była to trzecia gala w chronologii cyklu Judgment Day.
Podczas gali odbyło się dziewięć walk, w tym dwie będące częścią niedzielnej tygodniówki "Sunday Night Heat". Walką wieczoru był No Holds Barred match o WWF Championship, gdzie Stone Cold Steve Austin zdołał pokonać The Undertakera i obronić mistrzostwo. Ponadto Kane pokonał Triple H w Chain matchu i odebrał mu WWF Intercontinental Championship, a Chris Jericho i Chris Benoit wygrali Tag Team Turmoil match wyłaniający pretendentów do WWF Tag Team Championship.
2002.
Judgment Day (2002) – gala wrestlingu wyprodukowana przez federację World Wrestling Entertainment (WWE). Odbyła się 19 maja 2002 w Gaylord Entertainment Center w Nashville w stanie Tennessee. Emisja była przeprowadzana na żywo w systemie pay-per-view. Była to czwarta gala w chronologii cyklu Judgment Day, a także pierwsza gala pay-per-view po zmianie nazwy federacji z World Wrestling Federation (WWF) w World Wrestling Entertainment.
Podczas gali odbyło się dziewięć walk, w tym jedna będąca częścią niedzielnej tygodniówki "Sunday Night Heat". The Undertaker pokonał Hollywood Hulka Hogana i odebrał mu WWE Undisputed Championship. Prócz tego Triple H pokonał Chrisa Jericho w Hell in a Cell matchu, zaś Eddie Guerrero pokonał Roba Van Dama broniąc WWE Intercontinental Championship.
2003.
Judgment Day (2003) – gala wrestlingu wyprodukowana przez federację World Wrestling Entertainment (WWE). Odbyła się 18 maja 2003 w Charlotte Coliseum w Charlotte w stanie Karolina Północna. Emisja była przeprowadzana na żywo w systemie pay-per-view. Była to piąta gala w chronologii cyklu Judgment Day.
Podczas gali odbyło się dziesięć walk, w tym jedna będąca częścią niedzielnej tygodniówki "Sunday Night Heat". Walką wieczoru był Stretcher match o WWE Championship, w którym Brock Lesnar obronił mistrzostwo pokonując Big Showa. Kevin Nash pokonał Triple H przez dyskwalifikację, wskutek czego nie odebrał od niego World Heavyweight Championship, zaś Christian wygrał Battle Royal o przywrócony WWE Intercontinental Championship.
2004.
Judgment Day (2004) – gala wrestlingu wyprodukowana przez federację World Wrestling Entertainment (WWE) dla zawodników z brandu SmackDown!. Odbyła się 16 maja 2004 w Staples Center w Los Angeles w Kalifornii. Emisja była przeprowadzana na żywo w systemie pay-per-view. Była to szósta gala w chronologii cyklu Judgment Day.
Podczas gali odbyło się dziewięć walk, w tym jedna będąca częścią niedzielnej tygodniówki "Sunday Night Heat". W starciu o WWE Championship John „Bradshaw” Layfield pokonał Eddiego Guerrero przez dyskwalifikację i nie odebrał od niego mistrzostwa. Prócz tego The Undertaker pokonał Bookera T w singlowej walce, zaś John Cena obronił WWE United States Championship pokonując Renégo Duprée.
2005.
Judgment Day (2005) – gala wrestlingu wyprodukowana przez federację World Wrestling Entertainment (WWE) dla zawodników z brandu SmackDown!. Odbyła się 22 maja 2005 w Target Center w Minneapolis w Minnesota. Emisja była przeprowadzana na żywo w systemie pay-per-view. Była to siódma gala w chronologii cyklu Judgment Day.
Podczas gali odbyło się osiem walk, w tym jedna będąca częścią niedzielnej tygodniówki "Sunday Night Heat". Walką wieczoru był „I Quit” match o WWE Championship, gdzie John Cena obronił tytuł pokonując Johna „Bradshaw” Layfielda. Oprócz tego Rey Mysterio pokonał Eddiego Guerrero przez dyskwalifikację, a Orlando Jordan pokonał Heidenreicha i obronił WWE United States Championship.
2006.
Judgment Day (2006) – gala wrestlingu wyprodukowana przez federację World Wrestling Entertainment (WWE) dla zawodników z brandu SmackDown!. Odbyła się 21 maja 2006 w US Airways Center w Phoenix w Arizonie. Emisja była przeprowadzana na żywo w systemie pay-per-view. Była to ósma gala w chronologii cyklu Judgment Day.
Podczas gali odbyło się dziewięć walk, w tym jedna nietransmitowana w telewizji. Rey Mysterio pokonał Johna „Bradshaw” Layfielda i obronił World Heavyweight Championship w walce wieczoru. Oprócz tego The Great Khali pokonał The Undertakera w singlowej walce, zaś Booker T wygrał turniej King of the Ring 2006 pokonując w finale Bobby’ego Lashleya.
2007.
Judgment Day (2007) – gala wrestlingu wyprodukowana przez federację World Wrestling Entertainment (WWE). Odbyła się 20 maja 2007 w Scottrade Center w Saint Louis w stanie Missouri. Emisja była przeprowadzana na żywo w systemie pay-per-view. Była to dziewiąta gala w chronologii cyklu Judgment Day.
Podczas gali odbyło się dziewięć walk, w tym jedna nietransmitowana w telewizji. John Cena zdołał pokonać The Great Khalego poprzez submission i obronić WWE Championship. Ponadto Montel Vontavious Porter pokonał Chrisa Benoit z wynikiem 2–0 w Two-out-of-three falls matchu i zdobył WWE United States Championship, zaś Edge pokonał Batistę i obronił swój World Heavyweight Championship.
2008.
Judgment Day (2008) – gala wrestlingu wyprodukowana przez federację World Wrestling Entertainment (WWE). Odbyła się 18 maja 2008 w Qwest Center Omaha w Omaha w stanie Nebraska. Emisja była przeprowadzana na żywo w systemie pay-per-view. Była to dziesiąta gala w chronologii cyklu Judgment Day.
Podczas gali odbyło się osiem walk, w tym jedna nietransmitowana w telewizji. Walką wieczoru był Steel Cage match o WWE Championship, gdzie Triple H obronił mistrzostwo pokonując Randy’ego Ortona. Oprócz tego walka The Undertakera z Edgem o zawieszony World Heavyweight Championship zakończyła się bez rezultatu, a John Cena pokonał Johna „Bradshaw” Layfielda w starciu otwierającym galę.
2009.
Judgment Day (2009) – gala wrestlingu wyprodukowana przez federację World Wrestling Entertainment (WWE). Odbyła się 17 maja 2009 w Allstate Arena w Rosemont w stanie Illinois. Emisja była przeprowadzana na żywo w systemie pay-per-view. Była to jedenasta i ostatnia gala w chronologii cyklu Judgment Day.
Podczas gali odbyło się osiem walk, w tym jedna nietransmitowana w telewizji. Edge zdołał pokonać Jeffa Hardy’ego w walce wieczoru gali i obronić World Heavyweight Championship. Prócz tego John Cena pokonał Big Showa, a Batista pokonał Randy’ego Ortona przez dyskwalifikację i nie odebrał od niego WWE Championship.

</doc>
<doc id="1688536" url="https://pl.wikipedia.org/wiki?curid=1688536" title="Międzytory">
Międzytory



</doc>
<doc id="1688537" url="https://pl.wikipedia.org/wiki?curid=1688537" title="Dom powieszonego">
Dom powieszonego

Dom powieszonego lub "Dom wisielca" () – obraz Paula Cézanne’a, namalowany około 1873, wysłany przez Cézanne’a na pierwszą wystawę impresjonistów. Uważa się, że miał przełomowe znaczenie w twórczości malarza.
Obraz, podobnie jak wiele innych pejzaży artysty, przedstawia widok okolic Aix-en-Provence. Budynki i pejzaż ukazane zostały na obrazie w sposób uproszczony, ich kształty zbliżają się do figur geometrycznych. Chata po prawej stronie upodabnia się do rzeźby terenu, kontrastując z dachami wioski, namalowanej w tle. Uwagę widza zwraca gruba i ziarnista faktura dzieła. Można również zauważyć łączące Cézanne’a z impresjonistami zamiłowanie do obserwacji światła zmieniającego się w różnych porach dnia i warunkach atmosferycznych.

</doc>
<doc id="1688539" url="https://pl.wikipedia.org/wiki?curid=1688539" title="Rezerwy i Akademia Arsenalu F.C.">
Rezerwy i Akademia Arsenalu F.C.

Akademia Arsenalu – młodzieżowe zespoły Arsenalu. W Akademii istnieją zespoły U-18 i U-16, które występują w rozgrywkach Premier Academy League. Zespół był jedną z pierwszych szkółek powstałych w Anglii i uzyskał swój status już w 1998 roku.
Dyrektorem akademii jest były legendarny zawodnik Kanonierów Liam Brady, którego wspomaga inny były zawodnik Arsenalu David Court.
Zespołem do lat 18 zajmuje się kolejny były gracz The Gunners Steve Bould. Młodzi zawodnicy trenują w centrum treningowym, z którego usług korzysta także pierwsza kadra.
Młodszymi rocznikami od lat 9, aż do 16 zajmuje się Roy Massey, były zawodnik m.in. Colchester United.
Akademia jest zapleczem drużyny rezerw, z której już tylko krok dzieli od kadry pierwszego zespołu. Taką właśnie drogę przebyli m.in. Ashley Cole i Stuart Taylor, obecnie zawodnicy czołowych klubów Premiership.
W szkółce szkolą się nie tylko nastolatki z Wysp. Bardzo rozwinięta siatka skautingu wyszukuje na całym globie młodych i utalentowanych graczy, którzy następnie zdobywają w akademii odpowiednie umiejętności do gry w Anglii, głównie występując w Carling Cup.
Obecny skład.
Liga U-18.
"Poniższa lista prezentuje zawodników występujących w zespole do lat 18 w sezonie 2014/15."
Absolwenci Akademii występujący w reprezentacjach.
Poniższa lista przedstawia wszystkich absolwentów Akademii Arsenalu, którzy występowali w reprezentacjach swoich krajów od czasu II wojny światowej.

</doc>
<doc id="1688541" url="https://pl.wikipedia.org/wiki?curid=1688541" title="Wybory parlamentarne w Kuwejcie w 2009 roku">
Wybory parlamentarne w Kuwejcie w 2009 roku

Wybory parlamentarne w Kuwejcie w 2009 roku odbyły się 16 maja. Były to kolejne w tym kraju wybory przedterminowe, rozpisane po tym, jak w 18 marca 2009 roku emir Sabah Al-Ahmad Al-Jaber Al-Sabah rozwiązał skłócony z rządem parlament.
O mandaty w 50-osobowym Zgromadzeniu Narodowym rywalizowało 210 kandydatów, w tym 16 kobiet. Wyniki głosowania podano do publicznej wiadomości już następnego dnia. Po raz pierwszy w historii parlamentaryzmu w tym kraju mandaty (łącznie 4) zdobyły kobiety.

</doc>
<doc id="1688542" url="https://pl.wikipedia.org/wiki?curid=1688542" title="Reprezentacja Izraela w piłce siatkowej kobiet">
Reprezentacja Izraela w piłce siatkowej kobiet

Reprezentacja Izraela w piłce siatkowej kobiet – narodowa reprezentacja tego kraju, reprezentująca go na arenie międzynarodowej.
Linki zewnętrzne.
Oficjalna strona Izraelskiego związku piłki siatkowej

</doc>
<doc id="1688543" url="https://pl.wikipedia.org/wiki?curid=1688543" title="Tomi Poikolainen">
Tomi Poikolainen

Tomi Poikolainen (ur. 27 grudnia 1961 w Helsinkach) – fiński łucznik, dwukrotny medalista olimpijski, trzykrotny medalista mistrzostw świata. Startował w konkurencji łuków klasycznych.
Największym jego osiągnięciem są dwa olimpijskie medale: złoty indywidualnie, zdobyty podczas igrzysk olimpijskich w Moskwie oraz również srebrny medal drużynowo dwanaście lat później. Sukcesy odnosił również w mistrzostwach świata, zdobywając w drużynie srebro w 1981 i 1991 roku i brąz indywidualnie dwa lata wcześniej.

</doc>
<doc id="1688545" url="https://pl.wikipedia.org/wiki?curid=1688545" title="Emine Sevgi Ozdamar">
Emine Sevgi Ozdamar



</doc>
<doc id="1688551" url="https://pl.wikipedia.org/wiki?curid=1688551" title="Salomon Mintz">
Salomon Mintz

Salomon Dawid Mintz (ur. 1861, zm. 20 czerwca 1932 w Warszawie) – polski lekarz żydowskiego pochodzenia. Prowadził wolną praktykę i publikował głównie prace z dziedziny gastrologii i higieny. Opracował nową metodę oznaczania kwasu solnego w żołądku (metoda Mintza).
Pochowany jest obok żony Czesławy z domu Gold (zm. 1931) na cmentarzu żydowskim przy ulicy Okopowej w Warszawie.

</doc>
<doc id="1688552" url="https://pl.wikipedia.org/wiki?curid=1688552" title="Dekanat XIV – św. Macieja Apostoła w Siewierzu">
Dekanat XIV – św. Macieja Apostoła w Siewierzu

Dekanat siewierski – dekanat diecezji sosnowieckiej, należący do 1992 do diecezji kieleckiej. Patronem dekanatu jest św. Maciej.
Dekanat powstał w 1765 z wydzielenia części parafii z dekanatu bytomskiego.
Parafie.
Do dekanatu należą parafie:

</doc>
<doc id="1688554" url="https://pl.wikipedia.org/wiki?curid=1688554" title="Ergo Lebensversicherung">
Ergo Lebensversicherung

Ergo Lebensversicherung AG (wcześniej "Hamburg-Mannheimer Versicherumgs-AG") – niemiecka spółka z siedzibą w Hamburgu. Jeden z największych zakładów ubezpieczeniowych w Niemczech. Założona została w 1899 roku, a od ponad 80 lat zajmuje się świadczeniami emeryturami. 

</doc>
<doc id="1688556" url="https://pl.wikipedia.org/wiki?curid=1688556" title="Reprezentacja Białorusi w piłce siatkowej kobiet">
Reprezentacja Białorusi w piłce siatkowej kobiet

Reprezentacja Białorusi w piłce siatkowej kobiet – narodowa reprezentacja tego kraju, reprezentująca go na arenie międzynarodowej.
Największym sukcesem reprezentantek Białorusi było wywalczenie 8. miejsca Mistrzostw Europy na turnieju w 1993 i 1995.
Linki zewnętrzne.
Oficjalna strona Białoruskiego związku piłki siatkowej

</doc>
<doc id="1688557" url="https://pl.wikipedia.org/wiki?curid=1688557" title="Agata Wypych">
Agata Wypych

Agata Wypych (ur. 29 lutego 1980 w Jeleniej Górze) – polska piłkarka ręczna grająca na pozycji rozgrywającej, reprezentantka Polski, medalistka mistrzostw Polski.
Kariera sportowa.
Jest wychowanką MKS Karkonosze Jelenia Góra, od 1996 była zawodniczką MKS Jelfa Jelenia Góra, z którą wywalczyła awans do ekstraklasy w 1998, dwa brązowe medale mistrzostw Polski w 2004 i 2005 oraz tytuł najlepszego strzelca ligi w 2004. Od 2005 jest zawodniczką Piotrcovii. Z klubem z Piotrkowa Trybunalskiego wywalczyła wicemistrzostwo Polski w 2007, brązowy medal mistrzostw Polski w 2009 oraz tytuł najlepszego strzelca ligi w 2007, 2011 i 2014.
W reprezentacji Polski debiutowała 27 października 2000 w towarzyskim spotkaniu z Hiszpanią. Wystąpiła m.in. na mistrzostwach świata w 2005 (19 miejsce) i mistrzostwach Europy w 2006 (8 miejsce). Ostatni raz w biało-czerwonych barwach wystąpiła 14 grudnia 2006 w meczu mistrzostw Europy z Austrią. Łącznie dla Polski wystąpiła w 52 spotkaniach, zdobywając 153 bramki.
Sukcesy.
Najlepsza strzelczyni polskiej Superligi Kobiet:

</doc>
<doc id="1688564" url="https://pl.wikipedia.org/wiki?curid=1688564" title="Dekanat Żarki">
Dekanat Żarki

Dekanat Żarki – jeden z 36 dekanatów archidiecezji częstochowskiej składający się z 9 parafii. Znajduje się w regionie zawierciańskim.
Składa się z 9 parafii:

</doc>
<doc id="1688565" url="https://pl.wikipedia.org/wiki?curid=1688565" title="Reprezentacja Danii w piłce siatkowej kobiet">
Reprezentacja Danii w piłce siatkowej kobiet

Reprezentacja Danii w piłce siatkowej kobiet – narodowa reprezentacja tego kraju, reprezentująca go na arenie międzynarodowej.
Linki zewnętrzne.
Oficjalna strona duńskiego związku piłki siatkowej

</doc>
<doc id="1688569" url="https://pl.wikipedia.org/wiki?curid=1688569" title="Wacław Czerwiński">
Wacław Czerwiński

Wacław Czerwiński (ur. 16 listopada 1900 w Czortkowie, zm. 17 czerwca 1988 w Toronto) – polski konstruktor lotniczy, pilot, jeden z prekursorów polskiego szybownictwa.
Sławę zyskał jako twórca wielu polskich szybowców przedwojennych m.in. Salamandra (1936), WWS-2 Żaba (1938), WWS-3 Delfin, oraz we współpracy: PWS-33 Wyżeł i PWS-101.
W 1928 roku w Warsztatach Szybowcowych ZASPL skonstruował CW-I, na którym został wykonany pierwszy w Polsce lot żaglowy przez Szczepana Grzeszczyka w okolicach Złoczowa. W 1929 roku powstały jednoosobowe CW-II, CW-III, dwumiejscowy CW-IV, oraz wspólnie z konstruktorem Władysławem Jaworskim zaprojektowali jednomiejscowe szybowce CWJ, CWJ bis Skaut, CWJ-2. W dalszych latach powstały szybowce CW-5 bis, akrobacyjny CW-7 i szkolny CW-8. 
W 1930 roku przeszedł przeszkolenie szybowcowe podczas trzeciej wyprawy Związku Awiatycznego Studentów Politechniki Lwowskiej na Bezmiechową. Był młodszym asystentem przy docenturze statystyki i konstrukcji Politechniki Lwowskiej.
W 1935 roku wycofał swój udział z Warsztatów Szybowcowych ZASPL i przeniósł się do Wojskowych Warsztatów Szybowcowych w Krakowie. Tu skonstruował szybowce WWS-1 Salamandra, WWS-2 Żaba i WWS-3 Delfin.
We wrześniu 1939 roku przedostał się z żoną do Francji, gdzie pracował w fabryce samolotów w Tuluzie. Następnie znalazł się w Anglii gdzie wszedł w skład Polskiej Grupy Technicznej, gdzie brał udział w opracowaniu projektów wstępnych szybowców transportowych czterech wielkości, których jednak nie zostały zakwalifikowane do produkcji.
W 1941 roku wyjechał do Kanady, gdzie rozpoczął pracę w zakładach lotniczych De Havilland Aircraft of Canada w Toronto. W 1942 roku przeniósł się do zakładów lotniczych Canadian Wooden Aircraft, gdzie objął stanowisko głównego inżyniera. W 1942 roku odtworzył dokumentację szybowców "Salamandra" i "Żaba", które zostały zbudowane pod oznaczeniami "DH Sparrow" i "CWA Wren" oraz opracował dalsze rozwinięcie Salamandry pod oznaczeniem "CWA Robin". Wraz z prof. B.S. Shenstonem zaprojektował dwa szybowce: treningowy "Loudon" i dwumiejscowy "Harbinger", zbudowane w pojedynczych egzemplarzach. Zajmował się też problematyką konstruowania mięśniolotów. Za konstrukcje szybowców Kanadyjskie Stowarzyszenie Szybowcowe nadało mu w 1951 roku specjalny dyplom i godność członka honorowego.
W 1946 roku rozpoczął pracę w zakładach Avro Canada, gdzie był najpierw kierownikiem grupy w biurze technicznym, później samodzielnym konstruktorem, a w końcu szefem biura projektów wstępnych. Pracując w tych zakładach do 1959 roku, uczestniczył w konstruowaniu takich samolotów kanadyjskich jak: Avro Canada C-102 Jetliner, Avro Canada CF-100 Canuck i myśliwiec dalekiego zasięgu Avro Canada CF-105 Arrow, a także doświadczalnego ”latającego spodka” - Avro Canada VZ-9-AV Avrocar.
Kolejnym miejscem jego pracy, na stanowisku kierownika biura projektów Sekcji Aerodynamiki Ponaddźwiękowej, była Narodowa Rada Badań w Ottawie. Pracował tam do 1966 roku, kiedy to został wykładowcą specjalnym jako inżynier-badacz w Instytucie Studiów Aero i Astronautyki Uniwersytetu w Toronto. Zajmował się między innymi projektowaniem wyposażenia laboratoryjnego do prowadzenia badań aerodynamicznych w zakresie prędkości ponaddźwiękowych.
Przechodząc w 1969 roku na emeryturę nie zaprzestał pracy naukowo-badawczej i na pół etatu związał się z wytwórnią konstrukcji aluminiowych DAF-INDAL Corp. Jako konsultant w dziedzinie projektowania turbin powietrznych i studiów nad zagadnieniami związanymi z lądowaniem śmigłowców na statkach pływających.
Wacław Czerwiński był autorem podręczników do budowy amatorskiej szybowców. Wydane podręczniki to: "Opis budowy szybowca szkolnego typu CWJ" (1932), "Opis budowy szybowca szkolnego" (1937). Podręczniki posłużyły do budowy szybowców przez Koła Lotnicze Ligi Obrony Powietrznej i Przeciwgazowej. Wacław Czerwiński zajmował się także malarstwem artystycznym. Swe obrazy prezentował na wielu wystawach. Zaprojektował również witraże nad głównym ołtarzem kościoła St. Hyacinth w Ottawie.
Zmarł 17 czerwca 1988 roku w Toronto i tam też został pochowany.

</doc>
<doc id="1688570" url="https://pl.wikipedia.org/wiki?curid=1688570" title="Powrót laleczki Chucky">
Powrót laleczki Chucky

Powrót laleczki Chucky (tytuł oryg. "Child's Play 2") – amerykański filmowy horror z roku 1990 w reżyserii Johna Lafia, pierwszy sequel "Laleczki Chucky" (1988) Toma Hollanda.
Fabuła.
Duch mordercy, Charlesa Lee Raya, wciela się w lalkę Chucky. Musi odnaleźć Andy’ego Barclaya, by w jego obecności dokończyć rytuał voodoo i zawładnąć jego ciałem. Wkrótce pojawia się w domu chłopca. Ten odkrywa prawdziwą naturę zabawki, jednak nie jest w stanie ostrzec przybranych rodziców. Tymczasem Chucky podąża jego śladem. W szkole ginie nauczyciel, potem ojciec Andy’ego. Mama podejrzewa, że synek jest winny śmierci męża. Niebawem chłopiec i jego przybrana siostra stają twarzą w twarz ze śmiertelnym niebezpieczeństwem.

</doc>
<doc id="1688572" url="https://pl.wikipedia.org/wiki?curid=1688572" title="Dekanat Koziegłowy">
Dekanat Koziegłowy

Dekanat Koziegłowy – jeden z 36 dekanatów archidiecezji częstochowskiej. Znajduje się w regionie zawierciańskim. Składa się z 8 parafii:

</doc>
<doc id="1688574" url="https://pl.wikipedia.org/wiki?curid=1688574" title="Beata Skura">
Beata Skura

Beata Skura (ur. 15 czerwca 1973 roku) – polska piłkarka ręczna, wychowanka i zawodniczka Piotrcovii Piotrków Trybunalski grająca na bramce.

</doc>
<doc id="1688582" url="https://pl.wikipedia.org/wiki?curid=1688582" title="When Love Takes Over">
When Love Takes Over

When Love Takes Over – piosenka house/pop stworzona przez Kelly Rowland, Davida Guettę, Miriam Nervo, Olivię Nervo i Freda Ristera na czwarty album studyjny Guetty, "One Love" (2009). Wyprodukowany przez Guettę oraz Ristera, utwór wydany został jako pierwszy singel promujący krążek dnia 21 kwietnia 2009. W kompozycji swojego głosu gościnnie użyczyła Kelly Rowland.
Teledysk do singla nagrywany był dnia 19 maja 2009 w Venice, w Kalifornii. Klip miał premierę dnia 4 czerwca 2009 za pośrednictwem oficjalnej witryny internetowej Guetty.
Pozycje na listach.
Utwór osiągnął pierwszą pozycję na pięciu listach w następujących krajach: Bułgaria (na 1. miejscu przez 7 tygodni), Irlandia (3 tygodnie), Polska (2 tygodnie), Szwajcaria (8 tygodni), Wielka Brytania (tydzień). Najwyższa pozycja, na której zadebiutowała piosenka, to drugie miejsce we francuskiej Top 100 Singles Chart.

</doc>
<doc id="1688584" url="https://pl.wikipedia.org/wiki?curid=1688584" title="Dekanat Dynów">
Dekanat Dynów

Dekanat Dynów − dekanat archidiecezji przemyskiej, w archiprezbiteracie przemyskim.
Historia.
W 1594 roku bp Wawrzyniec Goślicki utworzył dekanat dynowski, w którego skład weszły parafie: "Dynów, Bachórzec, Błażowa, Borek Stary, Chmielnik, Dubiecko, Dylągowa, Futoma, Harta, Hyżne, Izdebki, Jawornik Polski, Łubno, Nozdrzec, Wesoła." 
W 1784 roku na mocy reform józefińskich, władze zaboru austriackiego zlikwidowały dekanat dynowski, a parafie weszły w skład dekanatów:
W 1874 roku bp Maciej Hirschler utworzył dekanat dynowski, w którego skład weszły parafie z wydzielonego terytorium dekanatów:
Pierwszym dziekanem został ks. Wojciech Stępek proboszcz w Domaradzu. Kolejnymi dziekanami byli m.in.: ks. Wojciech Stachyrak, ks. Józef Ożóg, ks. prał. Stanisław Janusz (do 2021).

</doc>
<doc id="1688586" url="https://pl.wikipedia.org/wiki?curid=1688586" title="Mistrzostwa Świata w Koszykówce Kobiet 2002">
Mistrzostwa Świata w Koszykówce Kobiet 2002

Mistrzostwa Świata w koszykówce kobiet 2002 odbyły się w dniach 14-25 września 2002 roku w Chinach. Wygrała reprezentacja USA, pokonując w finale Rosję. Trzecie miejsce zajęła Australia.
Podział na grupy.
Szesnaście reprezentacji zostało podzielonych na cztery grupy:
Faza pucharowa.
Miejsca 13 - 16.
MISTRZ ŚWIATA 2002
Stany Zjednoczone SIÓDMY TYTUŁ

</doc>
<doc id="1688587" url="https://pl.wikipedia.org/wiki?curid=1688587" title="Laleczka Chucky 3">
Laleczka Chucky 3

Laleczka Chucky 3 (tytuł oryg. "Child's Play 3") – amerykański filmowy horror z roku 1991, drugi sequel "Laleczki Chucky" (1988) Toma Hollanda.

</doc>
<doc id="1688594" url="https://pl.wikipedia.org/wiki?curid=1688594" title="Andreas Faulhaber">
Andreas Faulhaber

Andreas Faulhaber (ur. 21 maja 1713 w Kłodzku, zm. 30 grudnia 1757 tamże) – duchowny katolicki, jezuita.
Życiorys.
Młodość i edukacja.
Pochodził z kłodzkiej rodziny mieszczańskiej. Jego starszy brat Augustyn pobierał nauki teologiczne na Uniwersytecie Karola w Pradze, a następnie został księdzem w Kłodzku. Andreas zaś przeznaczony był z woli ojca do przejęcia warsztatu wieżowych zegarów mechanicznych, który mieścił się przy ul. Czeskiej. Ukończył gimnazjum i przez 14 lat pracował jako nauczyciel domowy, zbierając fundusze na dalszą edukację i tak 29 września 1750 otrzymał święcenia kapłańskie.
Praca duszpasterska.
Pracował następnie przez 7 lat w różnych parafiach na terenie hrabstwa kłodzkiego m.in. w Lądku Zdroju, Dusznikach Zdroju i Kłodzku, gdzie był nauczycielem w miejscowym gimnazjum jezuickim.
W tym czasie spora cześć ludności ziemi kłodzkiej była pochodzenia słowiańskiego ksiądz Faulhaber nauczył się języka czeskiego i polskiego, aby móc się z nimi porozumieć. W międzyczasie zajmował się malarstwem i rzeźbiarstwem. Napisał też książeczkę poświęconą Arnosztowi z Pardubic.
Na okres jego działalności duszpasterskiej przypadła III wojna śląska. Z wojska pruskiego uciekało wielu żołnierzy, a księżom katolickim zakazano udzielania im spowiedzi, co było formą represji wymierzonej przeciwko Kościołowi katolickiemu.
Andreas Faulhaber został aresztowany 5 września 1757 na podstawie zeznań dwóch dezerterów: Josepha Nentwiga i Johanna Georga Veitha, którzy zeznali zaraz po schwytaniu, że do dezercji namówił ich na spowiedzi ks. Faulhaber. Rozkaz schwytania kapłana wydali ówczesny komendant twierdzy kłodzkiej de la Motte-Foque i jego zastępca major d’O.
Po dwóch miesiącach procesu, 28 października, mimo iż nie przyznał się do winy, został skazany na śmierć przez króla pruskiego Fryderyka II Wielkiego. W trakcie procesu odmówiono mu prawa do obrońcy.
30 grudnia 1757 został powieszony bez sakramentów i z zakazem pogrzebania zwłok. Jego zwłoki wisiały ponad dwa lata, do czasu przybycia oddziałów austriackich. Jak wtedy stwierdzono, nie uległy one cudownie rozkładowi.
Pogrzeb.
Uroczysty pogrzeb odbył się 28 lipca 1760 w kościele pw. Wniebowzięcia NMP. Na nagrobku napisano:
"Wielce czcigodny kapłan Andreas Faulhaber. Przez siedem lat pilny duszpasterz, syn i kapłan miasta Kłodzka. Więziony był haniebnie w tutejszej twierdzy, lecz chwalebnie przed nieprzyjacielem dochował wierności tajemnicy spowiedzi, przez co utracił życie na szubienicy 30 grudnia 1757 roku w wieku 44 lat. Odtąd znieważone wszystkie członki jego ciała nietknięte wisiały na powrozie przez dwa lata i siedem miesięcy. A powierzone ziemi przez armię austriacką, pochowane zostały w tym miejscu z należytą pobożnością 28 lipca 1760. Ufamy, że męka jego będzie wynagrodzona".
Próby beatyfikacji.
Od XVIII w. kilkakrotnie podejmowano próby beatyfikacji księdza Faulhabera, jednak były one przerywane m.in. w 1939 wybuchem II wojny światowej.

</doc>
<doc id="1688595" url="https://pl.wikipedia.org/wiki?curid=1688595" title="Aspadana">
Aspadana



</doc>
<doc id="1688596" url="https://pl.wikipedia.org/wiki?curid=1688596" title="Dekanat Błażowa">
Dekanat Błażowa

Dekanat Błażowa – dekanat archidiecezji przemyskiej, w archiprezbiteracie łańcuckim.
Historia.
W 1979 roku dekretem bpa Ignacego Tokarczuka został utworzony dekanat błażowski. W skład nowego dekanatu weszły parafie z wydzielonego terytorium dekanatów:

</doc>
<doc id="1688599" url="https://pl.wikipedia.org/wiki?curid=1688599" title="Esfahan">
Esfahan



</doc>
<doc id="1688601" url="https://pl.wikipedia.org/wiki?curid=1688601" title="Mistrzostwa World Muscle Power">
Mistrzostwa World Muscle Power

Mistrzostwa World Muscle Power Classic – doroczne, indywidualne zawody siłaczy, organizowane od 1985 r., występujące również pod nazwą World Muscle Power Championships.
WYNIKI ZAWODÓW (tylko najlepszych trzech):

</doc>
<doc id="1688602" url="https://pl.wikipedia.org/wiki?curid=1688602" title="Dekanat Rzeszów Fara">
Dekanat Rzeszów Fara

Dekanat Rzeszów Fara − dekanat diecezji rzeszowskiej składający się z 8 parafii i 1 rektoratu.
Historia.
Dekanat został utworzony 21 września 2004 roku dekretem bpa Kazimierza Górnego. W skład dekanatu weszły parafie z terytorium zniesionych dekanatów: "Rzeszów I i Rzeszów II". Pierwszym dziekanem został ks. Tadeusz Wyskiel.

</doc>
<doc id="1688604" url="https://pl.wikipedia.org/wiki?curid=1688604" title="Czarna (dopływ Leszczki)">
Czarna (dopływ Leszczki)

Czarna – rzeka, lewy dopływ Leszczki o długości 23,83 km i powierzchni zlewni 157,32 km². 
Rzeka wypływa w okolicach wsi Czarna Wielka i kieruje się na północ. Przepływa następnie przez miejscowości: Czarna Średnia, Czarna Cerkiewna, Siemiony, Spieszyn, Puchały Stare, Holonki, Widźgowo, Klichy, Wojtki, i w miejscowości Torule wpada do Leszczki.

</doc>
<doc id="1688606" url="https://pl.wikipedia.org/wiki?curid=1688606" title="Heartbreaker (singel Mariah Carey)">
Heartbreaker (singel Mariah Carey)

Heartbreaker - pierwszy singel promujący 7. album studyjny Mariah Carey "Rainbow". Piosenka została wyprodukowana przez Mariah i DJ Clue'a. Osiągnęła miejsce w pierwszej dziesiątce w wielu krajach oraz pierwsze miejsce na listach w USA.
Kompozycja i wydanie.
Carey początkowo napisała tę piosenkę (tak samo jak inne z "Rainbow"), aby użyć je do projektu filmu i soundtracku "All That Glitters" (później "Glitter" wydany w 2001 roku). Film był nagrywany w stylu lat 80., a Carey powiedziała, że ona i DJ Clue definitywnie nagrali piosenkę "cukierkowatą". "The Chicago Sun-Times" napisał, że oryginalna wersja miała w sobie "żywe rytmy przypominające disco z początku lat 80.". Gdy produkcja filmu została odłożona, Carey zdecydowała, że materiał nagrany do filmu zostanie przekształcony w nowy album. Zaproponowała Jay-Z, by nagrał rap do "Heartbreaker" i zgodnie z Carey zdecydował on, że singel powinien zostać wydany jak najszybciej. Carey powiedziała "Pomyślałam: 'Mają rację. Muszę to wydać. To wakacyjne nagranie. Muszę, muszę, muszę.'".
Wydanie "Heartbreaker" wprowadziło nowy zwyczaj, gdyż żaden ważny artysta nie wydał wcześniej piosenki w internecie niż w radiu. "Heartbreaker" był dostępny na WindowsMedia.com przez 12 godzin 16 sierpnia 1999, zanim oficjalnie pojawił się w radio następnego dnia. Potem można go było słuchać na stronie Microsoftu do 20 sierpnia.
Listy przebojów.
"Heartbreaker" zdobył pierwsze miejsce U.S. Billboard Hot 100, i był to pierwszy taki singel Carey od czasów "My All" z 1998 roku, choć "I Still Believe" był w Top 5 w 1999. Stała się jedyną artystką, której single stawały się numerami jeden w każdym roku lat 90., a Carey przeciągnęła rekord po wydaniu "Thank God I Found You" (2000). Przez dwa tygodnie znajdował się na początku listy. Gdy "Heartbreaker" był drugi tydzień na pierwszym miejscu, single Carey łącznie osiągnęły 60 tygodni na pierwszym miejscu Hot 100, wyprzedzając The Beatles o jeden tydzień.
Sukces singla był kombinacją dużej sprzedaży i mocnej promocji radiowej: był to najlepszy singel Carey na Hot 100 airplay od "Always Be My Baby" (1996) i zdobył pierwsze miejsce Hot 100 Single Sales z największą sprzedażą w pierwszym tygodniu ze wszystkich singli Carey (271,000 kopii) Carey powtórzyła to z "Touch My Body", który sprzedał się w 286,000 egzemplarzach w pierwszym tygodniu. Zdobył status Złotej Płyty od RIAA, spędził 20 tygodni na Hot 100 ai zdobył 34. miejsce na "Billboard Hot 100" na koniec roku 1999.
"Heartbreaker" był hitem poza USA w krajach jak Kanada, Nowa Zelandia, Hiszpania i Filipiny, gdzie także zdobył pierwsze miejsce. Ulokował się w pierwszej dziesiątce na wielu rynkach,np. w Australii i Niemczech, gdzie był to jeden z czterech hitów Carey w tym kraju. Stał się ostatnim pierwszopiątkowym singlem Carey w Wielkiej Brytanii do 2003 roku. Promocja radiowa i teledyskowa były słabe poza USA.
"Heartbreaker" zdobył status Platynowej Płyty w Australii (ARIA) i Nowej Zelandii (RIANZ).
Status Złotej Płyty zdobył w USA i Francji.
Lista utworów.
US Single
US Maxi-CD
US Vinyl, 12"
Europe Maxi-CD
Australia Maxi-CD
UK Limited Edition Maxi-CD

</doc>
<doc id="1688608" url="https://pl.wikipedia.org/wiki?curid=1688608" title="Dekanat Rzeszów Zachód">
Dekanat Rzeszów Zachód

Dekanat Rzeszów Zachód – dekanat diecezji rzeszowskiej składający się z 10 parafii:

</doc>
<doc id="1688610" url="https://pl.wikipedia.org/wiki?curid=1688610" title="Alex Vincent">
Alex Vincent

Alex Vincent, właśc. Alexander Vincent LoScialpo (ur. 29 kwietnia 1981 w Newark w New Jersey) – amerykański aktor dziecięcy, występował w roli małego Andy’ego Barclaya w dwóch filmach z popularnej serii o morderczej zabawce – "Laleczka Chucky" i "Powrót laleczki Chucky" – za którą nominowany był do nagrody Saturn w roku 1990.
Vincent urodził się w Newark w stanie New Jersey, a wychowywał się w Maywood. W 1999 roku ukończył Hackensack High School w Hackensack.
Po dwudziestu trzech latach aktor po raz trzeci wcielił się w rolę Andy’ego Barclaya – tym razem dorosłego mężczyzny – w szóstym filmie z serii o laleczce Chucky, zatytułowanej "Klątwa laleczki Chucky".

</doc>
<doc id="1688611" url="https://pl.wikipedia.org/wiki?curid=1688611" title="Erika Lechner">
Erika Lechner

Erika Lechner (ur. 28 maja 1947 w Maranza) – włoska saneczkarka, mistrzyni olimpijska i Europy, medalistka mistrzostw świata.
W 1968 roku zdobyła złoty medal na igrzyskach olimpijskich w Grenoble. Startowała także na rozgrywanych cztery lata później igrzyskach w Sapporo, jednak nie ukończyła rywalizacji. W międzyczasie zdobyła srebrny medal na mistrzostwach świata w Olang w 1971 roku. W tym samym roku zdobyła też złoty medal na mistrzostwach Europy w Imst.
W 1968 roku została odznaczona Orderem Zasługi Republiki Włoskiej.

</doc>
<doc id="1688617" url="https://pl.wikipedia.org/wiki?curid=1688617" title="Emil Michał Przychodzki">
Emil Michał Przychodzki

Emil Michał Przychodzki (ur. 2 lipca 1864 w Radomiu, zm. 4 sierpnia 1911 w Żbikowie) – polski lekarz psychiatra, poeta.
Życiorys.
Był synem Jana Przychodzkiego, lekarza, i Zofii z Nalepińskich. Uczył się w gimnazjum klasycznym w Radomiu, ukończył je w 1883 roku. Studiował medycynę na Uniwersytecie Warszawskim od 1883 do 1888. Od 1889 uzupełniał studia w dziedzinie psychiatrii w Akademii Medyko-Chirurgicznej w Sankt Petersburgu u Jana Mierzejewskiego. W 1904 roku obronił rozprawę na stopień doktora medycyny. Od 1891 młodszy asystent w Szpitalu Psychiatrycznym w Tworkach, w 1910 awansował na stanowisko starszego asystenta, równoznaczne ze stanowiskiem ordynatora. Zmarł 4 sierpnia 1911 roku w wieku 47 lat, został pochowany na cmentarzu Powązkowskim (kwatera 44, rząd 6, grób 30).
W 1892 roku w Warszawie ożenił się z Marią Ireną z Butkiewiczów, mieli trzech synów: Tadeusza, Wiesława i Janusza.

</doc>
<doc id="1688618" url="https://pl.wikipedia.org/wiki?curid=1688618" title="Ulga">
Ulga

Zobacz też: Kanał Ulgi

</doc>
<doc id="1688619" url="https://pl.wikipedia.org/wiki?curid=1688619" title="Emil Przychodzki">
Emil Przychodzki



</doc>
<doc id="1688620" url="https://pl.wikipedia.org/wiki?curid=1688620" title="Dekanat Głowno">
Dekanat Głowno

Dekanat Głowno – jeden z 21 dekanatów diecezji łowickiej.
W skład dekanatu wchodzą następujące parafie:

</doc>
<doc id="1688622" url="https://pl.wikipedia.org/wiki?curid=1688622" title="Roma (imię)">
Roma (imię)

Roma – imię żeńskie, które stanowi skróconą postać imienia Romana lub Romualda; niekiedy bywa nadawane jako samodzielne imię.
Roma imieniny obchodzi 23 lutego.
Znane osoby noszące imię Roma:

</doc>
<doc id="1688623" url="https://pl.wikipedia.org/wiki?curid=1688623" title="Łacina ludowa">
Łacina ludowa

Łacina ludowa, także łacina potoczna, język praromański ( „mowa plebejska”) – jedna z dwu odmian łaciny, która używana była na obszarze starożytnego Imperium Rzymskiego, a mianowicie ta, będąca codziennym językiem mówionym przeciętnego Rzymianina (w przeciwieństwie do języka literackiego, kulturalnego). Łaciną ludową mówiły szerokie masy społeczeństwa rzymskiego pozostające poza lub pod małym wpływem szkoły i modeli literackich, czyli rzemieślnicy, żołnierze, kupcy, wieśniacy, ale posługiwali się nią na co dzień także wykształceni politycy i pisarze w rozmowach prywatnych, w kontaktach z członkami rodziny, przyjaciółmi czy służbą.
Chociaż różnice między językiem potocznym a kulturalnym obecne były prawdopodobnie już wcześniej, po raz pierwszy uwidoczniły się one wyraźnie w tekstach epoki cesarza Augusta. W miarę upływu lat to zróżnicowanie jeszcze bardziej się pogłębiało (głównie na skutek oddziaływania szkoły, która widziała w łacinie klasycznej wzór do naśladowania), aż doszło wreszcie do przerodzenia się łaciny w języki romańskie. Zmiany, które dotyczyły żywego języka mówionego, obejmowały wszystkie płaszczyzny systemu językowego: fonetykę, morfologię, składnię i słownictwo.
Źródła wiedzy o łacinie ludowej.
Wyobrażenie o łacinie ludowej dają z jednej strony nieliczne dokumenty czy teksty, które ze względu na swoją formę i treść określić można jako potoczne, jak również wypowiedzi samych Rzymian na temat potoczności danego zjawiska językowego, z drugiej zaś współczesne języki romańskie, w szczególności elementy wspólne dwóm lub większej liczbie tych języków.
Źródła te pogrupować można w następujący sposób:
Zróżnicowanie dialektalne.
Wymienione wyżej teksty i inskrypcje nie są zróżnicowane pod względem dialektalnym, co mogłoby świadczyć o istnieniu zwartej jedności językowej łaciny ludowej aż do czasów późnej starożytności. Jednak współczesne języki romańskie wskazują na pewną jej dyferencjację w poszczególnych prowincjach, i to już od samego początku. W okresie silnej dominacji stolicy różnice między Rzymem, Hiszpanią, Galią, Dacją itd. były jeszcze zapewne niewielkie, ale bez wątpienia istniały. Wynikały one głównie stąd, że ludność podbijana przez Rzymian w różnych częściach Europy należała do różnych grup etnicznych i mówiła różnymi językami, a więc i ich latynizacja przebiegała w nieco inny sposób. Jednak wraz z upadkiem cesarstwa rzymskiego pod koniec V w. zerwana została ostatecznie więź łącząca stolicę z prowincjami i rozpoczęła się wzmożona dyferencjacja językowa, powodowana nie tylko odmiennym substratem, ale także brakiem kontaktów pomiędzy poszczególnymi terenami uprzednio zlatynizowanymi, jak również naturalną, wielokierunkową ewolucją języka.
Przykłady.
Oto kilka przykładów zróżnicowania dialektalnego łaciny ludowej, mających odzwierciedlenie w językach romańskich:
Cechy charakterystyczne.
Fonetyka.
Zmiany fonetyczne, które zaszły w łacinie ludowej, objęły akcent, iloczas, wymowę samogłosek i spółgłosek:
Morfologia.
Zmiany morfologiczne dotyczyły zarówno nominalnych części mowy (rzeczowników, przymiotników, zaimków), jak i werbalnych (czyli czasowników) i polegały głównie na redukcji form odmiany:
Składnia.
Składnia łaciny ludowej była zasadniczo prostsza od składni klasycznej, charakteryzowała się mniej rozbudowaną i nie tak skomplikowaną strukturą zdania. Unikano konstrukcji hipotaktycznych (czyli zdań podrzędnie złożonych), co zwalniało jednocześnie z obowiązku stosowania skomplikowanych zasad następstwa czasów i trybów. Ze zjawisk bardziej szczegółowych wymienić można:
Słownictwo.
Informacje na temat różnic leksykalnych pomiędzy łaciną klasyczną a ludową są skąpe, ale można tu zaobserwować dwa kierunki zmian: z jednej strony pewne wyrazy zanikają i zastępowane są innymi, z drugiej natomiast dochodzi do zmian znaczeniowych, polegających najczęściej na zawężeniu, rozszerzeniu lub przesunięciu znaczenia danego słowa (np. "tempestas" „pogoda” &gt; „zła pogoda, burza”, "panarium" „koszyk na chleb” &gt; „koszyk (w ogóle)”, "testa" „naczynie gliniane” &gt; „głowa”). Nierzadko synonimy łacińskie wyspecjalizowały się stylistycznie i używane były częściej bądź to w języku literackim, bądź potocznym (np. klas. "ager" – lud. "campus" „pole”, klas. "lapis" – lud. "petra" „skała”, klas. "genitores" – lud. "parentes" „rodzice”, klas. "omnis" – lud. "totus" „cały”). Zastępowane przez nowe słowa były często wyrazy o nieregularnej odmianie lub bardzo krótkie, jedno-, dwusylabowe (np. "ferre" „nieść” &gt; "portare", "res" „rzecz” &gt; "causa", "scire" „wiedzieć” &gt; "sapere"). Wiele innowacji leksykalnych znaleźć można wśród wyrazów nazywających pojęcia wynikające z odmiennych warunków społecznych, politycznych, kulturalnych czy ekonomicznych, np. w zakresie słownictwa religijnego (por. "ecclesia" „kościół”, "baptizare" „chrzcić”).

</doc>
<doc id="1688624" url="https://pl.wikipedia.org/wiki?curid=1688624" title="Mistrzostwa Afryki w Lekkoatletyce 1998">
Mistrzostwa Afryki w Lekkoatletyce 1998

11. Mistrzostwa Afryki w Lekkoatletyce - ogólnoafrykańskie zawody lekkoatletyczne, które odbyły się w senegalskim Dakarze w roku 1998. Miasto po raz drugi gościło uczestników afrykańskiego czempionatu (poprzednio zawody tej rangi zorganizowano tutaj w 1979).

</doc>
<doc id="1688626" url="https://pl.wikipedia.org/wiki?curid=1688626" title="Leszczka (rzeka)">
Leszczka (rzeka)

Leszczka (dawniej Leśna) – niewielka rzeka V rzędu dorzecza Bugu, prawy dopływ Nurca, o długości 27 km. 
Wypływa w okolicy wsi Kąty i kieruje się na wschód. Przepływa przez miejscowości Malewice i Wygonowo, przecina drogę krajową nr 19, mija miejscowość Solniki i w okolicach wsi Torule wpada do Nurca.
Płynie przez pastwiska w wąskiej dolinie, jest uregulowana. Obszar źródłowy dorzecza zbudowany jest z piasków lodowcowych. Piaszczyste dno z dodatkiem żwiru (5%) i kamieni (10%) pokryte na przeważającej powierzchni warstwą mułu o miąższości około 5 cm.
Dopływ Leszczki: Czarna, długość ok. 23 km.

</doc>
<doc id="1688627" url="https://pl.wikipedia.org/wiki?curid=1688627" title="Torcuato Cayón">
Torcuato Cayón

Torcuato Cayón de la Vega (ur. 18 listopada 1725, zm. 11 stycznia 1783) – hiszpański architekt, prekursor neoklasycyzmu.
Autor projektu kościoła "Oratorio de la Santa Cueva" w Kadyksie.
Od 1753 kierował budową katedry w Kadyksie. Ponadto w Kadyksie zaangażowany był podczas budowy "Puerta de Tierra", "Casda de Mesiricordia" oraz szpitala "San Jose". Ponadto ukończył "Colegiatę de San Salvador" w Jerez de la Frontera, której budowę rozpoczął Diego Moreno Meléndez.

</doc>
<doc id="1688628" url="https://pl.wikipedia.org/wiki?curid=1688628" title="Kazimierz Beroński">
Kazimierz Beroński

Kazimierz Beroński, właśc. Kazimierz Paciorek (ur. 4 listopada 1891 w Mołoczkach na Podolu, zm. 27 grudnia 1968 w Krakowie) – polski aktor teatralny, dyrektor teatru. Obsadzany był zazwyczaj w rolach charakterystycznych.
Życiorys.
Był synem Jakuba Paciorka i Karoliny z Twardowskich. Na scenie posługiwał się zawsze nazwiskiem Beroński, które urzędowo przyjął w 1954 roku. Uczęszczał do Akademii Handlowej, Szkoły Dramatycznej M. Przybyłowicza i Szkoły Dramatycznej przy Instytucie Muzycznym pod kierunkiem K. Gabryelskiego (wszystkie trzy w Krakowie). Jego debiut teatralny przypadł na rok 1912 w Sosnowcu na deskach teatru pod dyr. E. Majdrowicza. Potem związał się z zespołem objazdowym S. Turskiego. W latach 1913–1916 grał w Lublinie, 1916–1918 w teatrach krakowskich – Ludowym, Powszechnym i w Teatrze Nowości, a także sporadycznie w Teatrze Miejskim. Ważną rolą w tym czasie był Wołodyjowski w "Ogniem i mieczem".
Jesienią 1918 przeniósł się do Przemyśla, gdzie występował do początku marca 1920 m.in. w "Weselu". Gościnnie z zespołem tego teatru wyjeżdżał do Kowla (koniec 1919). Potem związany był m.in. w teatrem Tarnowie oraz łódzkim Teatrem Scala. W sezonie 1920/21 występował na deskach białostockiego Teatru Miejskiego. W styczniu 1921 roku został dyrektorem teatru wojskowego w Białymstoku. Z zespołem tego teatru pracował też na Górnym Śląsku. Sam Beroński występował także we lwowskim Teatrze Wodewil, jak również w licznych teatrach objazdowych. Od roku 1922 był dyrektorem „zespołu objazdowego na Kresy Wschodnie”.
Następnie w latach 1922–1923 był związany z Teatrem Objazdowym Zrzeszenia Aktorów Lwowskich, a potem w latach 1923–1924 z krakowską Operetką Nowości. Na występy gościnne wyjeżdżał też indywidualnie do wielu miast całej Polski. Był organizatorem "Tournee artystów scen polskich" (1924). Z tego okresu kariery Berońskiego najważniejsze są role w spektaklach "Maria Stuart" J. Słowackiego i "Pan Wołodyjowski" Sienkiewicza. W latach 1924–1935 występował na prowincji, organizował też spektakle innych artystów. W 1932 wraz z dwojgiem innych aktorów odbył głośny rejs balią z Krakowa do Gdańska. Później grał w Teatrze Miejskim w Płocku (1933/34), krakowskim Teatrze Bagatela (1935–1936), nadal występował także w teatrach objazdowych (1936–1938). Pomagał też aktorom prowincjonalnym, którzy mieli problem ze znalezieniem ról. Podczas wojny grał w jawnych spektaklach w krakowskich teatrach – Starym i Powszechnym. Po wojnie występował ponownie w wielu teatrach: krakowskim T. Kameralnym TUR (1945–1948), w teatrze Białymstoku (1946), Siedem Kotów w Krakowie (1946/47), Teatrze Ziemi Rzeszowskiej (1948/49), Teatrze Ziemi Pomorskiej w Toruniu (1949–1951), Teatrze im. Węgierki w Białymstoku (1950/51), w Teatrze Ziemi Opolskiej (1951–1952).
W roku 1956 związał się na stałe z Teatrem Ludowym w Nowej Hucie. W 1958 po raz pierwszy i ostatni wystąpił w filmie. Była to rola staruszka w autobusie w filmie "Kalosze szczęścia". W 1959 roku przeszedł poważną operację (wycięcie prawego oka). Sześć lat później przeszedł na emeryturę. Miał jednak możliwość występowania w teatrze.

</doc>
<doc id="1688629" url="https://pl.wikipedia.org/wiki?curid=1688629" title="Stenkil Ragnvaldsson">
Stenkil Ragnvaldsson

Stenkil Ragnvaldsson (ur. 1028, zm. 1066) – król Szwecji od około 1060 do swojej śmierci. 
Saga Västergötlandu opowiada, iż Stenkil przybył z miejscowości "Levene", która leży w tej samej prowincji. Islandzka saga Hervara relacjonuje o Stenkilu, jako jednym z potężniejszych i bardziej szanowanych ludzi z jego rodu. Matka Stenikla miała na imię Astrid, a jego ojcem był Ragnvald Stary. Stenkil był początkowo jarlem Svitjod. Ożenił się z córką Emunda Starego. Po śmierci Emunda wybrano jego na króla Szwecji, gdyż poprzedni król nie zostawił po sobie żadnego syna. Utrzymywał osoby z rodu Englingerów. Zmarł w czasie gdy norweski król Harald III Surowy został pokonany w Anglii.
Nie jest znany rok śmierci Stenkila, wiadomo jedynie, że Harald III zginął w bitwie pod Stamford Bridge. Inne źródła podają, iż Stenkil wspierał misjonarzy z arcybiskupstwa bremeńsko-hamburskiego. Stenkil pomógł zakonnikom, którym przewodził Adalbert z Bremy, w założeniu pierwszej siedziby biskupa w Sigtunie, we wschodniej Szwecji. 
Po jego śmierci o tron i bycie następnym królem spierali się dwaj kandydaci, którzy nosili obaj imię Eryk, co doprowadziło do podziału państwa. Jeden z nich mógł być prawdopodobnie synem Stenkila. W trakcie następnych bitew obaj zginęli, przez co królem szwedzkim mógł zostać inny syn Stenkila, Halsten.

</doc>
<doc id="1688630" url="https://pl.wikipedia.org/wiki?curid=1688630" title="Dekanat Łęczyca">
Dekanat Łęczyca

Dekanat Łęczyca – jeden z 21 dekanatów diecezji łowickiej. 
W skład dekanatu wchodzą parafie:
Dziekan dekanatu Łęczyca 
Wicedziekan
Ojciec duchowny

</doc>
<doc id="1688631" url="https://pl.wikipedia.org/wiki?curid=1688631" title="Nikolaj Lie Kaas">
Nikolaj Lie Kaas

Nikolaj Lie Kaas (ur. 22 maja 1973 w Rødovre) – duński aktor filmowy i telewizyjny. Jeden z najsłynniejszych, obok Madsa Mikkelsena i Nicolaja Coster-Waldau (Jaime Lannister z "Gry o tron"), duńskich aktorów robiących karierę za granicą.
Życiorys.
Wczesne lata.
Urodził się w Rødovre. Jego matka, Anne Mari Lie (1945–1989), była aktorką i pisarką, a ojciec, Preben Kaas (1930-1981), był lubianym komikiem i aktorem znanym z występu jako Harry „Dynamit” z popularnej serii o gangu Olsena. Kiedy miał dwa lata jego rodzice rozwiedli się. Jego przyrodni brat Jeppe Kaas jest dyrygentem i kompozytorem muzyki filmowej. Wychowywał się w Glostrup. W 1998 ukończył Narodową Szkołę Teatralną w Kopenhadze.
Kariera.
W 1991 zadebiutował w wieku osiemnastu lat jako zbuntowany syn zdrajcy Otto Hvidmann w dramacie Sørena Kragha-Jacobsena "Chłopcy Świętego Piotra" ("Drengene fra Sankt Petri"), który rozgrywa się podczas II wojny światowej. Za debiutancką rolę otrzymał nagrodę Bodil od Duńskiego Stowarzyszenia Krytyków Filmowych i zdobył nagrodę Duńskiej Akademii Filmowej na Robert Festival za najlepszą męską rolę drugoplanową. Po występie jako Carl III w biograficznym dramacie muzycznym "Moje fyńskie dzieciństwo" ("Min fynske barndom", 1994) u boku Jespera Christensena i jako Jacob w dreszczowcu "Davids bog" (1996) na podstawie scenariusza Andersa Thomasa Jensena z Peterem Gantzlerem, zagrał postać Jeppe’a w dramacie psychologicznym Larsa von Triera "Idioci" ("Idioterne", 1998) z Jensem Albinusem, która przyniosła mu kolejną nagrodę Duńskiego Stowarzyszenia Krytyków Filmowych.
W 2003 otrzymał tytuł Shooting Star na festiwalu Berlinale. W psychologicznym dreszczowcu wojennym Susanne Bier "Bracia" ("Brødre", 2004) z Connie Nielsen i Ulrichem Thomsenem wcielił się w postać Jannika. W czarnej komedii Andersa Thomasa Jensena "Jabłka Adama" ("Adams Æbler", 2005) u boku Ulricha Thomsena, Madsa Mikkelsena i Nicolasa Bro pojawił się jako Holger. W dreszczowcu "Kandydat" ("Kandidaten", 2009) wystąpił w roli ambitnego prawnika Jonasa Bechmanna. W ekranizacji powieści Dana Browna "Anioły i demony" ("Angels &amp; Demons", 2009) w reżyserii Rona Howarda z Tomem Hanksem zagrał zabójcę. W niemiecko-kanadyjskim biograficznym dramacie kryminalnym "Niewygodna prawda" ("The Whistleblower", 2010), wstrząsającej opowieści o handlu kobietami, z Rachel Weisz w roli głównej jako Kathryn Bolkovac, wystąpił jako policjant Jan Van Der Velde. W filmie kryminalnym "Zabójcy bażantów" ("Fasandræberne", 2014) z udziałem Faresa Faresa i Piloua Asbæka i Davida Dencika zagrał główną rolę detektywa Carla Mørckah.
Podkładał głos postaci Rottena Remya w "Ratatuj", Chicken Joe w "Na fali", Kenai w "Mój brat niedźwiedź" i "Mój brat niedźwiedź 2" oraz Tarzana w "Tarzanie".
W 2009, 2011, 2012 i 2017 był gospodarzem gali wręczenia nagród Zulu Comedy Galla. W 2018 prowadził konferencję z księciem Danii Fryderykiem.
Życie prywatne.
W 2003 związał się z Anne Langkilde, stylistką, którą poślubił 1 sierpnia 2008. Mają dwie córki: Gerdę (ur. 2006) i Esther Marie (ur. 2010).

</doc>
<doc id="1688632" url="https://pl.wikipedia.org/wiki?curid=1688632" title="Cytosar">
Cytosar



</doc>
<doc id="1688636" url="https://pl.wikipedia.org/wiki?curid=1688636" title="Przełęcz Dobrego Początku">
Przełęcz Dobrego Początku

Przełęcz Dobrego Początku (norw. "Godthappasset") - przełęcz na Spitsbergenie, między szczytami Hetta i Tviroysegga. Łączy lodowiec Penckbreen z Lodowcem Zawadzkiego. Przełęcz została odkryta przez polską ekspedycję naukową w 1934 roku. Oficjalna norweska nazwa jest tłumaczeniem nazwy polskiej, zaproponowanej przez Stanisława Siedleckiego w 1935 roku. W 2008 roku polska Komisja Standaryzacji Nazw Geograficznych poza Granicami Rzeczypospolitej Polskiej zatwierdziła urzędowy egzonim w brzmieniu zgodnym z pierwotnym zamysłem Stanisława Siedleckiego.

</doc>
<doc id="1688642" url="https://pl.wikipedia.org/wiki?curid=1688642" title="Catherine Earnshaw">
Catherine Earnshaw



</doc>
<doc id="1688645" url="https://pl.wikipedia.org/wiki?curid=1688645" title="Isabella Linton">
Isabella Linton



</doc>
<doc id="1688646" url="https://pl.wikipedia.org/wiki?curid=1688646" title="Joanna (postać biblijna)">
Joanna (postać biblijna)

Joanna – żona urzędnika na królewskim dworze Heroda Antypasa.
Wiedzę o Joannie czerpiemy z Ewangelii Łukasza. Zgodnie z zapisem Łukasza Ewangelisty Joanna była żoną Chuzy, towarzyszącą Jezusowi Chrystusowi i apostołom w czasie podróży po Galilei. Wspomagała Jezusa i uczniów finansowo. Została uzdrowiona przez Jezusa. W czasie kiedy krzyżowano Jezusa przebywała w Jerozolimie. W dniu zmartwychwstania była jedną z kobiet przy pustym grobie Jezusa i razem z Marią Magdaleną powiadomiła o tym wydarzeniu uczniów.
Za sprawą Ado z Vienne trafiła do Martyrologium łacińskiego i jej wspomnienie liturgiczne obchodzone jest 24 maja.

</doc>
<doc id="1688648" url="https://pl.wikipedia.org/wiki?curid=1688648" title="Tadeusz Barucki">
Tadeusz Barucki

Tadeusz Włodzimierz Barucki (ur. 13 czerwca 1922 w Białymstoku, zm. 26 lipca 2022 w Podkowie Leśnej) – polski architekt, przedstawiciel modernizmu, historyk sztuki, dokumentalista architektury, publicysta.
Życiorys.
Syn Zofii (1893-1960) i Leona Baruckich (1883-1955). Ojciec był nauczycielem w Gimnazjum im. Króla Zygmunta Augusta w Białymstoku. Następnie rodzina zamieszkała w Sanoku. W 1939 Tadeusz Barucki zdał egzamin dojrzałości w Państwowym Gimnazjum im. Królowej Zofii w Sanoku (uczęszczał do klasy o profilu matematyczno-fizycznym). Podczas II wojny światowej w trakcie okupacji niemieckiej został aresztowany i osadzony w więzieniu w Sanoku 11 maja 1942 i przebywał tam do 19 maja 1942.
W latach 1944-1949 studiował matematykę na Wydziale Matematyczno-Fizyczno-Chemicznym UMCS w Lublinie, historię sztuki na Wydziale Humanistycznym Katolickiego Uniwersytetu Lubelskiego oraz na Uniwersytecie Jagiellońskim w Krakowie, i architekturę na Politechnice Warszawskiej z tymczasową siedzibą w Lublinie i na Wydziałach Politechnicznych AGH w Krakowie (1945-1949, późniejsza Politechnika Krakowska).
Do 1961 związany zawodowo z krajem jako pracownik naukowy w Instytucie Urbanistyki i Architektury w Warszawie, architekt w państwowych biurach projektowych (m.in. w Biurze Projektów Przemysłu Węglowego w Krakowie i w Biurze Studiów I Projektów Komunikacji w Warszawie) oraz, w latach 1956-1961, jako Sekretarz Generalny SARP w Warszawie. Od 1961 wiele podróżuje, wygłaszając wykłady oraz badając i dokumentując architekturę dawną i najnowszą.
Owocem tych badań jest kilkaset artykułów w czasopismach fachowych w kraju i za granicą, liczne książki przedstawiające w formie historycznej syntezy architekturę wybranych krajów bądź stanowiące monografie architektów oraz zbiór kilkuset tysięcy przeźroczy, dokumentujących architekturę całego świata od najstarszych zabytków budownictwa po obiekty współczesne. Od 1956 zaangażowany poprzez SARP w różnorodne prace i działania – organizacyjne, wystawiennicze, wydawnicze – na rzecz polskiego środowiska architektonicznego. W 1977 współzałożyciel bazy informacji architektonicznej Arkisyst przy UNESCO. W 1981 otrzymał prestiżowe wyróżnienie im. Jeana Tschumiego, przyznawane przez Międzynarodową Unię Architektów (UIA) za promowanie kultury architektonicznej i wymianę informacji o architekturze w świecie. Jest też laureatem Honorowej Nagrody SARP (1985) za upowszechnianie wiedzy o architekturze.
Prezes Bratniej Pomocy Studentów Wydziałów Politechnicznych w Krakowie 1947, Sekretarz Generalny Międzynarodowego Spotkania Architektów, Warszawa 1954, Sekretarz Generalny Ogólnopolskiej Narady Architektów, Warszawa 1956, Sekretarz Generalny SARP, Warszawa 1956-1961; wiceprezes SARP Warszawa 1972-1975; członek Rady Stowarzyszenia Autorów ZAIKS, Warszawa.
Został członkiem warszawskiego Koła Towarzystwa Przyjaciół Sanoka i Ziemi Sanockiej.
Zamieszkiwał przy ulicy Żelaznej 18 w Warszawie. W 2010 zamieszkał w Podkowie Leśnej.
23 czerwca 2022 na Wydziale Inżynierii Materiałowej Politechniki Śląskiej w Katowicach odbył się benefis Tadeusza Baruckiego z okazji jego setnych urodzin. Zmarł 26 lipca 2022 w Podkowie Leśnej. 2 sierpnia 2022 urna z prochami Tadeusza Baruckiego została pochowana w zaprojektowanym przez niego grobowcu rodzinnym na Cmentarzu Centralnym w Sanoku.
Działalność zawodowa.
Projekty.
Wnętrza Banku Spółdzielczego „Społem” w Sanoku (1948, realizacja, Studia do planu ogólnego i plan ogólny z planem szczegółowym centrum m. Sanoka (praca dyplomowa realizacyjna pod kierunkiem prof. T. Tołwińskiego, 1949), przedszkole w Rudzie Sląskiej, (1949, wsp. realizacja), Główne Zakłady Naprawcze PKS na Żeraniu w Warszawie (1950-1954, realizacja), wystawa Odrodzenie w Polsce (2 sale) Muzeum Narodowe Warszawa (realizacja 1953) wystawa Wojsko Polskie Sale Redutowe Warszawa, (wsp. S. Zaczeniuk 1953), stacja obsługi samochodów, Warszawa-Służewiec (1954, wsp. B. Kosecki, realizacja), Hotel Turystyczny PTTK w Sandomierzu (1963, z K. Muszyńskim, realizacja). koncepcja willi pod Ottawą, Kanada (1964, realizacja), grobowiec rodzinny na cmentarzu w Sanoku, 1971. 
Projekty niezrealizowane: Przebudowa budynku szkolnego na Dom Kultury w Racławicach (1949), Szkoła Szybowcowa w Tęgoborzu (1949), Magazyn PKP, Warszawa-Szczęśliwice (1949), Przedszkole PKP w Białymstoku (1950), Instytut Motoryzacyjny w Warszawie (1952), projekt szkicowy archiwum, biblioteki, sali wystawowej, lektorium, pracowni arch. i mieszkania Warszawa Okólnik (1989), przebudowa willi w Rotorua, Nowa Zelandia (1997). Stoisko „Maciej Nowicki” w Muzeum Budowy Chandigarh, Indie (2014). Projekty konkursowe : Łuk Zwycięstwa w Lublinie (1954, wsp. Stefan Zaczeniuk), III nagroda w konkursie na Schronisko nad Morskim Okiem (1956, z T.P. Szaferem), projekt w II etapie konkursu na schronisko nad Morskim Okiem (1960 wsp. T.P. Szafer, D. Poniż i inni), Hotel Pullman w Warszawie (1989), wyróżnienie honorowe w konkursie na polskie cmentarze wojenne w Katyniu, Miednoje i Charkowie (1995), projekt na pomnik w Smoleńsku (2013, niewysłany).
Opracowania graficzne.
Okładka i układ graficzny „Komunikatu SARP” Warszawa 1957. papier firmowy ZG SARP Warszawa (1956), plakat „Warsaw Ghetto 1943-1968” Polish Museum Chicago (1968).
Publikacje.
Artykuły.
Publikacje (około 700 w polskich czasopismach fachowych), przykładowo m.in.:
Zagraniczne – około 100, przykładowo m.in.:
Fotografie i przeźrocza.
Książki i artykuły Tadeusza Baruckiego są ilustrowane autorskimi fotografiami, wykorzystywanym również szeroko w szeregu innych publikacji o charakterze historycznym, encyklopedycznym czy edukacyjnym (m.in. w Wydawnictwach Szkolnych i Pedagogicznych, w Encyklopedii PWN; W. Pevsner i in. Encyklopedia architektury, Warszawa 1992; Historia USA, PWN, Warszawa 2000). Ponadto jego autorskie przeźrocza znajdują się w diatekach: Muzeum Architektury we Wrocławiu, AA School of Architecture w Londynie, Wydziału Architektury Technicznego Uniwersytetu w Budapeszcie i Szkoły Architektury w Weimarze. Przeźrocza dokumentujące dorobek architektów XX wieku stały się podstawą londyńskiej kolekcji Masters of Architecture. 
Filmy krótkometrażowe.
Sztuka Meksyku, Wytwórnia Filmów Dokumentalnych, Warszawa 1955, realizacja Jerzy Mierzejewski, konsultacja Tadeusz Barucki; Notatki o nowej architekturze Włoch, Wytwórnia Filmów Dokumentalnych, Warszawa 1959, realizacja M. Wiesiołek, scenariusz i konsultacja Tadeusz Barucki; Miasto na wzgórzach, Wytwórnia Filmów Oświatowych, Łódź 1960, realizacja Tadeusz Jaworski, scenariusz Tadeusz Barucki, komentarz Jarosław Iwaszkiewicz.
Wystawy autorskie.
Architektura ludowa w świecie, Instytut Urbanistyki i Architektury, Warszawa 1950; Architektura krajów Azji, Pawilon SARP, Warszawa 1964; 25-lecie Powstania w Getcie Warszawskim, Muzeum Polskie w Chicago (współautorstwo w org. wystawy i plakat - egzemplarz w posiadaniu Muzeum Żydów Polskich, Warszawa) 1968, Współczesna architektura polska, Zamek Królewski w Warszawie, 1973; Awangardowa architektura ZSRR, Muzeum Architektury, Wrocław; Architektura Japonii, Muzeum Architektury, Wrocław 1984; Architektura samorodna w świecie (ekspozycja multimedialna) Muzeum Architektury, Helsinki, 1980; Architektura samorodna w świecie (ekspozycja multimedialna), PKiN, Kongres UIA w Warszawie 1981; Architektura świata, PKiN, Kongres UIA w Warszawie 1981; Architektura Singapuru i Malezji, OW. SARP, Warszawa 1997; Architektura Indonezji, OW.SARP, Warszawa 1997; Architektura Australii, OW.SARP, Warszawa,1997; Architektura Papui-Nowej Gwinei, OW. SARP Warszawa,1997; Architektura Nowej Zelandii, OW. SARP, Warszawa 1997; Architektura Królestwa Tonga, OW. SARP, Warszawa, 1997; Śladami architektury – z Tadeuszem Baruckim wokół świata, Pawilon SARP, Warszawa 2005; Architekci świata o architekturze, Dom Architekta, Kowno, 2006, Architektura XX wieku w Polsce i w Białymstoku, Muzeum Podlaskie w Białymstoku 2012, Okno na świat, Wydział Architektury Politechniki w Białymstoku 2012, Architekci świata o architekturze, Wydział Architektury Politechniki w Białymstoku 2012, Architektura 114 krajów świata, Wydział Architektury Politechniki w Białymstoku 2012, Maciej Nowicki „Polen-USA-Indien Architektur am Ringturm”, Wieden 2012-2013, „Architekti sveta o archtekture” Ostrava 2014, Praha Hradczany 2014, Brno 2014,„Architekci świata o architekturze”, Biblioteka Śląska, Katowice 2015, Architektura Europy, Sanok 2017.
Prezentacje na CD.
„Architekci polscy o architekturze”, „Bohdan Pniewski”, „Adolf Szyszko-Bohusz”, „Maciej Nowicki”, „Marek Leykam”, „Philip Johnson”, ” Santiago Calatrava”, „Charles Correa”, „Warszawa miasto zniszczone i odbudowane”, „Parlament Szkocji w Edynburgu”, „Stary Lwów w 2007’, „Londyn – spacer wzdłuż Tamizy”, ”Londyn – co nowego w City ?”, ”Nowy Dublin”, ”Architektura Litwy”, „Architektura Francji cz.I”, ”Refleksje paryskie”, „Architektura samorodna”, „Orkney Islands – Archeological Paradise”, „Architektura Irlandii”, „Polish Architects in International competitions 1959-2009”, „Hvittrask”, „Stare miasto w Tallinnie”, „Stare miasto w Tuluzie” – częściowo udostępnione w Internecie na stronach ZG.SARP [www.SARP.org.pl] oraz Oddziału Warszawskiego SARP („Śladami architektury”, [www.warszawa.sarp.org.pl]. „Matthew Nowicki Life and work” Wrocław 2013, „Stephan du Chateau Life and work” Wrocław 2013, „Architektura czasu wojny 1939–1945” Strona internetowa OW SARP 2014, „Adolf Szyszko-Bohusz redivivus” 2014, ,„Zielone konie – H. Buszko, A. Franta, J. Gottfried”, OSSA Katowice 2014, „Andrzej&amp;Danuta Wejchert” Strona internetowa OW SARPp, 2014, „Architektura Turkmenistanu”, strona internetowa OWSARP 2015, „Architekci świata o architekturze”, Katowice 2015, „Alejandro Aravena, Laureat Nagrody Pritzkera 2016”, strona internetowa SARP 2016 oraz Podkowa Leśna 2016, „Zaha Hadid 1950-2016” strona internetowa OWSARP 2016, „Mieszkania architektów”, Podkowa Leśna 2016, "RCR architekci Laureaci Nagrody Pritzkera 2017", 'OGRODY pryżą.rsal-Cutroen", Podkowa Leśna 2017, "Idea Miasta ogrodu Refleksje osobiste", Kolumna 201
Wykłady i nagrania.
Od 1956 wielokrotne wykłady gościnne we wszystkich uczelniach architektonicznych w Polsce; Wydział Architektury Politechniki Gdańskiej (architektura współczesna, 1972); wykładowca na wydziałach architektury w School of Design, North Carolina State University (1964) i State University, Iowa (1966), kilkaset wykładów gościnnych w szkołach i stowarzyszeniach architektonicznych całego świata w tym na Harvard University (1968) czy MIT (1968) podobnie jak Buddhist University Colombo 1961, Uniwersytecie w Wu-Han w Chinach (1961), Uniwersytecie w Rio de Janeiro (1965), Universidad Nacional w Meksyku (1967), Universidad Catholica w Santiago de Chile (1985), Instytucie Architektury w Moskwie (1991, dawny Bxyтeмac) ale również w Technical University of Lae w Papui-Nowej Gwinei 1997; Pier Arts Centre, Stromness, Orkady 2008; PAN Paryż 2008.Moskwa, Akademia Architektury 2013, Wydział Architektury Politechniki w Rydze 2013, „Konferencja 1000 lat architektury Turkmenistanu, Aszchabad 2013, 'Zielone konie” sesja OSSA, Katowice 2014, Spotkanie OSSA Katowice 2015, „Architekci świata o architekturze”, Biblioteka Śląska Katowice 2015, „A. Aravena” Podkowa Leśna 2016, „A. Aravena” SARP Warszawa 2016, „Zaha Hadid 1950-2016” SARP Warszawa 2016 „Mieszkania architektów”, Podkowa Leśna 2016. „RCR architekci Laureaci Nagrody Pritzkera 2017"OWSARP Warszawa i Podkowa Leśna 2017, „Ogrody Paryżą. Wersal - Citroen” Podkowa Leśna 2017, "B. Doshi", Podkowa Leśna 2018. Został gościnnie wykładowcą Centrum Kultury i Inicjatyw Obywatelskich w Podkowie Leśnej. 
Kilkaset audycji o architekturze w Polskim Radio, (częściowo w Archiwum PR w Warszawie), Canadian Broadcasting Corporation w Montrealu (1967-1972) oraz programy dla TVP, konferencja, „Adolf Szyszko Bohusz, architekt Polski Odrodzonej, Wstęp do wspomnień” Kraków Wawel 2013.

</doc>
<doc id="1688650" url="https://pl.wikipedia.org/wiki?curid=1688650" title="Warsaw Open 2009">
Warsaw Open 2009

Warsaw Open 2009 – tenisowy turniej WTA kategorii WTA Premier Series rangi WTA Premier w sezonie 2009 z cyklu Warsaw Open rozgrywany w dniach 18–23 maja 2009 roku w Warszawie na kortach ceglanych o puli nagród wynoszącej 600 000 dolarów amerykańskich.
Eliminacje gry pojedynczej.
Drabinka eliminacji

</doc>
<doc id="1688654" url="https://pl.wikipedia.org/wiki?curid=1688654" title="Objętość minutowa serca">
Objętość minutowa serca



</doc>
<doc id="1688656" url="https://pl.wikipedia.org/wiki?curid=1688656" title="Dołuje (gmina)">
Dołuje (gmina)

Dołuje – dawna gmina wiejska istniejąca w latach 1945–1954 w woj. szczecińskim (dzisiejsze woj. zachodniopomorskie). Siedzibą władz gminy były Dołuje.
Gmina Dołuje powstała po II wojnie światowej na terenie tzw. Ziem Odzyskanych (tzw. III okręg administracyjny – "Pomorze Zachodnie"). 28 czerwca 1946 gmina – jako jednostka administracyjna powiatu szczecińskiego – weszła w skład nowo utworzonego woj. szczecińskiego.
31 grudnia 1951 nazwę gromady Dołuje-kolonia w gminie Dołuje zmieniono na Lubieszyn.
Według stanu z 1 lipca 1952 gmina składała się z 8 gromad: Będargowo, Bobolin, Dołuje, Lubieszyn, Mierzyn, Stobno, Warzymice i Wąwelnica. Gmina została zniesiona 29 września 1954 wraz z reformą wprowadzającą gromady w miejsce gmin. Jednostki nie przywrócono 1 stycznia 1973 wraz z kolejną reformą reaktywującą gminy, a jej dawny obszar wszedł głównie w skład gminy Dobra.

</doc>
<doc id="1688658" url="https://pl.wikipedia.org/wiki?curid=1688658" title="Jasienica (gmina w województwie szczecińskim)">
Jasienica (gmina w województwie szczecińskim)

Jasienica – dawna gmina wiejska istniejąca w latach 1945–1954 w woj. szczecińskim (dzisiejsze woj. zachodniopomorskie). Siedzibą władz gminy była Jasienica (obecnie dzielnica Polic).
Gmina Jasienica powstała po II wojnie światowej na terenie tzw. Ziem Odzyskanych (tzw. III okręg administracyjny – "Pomorze Zachodnie"). 28 czerwca 1946 gmina – jako jednostka administracyjna powiatu szczecińskiego – weszła w skład nowo utworzonego woj. szczecińskiego.
Według stanu z 1 lipca 1952 gmina składała się z 12 gromad: Brzózki, Dębostrów, Drogoradz, Jasienica, Karpin, Myślibórz Wielki, Niekłończyca, Tatynia, Trzebież, Trzeszczyn, Uniemyśl i Warnołęka. Gmina została zniesiona 29 września 1954 wraz z reformą wprowadzającą gromady w miejsce gmin. Jednostki nie przywrócono 1 stycznia 1973 wraz z kolejną reformą reaktywującą gminy, a jej dawny obszar wszedł głównie w skład nowej gminy Trzebież oraz Polic.

</doc>
<doc id="1688659" url="https://pl.wikipedia.org/wiki?curid=1688659" title="Bosak (herb szlachecki)">
Bosak (herb szlachecki)

Bosak – polski herb szlachecki.
Opis herbu.
Tekst nadania z 1826: 
Najwcześniejsze wzmianki.
Nadany w Petersburgu 14 lutego ("2 lutego" starego stylu) 1826 Maurycemu, Ludwikowi i Józefowi Hauke przez cesarza Rosji i króla polskiego Mikołaja I.

</doc>
<doc id="1688662" url="https://pl.wikipedia.org/wiki?curid=1688662" title="Hersilia">
Hersilia

Hersilia – Sabinka z dostojnego rodu, jedna z kobiet porwanych przez Rzymian podczas porwania Sabinek, następnie główna mediatorka pomiędzy obydwoma narodami. 
Spośród porwanych Sabinek jako jedyna była zamężna. Jej towarzyszem miał być Sabińczyk, Hostilius, który zginął podczas krótkiej walki jaka wywiązała się pomiędzy Rzymianami a Sabińczykami. Hostilius mógł być również towarzyszem Romulusa i po poślubieniu Hersilii miał z nią syna Hostusa Hostiliusa, przyszłego ojca króla Tullusa. Według innej wersji, Hersilia poślubiła Romulusa, któremu dała córkę Primę i syna Aoliusa.
Po śmierci ubóstwiona i czczona pod imieniem Hora Quirin lub Horta.

</doc>
<doc id="1688663" url="https://pl.wikipedia.org/wiki?curid=1688663" title="Carl Thompson">
Carl Thompson

Carl Adrian Thompson (ur. 26 maja 1964 w Manchesterze) − brytyjski bokser. Były mistrz świata organizacji WBO (1997-1999) oraz dwukrotny mistrz Europy EBU (1994, 2000) w wadze juniorciężkiej. Walczył w latach 1988-2005.
Jest jednym z trzech pięściarzy, którzy pokonali Davida Haye'a. Dokonał tego 10 września 2004 roku, wygrywając w 5. rundzie przez TKO.

</doc>
<doc id="1688664" url="https://pl.wikipedia.org/wiki?curid=1688664" title="Soleck">
Soleck

Soleck – szczyt w Alpach Gailtalskich, w Alpach Wschodnich. Leży w Austrii, w Karyntii. Sąsiaduje z Rosenkoepfl, Riebenkofel i Weittalspitze.

</doc>
<doc id="1688665" url="https://pl.wikipedia.org/wiki?curid=1688665" title="Przewlekła niewydolność krążenia">
Przewlekła niewydolność krążenia



</doc>
<doc id="1688666" url="https://pl.wikipedia.org/wiki?curid=1688666" title="Łowcy skór (film)">
Łowcy skór (film)

Łowcy skór – polski film sensacyjny z 2003. Nie był dystrybuowany w kinach, został wydany na DVD. Zdjęcia do filmu trwały od 15 maja do 10 lipca 2002 roku. Film wyreżyserował Rafał M. Lipka, który podczas tworzenia filmu był studentem pierwszego roku reżyserii.
Treść filmu swobodnie nawiązuje do autentycznej afery „łowców skór” ujawnionej w styczniu 2002 przez dziennikarzy „Gazety Wyborczej”.
Opis fabuły.
Dwóch dziennikarzy, Marek Piotrowski i Piotr Biernacki mają wspólne hobby – lubią jeździć konno. Podczas jazdy Piotr ulega wypadkowi. Później okazuje się, że zmarł w karetce w drodze do szpitala. Zgon stwierdził doktor Jerzy Nowak. Po utracie przyjaciela Marek szuka przyczyn, dlaczego doszło do takiej tragedii. Dowiaduje się, że kilka tygodni wcześniej Piotr wpadł na trop afery łapówkarskiej w pogotowiu, a w dniu śmierci miał spotkać się z informatorem. Marek idzie na spotkanie z informatorem, lecz ten ucieka. Marek, nie dając za wygraną, prowadzi prywatne śledztwo. Postanawia porozmawiać z właścicielami firmy pogrzebowej, która organizuje pochówki zmarłych w szpitalu. Nikt nie chce jednak z Markiem rozmawiać. Gdy w jego ręce trafia zeszyt z zapiskami Piotra, Marek jest przerażony.

</doc>
<doc id="1688667" url="https://pl.wikipedia.org/wiki?curid=1688667" title="Obligacje komunalne">
Obligacje komunalne



</doc>
<doc id="1688668" url="https://pl.wikipedia.org/wiki?curid=1688668" title="Gmina Kolbaczewo">
Gmina Kolbaczewo



</doc>
<doc id="1688670" url="https://pl.wikipedia.org/wiki?curid=1688670" title="Ifá (wyrocznia afrykańska)">
Ifá (wyrocznia afrykańska)

Ifá – wyrocznia w kulturach zachodnioafrykańskich, system wróżbiarstwa wywodzący się z tradycji religijnych ludu Joruba w Nigerii, nazywany jest również "Fa" przez Fonów oraz "Afa" przez Ewe. Wyrocznia jest głosem bóstwa orisza Orunmilá, przekazywanym poprzez Eszu, posłańca bogów.
System ifá jest związany przede wszystkim z tradycyjnymi religiami Afryki, lecz praktykowany jest także między innymi przez adeptów kubańskiej lukumí w ramach "Regla de Ocha", oraz candomblé w Brazylii w ramach tzw. "Culto de Ifá". W wielu tradycjach uważa się, że wróżby mogą być stawiane tylko przez osoby, które przeszły inicjację i wieloletni cykl nauki pod opieką kapłanów.
W 2005 roku system ifá został proklamowany Arcydziełem Ustnego i Niematerialnego Dziedzictwa Ludzkości, a w 2008 roku wpisany na listę niematerialnego dziedzictwa UNESCO.
Sposób wróżenia.
Wróżenie polega na rzuceniu określonej liczby orzeszków palmowych, muszelek kauri lub ich odpowiedników, co ma dać zestaw danych dwójkowych, w zależności od tego czy upadną częścią przednią do góry czy do dołu. Muszelki kładzie się w ściśle określonych szeregach, tworzących potencjalnie 256 możliwych układów, zwanych w języku joruba "odù." Każdy z tych "odù" odpowiada konkretnemu tekstowi itan legendy z literatury mitologicznej Jorubów, który ma wyjaśnić sens wróżby.
Stosowane metody.
Osobą, która na podstawie różnych znaków ("odù") dokonuje rytuału związanego z wyrocznią, jest kapłan babalawo, odpowiedzialny również za szkolenie nowych adeptów. "Babalawo" ma do dyspozycji różne metody, pozwalające mu określić wolę poszczególnych orisza:
Istnieje wiele sposobów wróżenia, najbardziej popularna metoda polega na rozrzuceniu zestawu 16 "búzios" na uprzednio przygotowanym stole i analizie ich konfiguracji. Kapłan-wróżbiarz babalorixá lub kapłanka (Iyalorixá), po uprzedniej modlitwie i powitaniu wszystkich orisza, podczas rzucania muszelek zadaje bóstwom pytanie. Uważa się, że oriszas wpływają na sposób, w jaki muszelki układają się na stole, udzielając w ten sposób odpowiedzi na zadane pytanie.

</doc>
<doc id="1688672" url="https://pl.wikipedia.org/wiki?curid=1688672" title="Stefan Witwicki">
Stefan Witwicki

Stefan Witwicki (ur. 13 września 1801 roku w Janowie na Podolu, zm. 15 kwietnia 1847 roku w Rzymie) – polski poeta romantyczny, publicysta, autor słów do popularnej piosenki biesiadnej "Pije Kuba do Jakuba". 
Życiorys.
Ukończył Liceum Krzemienieckie. Od 1822 roku przebywał w Warszawie. Tu rozpoczął karierę zawodową w Komisji Rządowej Wyznań Religijnych i Oświecenia Publicznego. Dzięki opiece wuja Józefa Lipińskiego, młody i zdolny poeta i krytyk był chętnie podejmowany na salonach Warszawy Królestwa Kongresowego. Przyjaźnił się także z młodymi artystami: Fryderykiem Chopinem, Maurycym Mochnackim, Bohdanem Zaleskim, Antonim Edwardem Odyńcem. Nazywano go pan Mery - od imienia jego charta, z którym chętnie spacerował po Nowym Świecie. Jego artykuły zwróciły uwagę samego Mickiewicza, który tak pisał o nim z Petersburga w liście do Odyńca w lipcu 1828 r.: Z powodu wątłego zdrowia nie brał bezpośredniego udziału w powstaniu listopadowym, napisał jednak kilka wierszy patriotycznych, które przyniosły mu rozgłos (m.in. parafrazę "Mazurka Dąbrowskiego"). 
W 1832 roku dobrowolnie udał się na emigrację. Należał do współzałożycieli Towarzystwa Braci Zjednoczonych w Paryżu. Początkowo blisko przyjaźnił się z Adamem Mickiewiczem, zerwał jednak tę przyjaźń po przyjęciu przez Mickiewicza nauk Andrzeja Towiańskiego. Wytrącony z przyjacielskiego układu, nie mógł zaakceptować nowego środowiska poety. Odtąd wszelkimi środkami walczył o zbawienie duszy i ocalenie geniuszu poetyckiego Mickiewicza, demaskując doktrynę towianizmu jako herezję. Pod koniec życia przyjaźnił się z Cyprianem Kamilem Norwidem. Odizolowany od świata przez postępującą chorobę (cierpiał na kręgosłup i nogi). Udał się do Rzymu z zamiarem wstąpienia do zmartwychwstańców. Zmarł w Rzymie na ospę i został pochowany na tamtejszym cmentarzu Campo Verano.
Twórczość.
Debiutował dwoma tomikami "Ballad i Romansów" (Warszawa 1824–1825). Opublikował między innymi: dramat "Edmund" (1829), tom wierszy "" (1830), spopularyzowanych zwłaszcza po tym, jak melodie do nich skomponowali Fryderyk Chopin i Stanisław Moniuszko, parafrazy "Poezje biblijne" (1830), dziennik z okresu powstania "Moskale w Polsce" (1833), zbiór wierszy modlitewnych "Ołtarzyk polski", wysoko cenione moralistyczne publikacje "Wieczory pielgrzyma" (1837–1845), "Listy z zagranicy" (1842), broszurę krytykującą towianizm "Towiańszczyzna wystawiona i aneksami objaśniona" (1844).
Adam Mickiewicz w "Objaśnieniach" do IV Księgi "Pana Tadeusza" wspominał:
"Ks. IV w. 981-982:
(...) Nb. Niektóre miejsca w pieśni czwartej są pióra Stefana Witwickiego."

</doc>
<doc id="1688674" url="https://pl.wikipedia.org/wiki?curid=1688674" title="Zbrodnie w Bereźnem">
Zbrodnie w Bereźnem

Zbrodnie w Bereźnem (lub Bereznem) - zbrodnie na ludności polskiej miasta Bereźne w powiecie kostopolskim, na Wołyniu dokonane przez UPA od wiosny 1943 r. do końca tego roku podczas rzezi wołyńskiej. Ich ofiarą padło łącznie ok. 96 osób.
Tło zbrodni.
Przed II wojną światową Bereźne było miastem zamieszkanym w 90% przez Żydów. Po wejściu Armii Czerwonej do miasta 17 września 1939 miały miejsce przypadki rabowania urzędów i koszar KOP przez miejscową ludność ukraińską. Według zeznań polskich świadków Ukraińcy składali również do NKWD donosy na ukrywających się byłych urzędników polskich oraz osoby, które uciekły do Bereźnego z centralnych regionów kraju.
Po wejściu wojsk niemieckich do Bereźnego w lecie 1941 miasto otrzymało stałą załogę niemiecką, dla Żydów z miasta i okolic zostało założone getto, zlikwidowane 25 sierpnia 1942 przy współudziale ukraińskiej policji pomocniczej. Od marca 1943 w mieście zaczęli się ukrywać polscy uciekinierzy ze wsi napadniętych przez oddziały UPA, m.in. uratowani z Lipnik. Dla ochrony uciekinierów oraz mieszkańców Bereźnego zaczęła się formować samoobrona pod dowództwem Zdzisława Skulskiego. W kwietniu 1943, po dezercji ukraińskiej policji, w mieście rozlokowana została dodatkowo 2. kompania polskiego Schtzmannschaftsbataillon 202, która odparła kilka ataków UPA na Bereźne.
Zbrodnie.
W czerwcu 1943 doszło do pierwszego większego napadu na miasto, w wyniku którego zginęło kilkunastu jego polskich mieszkańców. Atakiem miał dowodzić Ukrainiec z Bereźnego nazwiskiem Mełnyk. Wydarzenie to skłoniło wielu mieszkańców do ucieczki do Równego, Saren lub Kostopola, lub też do wstępowania do wymienionej wyżej niemieckiej kompanii. Uczyniło to kilkadziesiąt osób, jednak większość szybko zdezerterowała, udając się do działających w okolicy partyzanckich grup polskich lub radzieckich. Nasilające się ataki UPA na okolice Bereźnego sprawiły, że w październiku 1943 do 2. kompanii dołączyła jeszcze jedna taka jednostka. Niemniej w tym samym miesiącu w kilku napaściach zginęło najpierw kilkunastu Polaków żyjących na przedmieściach Bereźnego, a następnie, w czasie nocnego ataku, ok. 30 osób zamieszkałych w samym mieście. Kolejne 28 osób zginęło w podobnych okolicznościach w listopadzie tego samego roku. Po tym wydarzeniu zdecydowana większość Polaków zdecydowała się na ucieczkę; część została zamordowana po opuszczeniu miasta. Inni zostali wywiezieni do Niemiec na roboty przymusowe.
Ostatni napad UPA na Bereźne miał miejsce wiosną 1945, jednak oddział ukraiński został odparty przez Istrebitielnyj Batalion. W czerwcu 1945 ostatni Polacy z miasta zostali przymusowo wysiedleni za Bug. Łącznie w Bereźnem wskutek kilku napadów UPA zginęło ok. 96 osób.

</doc>
<doc id="1688677" url="https://pl.wikipedia.org/wiki?curid=1688677" title="Zbrodnia w Pendykach">
Zbrodnia w Pendykach

Zbrodnia w Pendykach – zbrodnia dokonana przez UPA podczas rzezi wołyńskiej na ludności polskiej wsi Pendyki w powiecie kostopolskim na Wołyniu, w dniu 29 marca 1943 r. Jej ofiarą padło ok. 150 osób.
Tło zbrodni.
Pendyki były dużą kolonią (wewnętrznie dzieloną na Pendyki I i II) zamieszkaną niemal wyłącznie przez Polaków (z wyjątkiem 1 rodziny ukraińskiej). Już w marcu 1943, pod wpływem wiadomości napływających z okolicznych miejscowości, w kolonii powstała samoobrona, która posiadała kilka sztuk broni palnej oraz wykopała dookoła wsi okopy. 
25 marca 1943 w Pendykach schroniła się grupa osób ocalałych z ataku UPA na kolonię Tomaszów. 
Zbrodnia.
Mimo dokonanych wcześniej przygotowań, Polacy zostali całkowicie zaskoczeni przez oddział UPA, który napadł na Pendyki i sąsiadujące Pieńki 29 marca 1943 we wczesnych godzinach rannych (spodziewano się ewentualnego ataku w nocy). Napastnicy ostrzelali wieś z pocisków zapalających, część ofiar zabili, wrzucając je do podpalonych wcześniej budynków. Polacy ratowali się ucieczką przez podmokłe łąki do lasu, ścigani przez upowców. Równolegle miał miejsce rabunek mienia w zaatakowanej wsi. Jedyni zamieszkali w Pendykach Ukraińcy nie wzięli w nim udziału, zamiast tego ukrywając u siebie rodzinę polską. 
Następnego dnia część osób, które zdołały schronić się w lesie, wróciła do wsi, gdzie odnalazła ok. 150 ciał zamordowanych mieszkańców Pendyk. Nie udało się jednak ustalić tożsamości wszystkich ofiar. Ocaleni Polacy udali się następnie przez las do Cumania, gdzie skontaktowali się z oddziałem Wehrmachtu, od którego otrzymali broń i eskortę na powrót do Pendyk i dokonanie pogrzebu zabitych we wspólnych grobach. 

</doc>
<doc id="1688678" url="https://pl.wikipedia.org/wiki?curid=1688678" title="Prawo Darcy’ego">
Prawo Darcy’ego

Prawo Darcy’ego (rzadziej "formuła Darcy’ego"; , ) – fundamentalny wzór o charakterze fenomenologicznym, opisujący zależność między prędkością filtracji płynu przepływającego w ośrodku porowatym formula_1 a występującym gradientem ciśnienia formula_2 Prawo Darcy’ego zmieniało swoją postać z postępem wiedzy w zakresie hydrodynamiki podziemnej. W rezultacie obecnie stosowane sformułowanie różni się znacznie od pierwotnej postaci wyrażonej 150 lat temu przez H. Darcy’ego. Ponadto podane zostały uogólnienia prawa Darcy’ego odbiegające niekiedy znacznie od idei pierwotnej.
Niniejszy artykuł pomija historyczny aspekt problemu i przedstawia formułę Darcy’ego w postaci stosowanej obecnie w hydrodynamice podziemnej.
Sformułowanie skalarne.
Sformułowanie skalarne odnosi się do jednowymiarowych przepływów w ośrodkach porowatych. Jego postać jest następująca:
Prędkość filtracji płynu przepływającego w ośrodku porowatym formula_3 jest wprost proporcjonalna do spadku ciśnienia przypadającego na jednostkę miąższości ośrodka formula_4 i odwrotnie proporcjonalna do lepkości przepływającego płynu formula_5 a współczynnik proporcjonalności, zwany przepuszczalnością formula_6 jest parametrem stałym, charakterystycznym dla danego ośrodka porowatego:
Znak ujemny w powyższym równaniu pochodzi stąd, że przepływ płynu odbywa się zgodnie ze spadkiem, a nie ze wzrostem ciśnienia.
Tak sformułowane prawo Darcy’ego wprowadza pojęcie przepuszczalności formula_6 jako ściśle określonego parametru materiałowego ośrodka porowatego. Tak sformułowane pojęcie niezupełnie pokrywa się z potocznym określeniem słowa "przepuszczalność" rozumianym jako zdolność ciała stałego do przeciekania przez niego płynów.
Zauważmy, że prędkość filtracji płynu nie zależy od wartości ciśnienia, lecz od jego spadku, a ponadto nie zależy od porowatości ośrodka porowatego.
Sformułowanie skalarne dla ośrodków niejednorodnych.
Sformułowanie to odnosi się do jednowymiarowych przepływów w ośrodkach porowatych, w których występuje zależność przepuszczalności formula_6 od położenia formula_10 Postać prawa Darcy’ego jest wówczas następująca:
Prędkość filtracji płynu przepływającego w ośrodku porowatym formula_3 jest wprost proporcjonalna do wziętej ze znakiem ujemnym pochodnej ciśnienia formula_12 i odwrotnie proporcjonalna do lepkości przepływającego płynu formula_5 a zależny od położenia formula_14 współczynnik proporcjonalności, zwany przepuszczalnością formula_15 jest parametrem stałym, charakterystycznym dla danego ośrodka porowatego w danym punkcie przestrzeni formula_16
Znak ujemny w powyższym równaniu pochodzi stąd, że przepływ płynu odbywa się zgodnie ze spadkiem, a nie ze wzrostem ciśnienia (ujemna pochodna formula_12).
Sformułowanie wektorowe.
Sformułowanie wektorowe odnosi się do jedno-, dwu- i trójwymiarowych przepływów w ośrodkach porowatych. Jego postać, stanowiąca uogólnienie postaci skalarnej, jest następująca:
Wektor prędkości filtracji płynu przepływającego w ośrodku porowatym formula_1 jest wprost proporcjonalny do wziętego ze znakiem ujemnym gradientu ciśnienia formula_20 i odwrotnie proporcjonalny do lepkości przepływającego płynu formula_5 a współczynnik proporcjonalności, zwany przepuszczalnością formula_6 jest parametrem stałym, charakterystycznym dla danego ośrodka porowatego:
Znak ujemny w powyższym równaniu pochodzi stąd, że wektor prędkości filtracji płynu skierowany jest przeciwnie do wektora gradientu ciśnienia.
Równanie powyższe wyraża w istocie układ trzech równań skalarnych dla składowych formula_24 wektora prędkości filtracji formula_25
Sformułowanie wektorowe dla przepływów pionowych i ukośnych.
Sformułowanie to odnosi się do przepływów pionowych i ukośnych. Jego postać jest następująca:
Wektor prędkości filtracji płynu przepływającego w ośrodku porowatym formula_1 jest wprost proporcjonalny do wziętego ze znakiem ujemnym gradientu ciśnienia pomniejszonego o ciśnienie hydrostatyczne i odwrotnie proporcjonalny do lepkości przepływającego płynu formula_5 a współczynnik proporcjonalności, zwany przepuszczalnością formula_6 jest parametrem stałym, charakterystycznym dla danego ośrodka porowatego:
gdzie:
Sformułowanie wektorowe dla ośrodków niejednorodnych.
Sformułowanie to odnosi się do wielowymiarowych przepływów w ośrodkach porowatych, w których występuje zależność przepuszczalności formula_6 od położenia formula_37 Postać prawa Darcy’ego jest wówczas następująca:
Pole wektorowe prędkości filtracji płynu przepływającego w ośrodku porowatym formula_38 jest wprost proporcjonalne do wziętego ze znakiem ujemnym gradientu ciśnienia formula_20 i odwrotnie proporcjonalne do lepkości przepływającego płynu formula_5 a zależny od położenia formula_41 współczynnik proporcjonalności, zwany przepuszczalnością formula_42 jest parametrem stałym, charakterystycznym dla danego ośrodka porowatego w danym punkcie przestrzeni formula_43
Sformułowanie wektorowe dla niejednorodnych ośrodków anizotropowych.
Sformułowanie to odnosi się do wielowymiarowych przepływów w anizotropowych ośrodkach porowatych, w których występuje zależność przepuszczlności formula_6 od położenia formula_37 Postać prawa Darcy’ego jest wówczas następująca:
Pole wektorowe prędkości filtracji płynu przepływającego w ośrodku porowatym formula_38 jest wprost proporcjonalne do wziętego ze znakiem ujemnym gradientu ciśnienia formula_20 i odwrotnie proporcjonalne do lepkości przepływającego płynu formula_5 a zależny od położenia formula_41 tensorowy współczynnik proporcjonalności, zwany tensorem przepuszczalności formula_51 posiada składowe o wartościach stałych, charakterystycznych dla danego ośrodka porowatego w danym punkcie przestrzeni formula_43
Ilość niezależnych składowych tensora przepuszczalności zależna jest od rodzaju anizotropii ośrodka porowatego.
Inne sformułowania.
Istnieje bezpośrednie uogólnienie prawa Darcy’ego na przepływy wielofazowe w ośrodkach porowatych. Jego szczegółowa postać podana jest w artykule prawo Darcy’ego dla przepływów wielofazowych.
Czasami, zwłaszcza w hydrologii, przez formułę Darcy’ego (prawo Darcy’ego) rozumie się następującą liniową relację między prędkością filtracji płynu formula_3 a spadkiem wysokości hydraulicznej formula_55 zachodzącej na dystansie formula_56
gdzie formula_58 jest tzw. współczynnikiem filtracji. Znak ujemny w powyższym równaniu pochodzi stąd, że przepływ płynu odbywa się zgodnie ze spadkiem, a nie ze wzrostem wysokości hydraulicznej.
Takie sformułowanie jest bliższe pierwotnej idei Darcy’ego, lecz odnosi się jedynie do jednego rodzaju płynu – wody, i to w ściśle określonej temperaturze. Współczynnik ten będzie miał zatem inną wartość np. dla wody i dla powietrza, a nawet dla dwóch próbek wody w różnych temperaturach. W przeciwieństwie do przepuszczalności współczynnik filtracji nie jest zatem parametrem materiałowym, zależnym jedynie od własności ośrodka porowatego
Historia wzoru.
Wzór noszący obecnie nazwę "prawa Darcy’ego" został przedstawiony po raz pierwszy na podstawie szczegółowych badań doświadczalnych przez Henry Darcy’ego w opublikowanej w 1856 roku monografii "Les fontaines publiques de la ville de Dijon". Było to historycznie pierwsze opracowanie naukowe w zakresie przepływów w ośrodkach porowatych. Postać formuły wyrażana przez Darcy’ego nie zawierała w sobie lepkości płynu, a zamiast ciśnienia stosowano tzw. wysokość hydrauliczną.

</doc>
<doc id="1688681" url="https://pl.wikipedia.org/wiki?curid=1688681" title="Twierdza Beaufort (film)">
Twierdza Beaufort (film)

Twierdza Beaufort (hebr. "בופור", alternat. tytuł pol. Wzgórze Beaufort) – film wojenny produkcji izraelskiej w reżyserii Josefa Cedara z roku 2007. Nominowany do Oscara w 2007. Powstał według scenariusza autorstwa reżysera i Rona Leszema na podstawie powieści tego ostatniego pod tym samym tytułem. Opowiada o oddziale Sił Obronych Izraela, stacjonującej w Zamku Beaufort w południowym Libanie i o jego dowódcy Lirazu Libratim. Był ostatnim dowódcą twierdzy przed opuszczeniem jej przez wojska Izraela w 2000.
Kulisy powstania i fabuła.
Akcja filmu rozgrywa się w 2000 roku, w którym wojska izraelskie opuściły strefę ochronną w południowym Libanie. Obraz przedstawia codzienność grupy izraelskich żołnierzy, stacjonujących w XII-wiecznej twierdzy krzyżowców – zamku Beaufort. Autorzy ukazali ich uczucia i niepokoje. Starali się przedstawić ich wewnętrzne dylematy w dniach, które poprzedziły wycofanie się armii po 18 latach konfliktu libańskiego.
Reżyser, który sam jest weteranem I wojny libańskiej i stacjonował w Libanie, użył kamiennych murów twierdzy Beaufort jako symbolu bezsensu i nieskończoności wojny. Film nagrywano wiosną 2006 w Nimrod, podobnej do Beaufort twierdzy w północnym Izraelu. Cedar w wywiadzie powiedział, iż realizując sceny w tunelach i labiryntach twierdzy, sięgnął do podobnych obrazów: niemieckiego filmu Okręt z 1981 oraz innych pokazujących sytuację frontową w czasie I wojny światowej. Na realizację sceny z saperem wpłynął film "Ścieżki chwały" Stanleya Kubricka z 1957.
Film ukończono w czerwcu 2006, na miesiąc przed rozpoczęciem II wojny libańskiej.

</doc>
<doc id="1688682" url="https://pl.wikipedia.org/wiki?curid=1688682" title="Marica (mitologia)">
Marica (mitologia)

Marica (także Marika) – w mitologii rzymskiej nimfa wodna.
Uchodziła za żonę Faunusa i matkę Latynusa. Identyfikowano ją z Wenus, Dianą lub ubóstwioną Kirke. Była czczona w miejscowości Minturnae w Lacjum, gdzie posiadała swój święty gaj nad rzeką Liris.

</doc>
<doc id="1688683" url="https://pl.wikipedia.org/wiki?curid=1688683" title="Borzym (gmina)">
Borzym (gmina)

Borzym – dawna gmina wiejska istniejąca w latach 1945–1954 w woj. szczecińskim (dzisiejsze woj. zachodniopomorskie). Siedzibą władz gminy był Borzym.
Gmina Borzym powstała po II wojnie światowej na terenie tzw. Ziem Odzyskanych (tzw. III okręg administracyjny – "Pomorze Zachodnie"). 28 czerwca 1946 gmina – jako jednostka administracyjna powiatu gryfińskiego – weszła w skład nowo utworzonego woj. szczecińskiego.
Według stanu z 1 lipca 1952 gmina składała się z 7 gromad: Babinek, Borzym, Chwarstnica, Różnowo, Steklinko, Steklno i Włodkowice. Gmina została zniesiona 29 września 1954 wraz z reformą wprowadzającą gromady w miejsce gmin. Jednostki nie przywrócono 1 stycznia 1973 wraz z kolejną reformą reaktywującą gminy, a jej dawny obszar wszedł głównie w skład nowej gminy Gryfino.

</doc>
<doc id="1688685" url="https://pl.wikipedia.org/wiki?curid=1688685" title="Radziszewo (gmina)">
Radziszewo (gmina)

Radziszewo – dawna gmina wiejska istniejąca w latach 1945–1954 w woj. szczecińskim (dzisiejsze woj. zachodniopomorskie). Siedzibą władz gminy było Radziszewo.
Gmina Radziszewo powstała po II wojnie światowej na terenie tzw. Ziem Odzyskanych (tzw. III okręg administracyjny – "Pomorze Zachodnie"). 28 czerwca 1946 gmina – jako jednostka administracyjna powiatu gryfińskiego – weszła w skład nowo utworzonego woj. szczecińskiego.
1 maja 1948 z gminy Radziszewo wyłączono tereny położone na prawym brzegu rzeki Regalicy (gromady Żydowce i Klucz, część leśnictwa Klucz, przyległego do gromady Żydowce i skrawek terenu gromady Żydowce, położony na zachodnim brzegu Regalicy (karta katastralna Nr 1) oraz skrawek terenu, położony między Regalicą a południową granicą autostrady w granicach obrębu katastralnego), włączając je do miasta Szczecina.
Według stanu z 1 lipca 1952 gmina składała się z 8 gromad: Binowo, Chlebowo, Czepino, Daleszewo, Łubnica, Nowe Brynki, Radziszewo i Żabnica. Gmina została zniesiona 29 września 1954 wraz z reformą wprowadzającą gromady w miejsce gmin. Jednostki nie przywrócono 1 stycznia 1973 wraz z kolejną reformą reaktywującą gminy, a jej dawny obszar wszedł głównie w skład nowej gminy Gryfino.

</doc>
<doc id="1688686" url="https://pl.wikipedia.org/wiki?curid=1688686" title="Rugby union na Letnich Igrzyskach Olimpijskich 1908">
Rugby union na Letnich Igrzyskach Olimpijskich 1908

Rugby union na Letnich Igrzyskach Olimpijskich 1908 było drugą edycją olimpijskich zawodów w rugby union w historii, a do rywalizacji przystąpiły ostatecznie dwa zespoły. Jedyne spotkanie rozegrane zostało 26 października 1908 roku na głównej arenie igrzysk, White City Stadium, a wyraźne zwycięstwo nad Brytyjczykami z Kornwalii odnieśli reprezentujący Australazję Australijczycy.
Tło zawodów.
Zgłoszenia chętnych do uczestnictwa zespołów były przyjmowane do 1 września 1908 roku, zaś sam turniej miał być rozegrany „około 19 października”. Za przeprowadzenie zawodów odpowiedzialny został Rugby Football Union, którego przedstawiciel, George Rowland Hill, został członkiem komitetu organizacyjnego igrzysk. Anglia, Nowa Zelandia, Południowa Afryka, Walia, Irlandia i Szkocja albo nie odpowiedziały, albo odrzuciły zaproszenia do udziału w turnieju. Zgłoszenie francuskie, które nadeszło tuż przed ustalonym terminem, okazało się jedynym, toteż Francuzi otrzymaliby złote medale, gdyby tylko stawili się w dniu meczu. Zgodzili się jednak na przedłużenie czasu przyjmowania zgłoszeń o sześć tygodni, by odbył się choć jeden pojedynek. The Times skomentował wówczas, iż farsą byłoby przeprowadzenie turnieju rugby union bez reprezentacji z Wysp Brytyjskich.
Rugby Football Union wystosował zatem zaproszenie do anglo-walijskiej drużyny przebywającej na "tournée" w Australii i Nowej Zelandii, jednak list do niej nie dotarł. Wyznaczył wówczas zespół Kornwalii – ówczesnych mistrzów angielskich hrabstw – do reprezentowania gospodarzy igrzysk. Następnie gotowość do gry wykazali również Australijczycy przebywający w Wielkiej Brytanii na pierwszym w historii tournée.
Oryginalny, ilustrowany program zawodów przewidywał pojedynek Brytyjczyków z Francuzami w poniedziałek 26 października, którego zwycięzca dzień później zmierzyłby się z Australijczykami. Wycofanie się francuskiego zespołu na tydzień przed zawodami spowodowało zmianę terminarza i jedyny mecz odbyć się miał 26 października. Francuzi przeprosili następnie za swoją nieobecność, tłumacząc ją niemożliwością skompletowania składu z powodu niechęci klubów do zwolnienia zawodników podczas odbywających się meczów ligowych. "The Times" ubolewał, że nie został przygotowany uaktualniony program zawodów ani też lista uczestniczących zawodników. Do rywalizacji przystąpiły ostatecznie dwie drużyny – reprezentacja Australii występująca pod flagą Australazji i zespół reprezentujący Kornwalię występujący dla Wielkiej Brytanii.
Oba te zespoły spotkały się trzy tygodnie wcześniej, 3 października 1908 roku w Camborne, a goście zwyciężyli 18–5. Mecz ten rozegrany był przy ładnej pogodzie i w obecności około dziesięciu tysięcy widzów. Kornwalijczycy otrzymawszy zaproszenie do uczestnictwa w igrzyskach już po tym meczu, uznając, iż nie mają większych szans na zwycięstwo, postanowili potraktować wyjazd do Londynu jako nagrodę za ich wcześniejsze sukcesy. Część drużyny spotkała się w niedzielę 25 października w Penzance, by rozpocząć podróż porannym pociągiem relacji Penzance–Paddington. Reszta zawodników miała dołączyć w Plymouth, jednak całą grupą postanowiono odłożyć dalszą podróż na czas lunchu. Po dwuipółgodzinnej przerwie zespół powrócił do pociągu, a do Londynu dotarł już po godzinie dwudziestej. Zawodnicy rozeszli się następnie w poszukiwaniu rozrywek. Następnego dnia zorganizowano dla nich zwiedzanie miasta, po czym zjedli lunch w "The Garden Club" z prezesem Cornwall Rugby Football Union. Przyjęli następnie zaproszenie na uroczystą kolację w Izbie Gmin wydawaną przez kornwalijskich członków Parlamentu.
Australijczycy natomiast byli wówczas w trakcie "tournée" rozpoczętego w sierpniu dwoma meczami w ojczyźnie, na Wyspach Brytyjskich od końca września rozegrali do tego czasu osiem spotkań. Siedem z nich zakończyło się ich zwycięstwem, jedyną porażkę odnieśli zaś dziewięć dni wcześniej z Llanelli. Do olimpijskich zawodów Australijczycy przystąpili bez kapitana zespołu, Herberta Morana, który dwa dni wcześniej doznał kontuzji w spotkaniu z londyńskim zespołem.
Zgodnie z zasadami gry podczas tych zawodów przyłożenie oraz karny warte były trzy punkty, podwyższenie dwa, zaś inne kopy na bramkę cztery.
Zawody.
Mecz został rozegrany na głównej arenie igrzysk – White City Stadium w Londynie. Boisko zostało wyznaczone wzdłuż stumetrowego otwartego basenu pływackiego, którego betonowe brzegi zostały wyłożone materacami w celu zapobieżenia kontuzji zawodników. Wzniesiono również siatkę odgradzającą, jednak co wyższe kopy przelatywały ponad nią i piłka lądowała w wodzie, skąd była wyławiana długimi drągami. Około dwóch–trzech tysięcy widzów, którzy zjawili się na meczu, niejako zniknęli w ogromie tego stadionu.
Dzień zawodów był pochmurny i ciemny, zalegająca na stadionie mgła była tak gęsta, iż trudno było rozpoznać zawodników po drugiej stronie boiska. Sama murawa była ciężka i podmokła, co było efektem kilkugodzinnego deszczu. W grze nie pomagały również częste przerwy na wyławianie skórzanej piłki z basenu, po których stawała się ona śliska i nasiąknięta wodą.
Przy braku większego zainteresowania publiczności mecz rozpoczął się o 15:15, Australijczycy wystąpili w złoto-zielonych strojach, ich rywale natomiast ubrani byli na czarno i złoto. Zawodnicy z południowej półkuli objęli prowadzenie już w pierwszych pięciu minutach, w dwudziestej ich przewaga zwiększyła się do dziesięciu punktów dzięki dobremu wsparciu gracza z piłką i szybkości zawodników. Po przyłożeniu zdobyli wówczas Jack Hickey i Arthur McCabe, oba podwyższył zaś Phil Carmichael, który jeszcze przed przerwą zdobył kolejne punkty kopem z czterdziestu jardów ustalając wynik na 13–0. Kornwalijczycy mieli przewagę masy w formacji młyna, mieli jednak problemy z przejęciem piłki, podobnie jak i w otwartej grze, którą preferowali Australijczycy. Brytyjczycy drugą część gry rozpoczęli z animuszem, jednak nie trafili dwóch karnych, a jedyne punkty dla nich zdobył Bert Solomon, który przyłożył piłkę na polu punktowym rywali po sprytnym podaniu Jamesa Daveya. Australijczycy odpowiedzieli natomiast dwoma przyłożeniami Daniela Carrolla i po jednym Toma Richardsa, Chrisa McKivata i McCabe'a, a dwa z nich podwyższył Carmichael. Mecz zakończył się zatem wynikiem 32–3. Australijczycy byli wyraźnie lepsi w operowaniu śliską piłką, a ich występ na White City Stadium był jednym z najlepszych podczas całego "tournée".
Zespół kornwalijski był osłabiony brakiem kontuzjowanego Barrie Bennettsa oraz kilku innych graczy ze składu, który w poprzednim sezonie zdobył mistrzostwo hrabstw, co przełożyło się na brak spójności w grze. Zarówno The Times, jak i australijska prasa podkreślały, że zawodnicy z formacji młyna spisywali się dość dobrze, podczas gdy formacja ataku była zbyt wolna i nie miała odpowiedzi na zręczną grę ręką, szybkie kontrataki oraz spryt rywali.
Phillip Trevor z The Daily Telegraph w swym raporcie z meczu wskazywał na bezradność gospodarzy, z uznaniem wypowiadając się natomiast o postawie Australijczyków. Większy nacisk niż na wynik kładł jednak na styl odniesionego zwycięstwa. Z uwagi na panujące warunki nie spodziewano się efektownej gry, tak więc umiejętności, które przez cały mecz pokazywali gracze z południowej półkuli, zaskoczyły obecnych na stadionie kibiców. Dziennikarz podkreślał świetną grę całej formacji ataku, wśród której trudno byłoby szczególnie wyróżnić konkretnego zawodnika.
Oficjalny raport olimpijski stwierdził, że poziom tych zawodów odstawał od reszty igrzysk, podobnie jak i wynik brytyjskiej drużyny nie stanowił odzwierciedlenia jakości gry reprezentacji gospodarzy. Również Australijczycy byli zawiedzeni, oczekiwali bowiem rywalizacji z najlepszymi drużynami świata.
Stulecie zawodów.
Sto lat później British Olympic Association zorganizował mecz upamiętniający olimpijskie zawody. Na Wembley 3 grudnia 2008 roku zmierzyły się w nim reprezentacja Australii i zaproszeniowa drużyna Barbarians złożona z angielskich, nowozelandzkich, australijskich, włoskich, samoańskich, walijskich i południowoafrykańskich zawodników. Zwycięsko z pojedynku wyszli "Wallabies", a zespół Barbarians wystąpił w swoich tradycjnych czarno-białych strojach oraz w żółtych skarpetkach symbolizujących Kornwalię.

</doc>
<doc id="1688687" url="https://pl.wikipedia.org/wiki?curid=1688687" title="Dekanat Rawa Mazowiecka">
Dekanat Rawa Mazowiecka

Dekanat Rawa Mazowiecka – jeden z 21 dekanatów diecezji łowickiej. 
W skład dekanatu wchodzą następujące parafie:
Dziekan dekanatu Rawa Mazowiecka
Wicedziekan

</doc>
<doc id="1688689" url="https://pl.wikipedia.org/wiki?curid=1688689" title="Śmierdnica (gmina)">
Śmierdnica (gmina)

Śmierdnica – dawna gmina wiejska istniejąca w latach 1945–1954 w woj. szczecińskim. Siedzibą władz gminy była Śmierdnica (obecnie osiedle Szczecina).
Gmina Śmierdnica powstała po II wojnie światowej na terenie tzw. Ziem Odzyskanych (tzw. III okręg administracyjny – "Pomorze Zachodnie"). 28 czerwca 1946 gmina – jako jednostka administracyjna powiatu gryfińskiego – weszła w skład nowo utworzonego woj. szczecińskiego.
Według stanu z 1 lipca 1952 gmina składała się z 4 gromad: Jezierzyce, Kołowo, Płonia i Śmierdnica. Gmina została zniesiona 29 września 1954 wraz z reformą wprowadzającą gromady w miejsce gmin. Jednostki nie przywrócono 1 stycznia 1973 wraz z kolejną reformą reaktywującą gminy, a jej dawny obszar wszedł głównie w skład Szczecina oraz gminy Stare Czarnowo.

</doc>
<doc id="1688690" url="https://pl.wikipedia.org/wiki?curid=1688690" title="Wełtyń (gmina)">
Wełtyń (gmina)

Wełtyń – dawna gmina wiejska istniejąca w latach 1945–1954 w woj. szczecińskim (dzisiejsze woj. zachodniopomorskie). Siedzibą władz gminy był Wełtyń.
Gmina Wełtyń powstała po II wojnie światowej na terenie tzw. Ziem Odzyskanych (tzw. III okręg administracyjny – "Pomorze Zachodnie"). 28 czerwca 1946 gmina – jako jednostka administracyjna powiatu gryfińskiego – weszła w skład nowo utworzonego woj. szczecińskiego.
Według stanu z 1 lipca 1952 gmina składała się z 5 gromad: Gardno, Sobieradz, Wełtyń, Wirów i Żelisławiec. Gmina została zniesiona 29 września 1954 wraz z reformą wprowadzającą gromady w miejsce gmin. Jednostki nie przywrócono 1 stycznia 1973 wraz z kolejną reformą reaktywującą gminy, a jej dawny obszar wszedł głównie w skład gmin Gryfino (nowej) i Stare Czarnowo.

</doc>
<doc id="1688692" url="https://pl.wikipedia.org/wiki?curid=1688692" title="Eksplozja w Riobamba, 20 listopada 2002">
Eksplozja w Riobamba, 20 listopada 2002



</doc>
<doc id="1688693" url="https://pl.wikipedia.org/wiki?curid=1688693" title="Saba Got">
Saba Got

Saba Got, również Sawa Gocki ( lub "Sava Gotul ", ; ur. 334, zm. 372 w rzece Buzău) – gocki męczennik chrześcijański, święci i błogosławieni Kościoła katolickiego Kościoła katolickiego, prawosławnego i ormiańskiego.
Życiorys.
Żył w czasach panowania cesarzy Walentyniana i Walensa. Podczas wypraw wojennych pogańscy Goci weszli w styczność z Rzymianami i poznali chrześcijan. Wśród tych, którzy przyjęli chrześcijaństwo znajdował się Saba odznaczający się gorliwością w wierze chrześcijańskiej. Dał temu dowody, kiedy pogański król Gotów Atanaryk postanowił wytępić religię chrześcijańską w swym państwie i zmuszał chrześcijan do spożywania ofiarnego mięsa na znak, że zrzekają się chrześcijaństwa. 
Saba oświadczył, iż woli umrzeć, niż wyprzeć się Jezusa Chrystusa, a zjedzenie mięsa poświęconego pogańskim bogom równałoby się z jego wyrzeczeniem. Poganie usłyszawszy to wypędzili go a on ledwie uszedł z życiem.
Kiedy ponownie zaczęło się prześladowanie chrześcijan, najpierw schwytano Sabę. Sąsiedzi jego poręczali że między nimi nie ma ani jednego chrześcijanina, ale Saba powiedział im:
Wtedy oni wydali Sabę, mówiąc, że to jedyny chrześcijanin, który wśród nich żyje. Król zapytał pojmanego, czy ma jakąś majętność. Ten odpowiedział mu, że ma tylko swoje ubranie. Z tego powodu król wzgardził nim i kazał wyrzucić go z więzienia.
Nastąpiło później trzecie prześladowanie. Gdy zbliżała się Wielkanoc, Saba biegł do pewnego miasteczka, szukając kapłana, aby z nim spędzić dzień święty. Znalazł Zanzalę. Trzeciego dnia przybył tam Akarydus, syn księcia Rotesta, z liczną gromadą ludzi bezbożnych. W nocy, pojmawszy śpiącego Zanzalę wraz z Sabą, wsadzili kapłana na wóz, a Sabę rozebrawszy do naga, uwiązali i wlekli po gęstym i ostrym cierniu. Bili go przy tym kijami. Jednak odwaga Saby była niezłomna - drwił z męczarni, jakimi chciano go zniewolić do wyrzeczenia się Chrystusa. Na ciele Saby nie znaleziono żadnych śladów znęcania się nad nim, dlatego król wydał rozkaz, aby go utopiono. Żołnierze mający wypełnić rozkaz króla bardzo współczuli Sabie. Namyślali się, czy nie można byłoby go uwolnić, lecz Saba zawołał: 
Przywiązano go więc do osi wozu i wrzucono w rzekę. Stało się to piątego dnia po Wielkanocy.
Ciało Saby wyciągnęli siepacze i pozostawili nad brzegiem, skąd zabrali je chrześcijanie. Dowódca Soranus posłał ciało świętego męczennika do Kapadocji, swego rodzinnego kraju, gdzie zwłoki jego z wielką czcią pochowano.
Saba w świetle moralności.
Saba przedstawia doskonały wzór prawości charakteru. Gardził fałszem, udawaniem i obłudą. Był człowiekiem pobożnym, posłusznym, cichym i łagodnym, skłonnym do wszystkiego, co dobre. Dbał o Kościół, używał pieniędzy tylko wtedy, kiedy ich naprawdę potrzebował – gardził nimi, powściągliwy, przestrzegający postów i modlitwy. Strzegł się próżnej chwały i często stawał w obronie wiary. Czuł, że oko Boga przenika ludzkie serce. Święty Saba pokazał, że należy postępować według własnego sumienia, że trzeba mówić o tym, co uznaje się za dobre i prawe, że trzeba dobro czynić i dobra oraz wiary bez wahania bronić. Mówił, że jeśli się jest obłudnym i kroczy podwójną drogą to należy wstydzić się samego siebie.
Dzień obchodów.
Jego wspomnienie liturgiczne w Kościele katolickim obchodzone jest 12 kwietnia za "Martyrologium Rzymskim".
W synaksarionach wymieniany jest 11/24, 15/28, 16/29, 17/30 kwietnia lub 18 kwietnia/1 maja.
Kościoły wschodnie, z uwagi na liturgię według kalendarza juliańskiego, wspominają odpowiednio 24, 28, 29, 30 kwietnia lub 1 maja według kalendarza gregoriańskiego.

</doc>
<doc id="1688694" url="https://pl.wikipedia.org/wiki?curid=1688694" title="Żórawie (gmina)">
Żórawie (gmina)

Żórawie – dawna gmina wiejska istniejąca w latach 1945–1954 w woj. szczecińskim (dzisiejsze woj. zachodniopomorskie). Nazwa gminy pochodzi od wsi Żórawie, lecz siedzibą gminy było Pniewo.
Gmina Żórawie powstała po II wojnie światowej na terenie tzw. Ziem Odzyskanych (tzw. III okręg administracyjny – "Pomorze Zachodnie"). 28 czerwca 1946 gmina – jako jednostka administracyjna powiatu gryfińskiego – weszła w skład nowo utworzonego woj. szczecińskiego.
Według stanu z 1 lipca 1952 gmina składała się z 7 gromad: Bartkowo, Krajnik, Mielenko Gryfińskie, Nowe Czarnowo, Pniewo, Żórawie i Żórawki. Gmina została zniesiona 29 września 1954 wraz z reformą wprowadzającą gromady w miejsce gmin. Jednostki nie przywrócono 1 stycznia 1973 wraz z kolejną reformą reaktywującą gminy, a jej dawny obszar wszedł głównie w skład nowej gminy Gryfino.

</doc>
<doc id="1688695" url="https://pl.wikipedia.org/wiki?curid=1688695" title="Dekanat Żyrardów">
Dekanat Żyrardów

Dekanat Żyrardów – jeden z 21 dekanatów diecezji łowickiej. 
W skład dekanatu wchodzą następujące parafie:
Dziekan dekanatu Żyrardów 
Wicedziekan
Ojciec duchowny

</doc>
<doc id="1688696" url="https://pl.wikipedia.org/wiki?curid=1688696" title="Polo na Letnich Igrzyskach Olimpijskich 1908">
Polo na Letnich Igrzyskach Olimpijskich 1908

Polo na Letnich Igrzyskach Olimpijskich 1908 – turniej olimpijski w polo, rozegrany podczas igrzysk w Londynie w 1908 roku.
Zawody przeprowadzono między 18 a 21 czerwca 1908. Na podium olimpijskim stanęli tylko reprezentanci Wielkiej Brytanii. Złoty medal wywalczył zespół z Roehampton w składzie: George Miller, Patteson Nickalls, Herbert Wilson i Charles Miller. Drugie miejsce zajęły ex aequo zespoły Hurlingham i Irlandii. W zespole Hurlingham zaprezentowali się: Jack Wodehouse, Frederick Freake, Walter Buckmaster i Walter Jones, natomiast w zespole Irlandii wystąpili: Hardress Lloyd, John McCann, Percy O’Reilly oraz Auston Rotheram.

</doc>
<doc id="1688698" url="https://pl.wikipedia.org/wiki?curid=1688698" title="Dekanat Żychlin">
Dekanat Żychlin

Dekanat Żychlin – jeden z 21 dekanatów diecezji łowickiej. 
W skład dekanatu wchodzą następujące parafie:
Dziekan dekanatu Żychlin 
Wicedziekan

</doc>
<doc id="1688699" url="https://pl.wikipedia.org/wiki?curid=1688699" title="Jerzy Bezkowski">
Jerzy Bezkowski

Jerzy Bezkowski (ur. 15 marca 1943 w Łowiczu) – polski twórca filmów edukacyjnych, reżyser, scenarzysta, operator filmowy. Absolwent Wydziału Operatorskiego PWSTiF w Łodzi (1965, dyplom 1967).
W roku 1967 związał się z łódzką Wytwórnią Filmów Oświatowych. Był też członkiem Komitetu Kinematografii (1987-91).

</doc>
<doc id="1688700" url="https://pl.wikipedia.org/wiki?curid=1688700" title="Dekanat Nowe Miasto nad Pilicą">
Dekanat Nowe Miasto nad Pilicą

Dekanat Nowe Miasto nad Pilicą – jeden z 21 dekanatów diecezji łowickiej. 
W skład dekanatu wchodzą następujące parafie:
Dziekan dekanatu Nowe Miasto nad Pilicą 
Wicedziekan

</doc>
<doc id="1688702" url="https://pl.wikipedia.org/wiki?curid=1688702" title="Joseph Vilsmaier">
Joseph Vilsmaier

Joseph Vilsmaier (ur. 24 stycznia 1939 w Monachium, zm. 11 lutego 2020 tamże) – niemiecki reżyser i operator filmowy.
Jego żoną była czeska i niemiecka aktorka Dana Vávrová.

</doc>
<doc id="1688704" url="https://pl.wikipedia.org/wiki?curid=1688704" title="Dekanat Biała Rawska">
Dekanat Biała Rawska

Dekanat Biała Rawska – jeden z 21 dekanatów diecezji łowickiej.
W skład dekanatu wchodzą następujące parafie:

</doc>
<doc id="1688705" url="https://pl.wikipedia.org/wiki?curid=1688705" title="Eryk Stenkilsson">
Eryk Stenkilsson

Eryk VII Stenkilsson lub "Eryk II" – król Szwecji w latach 1066–1067. Po śmierci Stenkila Ragnvaldssona rozpoczął wojnę z Erykiem Poganinem o koronę szwedzką. Obaj zginęli w trakcie wojny. Dzięki Adamowi z Bremy znamy tylko imiona obu Eryków oraz pochodzenie jednego z nich. Powiązania jego ze Stenkilem nie są znane.
Nazwanie go Erykiem VII jest pomysłem późniejszym. Swą wysoką numerację zawdzięcza XVI-wiecznemu historykowi szwedzkiemu Johannesowi Magnusowi. W swej pracy "Historia de omnibus Gothorum Sveonumque regibus" ("Dzieje wszystkich królów Gotów i Swewów") listę władców Szwecji rozpoczął od wnuka biblijnego Noego, Magoga.

</doc>
<doc id="1688707" url="https://pl.wikipedia.org/wiki?curid=1688707" title="Eryk Poganin">
Eryk Poganin

Eryk VIII Poganin szw. "Erik Hedningen" – władca Szwecji w latach (1066–1067). Po śmierci Stenkila Ragnvaldssona rozpoczął wojnę z Erykiem Stenkilssonem o koronę szwedzką. Obaj zginęli w trakcie wojny. Dzięki Adamowi z Bremy znamy tylko imiona obu Eryków oraz pochodzenie jednego z nich.

</doc>
<doc id="1688708" url="https://pl.wikipedia.org/wiki?curid=1688708" title="Assertio Septem Sacramentorum">
Assertio Septem Sacramentorum

Assertio Septem Sacramentorum (pol. "Obrona siedmiu sakramentów"; ang. "Defence of the Seven Sacraments") – traktat napisany przez króla Anglii Henryka VIII Tudora w 1521 roku, w którym bronił katolickich nauk o sakramentach i krytykował Marcina Lutra, za co otrzymał od papieża Leona X tytuł „obrońcy wiary” (łac. "Fidei Defensor"). Przyjmuje się, iż w pracach nad traktatem brał udział Tomasz More, jednakże jego dokładny wkład pozostaje niejasny.

</doc>
<doc id="1688709" url="https://pl.wikipedia.org/wiki?curid=1688709" title="Sybase Classic">
Sybase Classic

Sybase Classic to rozgrywany od 1990 roku turniej golfowy kobiecej zawodowej ligi LPGA Tour.
Pierwszą edycję wygrała Betsy King, zaś aktualną mistrzynią jest Koreanka Oh Ji-young.
Przez pierwsze siedemnaście lat turniej był rozgrywany na polu golfowym Wykagyl Country Club. W 2007, od czasu zaangażowania firmy ShopRite jako sponsora, zmieniono lokalizację na Upper Montclair Country Club.

</doc>
<doc id="1688710" url="https://pl.wikipedia.org/wiki?curid=1688710" title="Obrona siedmiu sakramentów">
Obrona siedmiu sakramentów



</doc>
<doc id="1688711" url="https://pl.wikipedia.org/wiki?curid=1688711" title="Krośnica (potok)">
Krośnica (potok)

Krośnica – potok, dopływ Dunajca. Spływa głęboką doliną pomiędzy Pieninami a Gorcami. Potok wypływa pod szczytem Lubania w Gorcach na wysokości około 1053 m, uchodzi do Dunajca w Krościenku na wysokości ok. 415 m. Ma długość 12 km i średni spadek 48 m/km. Łączna powierzchnia jego zlewni wynosi 37,4 km². Większą część zlewni tworzą lewobrzeżne dopływy z Gorców. Są to: Glebiorz, Podłazie, Lubański Potok, Czarna Krośnica i Międzygórski Potok. Z większych potoków pienińskich zasilają ją: Hałuszowski Potok, Potoczyny, Biały Potok i Łanny Potok. Krośnica przepływa przez miejscowości: Krośnica, Hałuszowa, Grywałd i Krościenko. Lewym brzegiem rzeki poprowadzona jest droga wojewódzka nr 969.
Wyrzeźbiona we fliszu magurskim dolina Krośnicy oddzielająca Pieniny od Gorców jest pochodzenia denudacyjnego. W latach 1938–1939 prowadzono w niej badania paleontologiczne, podczas których odkryto tutaj pozostałości bogatej flory z przedlodowcowego okresu pliocenu i paleocenu. Dzięki tym badaniom wiemy, że m.in. rosły tutaj wówczas magnolie, tulipanowce i platany. W rzece dawniej licznie występował rak szlachetny i lipienie.
Pod nazwą rzeka Chrostnicza potok wymieniany był w dokumencie z 1348 roku. Na dużej części swojego biegu Krośnica jest hydrotechnicznie uregulowana. Pierwsze prace w tym zakresie wykonano w 1936 r.

</doc>
<doc id="1688712" url="https://pl.wikipedia.org/wiki?curid=1688712" title="Dekanat Piątek">
Dekanat Piątek

Dekanat Piątek – jeden z 21 dekanatów diecezji łowickiej. 
W skład dekanatu wchodzą następujące parafie:
Dziekan dekanatu Piątek 
Wicedziekan

</doc>
<doc id="1688715" url="https://pl.wikipedia.org/wiki?curid=1688715" title="Dekanat Sanniki">
Dekanat Sanniki

Dekanat Sanniki – jeden z 21 dekanatów diecezji łowickiej. 
W skład dekanatu wchodzą następujące parafie:
Dziekan dekanatu Sanniki 
Wicedziekan
Ojciec duchowny

</doc>
<doc id="1688716" url="https://pl.wikipedia.org/wiki?curid=1688716" title="Abby Lockhart">
Abby Lockhart

Dr Abby Lockhart (nazwisko po zawarciu związku małżeńskiego – Kovač, dawniej Abby Wyczenski) – fikcyjna postać z serialu Ostry dyżur grana przez Maurę Tierney. Występowała w 10 sezonach serialu.
Jest Amerykanką polskiego pochodzenia. Początkowo była pielęgniarką studiującą medycynę. Studia przerwała wskutek problemów finansowych, ale ostatecznie je ukończyła i została lekarzem. W kilku odcinkach przedstawione są trudne relacje Abby z matką, Maggie Wyczenski (Sally Field), chorą na chorobę afektywną dwubiegunową. Długi czas pozostawała w związku z dr. Carterem (Noah Wyle), jednak w 13. sezonie wyszła za mąż za dr. Lukę Kovača (Goran Višnjić), z którym miała syna. W 15. sezonie wraz z mężem wyjechała do Bostonu.

</doc>
<doc id="1688718" url="https://pl.wikipedia.org/wiki?curid=1688718" title="Dobratsch">
Dobratsch

Dobratsch (lub Villacher Alpe, słoweń.: "Dobrač") – szczyt w Alpach Gailtalskich, w Alpach Wschodnich. Leży w Austrii, w Karyntii. Leży mniej więcej w połowie drogi między Hermagor-Pressegger See, a Villach. Tuż pod szczytem znajduje się przekaźnik RTV (o wysokości 165 m), a także punkt obserwacji meteorologicznych. Imponujące strome, skaliste, południowe zbocza góry są efektem wielkiego osunięcia się południowych stoków, które miało miejsce w 1348 r.

</doc>
<doc id="1688719" url="https://pl.wikipedia.org/wiki?curid=1688719" title="To Atlanta">
To Atlanta

To Atlanta - singel Edyty Górniak wydany w 1996 roku. Utwór był oficjalną piosenką polskiej reprezentacji na XXVI Letnich Igrzyskach Olimpijskich w Atlancie. Ukazał się w formie singla promocyjnego. Nie został on jednak wydany na żadnym albumie artystki.

</doc>
<doc id="1688720" url="https://pl.wikipedia.org/wiki?curid=1688720" title="Fidei Defensor">
Fidei Defensor

Fidei Defensor (z łaciny „obrońca wiary”; ang. "Defender of the Faith") – tytuł nadany w 1521 roku przez papieża Leona X, angielskiemu królowi Henrykowi VIII za traktat napisany przeciwko herezjom Marcina Lutra – "Assertio Septem Sacramentorum." Po zerwaniu jedności z Rzymem papież Paweł III ekskomunikował króla i cofnął tytuł, jednak przywrócił go angielski parlament. Odtąd noszony przez monarchów angielskich, potem brytyjskich, do dnia dzisiejszego.
Tytułem tym został również odznaczony m.in. Jan III Sobieski przez papieża Innocentego XI w 1684 roku.

</doc>
<doc id="1688722" url="https://pl.wikipedia.org/wiki?curid=1688722" title="Carl Froch">
Carl Froch

Carl Martin Froch (ur. 2 lipca 1977 w Nottingham) – angielski bokser, były mistrz świata federacji IBF oraz były zawodowy mistrz świata organizacji WBC w kategorii super średniej (do 168 funtów).
Kariera amatorska.
Jest dwukrotnym amatorskim mistrzem Anglii w kategorii średniej (1999 i 2002). W 2001 zdobył brązowy medal na mistrzostwach świata amatorów w Belfaście.
Kariera zawodowa.
Na zawodowstwo przeszedł w 2002. Był zawodowym mistrzem Wielkiej Brytanii i mistrzem Wspólnoty Brytyjskiej w kategorii super średniej. We wrześniu 2004 pokonał przez techniczny nokaut już w pierwszej rundzie Damona Hague. W maju 2006, w swojej dziewiętnastej walce, pokonał przez techniczny nokaut w jedenastej rundzie Briana Magee, który już w pierwszej rundzie leżał na deskach.
9 listopada 2007 odniósł zwycięstwo nad byłym mistrzem świata federacji WBC Robinem Reidem, który nie wyszedł do walki w szóstej rundzie, a wcześniej dwukrotnie był liczony.
6 grudnia 2008, w swojej dwudziestej czwartej walce, zdobył wakujący tytuł mistrza świata WBC, pokonując na punkty Jeana Pascala. 25 kwietnia 2009 roku pokonał przez techniczny nokaut w dwunastej, ostatniej rundzie Jermaina Taylora. Froch już w trzeciej rundzie był liczony i przegrywał całą walkę na punkty, jednak w ostatniej rundzie najpierw położył rywala na deski, a na czternaście sekund przed końcem pojedynku zdołał go znokautować, broniąc tym samym mistrzowskiego pasa.
Po tej walce wystartował w turnieju "Super Six" – pojedynku sześciu najlepszych pięściarzy w kategorii super średniej. 17 października 2009, w pierwszej walce z tego cyklu, pokonał po niejednogłośnej decyzji Andre Dirrella. Dirrell w dziesiątej rundzie został ukarany odjęciem jednego punktu za trzymanie. Punktacja pojedynku wynosiła 115–113, 115–112, 113–114. 24 kwietnia 2010 stoczył z Mikkelem Kesslerem kolejny pojedynek w ramach turnieju "Super Six". Anglik przegrał jednogłośnie na punkty po zaciętym i wyrównanym pojedynku, tracąc na rzecz Duńczyka tytuł mistrza świata WBC. 27 listopada 2010 Carl Froch stanął do pojedynku z Arthurem Abrahamem w ramach turnieju Super Six a stawką tego pojedynku był wakujący pas WBC. Froch przez cały pojedynek kontrolował przebieg walki i wygrał wysoko na punkty 119-109 oraz dwukrotnie 120-108. 4 czerwca w półfinale zmierzył się z doświadczonym Glenem Johnsonem pokonując go na punkty w stosunku dwa do remisu i awansując do finału Super Six. 17 grudnia 2011 w finale turnieju uległ jednogłośną decyzją Andre Wardowi tracąc pas WBC. 26 maja 2012 pokonał przez techniczny nokaut w piątej rundzie Luciana Bute zdobywając pas mistrzowski federacji IBF.
17 listopada 2012 w obronie tytułu IBF, Froch zmierzył się z Amerykaninem Yusafem Mackiem. Anglik wygrał ten pojedynek przez nokaut w trzeciej rundzie. W kolejnej walce (25 maja 2013 roku) Froch zmierzy się w pojedynku rewanżowym z Mikkelem Kesslerem.
23 listopada 2013 w Manchesterze, Anglik pokonał przez techniczny nokaut w dziewiątej rundzie rodaka George’a Grovesa, broniąc pasy mistrza świata organizacji WBA i IBF w wadze junior półciężkiej.
31 maja 2014 w Londynie w rewanżu, Froch po raz drugi pokonał George’a Grovesa. Pojedynek zakończył się nokautem w ósmej rundzie.
3 lutego 2015 Froch zrzekł się tytułu IBF, a w maju w związku z jego nieaktywnością został pozbawiony pasa WBA przez władze tej federacji.
W lipcu 2015 ogłosił oficjalnie, że zakończył karierę bokserską.

</doc>
<doc id="1688725" url="https://pl.wikipedia.org/wiki?curid=1688725" title="World Games 1981">
World Games 1981

World Games 1981 – I. World Games, które odbyły się w kalifornijskim mieście Santa Clara. Udział wzięło 1546 sportowców, którzy rywalizowali w 16 dyscyplinach sportowych.

</doc>
<doc id="1688726" url="https://pl.wikipedia.org/wiki?curid=1688726" title="Theo van Doesburg">
Theo van Doesburg

Theo van Doesburg właściwie Christian Küpper (ur. 30 sierpnia 1883 w Utrechcie, zm. 7 marca 1931 w Davos) – holenderski artysta, malarz, pisarz, architekt i teoretyk sztuki. Twórca i przedstawiciel kierunku w sztuce De Stijl, zwolennik i propagator neoplastycyzmu.

</doc>
<doc id="1688727" url="https://pl.wikipedia.org/wiki?curid=1688727" title="Dekanat Wiskitki">
Dekanat Wiskitki

Dekanat Wiskitki – jeden z 21 dekanatów diecezji łowickiej. 
W skład dekanatu wchodzą następujące parafie:
Dziekan dekanatu Wiskitki 
Wicedziekan

</doc>
<doc id="1688728" url="https://pl.wikipedia.org/wiki?curid=1688728" title="Goldeck (szczyt)">
Goldeck (szczyt)

Goldeck – szczyt w Alpach Gailtalskich, w Alpach Wschodnich. Leży w Austrii, w Karyntii. Na północno-zachodnich stokach góry znajduje się ośrodek narciarski "Goldeck" z licznymi trasami narciarskimi i wyciągami. Od stóp góry w miejscowości Spittal an der Drau prowadzi kolejka linowa do środkowej stacji (1650 m), a druga kolejka aż do szczytu. Na wschód, poniżej szczytu na wysokości 1929 m znajduje się schronisko Goldeckhütte. Na szczycie znajduje się krzyż.

</doc>
<doc id="1688729" url="https://pl.wikipedia.org/wiki?curid=1688729" title="Pd1">
Pd1

Pd1 – polskie oznaczenie na PKP parowozu pospiesznego kolei pruskich serii S3, produkowanego w latach 1893–1904. Na kolejach niemieckich nosił później oznaczenie serii (Br) 130.
Historia.
Konstrukcja tego oszczędnego i szybkiego (100 km/h) parowozu wiele zawdzięczała podróży służbowej jej autora – Augusta von Borriesa w USA i Wielkiej Brytanii. Celem jej było zapoznanie się z rozwojem parowozów w innych krajach, dla stworzenia nowoczesnych i szybkich lokomotyw pospiesznych dla pruskich kolei.
Dla nowych lokomotyw wybrano układ osi 2'B, w miejsce stosowanego dotychczas w Prusach 1B. Pierwszą próbą stworzenia nowego parowozu pospiesznego von Borriesa były lokomotywy oznaczone od 1906 roku jako seria S2, których egzemplarze próbne budowano od 1890 roku, a serię 148 sztuk z silnikiem bliźniaczym i rozrządem wewnętrznym Allana wyprodukowano w 1892 roku. Następnie von Borries opracował ulepszoną lokomotywę z dwucylindrowym sprzężonym silnikiem parowym z zewnętrznymi cylindrami i nowoczesnym rozrządem tłokowym Heusingera oraz zwiększonym rozstawem osi. Od 1906 roku została ona oznaczona jako seria S3.
Produkcja i służba w Niemczech.
Lokomotywa serii S3 była produkowana jako znormalizowany wzór (Musterblatt) III-2b w 8 fabrykach (w kolejności pod względem wielkości produkcji: Hanomag – 213, Schwartzkopff – 185, Vulcan – 152, Schichau – 132, dalej Henschel, Union-Gießerei, Borsig i Grafensteden). Dla kolei pruskich wyprodukowano 1027 parowozów, w latach 1893–1904. Dzięki udanej konstrukcji, były zamawiane w dużej liczbie i wkrótce opanowały większość ruchu pospiesznego w Prusach.
Dalsze 41 lokomotyw analogicznej konstrukcji zbudowano w latach 1900–1901 w kilku fabrykach dla kolei Alzacji-Lotaryngii, gdzie weszły do służby jako seria A15 (6 sztuk) i A16 (35 sztuk) (numery na kolei 712-727, 763-787). W 1912 roku zostały one oznaczone jako seria S3, z wyjątkiem doświadczalnej lokomotywy nr 782 na parę przegrzaną, którą zaliczono do serii S4. Ponadto 6 lokomotyw tego samego typu zbudowała w latach 1902–1904 fabryka Hanomag dla kolei oldenburskich.
Od połowy pierwszego dziesięciolecia XX wieku lokomotywy S3 były stopniowo wypierane przy cięższych pociągach pospiesznych przez nowsze, mocniejsze konstrukcje (jak S5², S4, S6, S7, S9), lecz w ruchu osobowym pozostały do I wojny światowej; jedynie dwie wycofano wcześniej z powodu wypadków.
Po I wojnie światowej część lokomotyw została przeznaczona dla innych krajów jako reparacje wojenne. Po wejściu kolei pruskich w skład kolei niemieckich, według tymczasowego planu przenumerowania z 1923 r., przewidziano wcielenie 458 lokomotyw serii S3, oznaczonych jako seria (Br) 130. Ostatecznie jednak większość wycofano wcześniej i koleje niemieckie DRG otrzymały tylko 28 parowozów (od 1925 roku numery 13 001 do 13 028), które eksploatowano jedynie do 1927 roku. Alzacko-lotaryńskie lokomotywy S3 wycofano ze służby do 1925 roku. Oldenburskie lokomotywy S3 oznaczono natomiast w 1925 roku jako seria 1318, z numerami 13 1801 do 13 1806, lecz również szybko zostały wycofane.
Do serii S3 zaklasyfikowano także 26 lokomotyw serii S2 zrekonstruowanych z zamianą silnika bliźniaczego na sprzężony.
Służba w Polsce i innych krajach.
Po I wojnie światowej polskie koleje eksploatowały 89 parowozów tego typu, które otrzymały oznaczenie serii Pd1. Według innych źródeł było ich 92, lecz trzy lokomotywy zaliczone do serii Pd1 (Pd1-87, 88 i Pd1-3Dz) były w rzeczywistości lokomotywami serii S5² (mylnie zaklasyfikowanymi jako Pd1, a nie Pd4 z powodu błędnego oznaczenia ośmiu lokomotyw S5² w dyrekcji bydgoskiej KPEV jako seria S3). Po wybuchu II wojny światowej Niemcy przejęli w Polsce 37 lokomotyw Pd1 (w tym dwie serii S5²), którym nadali numery 13 302 do 13 338. Dwie dalsze polskie lokomotywy Pd1 zostały zdobyte przez Niemców w 1941 roku w ZSRR i wcielone pod numerami 13 339 i 13 340.
Po II wojnie światowej na PKP wróciło 18 lokomotyw serii Pd1, które używane były do 1951 roku, z nowymi numerami od 1 do 18. Wśród nich była lokomotywa Pd1-16 (dawna Pd1-88), należąca faktycznie do serii S5². Osiem lokomotyw było używanych po wojnie przez koleje NRD i zwróconych Polsce dopiero w latach 1955/56, kiedy to już nie weszły do eksploatacji i zostały złomowane.
Sześć lokomotyw posiadały w okresie międzywojennym koleje litewskie, gdzie zaliczono je jako seria K3 (numery 201-206). Jedna z nich została przejęta przez Niemcy podczas II wojny światowej i oznaczona jako 13 301.
Trzy lokomotywy otrzymała w lutym 1920 roku Łotwa, gdzie zaliczono je do serii An, grupującej lokomotywy o układzie osi 2'B, z numerami An-38, An-45 i An-46. Wszystkie zostały wycofane w latach 1930–1934.
Żadna z lokomotyw serii S3 nie zachowała się do czasów obecnych.
Opis.
Parowóz pospieszny o układzie osi 2'B, z dwucylindrowym silnikiem sprzężonym na parę nasyconą (2'B n2v). Rozrząd Heusingera. Oś kotła na wysokości 2260 mm nad szynami. Rozstaw osi wiązanych: 2600 mm. Lokomotywy wczesnych serii miały rozstaw osi wózka tocznego 2000 mm, produkowane od 1900 roku – 2200 mm. Nacisk na oś wynosił 15,22 – 15,38 t w przypadku osi wiązanych i 9,78 t w przypadku osi tocznych.
Stosowano tendry pruskich serii: trzyosiowe pr 3 T 12 (M. III-5b), pr 3 T 15 i czteroosiowe pr 2’2’ T 16, pr 2'2' T 20 i pr 2’2’ T 21,5 (ostatnia liczba oznaczała pojemność skrzyni wodnej w m³).
Lokomotywa S3 mogła ciągnąć po poziomym torze z prędkością 100 km/h pociąg o masie 130 ton, z prędkością 90 km/h o masie 200 ton, a z prędkością 80 km/h o masie 280 ton (książka charakterystyk z 1915 roku) lub 325 ton (książka z 1924 roku).
Z konstrukcji parowozu S3 wywodziły się parowozy pruskich serii S4 (na parę przegrzaną), S5¹ (z czterocylindrowym silnikiem sprzężonym) i S5² („wzmocniony S3”).

</doc>
<doc id="1688730" url="https://pl.wikipedia.org/wiki?curid=1688730" title="La Fête sauvage">
La Fête sauvage

La Fête sauvage – ścieżka dźwiękowa do filmu Frédérica Rossifa pod tym samym tytułem, autorstwa Vangelisa, wydana w 1976 r.
Lista utworów.
W wersji kompaktowej płytę wypełnia jedna tytułowa suita. W wersji winylowej suitę podzielono na dwie części zatytułowane: "La Féte sauvage I" i "La Féte sauvage II". Od roku 1976 muzykę wydawano i wznawiano wielokrotnie, nakładami różnych wytwórni, czasami z odmiennymi okładkami.

</doc>
<doc id="1688731" url="https://pl.wikipedia.org/wiki?curid=1688731" title="Cimeterre (1911)">
Cimeterre (1911)

Cimeterre – francuski niszczyciel z okresu I wojny światowej. Jednostka typu "Bouclier". Okręt wyposażony w cztery kotły parowe opalane ropą i turbiny parowe. W czasie I wojny światowej operował na Morzu Śródziemnym. Brał udział w II bitwie w Cieśninie Otranto. Przetrwał wojnę. Skreślony z listy floty 10 lipca 1926.

</doc>
<doc id="1688732" url="https://pl.wikipedia.org/wiki?curid=1688732" title="Leptodirus">
Leptodirus



</doc>
<doc id="1688735" url="https://pl.wikipedia.org/wiki?curid=1688735" title="Dekanat Dukla">
Dekanat Dukla

Dekanat Dukla − dekanat archidiecezji przemyskiej, w archiprezbiteracie krośnieńskim.
Historia.
W 1919 roku dekretem bpa Józefa Sebastiana Pelczara utworzono nowy dekanat dukielski, w którego skład weszły parafie z wydzielonego terytorium dekanatów:
Pierwszym dziekanem w 1919 roku został ks. Stanisław Jarek. Kolejnymi dziekanami byli m.in.: ks. Stanisław Głogowski, ks. Józef Fejdasz (1981–1984), ks. kan. Tadeusz Nowak, ks. Stanisław Siara. Obecnym dziekanem jest ks. Stanisław Siuzdak.

</doc>
<doc id="1688736" url="https://pl.wikipedia.org/wiki?curid=1688736" title="Reprezentacja Anglii w piłce siatkowej kobiet">
Reprezentacja Anglii w piłce siatkowej kobiet

Reprezentacja Anglii w piłce siatkowej kobiet to narodowa reprezentacja tego kraju, reprezentująca go na arenie międzynarodowej. Trenerem Angielek jest Dr. Lorne Sawula.
Największym sukcesem reprezentantek Anglii było wywalczenie 18. miejsca Mistrzostw Europy na turnieju w 1971 roku.
Linki zewnętrzne.
Oficjalna strona EVA

</doc>
<doc id="1688738" url="https://pl.wikipedia.org/wiki?curid=1688738" title="Kamienica Kwiecińskiego w Warszawie">
Kamienica Kwiecińskiego w Warszawie

Kamienica Kwiecińskiego, Pod Łabędziem – klasycystyczna kamienica zlokalizowana przy ul. Mariensztat 9, w dzielnicy Śródmieście w Warszawie. Została zbudowana pomiędzy 1780 a 1784 r. dla Józefa Kwiecińskiego (kupca i finansisty). 
Jest ona jedenastoosiowa, trzykondygnacyjna, dwutraktowa i sklepiona w przyziemiu. Nad bramą na osi środkowej w zwieńczeniu drzwi balkonowych umieszczono godło łabędzia. Kamienica została spalona podczas powstania warszawskiego. W latach 1948-1950 odbudowana według projektu Zygmunta Stępińskiego.
W 2006 r. na podwórzu kamienicy zaplanowano budowę podziemnego parkingu (560 m²). Decyzja śródmiejskiej delegatury Biura Naczelnego Architekta Miasta spotkała się z protestem mieszkańców, którzy chcieli powstrzymać inwestycję. Inwestor miał także zaadaptować poddasze kamienicy na cztery lokale mieszkalne.

</doc>
<doc id="1688740" url="https://pl.wikipedia.org/wiki?curid=1688740" title="Kamienica Pod Chrystusem">
Kamienica Pod Chrystusem



</doc>
<doc id="1688743" url="https://pl.wikipedia.org/wiki?curid=1688743" title="Kamienica Pod Gołębiami">
Kamienica Pod Gołębiami



</doc>
<doc id="1688745" url="https://pl.wikipedia.org/wiki?curid=1688745" title="Kamienica Pod Okrętem">
Kamienica Pod Okrętem



</doc>
<doc id="1688747" url="https://pl.wikipedia.org/wiki?curid=1688747" title="Kamienica Goldstanda">
Kamienica Goldstanda



</doc>
<doc id="1688749" url="https://pl.wikipedia.org/wiki?curid=1688749" title="Kamienica Nazimków">
Kamienica Nazimków



</doc>
<doc id="1688751" url="https://pl.wikipedia.org/wiki?curid=1688751" title="Kamienica pod Zegarem">
Kamienica pod Zegarem



</doc>
<doc id="1688753" url="https://pl.wikipedia.org/wiki?curid=1688753" title="Kamienica pod Gigantami">
Kamienica pod Gigantami



</doc>
<doc id="1688755" url="https://pl.wikipedia.org/wiki?curid=1688755" title="Kamienica Stanisława Rostkowskiego">
Kamienica Stanisława Rostkowskiego



</doc>
<doc id="1688757" url="https://pl.wikipedia.org/wiki?curid=1688757" title="Kamienica Mikołaja Szelechowa">
Kamienica Mikołaja Szelechowa



</doc>
<doc id="1688759" url="https://pl.wikipedia.org/wiki?curid=1688759" title="Dom dochodowy Pocztowej Kasy Oszczędności">
Dom dochodowy Pocztowej Kasy Oszczędności



</doc>
<doc id="1688761" url="https://pl.wikipedia.org/wiki?curid=1688761" title="Kościół św. Wawrzyńca w Dolistowie">
Kościół św. Wawrzyńca w Dolistowie

Kościół pw. św. Wawrzyńca w Dolistowie – rzymskokatolicki kościół położony w metropolii białostockiej w Dolistowie. Jest on siedzibą parafii należącej do dekanatu Knyszyn położonego w archidiecezji białostockiej.
Historia.
Pierwszy kościół.
Dolistowo jest też najstarszą mazowiecką osadą ludzką wspominaną pod nazwą "Targowisko" leżącą nad rzeką Biebrzą, u ujścia rzeki Netty posiadającą obiekt sakralny. Wyraźnym odsyłaniem do benedyktyńskiej misji chrystianizacyjnej, którą prowadził na tych terenach mnich św. Brunon z Kwerfurtu jeszcze przed rokiem 1009 na życzenie Bolesława Chrobrego jest wezwanie kościoła - św. Wawrzyńca w Dolistowie. 
Trudno jest ustalić początki parafii w Dolistowie. Wiadomo, że za czasów króla Kazimierza Jagiellończyka (zmarł w 1492) istniał już kościół w Dolistowie, gdyż 18 września tego roku w swoim dokumencie wymienia Dolistowo wśród parafii, których patronat przekazuje biskupowi wileńskiemu Wojciechowi Taborowi. Parafia w Dolistowie została oficjalnie erygowana 6 lutego 1500 r. Pierwszym proboszczem został ks. kanonik Stanisław Dąbrówka i wtedy to drewniana kaplica pw. św. Stanisława BM została przemieniona na kościół parafialny pw. św. Wawrzyńca diakona i męczennika. Inne źródła wymieniają, że pierwszym proboszczem dolistowskim był ks. Jakub, który zmarł w roku 1506. W roku 1663 ks. Tomasz Moniuszko ufundował w kościele dolistowskim altarię z ołtarzem Najświętszej Maryi Panny.
Obecny kościół.
Na budowę nowego kościoła murowanego w Dolistowie testamentem z roku 1645 przeznaczyła fundusze Aleksandra Wiesiołowska, starościna tykocińska. Fundacja ta jednak nie została zrealizowana. Kolejny właściciel miejscowych dóbr Jan Klemens Branicki zamierzał zbudować świątynię w Dolistowie także bezskutecznie. Kościół pod wezwaniem św. Wawrzyńca zbudowany został z kamienia polnego w latach 1789-91. Fundatorami tego kościoła byli: hetmanowa Izabella Branicka z Poniatowskich i proboszcz ks. Krzysztof Kapica. Świątynia została zbudowana według projektu Jana Bogumiła Zsczerniga, porucznika i architekta będącego na usługach Izabelli Branickiej. Konsekracji kościoła dokonał bp Piotr Toczydłowski 23 października 1791 r. 
Obok kościoła stoi dzwonnica, zbudowana z kamieni w 1803. W latach 70 XX wieku został przeprowadzony gruntowny remont wnętrza.
Wyposażenie.
W ołtarzu głównym kościoła wielką czcią jest otoczony Krucyfiks pochodzący z XVIII wieku. Pod krzyżem znajduje się obraz Matki Bożej Pocieszenia z namalowany w stylu rokoko (XVIII w). W bocznym ołtarzu znajduje się barokowy obraz Matki Bożej Różańcowej (także z XVIII w). Wszystkie obrazy ołtarzowe do tego kościoła namalował Antoni Herliczka z Białegostoku, nadworny malarz Jana Klemensa Branickiego, który udekorował też Pokoju Krajobrazowym w Pałacu Myślewickim w kompleksie Łazienek Królewskich.
Duszpasterstwo.
Księża.
Aktualnie posługę duszpasterską w kościele sprawują:

</doc>
<doc id="1688762" url="https://pl.wikipedia.org/wiki?curid=1688762" title="Kamienica Taubenhausa">
Kamienica Taubenhausa



</doc>
<doc id="1688764" url="https://pl.wikipedia.org/wiki?curid=1688764" title="Uffe Børge Darr">
Uffe Børge Darr

Uffe Børge Darr (ur. 11 września 1919 r. w Silkeborg, zm. 1 grudnia 1943 r. w rejonie Dollendorf) – duński pilot wojskowy, ochotnik Luftwaffe podczas II wojny światowej.
Jego rodzina pochodziła z Niemiec. Uffe Børge Darr służył w duńskim lotnictwie wojskowym. W styczniu 1940 r. wstąpił ochotniczo do Luftwaffe, co było możliwe z powodu posiadania przez niego obywatelstwa niemieckiego. Przeszedł przeszkolenie lotnicze w Flugzeugführerschule A/B 11 w Schönwalde-Glien. Od 4 grudnia 1941 r. szkolił się na pilota bombowego i transportowego w Flugzeugführerschule C 16 w Burg. Po zakończeniu przeszkolenia został instruktorem lotniczym, choć czasami uczestniczył w misjach bojowych. 4 listopada 1943 r. przeszedł do jednostki lotniczej Jagdgeschwader 11. Latał na myśliwcach Bf 109G. 1 grudnia tego roku zginął podczas misji bojowej w rejonie Dollendorf.
Linki zewnętrzne.
Biografia Uffe Børge Darra (jęz. duński)

</doc>
<doc id="1688765" url="https://pl.wikipedia.org/wiki?curid=1688765" title="Mistrzostwa Europy w Badmintonie 1968">
Mistrzostwa Europy w Badmintonie 1968

Pierwsze Mistrzostwa Europy w badmintonie odbyły się w Bochum (RFN), między 19 i 21 kwietnia 1968 roku.

</doc>
<doc id="1688768" url="https://pl.wikipedia.org/wiki?curid=1688768" title="Dekanat Rymanów">
Dekanat Rymanów

Dekanat Rymanów – dekanat archidiecezji przemyskiej, w archiprezbiteracie krośnieńskim.
Historia.
W 1785 roku na mocy reform józefińskich został utworzony dekanat rymanowski, z wydzielonego terytorium dekanatu krośnieńskiego. W skład nowego dekanatu weszły parafie: "Rymanów, Kombornia, Haczów, Miejsce, Rogi, Równe, Jasionka, Jaśliska, Lubatowa, Królik Polski, Klimkówka, Iwonicz".
W 1938 roku w skład dekanatu wchodziły parafie: "Rymanów, Głębokie, Haczów, Iwonicz, Jaśliska, Klimkówka, Królik Polski, Miejsce Piastowe, Rogi", a dziekanem był ks. Józef Rafa.
Dziekanem jest ks. prał. Kazimierz Giera.

</doc>
<doc id="1688771" url="https://pl.wikipedia.org/wiki?curid=1688771" title="Ruth Padel">
Ruth Padel

Ruth Sophia Padel (ur. 8 maja 1946) – brytyjska poetka klasyczna i dziennikarka. Jest pra-pra-prawnuczką naturalisty Karola Darwina. 16 maja 2009 Padel została wybrana na profesora poezji w Oxford University.

</doc>
<doc id="1688773" url="https://pl.wikipedia.org/wiki?curid=1688773" title="Spitzegel">
Spitzegel

Spitzegel – szczyt w Alpach Gailtalskich, w Alpach Wschodnich. Leży w Austrii, w Karyntii. Szczyt leży na północny wschód od Hermagor-Pressegger See. Ze szczytu dobrze widać jeziora Pressegger See i Weißensee, oraz Alpy Julijskie i Dolomity.

</doc>
<doc id="1688774" url="https://pl.wikipedia.org/wiki?curid=1688774" title="Dekanat Kańczuga">
Dekanat Kańczuga

Dekanat Kańczuga – dekanat archidiecezji przemyskiej, w archiprezbiteracie łańcuckim.
Historia.
W latach 1780–1790 w Galicji zostały przeprowadzone tzw. reformy józefińskie, których celem było dostosowanie administracji kościelnej do administracji państwowej. 1 marca 1784 roku Gubernium lwowskie przesłało do przemyskiego konsystorza postulaty dotyczące reorganizacji dekanatów. 7 czerwca 1784 roku został przesłany do Lwowa, projekt organizacji podziału dekanalnego diecezji przemyskiej.
W 1785 roku został utworzony dekanat kańczucki, w którego skład weszły parafie: "Kańczuga, Przeworsk, Albigowa, Gać, Gniewczyna Łańcucka, Handzlówka, Husów, Jawornik Polski, Manasterz, Markowa, Nowosielce, Ostrów, Pantalowice, Siennów, Sietesz, Urzejowice". Następnie gdy okazało się, że siedziby niektórych dekanatów nie były odpowiednio usytuowane względem odległości od parafii i postanowiono je przenieść w bardziej dogodne miejsce. Z tego też powodu w 1787 roku siedziba dekanatu została przeniesiona do Przeworska i powstał dekanat przeworski. 
W 1969 roku dekretem bpa Ignacego Tokarczuka został utworzony obecny "dekanat kańczucki".
W latach 1996–1998 dziekanem był ks. Andrzej Skiba.

</doc>
<doc id="1688776" url="https://pl.wikipedia.org/wiki?curid=1688776" title="Chariots of Fire (album)">
Chariots of Fire (album)

Chariots of Fire – ścieżka dźwiękowa do filmu Hugh Hudsona "Rydwany ognia" ("Chariots of Fire"), autorstwa Vangelisa. Muzyka została uhonorowana Oscarem przez Amerykańską Akademię Sztuki i Wiedzy Filmowej. Oryginalne utwory filmowe nie zostały oficjalnie opublikowane. Na potrzeby wersji płytowej Vangelis dokonał ponownego nagrania kompozycji, wzbogacając je aranżacyjnie. Jedyną kompozycją na płycie, nie napisaną przez Vangelisa, jest "Jerusalem" autorstwa Huberta Parry'ego. W 2006 r. ukazała się remasterowana przez Vangelisa wersja digipak. 
Utwór "Titles", później publikowany pod tytułem "Chariots of Fire", zawiera jedną z najsłynniejszych melodii w historii muzyki filmowej. Z racji swej popularności stanowi muzyczny znak rozpoznawczy Vangelisa. Od momentu powstania, utwór jest nieustannie wykorzystywany podczas ceremonii sportowych, jest muzycznym wzorcem dla kompozycji o tematyce sportowej. Był wielokrotnie przetwarzany i parodiowany w komediowych scenach filmowych, zawierających bieg w zwolnionym tempie, nawiązujących do sceny otwierającej "Rydwany ognia".

</doc>
<doc id="1688777" url="https://pl.wikipedia.org/wiki?curid=1688777" title="Bitwa morska pod Kataną">
Bitwa morska pod Kataną

Bitwa morska pod Kataną (Katanią) – starcie zbrojne, które miało miejsce w roku 397 p.n.e. w trakcie wojny Syrakuz z Kartaginą. 
Po zburzeniu Messany Himilkon wyruszył w kierunku Syrakuz, jednak desant na wybrzeże uniemożliwiła Kartagińczykom erupcja wulkanu Etna. W związku z tym Himilkon popłynął w kierunku zachodnim, nakazując swojemu admirałowi Magonowi kierować się wzdłuż wybrzeża w kierunku pobliskiej Katany (Katania). Magon dysponował siłami 500 jednostek, z czego 300 stanowiły statki transportowe i handlowe. W tej sytuacji przed Dionizjosem otworzyła się szansa pobicia floty kartagińskiej. Władca Syrakuz nakazał swojemu bratu Leptinesowi atak na siły Magona. Równocześnie na lądzie ustawił swoją piechotę, która miała atakować lądujące okręty kartagińskie. Leptines na czele zaledwie 30 okrętów wysforował się na czoło floty, wbijając się głęboko w szyk kartagiński. Tu został jednak otoczony a następnie zmuszony do ucieczki. Kartagińczycy podjęli pościg atakując pozostałe okręty Leptinesa, które zostały rozproszone. Straty Syrakuzańczyków wyniosły 100 zatopionych jednostek i 20 000 ludzi.

</doc>
<doc id="1688779" url="https://pl.wikipedia.org/wiki?curid=1688779" title="Dague (1911)">
Dague (1911)

Dague – francuski niszczyciel z okresu I wojny światowej. Jednostka typu "Bouclier". Okręt wyposażony w cztery kotły parowe opalane ropą i turbiny parowe. W czasie I wojny światowej operował na Morzu Śródziemnym. 24 lutego 1915 roku eskortując konwój wszedł w pobliżu Baru na dryfującą minę i zatonął. Zginęło 38 członków załogi.

</doc>
<doc id="1688780" url="https://pl.wikipedia.org/wiki?curid=1688780" title="Vellacher Egel">
Vellacher Egel

Vellacher Egel – szczyt w Alpach Gailtalskich, w Alpach Wschodnich. Leży w Austrii, w Karyntii. Sąsiaduje z Spitzegel. Wznosi się ok. 1500 m nad jezioro Pressegger See.

</doc>
<doc id="1688781" url="https://pl.wikipedia.org/wiki?curid=1688781" title="Dekanat Sieniawa">
Dekanat Sieniawa

Dekanat Sieniawa − dekanat wchodzący w skład archiprezbiteratu jarosławskiego w archidiecezji przemyskiej. 
Historia.
Dekanat Sieniawa został utworzony w 1931 roku, przez bpa Anatola Nowaka. W jego skład weszły parafie z wydzielonego terytorium dekanatów:
18 maja 2003 roku decyzją abpa Józefa Michalika do dekanatu przyłączono parafię Tryńcza z dekanatu Przeworsk I, a parafia Piskorowice została wyłączona do dekanatu Leżajsk I.

</doc>
<doc id="1688782" url="https://pl.wikipedia.org/wiki?curid=1688782" title="Julius Janonis">
Julius Janonis

Julius Janonis (ur. 4 kwietnia 1896 w Birżach, zm. 30 maja 1917 w Petersburgu) – litewski poeta i marksista.
Życiorys.
Urodził się w 1896 w Birżach. Od 1913 uczył się w gimnazjum w Szawlach, brał udział w działalności świtów, zaangażował się w ruch robotniczy i został marksistą. W czasie I wojny światowej przeniósł się do Woroneża i uczył się w gimnazjum litewskim. W 1916 przeniósł się do Petersburga i wstąpił tam do partii bolszewickiej. W latach 1916/1917 był więziony za działalność rewolucyjną w Petersburgu i w Witebsku. Po rewolucji lutowej został zwolniony z więzienia jako sekretarz Komitetu Okręgowego Litwy Rosyjskiej Socjaldemokratycznej Partii Robotniczej i jako korektor gazety "Tiesa" (Prawda). Ciężko chory na gruźlicę, popełnił samobójstwo.
Twórczość.
Janosis swoje pierwsze utwory pisał w wieku 14 lat, charakteryzowały je wtedy motywy natury, kłopotów, niesprawiedliwości społecznej oraz sprzeczności marzeń i rzeczywistości. Jego utwory z lat 1910–1913 były naznaczone wpływami Maironisa. W latach 1914–1917 Janonis były znany jako twórca poezji politycznej, poeta-agitator, twierdzący, że ówczesny system był zły i należało go zmienić. Pisał ekspresyjne wiersze dla dzieci, felietony i publicystykę. Tłumaczył również dzieła Aleksandra Puszkina i Aleksieja Kolcowa. Jego prace były publikowane m.in. po rosyjsku, łotewsku i po turkmeńsku.
Upamiętnienie.
W 1976 w Birżach powstał pomnik poety autorstwa V. Brėdikisa i K. Bogdonasa.

</doc>
<doc id="1688786" url="https://pl.wikipedia.org/wiki?curid=1688786" title="Faulx (1911)">
Faulx (1911)

Faulx – francuski niszczyciel z okresu I wojny światowej. Jednostka typu "Bouclier". Okręt wyposażony w cztery kotły parowe opalane ropą i turbiny parowe. W czasie I wojny światowej operował na Morzu Śródziemnym. 18 kwietnia 1918 roku zatonął w Cieśninie Otranto staranowany przez francuski niszczyciel "Mangini".

</doc>
<doc id="1688787" url="https://pl.wikipedia.org/wiki?curid=1688787" title="Antarctica">
Antarctica

Antarctica – ścieżka dźwiękowa do filmu Koreyoshi Kurahary "Nankyoku Monogatari" (znanego też jako "Antarctica"), autorstwa Vangelisa, wydana w 1983 r.
Lista utworów.
Całość skomponowana, zagrana i wyprodukowana przez Vangelisa.

</doc>
<doc id="1688790" url="https://pl.wikipedia.org/wiki?curid=1688790" title="Wyatt Wyatt">
Wyatt Wyatt



</doc>
<doc id="1688792" url="https://pl.wikipedia.org/wiki?curid=1688792" title="Dekanat Miejsce Piastowe">
Dekanat Miejsce Piastowe

Dekanat Miejsce Piastowe – jeden z dekanatów archidiecezji przemyskiej, w archiprezbiteracie krośnieńskim.
Historia.
Dekanat został utworzony 18 maja 2003 roku, decyzją abpa Józefa Michalika. W skład nowego dekanatu weszły parafie z wydzielonego terytorium dekanatów:
Dziekanem jest ks. Tadeusz Dudzik, proboszcz w Targowiskach.

</doc>
<doc id="1688794" url="https://pl.wikipedia.org/wiki?curid=1688794" title="Powódź w Europie, 2002">
Powódź w Europie, 2002



</doc>
<doc id="1688796" url="https://pl.wikipedia.org/wiki?curid=1688796" title="Fourche">
Fourche

Fourche – francuski niszczyciel z okresu I wojny światowej. Jednostka typu "Bouclier". Okręt wyposażony w cztery kotły parowe opalane ropą i turbiny parowe. W czasie I wojny światowej operował na Morzu Śródziemnym. 23 czerwca 1916 roku zatopiony w Cieśninie Otranto przez austro-węgierski okręt podwodny SM U-15.

</doc>
<doc id="1688797" url="https://pl.wikipedia.org/wiki?curid=1688797" title="Przemysław Piasta">
Przemysław Piasta

Przemysław Piasta (ur. 12 października 1979 w Poznaniu) – polski polityk, samorządowiec, przedsiębiorca, z wykształcenia historyk.
Życiorys.
Absolwent VI Liceum Ogólnokształcącego im. Ignacego Jana Paderewskiego w Poznaniu. Studia ukończył na Wydziale Historycznym Uniwersytetu im. Adama Mickiewicza.
W 1998 przystąpił do Stronnictwa Narodowego, a w 1999 został jego prezesem w Poznaniu. Działał także w Młodzieży Wszechpolskiej. W 2001 wraz z SN współtworzył Ligę Polskich Rodzin. Stał na czele struktur tej partii w Poznaniu. Był także wiceprezesem LPR w Wielkopolsce i członkiem rady krajowej partii. W latach 2002–2006 pełnił mandat radnego sejmiku województwa wielkopolskiego. Wówczas był także jednym z inicjatorów powołania stowarzyszenia Wspólnota Ofiar Niemieckich Wypędzeń. W wyborach w 2004 bez powodzenia kandydował do Parlamentu Europejskiego, a w wyborach parlamentarnych w 2005 otwierał listę LPR do Sejmu w okręgu konińskim, nie uzyskując mandatu. Od października 2005 do listopada 2006 był wicemarszałkiem województwa wielkopolskiego. Nie ubiegał się o reelekcję w wyborach samorządowych w 2006. W maju 2010 wstąpił do Prawa i Sprawiedliwości. Rok później złożył rezygnację z członkostwa w tej partii. W wyborach parlamentarnych w 2011 otwierał listę ugrupowania Polska Jest Najważniejsza do Sejmu w okręgu poznańskim (nie należąc do partii; ugrupowanie nie osiągnęło progu wyborczego). W 2012 założył stowarzyszenie Tak dla Poznania, a w 2014 partię Tak dla Polski (wraz z innymi byłymi działaczami LPR, m.in. Maciejem Eckardtem i Robertem Strąkiem), zostając jej prezesem. W tym samym roku otwierał listę Kongresu Nowej Prawicy do sejmiku wielkopolskiego, a w 2015 konińską listę KORWiN do Sejmu (ugrupowania te nie osiągały progu wyborczego). Nadal kierując TdP, zasiadał w radzie krajowej KORWiN i był prezesem jej okręgu południowowielkopolskiego (kaliskiego). Jednocześnie w 2016 współtworzył stowarzyszenie Endecja, zostając jego wiceprezesem, a także stając na czele struktur w Wielkopolsce (był nim do 2018). W wyniku połączenia Tak dla Polski z Ligą Narodową, w styczniu 2017 LN (po wcześniejszym jej wyrejestrowaniu, jeszcze pod nazwą Ruch Ludowo-Narodowy) znalazła się w ewidencji partii poprzez przerejestrowanie TdP. Przemysław Piasta przestał pełnić wówczas funkcję prezesa, jednak zasiadł w zarządzie LN (wyrejestrowanej w lutym 2023). W październiku 2017 odszedł z KORWiN.
Jest także m.in. prezesem założonej w 2004 Fundacji Narodowej im. Romana Dmowskiego. Stale współpracuje z tygodnikiem „Myśl Polska”. W styczniu 2021 przystąpił do Towarzystwa Gimnastycznego „Sokół”.

</doc>
<doc id="1688803" url="https://pl.wikipedia.org/wiki?curid=1688803" title="Kamienica Gizińska w Warszawie (Rynek Starego Miasta 6)">
Kamienica Gizińska w Warszawie (Rynek Starego Miasta 6)

Kamienica Gizińska, także Martensowa, Martensowska lub Wachnicowska – kamienica z pierwszej połowy XV wieku znajdująca się przy Rynku Starego Miasta 6 w Warszawie.
Opis.
Pierwotnie była to dwuokienna kamienica w stylu gotyckim. W 1607 uległa spaleniu. Odbudowano ją w stylu barokowym w 1610. Do połowy XVII wieku była własnością patrycjuszowskiej rodziny Gizów. Kolejnymi jej właścicielami byli m.in. Marcin Martenson z Bremy, Wachnic, rajca Gieler (w połowie XVIII wieku), rajca J. M. Łukaszewicz (1784–1826).
W latach 1784–1826 w budynku zlokalizowany był sklep, w którego skład wchodziła piwnica i szynk. Nad jego wejściem znajdował się napis "Vinum laetificat cor et acuit ingenium" czyli "Wino rozwesela serce i zaostrza dowcip".
W kolejnych latach budynek był nadbudowany do pięciu kondygnacji. Dobudowano także latarnię. W 1928 r. kamienicę ozdobiono polichromią L. Ślendzińskiego. Spalona podczas powstania warszawskiego (przetrwał jedynie fragment portalu i część przyziemia). W latach 1952–1953 odbudowana według projektu T. Bursche i S. Kamińskiego.
W 1965 roku kamienica została wpisana do rejestru zabytków.
W kulturze masowej.
Front kamienicy wraz z napisem "Vinum laetificat cor et acuit ingenium" został uwieczniony w komedii Ja tu rządzę z 1939.

</doc>
<doc id="1688805" url="https://pl.wikipedia.org/wiki?curid=1688805" title="Piraci - wyprawa po skarby">
Piraci - wyprawa po skarby



</doc>
<doc id="1688806" url="https://pl.wikipedia.org/wiki?curid=1688806" title="Capitaine Mehl">
Capitaine Mehl



</doc>
<doc id="1688807" url="https://pl.wikipedia.org/wiki?curid=1688807" title="Nika Ozegović">
Nika Ozegović



</doc>
<doc id="1688808" url="https://pl.wikipedia.org/wiki?curid=1688808" title="Dekanat Domaradz">
Dekanat Domaradz

Dekanat Domaradz − jeden z dekanatów archidiecezji przemyskiej, w archiprezbiteratu sanockiego.
Historia.
8 maja 2003 roku dekretem abpa Józefa Michalika został utworzony dekanat Domaradz. W skład nowego dekanatu weszły parafie z wydzielonego terytorium dekanatu brzozowskiego: "Domaradz, Barycz, Blizne, Golcowa, Jasienica Rosielna, Orzechówka".
Dziekanem jest ks. Tadeusz Pikor.

</doc>
<doc id="1688809" url="https://pl.wikipedia.org/wiki?curid=1688809" title="Halsten">
Halsten

Halsten Stenkilsson lub Hallsten (ur. ok. 1050, zm. ok. 1070) – był przez krótki czas królem Szwecji od roku 1067. Znany jest tylko z uwagi na marginesie dzieła Adama Bremy.
Możliwe, że Halsten rządził od ok. 1068 razem ze swoim bratem Inge I Starszym. Halsten był synem Stenkila Ragnvaldssona i ojcem dwóch królów szwedzkich: Filip Hallstenssona i Inge II Młodszego. Rok jego śmierci jest wątpliwy, wiadomo jedynie, że źródła wspominają o nim w 1070, a później dopiero w 1084. Wiadomo jest, że w ciągu jego rządów chrześcijanie zyskali nadmierne wpływy, co spowodowało spory o koronę w latach 1066–1088.

</doc>
<doc id="1688816" url="https://pl.wikipedia.org/wiki?curid=1688816" title="Xerox DocuShare">
Xerox DocuShare

Xerox DocuShare – rodzina aplikacji stworzonych w oparciu o platformę internetową, służąca do zarządzania informacją w przedsiębiorstwie. Xerox DocuShare pozwala organizacjom dowolnej wielkości na archiwizację, dystrybucję, zarządzanie i przetwarzanie informacji.
DocuShare przechowuje dokumenty w dowolnym formacie, w tym zeskanowane obrazy, tekstowe dokumenty elektroniczne, grafikę, obrazy ruchome – wideo, faksy i pocztę elektroniczną w naturalnym i niezmienionym formacie.
DocuShare w standardzie oferuje mechanizmy pobierania zeskanowanych dokumentów, pełnotekstowego indeksowania dokumentów w celu szybkiego wyszukiwania, kontrolę wersji i własny mechanizm zabezpieczeń dostępu przy zarządzaniu dokumentami możliwość umieszczania komentarzy, tworzenia kalendarzy, blogów i wiki wykorzystywanych do pracy grupowej oraz budowania wieloetapowych ścieżek akceptacji dla elektronicznego obiegu dokumentów.
Dla niektórych dokumentów tekstowych realizuje możliwość automatycznego generowania podsumowania dokumentu lub możliwość generowania przez serwer podglądu w formacie HTML lub PDF czy obsługę miniatur przy publikowaniu grafiki.
Wykorzystywany do indeksowania DocuShare silnik Autonomy (Verity) K2 uwzględnia polską składnię językową z właściwą odmianą przy przeszukiwaniu treści. Autorem polskiego interfejsu użytkownika jest firma XSystem S.A..

</doc>
<doc id="1688817" url="https://pl.wikipedia.org/wiki?curid=1688817" title="Urban Symphony">
Urban Symphony

Urban Symphony – estoński zespół muzyczny założony w 2007 roku w Tallinnie, reprezentant Estonii podczas 54. Konkursu Piosenki Eurowizji z utworem „Rändajad”. 
Historia.
2007-2008: Początki.
Zespół powstał w 2007 roku na potrzeby rundy z udziałem grup muzycznych podczas konkursu muzycznego "Kaks takti ette", w którym brała udział Sandra Nurmsalu. Wokalistka postanowiła połączyć nowoczesną muzykę elektroniczną z brzmieniami instrumentów akustycznych. W skład zespołu weszły wówczas, oprócz Nurmsalu: wiolonczelistki Johanna Mängel i Mari Möldre oraz Mann Helstein grająca na altówce. Każda z nich była związana z muzyką od dzieciństwa.
2009-2010: Konkurs Piosenki Eurowizji.
W grudniu 2008 roku krajowy nadawca publiczny Eesti Televisioon (ETV)/Eesti Rahvusringhääling (ERR) opublikował listę dziesięciu finalistów estońskich eliminacji do 54. Konkursu Piosenki Eurowizji – "Eesti Laul 2009". Wśród uczestników znalazł się Urban Symhpony, który zgłosił się do udziału w selekcjach z piosenką „Rändajad”, napisaną i wyprodukowaną przez Svena Lõhmusa. Zespół został wybrany spośród 110 kandydatur przez specjalną komisję jurorską w składzie: kompozytor Timo Steiner, prezenterzy radiowi – Toomas Puna, Erik Morna, Koit Raudsepp i Owe Petersell, dziennikarze – Siim Nestor i Valner Valme, przedstawiciel prasowy MTV Estonia – Ingrid Kohtla, producent telewizyjny – Kaupo Karelson, muzyk Sten Sheripov oraz manager koncertu – Helen Sildna. 7 marca artystki zaprezentowały się podczas koncertu finałowego, który rozegrany został w stołecznym ETV Stuudio. Dzięki głosom telewidzów i jurorów, zespół zakwalifikował się do drugiej rundy finału, w której zwyciężył nad grupą Traffic i został reprezentantem Estonii podczas 54. Konkursu Piosenki Eurowizji.
W marcu odbyła się ceremonia losowania numerów startowych podczas występów w półfinałach. Dzięki wylosowaniu tzw. „dzikiej karty”, szefowa estońskiej delegacji miała możliwość wyboru, zdecydowała się na osiemnastą pozycję startową podczas drugiego koncertu półfinałowego. Na początku maja Urban Symhpony rozpoczął próby kamerowe w moskiewskim Sportowym Kompleksie „Olimpijskij”, gdzie odbywały się wszystkie trzy koncerty eurowizyjne. Na scenie grupie towarzyszyły chórzystki: Marilin Kongo i Mirjam Mesak. 14 maja odbył się drugi koncert półfinałowy konkursu, w którym zespół otrzymał 115 punktów i awansował do finału z trzeciego miejsca. W rundzie finałowej, która została rozegrana dwa dni później, ich propozycja została zaprezentowana jako piętnasta w kolejności i otrzymała łącznie 129 punktów, zajmując 6. miejsce w końcowej klasyfikacji. Po finale imprezy, reprezentantki otrzymały tytuł "Najlepiej ubranych uczestniczek konkursu" od czytelników portalu ESC Today.
Po udziale w konkursie, zespół wydał jeszcze trzy single: „Päikese poole”, „Skorpion” i „Where Is the Diamond”.

</doc>
<doc id="1688821" url="https://pl.wikipedia.org/wiki?curid=1688821" title="Dekanat Dubiecko">
Dekanat Dubiecko

Dekanat Dubiecko − dekanat archidiecezji przemyskiej, w archiprezbiteracie przemyskim.
Historia.
W 1968 roku dekretem bpa Ignacego Tokarczuka został utworzony dekanat dubiecki, w którego skład weszły parafie z wydzielonego terytorium dekanatów:
Dziekanem jest ks. prał. Ryszard Panek.

</doc>
<doc id="1688826" url="https://pl.wikipedia.org/wiki?curid=1688826" title="Mosconi Cup">
Mosconi Cup

Mosconi Cup – turniej bilardowy w dziewiątkę, rozgrywany nieprzerwanie od 1994 pomiędzy drużynami reprezentującymi Europę i Stany Zjednoczone. W każdej edycji startuje dziesięciu zawodników: pięciu z Europy i pięciu ze Stanów Zjednoczonych. Rywalizacja toczona jest do określonej liczby punktów, zdobywanych przez zwycięstwo w meczach singlowych, deblowych oraz w meczu drużynowym.
Miejsce rozgrywek.
W latach 1994–2002 turniej rozgrywano w Wielkiej Brytanii. W 1995 zawodnicy grali w Basildon w hrabstwie Essex, natomiast w pozostałych latach w Londynie. Od 2003 turniej rozgrywany jest naprzemiennie w Stanach Zjednoczonych lub w Europie. W 2008 zawodnicy po raz pierwszy w historii turnieju grali na Malcie. Amerykańskie edycje turnieju odbywały się w Las Vegas.
Tabela wyników.
Źródło.
W 2006 roku, przy remisie, Stany Zjednoczone zachowały tytuł jako poprzednio prowadzący.

</doc>
<doc id="1688828" url="https://pl.wikipedia.org/wiki?curid=1688828" title="Oszri Kohen">
Oszri Kohen

Oszri Kohen (hebr. אושרי כהן;, ang. "Oshri Cohen", ur. 11 stycznia 1984) – izraelski aktor.
Życiorys.
Debiutował jako dziecko w Teatrze Beit Lessin. Wystąpił w czterech izraelskich operach mydlanych: "Merhaw Jarkon" (ang. "Yarkon Zone" jako Yoni Sabag) "Halomot Metokim" (ang. "Sweet Dreams"), "Achawa Me’ewer Lapina" (ang. "Love Around the Corner" jako Tal) oraz "Ha-Szir Szelanu" (ang. "Our Song" jako Ari’el Silwer). Poza tymi rolami, które przyniosły mu sławę w jego ojczyźnie, zagrał w filmach kinowych, takich jak "Dzień dobry panie Szelomi" w 2003 i dramacie o ortodoksyjnej rodzinie żydowskiej "Campfire" z 2004.
W 2006 wygrał Izraelską Nagrodę Teatralną. W 2007 rozgłos przyniosła mu rola Liraza Libratima w nominowanym do Oscara w 2007 głośnym obrazie Josepha Cedara "Twierdza Beaufort". Film ten został skrytykowany przez część opinii izraelskiej – Kohen grał rolę żołnierza-bohatera, sam jednak nie był w wojsku.

</doc>
<doc id="1688829" url="https://pl.wikipedia.org/wiki?curid=1688829" title="Wojciech Necel">
Wojciech Necel

Wojciech Necel (ur. 1952) – katolicki prezbiter, chrystusowiec, kanonista, doktor habilitowany nauk teologicznych, profesor nadzwyczajny na Wydziale Prawa Kanonicznego Uniwersytetu Kardynała Stefana Wyszyńskiego w Warszawie. 
Życiorys.
W latach 1982–1986 odbył studia z prawa kanonicznego na Papieskim Uniwersytecie Gregoriańskim w Rzymie, uwieńczone uzyskaniem stopnia naukowego doktora prawa kanonicznego w oparciu o rozprawę: "Il carisma della Società di Cisto per gli emigrati Polacchi", opublikowaną w Rzymie w 1988 roku. Na podstawie oceny ogólnego dorobku naukowego i przedstawionej rozprawy pt.: "Prawo własne instytutu życia konsekrowanego jako funkcja charyzmatycznego obdarowania" na Papieskim Wydziale Teologicznym we Wrocławiu w roku 2007 uzyskał stopień doktora habilitowanego nauk teologicznych w zakresie prawa kanonicznego. 
Pełni funkcję kierownika Katedry Historii Prawa Kanonicznego na Wydziale Prawa Kanonicznego Uniwersytetu Kardynała Stefana Wyszyńskiego w Warszawie.
Jego zainteresowania oscylują wokół tematyki prawa kanonicznego oraz problemów kanoniczno–pastoralnych współczesnego duszpasterstwa emigracyjnego.

</doc>
<doc id="1688832" url="https://pl.wikipedia.org/wiki?curid=1688832" title="Juan Gayol">
Juan Gayol

Juan Feliciano Gayol - argentyński piłkarz, napastnik. Także trener.
Gayol początkowo grał w klubie Argentino de Quilmes Buenos Aires - w latach 1937-1938 w drugiej lidze. W 1939 roku, po zdobyciu mistrzostwa drugiej ligi, klub znów grał w pierwszej lidze, ale zajął ostatnie, 18. miejsce, i spadł z powrotem do drugiej ligi. Gayol pozostał jednak w pierwszej lidze, gdyż przeszedł z Argentino de Quilmes do Newell’s Old Boys Rosario.
Jako piłkarz klubu Newell’s Old Boys był w kadrze reprezentacji podczas turnieju Copa América 1941, gdzie Argentyna zdobyła mistrzostwo Ameryki Południowej. Gayol nie zagrał jednak w żadnym meczu.
W 1942 roku razem z klubem Newell’s Old Boys zajął w lidze czwarte miejsce.
Z Newell’s Old Boys Gayol przeszedł do klubu Gimnasia y Esgrima La Plata, z którym w 1944 roku występował w drugiej lidze jako grający trener drużyny, doprowadzając swój zespół do mistrzostwa drugiej ligi i awansu do pierwszej ligi. Następnie w 1945 roku grał w Argentino de Quilmes w amatorskiej pierwszej lidze Argentyny oraz w trzeciej lidze zawodowej, po czym w latach 1946-1947 w grał drugiej lidze.
Choć Gayol był powoływany do reprezentacji, nigdy nie wybiegł na boisko w barwach narodowych.

</doc>
<doc id="1688833" url="https://pl.wikipedia.org/wiki?curid=1688833" title="World Games 1985">
World Games 1985

World Games 1985 – 2. edycja World Games, które odbyły się w stolicy Wielkiej Brytanii - Londynie, w dniach 25 lipca – 4 sierpnia. Startowało 1370 sportowców. Tabelę medalową wygrali Włosi z dorobkiem 27 złotych medali.
Pétanque.
W 1985 roku FIPJP przystąpiła do Światowej Federacji Sportów Bulowych (en. World Federation of the Sport of Boules). W tym samym roku po raz pierwszy na igrzyskach World Games rozegrane zostały zawody w pétanque. Wyłoniono zwycięzców w konkurencji tripletów mężczyzn. Zwyciężyła drużyna Francji, srebrny medal zdobyli Włosi, a brązowy reprezentacja Monako.
Na następnych igrzyskach w kategorii kobiet wprowadzona została nowa konkurencja - dublety, z kolei rozgrywki dubletów mężczyzn odbyły się dopiero podczas igrzysk w 2009 roku.
Obiekty sportowe.
Rywalizacja o medale podczas 2. World Games w Londynie odbywała się na ośmiu obiektach sportowych: Wembley Conference Centre, Princes Club (Bedfont), Copthall Stadium, Wimbledon Stadium, Crystal Palace National Sports Centre, David Lloyd Club, Tolmers Scout Camp i Stevenage Bowling Center.

</doc>
<doc id="1688834" url="https://pl.wikipedia.org/wiki?curid=1688834" title="Juan Feliciano Gayol">
Juan Feliciano Gayol



</doc>
<doc id="1688836" url="https://pl.wikipedia.org/wiki?curid=1688836" title="Maria Dominik Skolimowski">
Maria Dominik Skolimowski

Kapł. Paweł Maria Dominik Skolimowski (ur. 1864, zm. 6 sierpnia 1921 w Dobrej) – duchowny mariawicki, w latach 1906-1921 proboszcz parafii św. Jana Chrzciciela w Dobrej.
Życiorys.
Kształcił się na Akademii Gregoriańskiej w Rzymie, gdzie uzyskał licencjat z teologii rzymskokatolickiej. Z mariawityzmem zetknął się w 1903 roku, przyjmując imiona zakonne Maria Dominik. W latach 1903-1906 był proboszczem w parafii rzymskokatolickiej w Dobrej. Ksiądz Dominik Skolimowski (będąc jeszcze proboszczem parafii rzymskokatolickiej) w roku 1905 zakończył budowę kościoła w Dobrej. 28 listopada 1906 roku mariawici decyzją władz carskich zostali zmuszeni do opuszczenia kościoła. Przewodził pracom w budowie nowego kościoła. Był współzałożycielem orkiestry parafialnej w 1909 roku.
W styczniu 1905 roku jako delegat mariawicki odbył audiencję u papieża Piusa X. Przez wiele lat pracował w redakcji kościelnej pisma "Mariawita", która mieściła się w Łodzi przy ulicy Franciszkańskiej 27. Zmarł 6 sierpnia 1921, pochowany został w Dobrej na cmentarzu parafialnym.
W 2017 roku jednej z ulic położonych w miejscowości Dobra nadano nazwę Ojca Dominika Skolimowskiego.

</doc>
<doc id="1688837" url="https://pl.wikipedia.org/wiki?curid=1688837" title="Bronisław Onufry Kopczyński">
Bronisław Onufry Kopczyński

 
Bronisław Onufry Kopczyński, często jako Onufry Bronisław Kopczyński, ps. "Stefan Barwiński", "Adam", ps. muzyczne "Lech Kobron", "Sławomir Bronicz" (ur. 10 września 1916 w Warszawie, zm. 5 kwietnia 1943 na Majdanku) – polski muzyk (kompozytor, dyrygent), poeta, krytyk, publicysta związany z narodową demokracją, założyciel i pierwszy redaktor konspiracyjnego czasopisma "Sztuka i Naród".
Życiorys.
Syn znanego malarza Bronisława Kopczyńskiego, absolwent Konserwatorium Warszawskiego (obecnie Uniwersytet Muzyczny Fryderyka Chopina), uczeń m.in. Waleriana Bierdiajewa, matura w 1934 r.
Przed II wojną światową związany z RNR–Falanga: redaktor czasopisma "Ruch Kulturalny", kierownik POAK (Polska Organizacja Akcji Kulturalnej, stowarzyszenie zajmujące się propagowaniem polskiej kultury wśród szerokich mas społeczeństwa, postulujące oczyszczenie tejże kultury z wpływów obcych, zwłaszcza żydowskich).
W okresie okupacji hitlerowskiej członek konspiracyjnej organizacji polityczno-wojskowej Konfederacja Narodu (w 1942 r. scalonej z ZWZ-AK), w której kierował pionem kulturowym. Twórca i pierwszy redaktor naczelny miesięcznika "Sztuka i Naród" (od wiosny 1942 r. do swojego aresztowania).
Jako kompozytor Bronisław Onufry Kopczyński był autorem kilkudziesięciu utworów, głównie piosenek i kantat. Najbardziej znanym dziełem muzycznym Kopczyńskiego jest pieśń Uderzeniowych Batalionów Kadrowych: "Wymarsz Uderzenia" ("A jeśli będzie wiosna"). 
Aresztowany przez gestapo w nocy z 8 na 9 stycznia 1943 r., wywieziony do obozu koncentracyjnego na Majdanku, gdzie zmarł 5 kwietnia 1943 r. 

</doc>
<doc id="1688838" url="https://pl.wikipedia.org/wiki?curid=1688838" title="Alfredo Carneros">
Alfredo Carneros

Alfredo Carneros Beamud (ur. 7 października 1978 w Madrycie) – hiszpański tenisista stołowy. Członek kadry narodowej i olimpijskiej Hiszpanii w tenisie stołowym. Zawodnik niemieckiego klubu tenisa stołowego CTMSSReyes. Jest sponsorowany przez niemiecką firmę tenisa stołowegoTibhar. Obecnie najlepszy (zaraz po He Zhiwen tenisista stołowy w Hiszpanii i jeden z najlepszych w Europie.
Sprzęt:

</doc>
<doc id="1688839" url="https://pl.wikipedia.org/wiki?curid=1688839" title="Onufry Bronisław Kopczyński">
Onufry Bronisław Kopczyński



</doc>
<doc id="1688840" url="https://pl.wikipedia.org/wiki?curid=1688840" title="Siergiej Żełudkow">
Siergiej Żełudkow

Siergiej Aleksiejewicz Żełudkow (; ur. 7 lipca 1909 w Moskwie – zm. 1984 w Moskwie) – rosyjski duchowny prawosławny, dysydent.
Pochodził z głęboko religijnej rodziny kupieckiej. Pod koniec lat 20. był przez krótki czas słuchaczem szkoły cerkiewnej związanej z ruchem odnowicielskim, poznał w tym okresie Aleksandra Bojarskiego. Kilka następnych lat spędził na Syberii, gdzie imał się różnych zajęć. Święcenia kapłańskie otrzymał w 1946, pracował w eparchiach smoleńskiej i kirowskiej. Ukończył seminarium duchowne w Leningradzie, po czym został skierowany do pracy duszpasterskiej w Pskowie. Pod koniec lat 50. zyskał popularność, pisząc list otwarty do jednego z kapłanów publikujących w lokalnej prasie teksty wymierzone w religię, który został wysoko oceniony przez Aleksandra Mienia. Stało się to również przyczyną jego wydalenia z Pskowa przez władze.
Żełudkow próbował uzyskać stałą placówkę duszpasterską w innym mieście, jednak bez powodzenia. Wrócił do Pskowa i zajął się pracą publicystyczną i teoretyczną. Wydawał niezależny dwutygodnik "В пyти" ("W drodze"), samodzielnie powielając i rozsyłając ok. 30 jego egzemplarzy. W tym okresie poznał Aleksandra Mienia oraz Anatolija Lewitina-Krasnowa, który zaczął regularnie publikować w czasopiśmie. Żełudkow wydawał "W drodze" przez cztery lata, wydał w 1967 również traktat teoretyczny stanowiący wykładnię jego poglądów społecznych, moralnych i estetycznych - "Dlaczego ja też jestem chrześcijaninem". Tytuł pracy nawiązywał do tekstu Bertranda Russella "Dlaczego nie jestem chrześcijaninem". Publikacja była rozpowszechniana przez samizdat.
Od 1968 był związany z radzieckim ruchem obrony praw człowieka, publikując listy otwarte w obronie ofiar represji politycznych, wydawane przez samizdat, znane również poza ZSRR. Prowadził szeroką korespondencję z więźniami sumienia. W 1971 napisał pracę "Uwagi liturgiczne" zastanawiał się nad miejscem tradycyjnej prawosławnej liturgiki w ówczesnej rzeczywistości politycznej. Od 1974 był członkiem radzieckiej sekcji Amnesty International, w dwa lata później brał aktywny udział w kampanii na rzecz uwolnienia Piotra Starczika. Polemizował z Aleksandrem Sołżenicynem w kwestii postawy Rosyjskiej Cerkwi Prawosławnej, broniąc jej przez zarzutami serwilizmu. Równocześnie jednak bronił twórczości pisarskiej Sołżenicyna przed krytyką ze strony środowisk cerkiewnych, pisząc nawet w tej sprawie do patriarchy Pimena. Apelował o jedność dysydentów radzieckich niezależnie od poglądów religijnych, głosząc współpracę "ludzi dobrej woli". Twierdził, że także osoby deklarujące ateizm mogą być uważane za chrześcijan, jeśli w życiu realizują, nawet nieświadomie, zasady Ewangelii. Poglądy te wywoływały sprzeciw u wielu pisarzy i publicystów prawosławnych - Aleksander Mień, Giennadij Szymanow i Anatolij Lewitin-Krasnow uznali koncepcje Żełudkowa za heretyckie, porównując je do idei protestanckich.
Część jego korespondencji z więźniami politycznymi została wydana na początku lat 80. w Brukseli pod wspólnym tytułem "Chrześcijaństwo i ateizm".

</doc>
<doc id="1688843" url="https://pl.wikipedia.org/wiki?curid=1688843" title="Dekanat Pruchnik">
Dekanat Pruchnik

Dekanat Pruchnik – jeden z dekanatów archidiecezji przemyskiej, w archiprezbiteracie jarosławskim.
Historia.
W 1746 roku bp Wacław Hieronim Sierakowski zlikwidował dekanaty - przemyski i mościski, a w ich miejsce utworzył dekanat pruchnicki, w którego skład weszły parafie z dekanatów: 
Teren dekanatu pruchnickiego obejmował też parafię katedralną w Przemyślu, ale pozostała ona pod wyłączną jurysdykcją biskupa.
W 1785 roku na mocy reform józefińskich władze zaboru austriackiego zlikwidowały dekanat, a jego parafie włączono do utworzonego ponownie dekanatu przemyskiego.
W 1787 roku dekanat pruchnicki został ponownie utworzony, a w jego skład weszły parafie: "Pruchnik, Chłopice, Kaszyce, Kosienice, Łowce, Rokietnica, Rudołowice, Tuligłowy". 
W 1938 roku w skład dekanatu wchodziły parafie: "Pruchnik, Chłopice, Jodłówka, Kaszyce, Kosienice, Kramarzówka, Łowce, Rokietnica, Rudołowice, Tuligłowy, Wacławice, Zarzecze", a dziekanem był ks. Marcin Murdza.
Do 2015 roku dziekanem był ks. prał. Kazimierz Lewczak, a od 2015 roku dziekanem jest ks. prał. Piotr Kandefer. 

</doc>
<doc id="1688845" url="https://pl.wikipedia.org/wiki?curid=1688845" title="CTM Cajagranada">
CTM Cajagranada

CTM Cajagranada (pełna nazwa "Club tenis de Mesa Cajagranada") – hiszpański klub tenisa stołowego, z miasta Grenada. Założony w 1970 roku. Często nazywany po prostu Cajagranada. Klub jest sponsorowany przez niemiecką firmę tenis stołowego Tibhar.

</doc>
<doc id="1688849" url="https://pl.wikipedia.org/wiki?curid=1688849" title="Dekanat Żołynia">
Dekanat Żołynia

Dekanat Żołynia – dekanat archidiecezji przemyskiej, w archiprezbiteracie łańcuckim.
Historia.
W 1971 roku dekretem bpa Ignacego Tokarczuka został utworzony dekanat żołyński, a w jego skład weszły parafie z wydzielonego terytorium dekanatów:

</doc>
<doc id="1688850" url="https://pl.wikipedia.org/wiki?curid=1688850" title="Highly Strung">
Highly Strung

Highly Strung – studyjny album Steve'a Hacketta wydany w 1982 roku. W 2007 r. ukazała się zremasterowana edycja płyty z bonusami.
Spis utworów.
" bonusy na remasterowanej wersji z 2007:"

</doc>
<doc id="1688851" url="https://pl.wikipedia.org/wiki?curid=1688851" title="Filip (książę Parmy)">
Filip (książę Parmy)



</doc>
<doc id="1688852" url="https://pl.wikipedia.org/wiki?curid=1688852" title="DocuShare">
DocuShare



</doc>
<doc id="1688853" url="https://pl.wikipedia.org/wiki?curid=1688853" title="Anisopheidole">
Anisopheidole



</doc>
<doc id="1688855" url="https://pl.wikipedia.org/wiki?curid=1688855" title="Ankylomyrma">
Ankylomyrma



</doc>
<doc id="1688856" url="https://pl.wikipedia.org/wiki?curid=1688856" title="Dekanat Żurawica">
Dekanat Żurawica

Dekanat Żurawica – jeden z dekanatów archidiecezji przemyskiej, w archiprezbiteracie przemyskim.
Historia.
W 1949 roku "dekanat przemyski - zamiejski", został przemianowany na dekanat żurawicki. W 1962 roku dekanat został zlikwidowany, a parafie włączono do dekanatu przemyskiego. W 1968 roku dekanat żurawicki utworzono ponownie.
Parafie.
Dziekanem jest ks. Marian Hofman.

</doc>
<doc id="1688857" url="https://pl.wikipedia.org/wiki?curid=1688857" title="Rużyńscy">
Rużyńscy

Rużyńscy (też: Rożyńscy, Różyńscy) — ród kniaziowski (książęcy) najprawdopodobniej pochodzenia litewskiego, który wziął swoje nazwisko od Rużyna na Wołyniu.
Historia.
Teodor Narbutt za protoplastę kniaziów Rużyńskich uważał Aleksandra Narymuntowicza — prawdopodobnie najstarszego syna księcia Narymunta wielkiego księcia litewskiego Giedymina, który to pogląd funkcjonuje do dziś w historiografii. Przed Narbuttem pochodzenie Rużyńskich od Narymunta stwierdził Szymon Okolski. Inni autorzy herbarzy mieli inne zdanie. Bartosz Paprocki uważał, że ich protoplastą był inny syn Giedymina Koriat. Stanisław Józef Duńczewski zaś wywodzi ród od wspólnego pnia z Koszczycami, spokrewnionymi jakoby z Giedyminem przez jego kuzyna Nicefora, księcia sabaudzkiego.
Kniaziowie Rużyńscy władali także Nowym Rużynem, położonym w powiecie skwirskim nad rzeką Rastawicą, który wraz z Powołoczą stał się centrum ich dóbr w województwie kijowskim, nadanym w 1581 roku kniaziowi Kirykowi przez króla Stefana Batorego.
Ostatni znani kniaziowie Rużyńscy są znani z XVII-wiecznych dokumentów.
W XVIII wieku od książęt Rużyńskich błędne wywodzili się hrabiowie Razumowscy.

</doc>
<doc id="1688858" url="https://pl.wikipedia.org/wiki?curid=1688858" title="Philippe Saive">
Philippe Saive

Philippe Saive (ur. 2 lipca 1971 w Liège) - belgijski tenisista stołowy, o wzroście 177 cm i o wadze 79 kg. Dwukrotny drużynowy medalista mistrzostw świata. Jest bratem Jeana-Michela Saive.
Zawodnik belgijskiego klubu tenisa stołowego Royal Villette Charleroi (klub ten bierze udział w rozgrywkach Ligi Mistrzów i jest sponsorowany przez niemiecką firmę tenisa stołowego Tibhar). Jest sponsorowany przez niemiecką firmę tenisa stołowego Andro. W światowym rankingu ITTF najwyżej uplasował się na 42. miejscu. Obecnie jest to najlepszy (zaraz po bracie Jeanie-Michelu Saive) tenisista stołowy w Belgii i jeden z lepszych w Europie.

</doc>
<doc id="1688859" url="https://pl.wikipedia.org/wiki?curid=1688859" title="Jadwiga Walczyna">
Jadwiga Walczyna

Jadwiga Walczyna-Maraszek (ur. 27 sierpnia 1916 w Warszawie, zm. 4 kwietnia 1991 tamże) – polska pedagożka, specjalistka nauczania i wychowania wczesnoszkolnego.
Życiorys.
W 1935 ukończyła Seminarium Nauczycielskie w Lublinie; rozpoczęła następnie wyższe studia pedagogiczne na Katolickim Uniwersytecie Lubelskim, które ukończyła ostatecznie po przerwie wojennej na Uniwersytecie Warszawskim w 1950. W latach 1951–1957 pracowała w Centralnym Ośrodku Doskonalenia Kadr Oświatowych w Warszawie. W 1961 na Uniwersytecie Warszawskim obroniła rozprawę doktorską "Problem kształcenia, myślenia i działania pedagogicznego w procesie przygotowania młodzieży do zawodu nauczycielskiego", przygotowaną pod kierunkiem Bogdana Suchodolskiego. Również na Uniwersytecie Warszawskim uzyskała w 1968 habilitację (po przedstawieniu pracy "Integracja nauczania początkowego").
W latach 1968–1972 była dziekanem Wydziału Nauczania Początkowego Wyższego Studium Nauczycielskiego przy Uniwersytecie Warszawskim, potem kierowała katedrą w Instytucie Pedagogiki Uniwersytetu, a od 1975 była dyrektorką Instytutu Pedagogiki. Obowiązki te wykonywała na stanowisku kolejno docenta i profesora.
W pracy naukowej zajmowała się teorią i modelem kształcenia akademickiego nauczycieli wychowania przedszkolnego i nauczania początkowego, także teorią zintegrowanego nauczania początkowego. Była autorką pozycji książkowych, m.in. "Myślenie i działanie pedagogiczne – z badań nad procesem przygotowania młodzieży do zawodu nauczycielskiego" (1966), "Integracja nauczania początkowego" (1968), "Kształtowanie postaw społeczno-moralnych dzieci w wieku przedszkolnym" (1978) ta ostatnia była podstawą nadania tytułu profesora.

</doc>
<doc id="1688863" url="https://pl.wikipedia.org/wiki?curid=1688863" title="Jimmy Vasser">
Jimmy Vasser

Jimmy Vasser (ur. 20 listopada 1965 roku w Canoga Park w Kalifornii) – amerykański kierowca wyścigowy. Mistrz serii CART w roku 1996. Obecnie współwłaściciel zespołu wyścigowego.
Kariera.
Początki kariery.
Pnąc się po szczeblach rozwojowych serii, Vasser wygrał w 1987 roku amerykańską serię Formuły Ford. Następnie startował w Corvette Challenge i kanadyjskiej serii Pro F-2000. W latach 1990-1991 startował w Formule Atlantic. W 1991 zajął w niej 2. miejsce odnosząc 6 zwycięstw w sezonie.
CART.
Zadebiutował w serii CART w 1992 roku w zespole Hayhoe/Cole Racing. Początki nie były łatwe, ale na początku sezonu 1993 udało mu się po raz pierwszy stanąć na podium (3. miejsce w Phoenix). W 1994 roku uzyskał najlepszy wynik w startach w Indianapolis 500 - 4. miejsce.
W 1995 roku przeszedł do zespołu Chip Ganassi Racing i stał się kierowcą walczącym o coraz wyższe lokaty. W połowie sezonu miał bardzo dobry okres w pięciu kolejnych wyścigach czterokrotnie stając na podium. Przez pewien czas był nawet zwycięzcą jednego z tych wyścigów (w Portland), gdyż zdyskwalifikowano Ala Unsera Jr, po odwołaniu jednak dyskwalifikację tą cofnięto.
Rok 1996 to wreszcie pierwsze zwycięstwo Vassera, a bardzo równy sezon (ukończył wszystkie wyścigi) wsparty kolejnymi zwycięstwami przyniósł zdobycie tytułu mistrzowskiego. Kolejne dwa lata były również bardzo dobre w jego wykonaniu (trzecie i drugie miejsce), chociaż był nieco w cieniu swojego kolegi z zespołu Alexa Zanardiego, który w tym czasie dwukrotnie zdobył tytuł mistrzowski.
Kolejne sezony nie były już tak udane i po roku 2000 Vasser odszedł z zespołu Ganassiego. W kolejnych latach startował w zespołach Patrick Racing, Team Rahal i American Spirit Team Johansson, ale pomimo niezłych występów nie był już kierowcą ścisłej czołówki. W ciągu trzech lat wygrał tylko jeden wyścig.
Współwłaściciel zespołu.
W 2004 roku stał się współwłaścicielem zespołu PKV Racing, którego został jednocześnie kierowcą. W 2005 roku zaliczył ostatni pełny sezon wyścigów, po którym skupił się na prowadzeniu zespołu (chociaż dwukrotnie wystartował jeszcze w wyścigu w Long Beach).
Od 2008 roku po odejściu jednego ze współwłaścicieli zespół zmienił nazwę na KV Racing Technology i po połączeniu Champ Car i IRL startuje teraz w połączonej IRL IndyCar Series.
Od 2006 roku Vasser startuje też okazyjnie w wyścigach samochodów sportowych, m.in. w 24-godzinnym wyścigu w Daytonie.

</doc>
<doc id="1688869" url="https://pl.wikipedia.org/wiki?curid=1688869" title="A-350">
A-350

A-350 (kod NATO: SH-01/ABM-1B Galosh) – radziecki rakietowy pocisk antybalistyczny dalekiego zasięgu przeznaczony do zwalczania pocisków i głowic balistycznych w egzosferze. A-350 rozmieszczone były wokół Moskwy w ramach moskiewskiego systemu antybalistycznego.

</doc>
<doc id="1688870" url="https://pl.wikipedia.org/wiki?curid=1688870" title="Formicium giganteum">
Formicium giganteum



</doc>
<doc id="1688871" url="https://pl.wikipedia.org/wiki?curid=1688871" title="ABM-1">
ABM-1



</doc>
<doc id="1688872" url="https://pl.wikipedia.org/wiki?curid=1688872" title="Krzysztof Wyrzykowski (dziennikarz sportowy)">
Krzysztof Wyrzykowski (dziennikarz sportowy)

Krzysztof Wacław Wyrzykowski (ur. 10 listopada 1944 w Warszawie) – dziennikarz i komentator sportowy, publicysta.
Życiorys.
W 1962 zdał maturę w XIV LO im. S. Staszica w Warszawie. W 1968 ukończył Wyższe Studium Języków Obcych Uniwersytetu Warszawskiego, zaś w 1971 Wydział Filologii Romańskiej Uniwersytetu Jagiellońskiego. Pracę dziennikarza zaczął w redakcji sportowej TVP w 1971. Dał się poznać głównie w czasie komentowania Wyścigu Pokoju. W połowie lat 70. pisywał do tygodnika „Sportowiec”. Działał później w NSZZ „Solidarność”, w związku z czym został negatywnie zweryfikowany jako dziennikarz i w czasie stanu wojennego pracował w latach 1982–1983 jako taksówkarz. W 1983 wyjechał do Francji i rozpoczął tam pracę w znanym dzienniku sportowym „L’Équipe”. W latach 2002–2019 współpracował z kanałem Eurosport Polska, gdzie komentował wraz z Tomaszem Jarońskim biathlon i kolarstwo. Komentatorzy prowadzą także wspólnie blog na stronie WWW stacji Eurosport. Od 2006 prowadził także program „Mój sport, moje życie” w stacji nSport. Od lutego 2013 do marca 2015 wspólnie z Patrykiem Mirosławskim prowadził program "As wywiadu Extra" na antenie telewizji Sportklub. Od listopada 2019 rozpoczął współpracę z Polsat Sport jako komentator biathlonu.
Życie prywatne.
Mieszka w Paryżu. Żona Małgorzata jest tłumaczem i lektorem języka francuskiego. Ma trzy córki, które ukończyły studia w Paryżu. W Polsce lubi spędzać czas w Beskidzie Małym.
Odznaczenia.
5 listopada 2010, z okazji 90-lecia PZKol prezydent RP Bronisław Komorowski nadał mu Krzyż Kawalerski Orderu Odrodzenia Polski za wybitne zasługi dla rozwoju i upowszechniania kolarstwa.

</doc>
<doc id="1688873" url="https://pl.wikipedia.org/wiki?curid=1688873" title="Galosz">
Galosz



</doc>
<doc id="1688874" url="https://pl.wikipedia.org/wiki?curid=1688874" title="Galosh">
Galosh



</doc>
<doc id="1688875" url="https://pl.wikipedia.org/wiki?curid=1688875" title="Trombocytemia">
Trombocytemia



</doc>
<doc id="1688877" url="https://pl.wikipedia.org/wiki?curid=1688877" title="Boris Kagarlicki">
Boris Kagarlicki

Boris Juljewicz Kagarlicki, Бори́с Ю́льевич Кагарли́цкий (ur. 29 sierpnia 1958 w Moskwie) – radziecki dysydent, socjalistyczny publicysta.
Życiorys.
Jest synem literaturoznawcy Julija Kagarlickiego i tłumaczki j. angielskiego. Studiował teatrologię w Państwowym Instytucie Sztuki Teatralnej, gdzie w 1977 został członkiem półjawnego stowarzyszenia marksistowskiego "młodych socjalistów", kierowanego przez Andrieja Fadina i Pawła Kudiukina. Pracowali oni w Instytucie Gospodarki Światowej i Stosunków Międzynarodowych. Kagarlicki szybko został jednym z ważniejszych teoretyków grupy. Jego poglądy łączyły elementy eurokomunizmu, nowej lewicy i socjaldemokracji, biorąc za przykład radykalnie lewicowe organizacje w krajach Europy zachodniej, przede wszystkim włoskie i hiszpańskie. Poparł ruch "Solidarności" w Polsce. Jego poglądy nawiązywały również do myśli politycznej Lwa Trockiego.
Grupa z czasem stawała się coraz bardziej zakonspirowana, jej uczestnicy posługiwali się pseudonimami, wydali nielegalnie poradnik zachowania się na przesłuchaniu, a nawet planowali utworzenie podziemnych uczelni wyższych i zjednoczenie wszystkich działających w Rosji podziemnych grup nawiązujących do idei socjalistycznych. Kagarlicki współredagował wydawany przez "młodych socjalistów" almanach "Warianty", na łamach którego dyskutował zarówno z dysydentami krytykującymi ustrój ZSRR z pozycji patriotycznych (m.in. zwolenników koncepcji Sołżenicyna), jak i ze zwolennikami liberalizmu na wzór zachodni. Zostały łącznie wydane cztery numery almanachu.
Kagarlicki, rozczarowany teoretycznym charakterem "Wariantów", razem z Kudiukinem rozpoczął w 1979 publikację drugiego almanachu - "Zwrot na lewo", a następnie "Socjalizm i przyszłość", które miało poruszać tematykę bardziej związaną z bieżącymi zagadnieniami ruchów lewicowych. Pismo było nielegalnie wydawane i kolportowane wśród studentów. Zaangażowanie Kagarlickiego w przygotowanie gazety stało się przyczyną jego wydalenia z uczelni, a także nieprzyjęcia do KPZR w 1980.
Był sekretarzem Roja Miedwiediewa, następnie pracował jako listonosz, równolegle pisząc ukończoną w 1981 "Dialektykę nadziei", której fragmenty wydał jako W. Krasnow. W pracy tej proponował powołanie podziemnej sieci organizacji socjalistycznych w ZSRR. W kwietniu 1982 został aresztowany razem z innymi "młodymi socjalistami", został oskarżony o działalność antyradziecką i prowadzenie nielegalnej działalności publicystycznej. Sprawa ta zyskała rozgłos za granicą; kierownictwo zachodnich masowych partii komunistycznych domagali się uwolnienia podsądnych. Kagarlicki, podobnie jak pozostali oskarżeni, wykazał gotowość zmiany postępowania i został uwolniony. Wydarzenie to skłoniło go do czasowej rezygnacji z działalności publicystycznej.
W 1986 współzałożył Klub Inicjatyw Społecznych, nieoficjalną organizację radykalnej lewicy, a następnie został jednym z koordynatorów Federacji Socjalistycznych Klubów Społecznych. Od 1987 stał na czele frakcji Klubu Inicjatyw Społecznych o nazwie Inicjatywa Socjalistyczna, natomiast w trzy lata później, jako uznany w Rosji teoretyk, wszedł do komitetu wykonawszego świeżo powołanej Partii Socjalistycznej. Zasiadał w radzie miejskiej Moskwy, gdzie powołał do życia grupę Moskiewska Lewica (1990-1993), następnie należał do kierownictwa Partii Pracy.
Uczestniczył w obronie budynku rosyjskiego parlamentu w czasie kryzysu konstytucyjnego w 1993, podczas którego opowiedział się po stronie komunistów sprzeciwiających się reformom Borysa Jelcyna. Od 2002 do 2006 kierował Instytutem Problemów Globalizacji, od 2007 - Instytutem Globalizacji i Ruchów Społecznych.

</doc>
<doc id="1688879" url="https://pl.wikipedia.org/wiki?curid=1688879" title="Takahiro Aō">
Takahiro Aō

 – japoński bokser, były zawodowy mistrz świata organizacji WBC w kategorii piórkowej (do 126 funtów) i superpiórkowej (do 130 funtów).
Kariera sportowa.
Bokserską karierę rozpoczął we wrześniu 2003 roku. W marcu 2007 roku zdobył tytuł zawodowego mistrza Japonii w kategorii piórkowej pokonując Koji Umetsu. Do końca roku zdołał dwukrotnie obronić pas mistrzowski.
5 maja 2008 roku zmierzył się w walce eliminacyjnej federacji WBA z Hiroyuki Enoki. Pojedynek zakończył się kontrowersyjnym remisem. W rezultacie to Enoki, jako wyżej rozstawiony w rankingu WBA, dostał szansę walki z mistrzem świata Chrisem Johnem (przegrał na punkty).
Mimo remisu Aō dostał szansę walki o pas mistrzowski innej organizacji bokserskiej, WBC. 16 października 2008 roku zmierzył się z mistrzem tej federacji, Óscarem Lariosem. Pojedynek wygrał niejednogłośnie na punkty Meksykanin, mimo że w czwartej rundzie leżał na deskach.
Z uwagi na dość kontrowersyjny rezultat pierwszego pojedynku, 12 marca 2009 roku doszło do walki rewanżowej obu pięściarzy. Tym razem lepszy okazał się Aō, który wygrał jednogłośnie i zdecydowanie na punkty w stosunku 119-107, 118-109 oraz 116-111, i odebrał Lariosowi tytuł mistrza świata WBC.
Pas mistrzowski stracił już w następnej walce, z Elio Rojasem, która odbyła się 14 lipca 2009 roku. Aō przegrał ten pojedynek jednogłośnie na punkty w stosunku 116-113, 117-111 i 118-110.
Na ring powrócił w grudniu tego samego roku, pokonując jednogłośnie na punkty Feidera Vilorię. 26 listopada 2010 roku pokonał na punkty Vitalija Tajberta i zdobył tytuł mistrza WBC w kategorii junior lekkiej. Swój tytuł obronił trzy razy. W kwietniu 2011 roku znokautował w czwartej rundzie Humberto Mauro Gutierreza. Siedem miesięcy później pokonał na punkty po niejednogłośnej decyzji sędziów Devisa Boschiero. W kwietniu 2012 roku pokonał natomiast na punkty Terdsaka Jandaenga. Pas mistrzowski stracił w październiku 2012 roku, po porażce na punkty z Gamalielem Díazem.
Kolejną walkę stoczył 13 lipca 2013 roku, nokautując w drugiej rundzie Hardy'ego Paredesa. Cztery miesiące później już w pierwszej rundzie znokautował Edgara Lomeliego. W 2014 roku stoczył dwa zwycięskie pojedynki: 23 kwietnia pokonał na punkty Marco Antonio Lopeza, a 22 października również na punkty zwyciężył z byłym mistrzem świata WBA i IBF, Juanem Carlosem Salgado.
1 maja 2015 roku zmierzył się z Raymundo Beltranem w walce o wakujący tytuł mistrza świata organizacji WBO w kategorii lekkiej po tym, jak dotychczasowy mistrz świata tej organizacji Terence Crawford zmienił kategorię wagową na wyższą. Do walki doszło, mimo że Beltran nie zdołał zmieścić się w limicie wagowym. Ostatecznie pas mistrzowski mógł być zdobyty jedynie przez Aō, Japończyk przegrał jednak przez techniczny nokaut w drugiej rundzie.

</doc>
<doc id="1688880" url="https://pl.wikipedia.org/wiki?curid=1688880" title="Kruchy świat, kruche szkło">
Kruchy świat, kruche szkło

Kruchy świat, kruche szkło – dwunasty album polskiego wykonawcy poezji śpiewanej Grzegorza Turnaua, nagrany wspólnie z Wojciechem Malajkatem i wydany 4 sierpnia 2007 roku. Płyta zawiera piosenki głównie do słów Konstantego Ildefonsa Gałczyńskiego. 

</doc>
<doc id="1688882" url="https://pl.wikipedia.org/wiki?curid=1688882" title="Kamienica Gizińska w Warszawie (Rynek Starego Miasta 29)">
Kamienica Gizińska w Warszawie (Rynek Starego Miasta 29)

Kamienica Gizińska, także Sakresowska – kamienica zlokalizowana przy Rynku Starego Miasta 29 w Warszawie.
Opis.
Wybudowana przed 1442, jako własność Andrzeja Grabskiego. Następnie została sprzedana Maciejowi Haftarzowi. Kolejnymi jej właścicielami byli m.in.:
Najpierw była ona trzykondygnacyjna w stylu gotyckim. Jej częściowa przebudowa miała miejsce w drugiej połowie XVI wieku. W XVII wieku dobudowano murowana oficynę, której krata pochodzi z 1746 (od ul. Piwnej). W pierwszej połowie XVIII wieku dobudowano trzecie piętro i latarnię.
W 1793 w kamienicy znajdowała się siedziba „Gazety Warszawskiej”. W 1928 przeprowadzono remont kamienicy i ozdobiono ją polichromią Zofii Stryjeńskiej.
Zburzona podczas powstania warszawskiego (przetrwały fragmenty murów przyziemia z portalem i piwnice). W latach 1951–1953 odbudowana według projektu Wacława Podlewskiego. W 1953 fasada budynku została ozdobiona polichromiami Romana i Zofii Artymowskich (martwe natury i amorki). Budynek został też połączony z kamienicą nr 31 i ulokowano w nim siedzibę Instytutu Historii PAN. Zachowane zostały ocalałe fragmenty, odtworzono bryły i fasady sprzed 1944, na nowo zaprojektowano elewację tylną i wnętrza. Kamienica posiada cztery kondygnacje, jest trzytraktowa, a na dachu znajduje się trzyokienna latarnia.
W 1965 roku kamienica została wpisana do rejestru zabytków.

</doc>
<doc id="1688883" url="https://pl.wikipedia.org/wiki?curid=1688883" title="Wieści Miechowskie">
Wieści Miechowskie

Wieści Miechowskie - dwutygodnik lokalny. Ukazuje się nieprzerwanie od 1999 roku. Członek Stowarzyszenia Gazet Lokalnych.
Historia.
Pierwszy numer ukazał się 30 lipca 1999 roku. Założycielem i redaktorem naczelnym (od pierwszego wydania do chwili obecnej) jest Wojciech Szota, a redaktorem prowadzącym (również od pierwszego numeru) Małgorzata Kopeć. Wydawcą Wieści Miechowskich jest Biuro Promocji i Reklamy „FAMA”.
Gazeta ma charakter informacyjno–reklamowy i poruszająca na swych łamach wszelkie tematy o zasięgu lokalnym, kilkakrotny laureat nagród w konkursach dla gazet lokalnych mających największy wpływ na kształtowanie świadomości proekologicznej. Format A-3, druk kolorowy na papierze gazetowym, średni nakład 1.500 egz., numer ISSN 1508-5694. 20 lutego 2004 roku ukazał się 100. numer Wieści Miechowskiech.
Zasięg.
Gazeta jest kolportowana na terenie powiatu miechowskiego (województwo małopolskie) - gminy: Charsznica, Gołcza, Kozłów, Książ Wielki, Miechów, Racławice, Słaboszów poprzez sieć „Ruch”, Pocztę Polską i sklepy prywatne.

</doc>
<doc id="1688884" url="https://pl.wikipedia.org/wiki?curid=1688884" title="Prčice">
Prčice



</doc>
<doc id="1688887" url="https://pl.wikipedia.org/wiki?curid=1688887" title="Aïda Sellam">
Aïda Sellam

Aïda Sellam (ur. 13 września 1977) – tunezyjska lekkoatletka, która specjalizowała się w rzucie oszczepem.
W 2004 reprezentowała swój kraj podczas igrzysk olimpijskich w Atenach - z wynikiem 57,76 nie udało jej się awansować do finału. Trzykrotna medalistka mistrzostw Afryki (dwa złota i jedno srebro). W 2002 brała udział w zawodach pucharu świata w Madrycie, gdzie uplasowała się na ósmym miejscu. Medalistka igrzysk afrykańskich. Rekord życiowy: 60,87 (23 czerwca 2004, Tunis). Wynik ten jest aktualnym rekordem Tunezji.

</doc>
<doc id="1688889" url="https://pl.wikipedia.org/wiki?curid=1688889" title="Aida Sellam">
Aida Sellam



</doc>
<doc id="1688890" url="https://pl.wikipedia.org/wiki?curid=1688890" title="Cmentarz żydowski w Adamowie">
Cmentarz żydowski w Adamowie

Cmentarz żydowski w Adamowie – został założony w 1925 Jest położony przy drodze do Wojcieszkowa. Obecnie jest całkowicie pozbawiony macew i ogrodzony. Cmentarz ma powierzchnię 0,15 ha.

</doc>
<doc id="1688893" url="https://pl.wikipedia.org/wiki?curid=1688893" title="Charles Starkweather">
Charles Starkweather

Charles Raymond Starkweather (ur. 24 listopada 1938, zm. 25 czerwca 1959) – amerykański seryjny morderca, który zabił 11 ludzi w stanach Nebraska i Wyoming, podczas drogowej podróży ze swoją niepełnoletnią dziewczyną Caril Ann Fugate. Jego historia stała się inspiracją dla wielu filmowców i muzyków. Za te zbrodnie został skazany na karę śmierci. Wyrok wykonano na krześle elektrycznym w Nebraska State Penitentiary.
Życiorys.
Starkweather urodził się w Lincoln, w stanie Nebraska w rodzinie Guya i Helen Starkweatherów. Rodzina była biedna, ale sam Charles bardzo dobrze wspominał czasy dzieciństwa. Spotykał się jednak ze złym traktowaniem przez inne dzieci w szkole. Wyśmiewały go, a to z kolei sprawiło, że Starkweather często uczestniczył w różnego rodzaju bójkach. Był bardzo zafascynowany postacią Jamesa Deana - stylizował się na niego i uważał za swojego największego bohatera.
Inspiracje.
Morderstwa Starkeathera i Fugate zainspirowały reżyserów takich filmów jak Dzikość serca , Urodzeni mordercy , Badlands , Prawdziwy romans czy Kalifornia .
Bruce Springsteen owym wydarzeniom poświęcił utwór "Nebraska".

</doc>
<doc id="1688894" url="https://pl.wikipedia.org/wiki?curid=1688894" title="Rój wysp">
Rój wysp

Rojem wysp nazywamy rodzaj archipelagu, w którym wyspy rozmieszczane są w sposób losowy (bezładny). Wyspy te charakteryzują się najczęściej niewielkimi rozmiarami, a odległości między nimi są także nieduże.
Przykładem takiego rozmieszczenia wysp mogą być Sporady na Morzu Egejskim, Cyklady na Morzu Kreteńskim i Wyspy Toskańskie na Morzu Tyrreńskim.

</doc>
<doc id="1688895" url="https://pl.wikipedia.org/wiki?curid=1688895" title="Artur Szewczyk">
Artur Szewczyk

Artur Szewczyk (ur. 26 czerwca 1905 w Łodzi, zm. 24 grudnia 1973 w Londynie) – polski działacz socjalistyczny i niepodległościowy, urzędnik konsularny.
Życiorys.
Od 1929 urzędnik Zarządu Miejskiego w Łodzi. Działacz łódzkiego oddziału Związku Lokatorów i Sublokatorów. 
Od 1927 członek władz łódzkiej organizacji OM TUR, w 1932 członek Komitetu Centralnego OM TUR. 
Członek Polskiej Partii Socjalistycznej w Łodzi. Od 1933 sekretarz, od 1936 wiceprzewodniczący, a od 1937 przewodniczący Okręgowego Komitetu Robotniczego PPS w Łodzi. Od 1934 do 1939 członek Rady Naczelnej PPS. Od 1938 do 1939 wiceprezydent Łodzi. 
W czasie wojny więzień obozów sowieckich (1939–1941). Po amnestii delegat Delegatury Ambasady RP w Czelabińsku (1942). Aresztowany i skazany na karę śmierci. W 1943 deportowany z ZSRR. Po wojnie zamieszkał w Londynie. Wiceprezes Związku Robotników i Rzemieślników w Wielkiej Brytanii. 
Działacz Polskiej Partii Socjalistycznej na emigracji. Jeden z najbliższych współpracowników Zygmunta Zaremby. Od 1948 do 1952 sekretarz Rady Partyjnej PPS, od 1952 członek Centralnego Komitetu Zagranicznego PPS. Od 1959 jego wiceprzewodniczący, a od 1961 przewodniczący CKZ PPS. Od 1968 do 1973 przewodniczący Rady Centralnej PPS.

</doc>
<doc id="1688898" url="https://pl.wikipedia.org/wiki?curid=1688898" title="Jewgienija Kanajewa">
Jewgienija Kanajewa

Jewgienija Olegowna Kanajewa, ros. Евгения Олеговна Канаева (ur. 2 kwietnia 1990 w Omsku) – rosyjska gimnastyczka artystyczna, dwukrotna złota medalistka olimpijska, 17-krotna mistrzyni świata, 12-krotna mistrzyni Europy.
Życie prywatne.
Jej matka także była mistrzynią sportu w gimnastyce artystycznej. Ukończyła studia na Syberskim Uniwersytecie Kultury Fizycznej i Sportu w Omsku. Objęła funkcję wiceprezesa Ogólnorosyjskiej Federacji Gimnastyki Rytmicznej.
W 2013 wyszła za mąż za hokeistę Igora Musatowa, z którym ma syna Władimira (ur. w marcu 2014).

</doc>
<doc id="1688900" url="https://pl.wikipedia.org/wiki?curid=1688900" title="William z Malmesbury">
William z Malmesbury

William z Malmesbury, (ur. ok. 1080 lub 1095 w Wiltshire, zm. ok. 1143) – angielski historyk, żyjący w XII wieku, mnich w opactwie Malmesbury. Po ojcu był Normanem, po matce Anglikiem.
William był mnichem w opactwie Malmesbury, pełnił tam funkcję bibliotekarza i prekantora. Edukację, obejmującą logikę, filozofię, historię i nauki przyrodnicze, odebrał w tym właśnie opactwie. Podczas pracy w bibliotece klasztornej zainteresował się historią.
Spisując historię Anglii wzorował się na "Historia ecclesiastica gentis Anglorum", napisanej przez Bedę. Jego praca nosiła tytuł "Gesta regum Anglorum" (Czyny królów Anglii).

</doc>
<doc id="1688903" url="https://pl.wikipedia.org/wiki?curid=1688903" title="Engelbert I z Kolonii">
Engelbert I z Kolonii

Engelbert I z Kolonii, również Engelbert II z Bergu (ur. 1185 lub 1186 w "Burg an der Wupper", zm. 7 listopada 1225 w Gevelsbergu) – hrabia Bergu, arcybiskup Kolonii, czczony jako święty w Kościele katolickim.
Engelbert był młodszym synem hrabiego Bergu, Engelberta I i Małgorzaty z Geldrii.
Od 1198 był proboszczem parafii św. Jerzego w Kolonii, a od 1199 do 1216 proboszczem kolońskiej katedry. W 1203 został wybrany biskupem Münster, z czego musiał zrezygnować z powodu wieku (nie ukończył wymaganych minimum 30 lat życia).
W 1206 ekskomunikowany przez papieża Innocentego III za poparcie swojego kuzyna, arcybiskupa Kolonii Adolfa, który wbrew woli Stolicy Apostolskiej koronował Filipa Szwabskiego na króla Niemiec. Klątwę zdjęto w 1208, co pozwoliło na jego powrót na stanowisko proboszcza.
W 1212 brał udział w wojnie albigeńskiej.
29 lutego 1216 Engelbert został mianowany arcybiskupem Kolonii.
Od 1214 związany był z cesarzem Fryderykiem II. W 1220 mianowano go opiekunem Henryka i gubernatorem Rzeszy, dzięki czemu zyskał wpływ na politykę państwa. Umacniał pozycję Kościoła i arcybiskupstwa Kolonii, zwłaszcza materialną.
W 1218 zmarł starszy brat Engelberta, Adolf, przez co Engelbert popadł w spór z księciem Limburgii Henrykiem IV o prawo do spadku. W wyniku zbrojnych interwencji problem rozwiązano w 1220 i Engelbert odzyskał tytuł hrabiego Bergu.
7 listopada 1225, w czasie podróży z Soest do Kolonii został w miejscowości Gevelsberg napadnięty i zamordowany przez swojego kuzyna, Fryderyka z Isenbergu. Przyczyny zamachu nie są znane.
Kult.
24 lutego 1226 legat papieski Konrad von Urach ogłosił Engelberta męczennikiem za wiarę a jego relikwie spoczęły w kolońskiej katedrze.
W 1618 biskup Ferdynand Bawarski naznaczył 7 listopada jako jego wspomnienie liturgiczne w Kościele katolickim.

</doc>
<doc id="1688904" url="https://pl.wikipedia.org/wiki?curid=1688904" title="Iskra Długie Stare">
Iskra Długie Stare



</doc>
<doc id="1688905" url="https://pl.wikipedia.org/wiki?curid=1688905" title="Synagoga w Adamowie">
Synagoga w Adamowie

Synagoga w Adamowie – powstała przypuszczalnie w drugiej połowie XIX w. w związku z usamodzielnieniem się tutejszej gminy. Została zniszczona przez Niemców podczas II wojny światowej. Po wojnie nie została odbudowana.

</doc>
<doc id="1688908" url="https://pl.wikipedia.org/wiki?curid=1688908" title="Malmesbury (Południowa Afryka)">
Malmesbury (Południowa Afryka)

Malmesbury – miasto, zamieszkane przez 10 299 ludzi (2011), w Południowej Afryce, w prowincji Przylądkowej Zachodniej.
Miasto leży 65 km na północ od Kapsztadu, nazwano je na cześć Jamesa Harrisa, 1. hrabiego Malmesbury. Pierwsze farmy w okolicy założono w 1703 roku, nazwę Malmesbury nadano w roku 1829, w 1860 nadano miastu status siedziby gminy.

</doc>
<doc id="1688909" url="https://pl.wikipedia.org/wiki?curid=1688909" title="Dolomiti di Fiemme">
Dolomiti di Fiemme

Dolomiti di Fiemme, Fleimstaler Alpen – pasmo górskie w Alpach Wschodnich. Leży na terenie regionu Trydent-Górna Adyga w północnych Włoszech. Najwyższym szczytem jest Cima d’Asta ( a najwyższy szczyt nad nią nie leży).
Topografia.
Grupa górska "Dolomiti di Fiemme" leży we włoskiej części Alp Wschodnich, w regionie Trydent-Górna Adyga. Większość obszaru pasma znajduje się w prowincji Trydent, mniejsza część – w Tyrolu Południowym.
"AVE".
Pasmo graniczy z: Sarntaler Alpen na północy, Dolomitami na wschodzie, Prealpi Vicentine na południu, Prealpi Gardesane na południowym zachodzie oraz Dolomiti di Brenta i Alpi della Val di Non na zachodzie. Na północy na granicy grupy znajduje się miasto Bolzano, na wschodzie – Predazzo, a na południowym zachodzie – Trydent.

</doc>
<doc id="1688911" url="https://pl.wikipedia.org/wiki?curid=1688911" title="Droga wojewódzka nr 273">
Droga wojewódzka nr 273

Droga wojewódzka nr 273 (DW273) – droga wojewódzka o długości 10 km, biegnąca DK10 z Cierpic do DK91 w m. Mała Nieszawka.
Droga w całości biegnie na terenie powiatu toruńskiego.

</doc>
<doc id="1688912" url="https://pl.wikipedia.org/wiki?curid=1688912" title="Stary cmentarz żydowski w Kurowie">
Stary cmentarz żydowski w Kurowie

Stary cmentarz żydowski w Kurowie – powstał w drugiej połowie XVI wieku przy ulicy Nowej. Zniszczony wraz z synagogą podczas II wojny światowej. Obecnie nie ma po nim śladu – jego teren został zabudowany. Cmentarz miał powierzchnię 0,4 ha.

</doc>
<doc id="1688914" url="https://pl.wikipedia.org/wiki?curid=1688914" title="Seun Ogunkoya">
Seun Ogunkoya

Seun Ogunkoya (ur. 28 grudnia 1977) – nigeryjski lekkoatleta, sprinter.
Rekordy życiowe.
Kuzyn Falilat Ogunkoyi. Mieszka w Pradze.

</doc>
<doc id="1688922" url="https://pl.wikipedia.org/wiki?curid=1688922" title="Obligacja komunalna">
Obligacja komunalna



</doc>
<doc id="1688923" url="https://pl.wikipedia.org/wiki?curid=1688923" title="Kabelo Kgosiemang">
Kabelo Kgosiemang

Kabelo Kgosiemang (ur. 7 stycznia 1986 w Rakhuna) – botswański lekkoatleta, specjalizujący się w skoku wzwyż.
W roku 2008 startował w igrzyskach olimpijskich, które odbył się w Pekinie – z wynikiem 2,18 nie udało mu się awansować do finału. Trzykrotny mistrz Afryki – złote krążki wywalczył w 2006, 2008 oraz 2010 roku. W 2005 został mistrzem czarnego lądu w kategorii juniorów, a rok później uplasował się na czwartym miejscu w pucharze świata. W roku 2007 zajął dziewiąte miejsce w mistrzostwach świata. W tym samym roku zdobył także złoty krążek igrzysk afrykańskich. Szósty zawodnik halowych mistrzostw świata (Ad-Dauha 2010). Zdobył brązowy medal na igrzyskach Wspólnoty Narodów w 2010 oraz srebrny na igrzyskach afrykańskich w kolejnym sezonie. W 2013 zajął 10. miejsce na mistrzostwach świata w Moskwie. Piąty zawodnik igrzysk Wspólnoty Narodów w Glasgow (2014). W tym samym roku po raz piąty został mistrzem Afryki.

</doc>
<doc id="1688925" url="https://pl.wikipedia.org/wiki?curid=1688925" title="Lee Dong-hae">
Lee Dong-hae

Lee Dong-hae (, ur. 15 października 1986 w Mokpo) – piosenkarz, tancerz, aktor; członek koreańskiego boysbandu Super Junior. Jest członkiem jednej subgrupy, Super Junior M. W 2001 r. zdobył pierwsze miejsce w 3rd SM Youth Best Selection Best Outward Appearance .

</doc>
<doc id="1688927" url="https://pl.wikipedia.org/wiki?curid=1688927" title="Nowy cmentarz żydowski w Kurowie">
Nowy cmentarz żydowski w Kurowie

Nowy cmentarz żydowski w Kurowie – powstał w XIX wieku. Znajdował się przy ulicy Blich. Został zniszczony podczas II wojny światowej. Obecnie na pozbawionym nagrobków cmentarzu znajduje się jedynie pomnik postawiony przez jednego z mieszkańców miasta. Powierzchnia cmentarza wynosi 0,8 ha.

</doc>
<doc id="1688933" url="https://pl.wikipedia.org/wiki?curid=1688933" title="Themes">
Themes

Themes – składanka Vangelisa zawierająca utwory z lat 1973-1984. Na płycie znalazło się kilka wcześniej niepublikowanych utworów ze ścieżek filmowych do "Blade Runner", "Missing" i "Mutiny On The Bounty".
Spis utworów.
utwory pochodzą z płyt:

</doc>
<doc id="1688934" url="https://pl.wikipedia.org/wiki?curid=1688934" title="Bartynowski">
Bartynowski

Bartynowski – polski herb szlachecki, nadany w zaborze austriackim.
Opis herbu.
W polu błękitnym, na murawie zielonej, jednorożec srebrny, biegnący, nad nim gwiazda złota. Herb posiada dwa hełmy. Klejnot na prawym: Pół jednorożca srebrnego, wspiętego, w lewo. Klejnot na hełmie lewym: Trzy pióra strusie; jedno srebrne między dwoma błękitnymi. Labry na obu hełmach błękitne, podbite srebrem.
Najwcześniejsze wzmianki.
Nadany dr. Piotrowi Bartynowskiemu razem z drugim stopniem szlachectwa ("Ritter von") w Galicji 6 września 1865 roku.
Herbowni.
Bartynowski.

</doc>
<doc id="1688935" url="https://pl.wikipedia.org/wiki?curid=1688935" title="Oszun">
Oszun

Oszun, (Osun, Ochun, Oxum – w systemie wierzeń Jorubów orisza (bogini) miłości. Jej imię pochodzi od rzeki Osun w Nigerii. Tradycyjnie kult Oszun związany był z rzekami i strumieniami.
W nigeryjskiej miejscowości Osogbo odbywa się doroczne święto na cześć Oszun. Święty gaj Oszun, w którym znajduje się poświęcone jej sanktuarium, został wpisany w 2005 roku listę światowego dziedzictwa UNESCO.
Poza Afryką, kult Oszun jest rozpowszechniony w wielu krajach Ameryki, zwłaszcza w Brazylii, w ramach candomblé oraz na Kubie w synkretycznym nurcie, zwanym santeria.

</doc>
<doc id="1688937" url="https://pl.wikipedia.org/wiki?curid=1688937" title="Sarah Fisher">
Sarah Fisher

Sarah Marie Fisher (ur. 4 października 1980 roku w Columbus) – amerykańska zawodniczka startująca w wyścigach samochodowych.
W 2002 roku została pierwszą kobietą w historii amerykańskich serii wyścigowych o otwartym nadwoziu, która wywalczyła pole position (na torze Kentucky Speedway).
Indy Racing League (1999-2004).
Karierę rozpoczęła w 1990 roku w wyścigach gokartów. Później, co jest typowe dla amerykańskiego modelu rozwoju młodych kierowców, przesiadła się po pojazdów typu midget i sprint car.
Celem Fisher była seria Indy Racing League. W 1999 roku pomyślnie zaliczyła obowiązkowy test na torze Texas Motor Speedway i w barwach ekipy Pelfrey wzięła udział w wyścigu na tymże obiekcie. Nie ukończyła go z powodu awarii technicznej.
W 2000 roku podpisała kontrakt na pełny sezon startów w IRL. Jej pracodawcą został Derrick Walker (równocześnie wystawiający zespół w konkurencyjnej serii CART). Pojawienie się Fisher wywołało spore poruszenie w mediach; w maju tego roku została trzecią kobietą w historii, która zakwalifikowała się do Indianapolis 500. W trakcie tego wyścigu zderzyła się z drugą kobietą w stawce, Lyn St. James.
Pierwszy sezon obfitował w niepowodzenia, ale w przedostatniej rundzie, na torze Kentucky Speedway, zajęła znakomite trzecie miejsce.
W sezonie 2001 osiągnęła swój najlepszy wynik w dotychczasowej karierze, drugie miejsce, na torze Homestead-Miami Speedway.
W 2002 roku przeniosła się do zespołu Dreyer &amp; Reinbold Racing. Wzięła udział w dziesięciu spośród piętnastu wyścigów, jej najlepszym wynikiem była czwarta pozycja w Nazareth. Podczas kwalifikacji do wyścigu na torze Kentucky Speedway jako pierwsza kobieta w historii amerykańskich sportów motorowych wywalczyła pole position. Osiągnęła wówczas średnią prędkość jednego okrążenia 221.390 mph, co do dnia dzisiejszego pozostaje oficjalnym rekordem tego obiektu.
We wrześniu 2002 roku, przy okazji Grand Prix USA wykonała kilkanaście okrążeń za kierownicą bolidu Formuły 1 zespołu McLarena.
W ekipie Dreyer &amp; Reinbold startowała do końca sezonu 2003, po którym nie znalazła nowego pracodawcy. Mimo obiecujących prognoz, Fisher zaliczyła sporą liczbę wypadków i kolizji, które niekorzystnie wpłynęły na jej wizerunek.
W 2004 roku wzięła udział w Indianapolis 500, dzięki jednorazowej ofercie zespołu Kelley Racing.
NASCAR.
W 2005 roku startowała w jednej z regionalnych serii cyklu NASCAR - Grand National Division West Series, gdzie zajęła dwunaste miejsce w punktacji generalnej. Nie była jednak w stanie zebrać budżetu na dalsze występy i postanowiła powrócić do Indy Racing League.
IRL IndyCar Series (2006 - 2010).
W 2006 roku zaliczyła dwa wyścigi w barwach zespołu Dreyer &amp; Reinbold Racing, którego właściciele, Robbie Buhl i Dennis Reinbold, postanowili dać jej drugą szansę. Fisher zaprezentowała się z dobrej strony i w 2007 roku podpisała kontrakt na pełny sezon startów; jej pierwszy od czterech lat. Partnerem w zespole był zwycięzca Indianapolis 500 z 2004 roku, Buddy Rice.
W sezonie 2007 Fisher nie ukończyła tylko trzech z siedemnastu wyścigów, co stanowiło ogromny kontrast w porównaniu do wcześniejszych lat, naznaczonych wypadkami i awariami technicznymi. Jej najlepszym wynikiem było siódme miejsce na torze Iowa Speedway, ale pozostałe rezultaty znacznie odbiegały od oczekiwań; gdyż zespół Dreyer &amp; Reinbold był jednym ze słabszych w całej stawce IRL.
Szukając nowych rozwiązań, Fisher zdecydowała się założyć własny zespół. W tym projekcie główną rolę odegrali jej mąż Andy O'Gara i jego ojciec Jim (obaj byli pracownikami Dreyer &amp; Reinbold).
W 2008 roku Fisher w barwach własnego zespołu wzięła udział w trzech wyścigach, w tym Indianapolis 500. Przygotowania do tego wyścigu miały dramatyczny przebieg, gdyż w ostatniej chwili wycofał się główny sponsor (Gravity Entertainment), co postawiło pod znakiem zapytania jej start w majowym klasyku. Dzięki wsparciu kilku lokalnych firm oraz wzięciu kredytu pod zastaw własnego domu, Fisher mogła jednak wystartować, ale w trakcie rywalizacji została uderzona przez Tony Kanaana, który chwilę wcześniej rozbił się o zewnętrzną ścianę. 
Po wyścigu Fisher w bardzo emocjonalny sposób podała w wątpliwość udział w dwóch dalszych, zaplanowanych na sezon 2008 zawodach, gdyż dobry wynik w Indianapolis był podstawą do negocjacji z nowymi sponsorami.
Mimo bardzo pechowego niepowodzenia w Indianapolis, determinacja Fisher została doceniona przez sieć sklepów handlu detalicznego, Dollar General, który sfinansował dwa pozostałe starty w 2008, oraz program sześciu wyścigów w sezonie 2009, zostając głównym sponsorem zespołu. Jej najlepszym wynikiem w 2009 było dwunaste miejsce na torze Kentucky Speedway.
W 2010 roku planowała wystartować w dziewięciu wyścigach (wszystkie owale oprócz Twin Ring Motegi oraz tor uliczny w St. Petersburg i drogowy Barber Motorsports Park). Nastąpiła jednak zmiana planów i w wyścigach drogowych wystartował w jej samochodzie Graham Rahal. Po raz pierwszy Fisher wystawiała także drugi samochód, którego kierowcą w czterech wyścigach był Jay Howard.
29 listopada 2010 roku ogłosiła zakończenie czynnej kariery celem skupienia uwagi na prowadzeniu własnego zespołu. Jej następcą w roli kierowcy na sezon 2011 został Ed Carpenter.
Życie prywatne.
Sarah Fisher jest jedynaczką. W 2007 roku wyszła za mąż za Andy O'Garę, którego poznała w trakcie występów w Dreyer &amp; Reinbold Racing, gdzie był jednym z mechaników. Obecnie O'Gara pełni funkcję Głównego Menedżera zespołu Fisher Racing. Para mieszka na stałe w Beech Grove w stanie Indiana.

</doc>
<doc id="1688938" url="https://pl.wikipedia.org/wiki?curid=1688938" title="Céline Laporte">
Céline Laporte

Céline Laporte (ur. 7 grudnia 1984 w Cannes) – francuska lekkoatletka specjalizująca się w wielobojach, która od 2003 roku startuje w barwach Seszeli.
W 2004 roku brała udział w igrzyskach olimpijskich, które odbywały się w Atenach - w biegu na 100 m przez płotki z czasem 13,92 odpadła w eliminacjach. Na tym samym dystansie - bez powodzenia - startowała także w mistrzostwach świata (Paryż 2003 oraz Helsinki 2005). W roku 2006 zdobyła brązowy krążek igrzysk wspólnoty narodów w skoku w dal uzyskując wynik 6,57. Dwukrotna medalistka mistrzostw Afryki w siedmioboju - w 2004 zdobyła brąz, a w 2006 srebro. Także w siedmioboju uczestniczyła w mistrzostwach świata juniorów w roku 2002 (reprezentując jeszcze Francję) - zajęła wówczas 13 lokatę. Rekord życiowy: siedmiobój - 5684 pkt. (5 lipca 2005, St-Cyr-sur-Loire).

</doc>
<doc id="1688940" url="https://pl.wikipedia.org/wiki?curid=1688940" title="Szczuroskoczek kalifornijski">
Szczuroskoczek kalifornijski

Szczuroskoczek kalifornijski ("Dipodomys californicus") – gatunek ssaka podrodziny szczuroskoczków (Dipodomyinae) w obrębie rodziny karłomyszowatych (Heteromyidae). 
Zasięg występowania.
Szczuroskoczek kalifornijski występuje w zachodnich Stanach Zjednoczonych zamieszkując w zależności od podgatunku:
Taksonomia.
Gatunek po raz pierwszy naukowo opisał w 1890 roku amerykański zoolog Clinton Hart Merriam nadając mu nazwę "Dipodomys californicus". Holotyp pochodził z Ukiah, w hrabstwie Mendocino , w Kalifornii, w Stanach Zjednocoznych. 
W oparciu o analizy sekwencji molekularnej "D. californicus" jest kladem bazalnym i znajduje się poza grupami gatunkowymi "heermanni" i "agilis": wcześniej był zaliczany jako podgatunek "D. heermanni". Dowody biochemiczne wyraźnie wsparły dowody kariotypowe na rozróżnienie gatunkowe "D. californicus", ale wykazały również, że podobieństwa morfologiczne między nim a "D . nitratoides" i "D. merriami" były jedynie zbieżne. Autorzy "Illustrated Checklist of the Mammals of the World" rozpoznają trzy podgatunki.
Morfologia.
Długość ciała (bez ogona) 108–123 mm, długość ogona 152–217 mm, długość ucha średnio 15 mm, długość tylnej stopy 39–47 mm; masa ciała 57–85 g. 
Ekologia.
Szczuroskoczek kalifornijski występuje głównie na obszarach trawiastych, chaparralu oraz w luźnych drzewostanach. Okresy nieaktywności spędza w norach wykopanych (samodzielnie bądź przez wiewiórki) pod skałami bądź krzewami. Przemieszcza się korzystając ze ścieżek wydeptanych przez inne zwierzęta oraz z dróg. Rozmnaża się głównie od lutego do września. W ciągu roku może mieć kilka miotów, liczących od 2 do 4 młodych. Żywi się głównie nasionami, zielnymi częściami roślin i owocami (np. roślin z rodzaju mącznica ("Arctostaphylos")).

</doc>
<doc id="1688941" url="https://pl.wikipedia.org/wiki?curid=1688941" title="Celine Laporte">
Celine Laporte



</doc>
<doc id="1688942" url="https://pl.wikipedia.org/wiki?curid=1688942" title="Koncert (film 1982)">
Koncert (film 1982)

Koncert – film dokumentalny i muzyczny Michała Tarkowskiego, rejestracja występów zespołów i zachowań publiczności podczas imprezy Rockowisko'81. Forma podobna do teledysku. Na scenie pojawiły się wówczas m.in. Easy Rider, Perfect, Krzak, TSA, Kasa Chorych, Republika, Maanam, Brygada Kryzys, Deuter i Ogród Wyobraźni. Niektóre sekwencje były inscenizowane.
Film jest jednym z niewielu nagrań polskiego rocka lat 80.

</doc>
<doc id="1688943" url="https://pl.wikipedia.org/wiki?curid=1688943" title="Boris Ebziejew">
Boris Ebziejew

Boris Safarowicz Ebziejew (ros. Борис Сафарович Эбзеев, karacz.-bałkar. Эбзеланы Сафарны джашы Борис, ur. 25 lutego 1950 w Kirgiskiej SRR) – rosyjski prawnik i polityk pochodzenia karaczajskiego, w latach 2008–2011 prezydent Karaczajo-Czerkiesji.
Życiorys.
W 1972 ukończył studia w Saratowskim Instytucie Prawa. W kolejnych latach uzyskał stopnie kandydata nauk i doktora nauk oraz tytuł profesora.
Od 1966 pracował jako robotnik budowlany. Po ukończeniu studiów został pracownikiem naukowym Saratowskiego Instytutu Prawa. Był kolejno: wykładowcą, docentem i profesorem katedry prawa konstytucyjnego.
Od 30 października 1991 pełnił funkcję sędziego Sądu Konstytucyjnego Federacji Rosyjskiej. Brał udział w pracach nad opracowaniem projektu Konstytucji Federacji Rosyjskiej.
5 sierpnia 2008 Zgromadzenie Narodowe Karaczajo-Czerkiesji zatwierdziło jego kandydaturę na stanowisko prezydenta republiki, wniesioną 30 lipca przez prezydenta Rosji Dmitrija Miedwiediewa.

</doc>
<doc id="1688945" url="https://pl.wikipedia.org/wiki?curid=1688945" title="Prealpi Vicentine">
Prealpi Vicentine

Prealpi Vicentine (niem. "Vizentiner Alpen") – pasmo górskie w Alpach Wschodnich. Leży na terenie regionów Trydent-Górna Adyga i Wenecja Euganejska, w północnych Włoszech.
Pasmo to graniczy z: Dolomitami, Dolomiti di Fiemme i Prealpi Gardesane. Zachodnią granicę pasma wyznacza rzeka Adyga.
Główne miasta to Trydent na północnym zachodzie oraz Vicenza na wschodzie. Najwyższym szczytem tej grupy jest Cima Dodici (2336 m) na północnym skraju gór.
Najwyższe szczyty:

</doc>
<doc id="1688946" url="https://pl.wikipedia.org/wiki?curid=1688946" title="Aleksandria (obwód rówieński)">
Aleksandria (obwód rówieński)

Aleksandria (ukr. Олександрія) – wieś na Ukrainie w rejonie rówieńskim obwodu rówieńskiego nad Horyniem. Liczy 2397 mieszkańców.
Znajduje się tu przystanek kolejowy Aleksandria Rówieńska, położony na linii Równe – Baranowicze – Wilno.
Historia.
W 1847 r. mieszkało tu 728 Żydów, w 1897 – 2 154, w 1921 – 1293, natomiast w 1939 r. – 1 700. Mieli swoją synagogę, która uległa zniszczeniu w czasie II wojny światowej. Od 1917 działała szkoła hebrajska z sieci Tarbut założona przez Samuela Rosenhaka. Do 1942 roku Żydzi stanowili 2/3 mieszkańców; pozostali to przeważnie Ukraińcy i Polacy oraz Czesi.
W dniach 1–4 lipca 1941 r. miejscowi nacjonaliści ukraińscy dokonali pogromu. Zabito kilku Żydów, spalono synagogę, plądrowano żydowskie domy.
Podczas okupacji niemieckiej urządzono w Aleksandrii getto, w którym umieszczono 1 080 Żydów. W dniach 23–24 września 1942 r. SD z Równego przy pomocy ukraińskiej policji i niemieckiej żandarmerii w pobliskim lesie Światy rozstrzelało blisko 1000 z nich.
W sierpniu 1943 r. Polacy z Aleksandrii w obawie przed napadem UPA ewakuowali się wozami do Równego. Po drodze wpadli w zasadzkę we wsi Barmaki. Upowcy przy pomocy siekier, wideł i noży zmasakrowali około 50 osób; ich ciała zostały przywiezione przez ocalałych do Równego, gdzie Niemcy wystawili je na widok publiczny.

</doc>
<doc id="1688949" url="https://pl.wikipedia.org/wiki?curid=1688949" title="Stanisław Bernatt">
Stanisław Bernatt

Stanisław Bernatt (ur. 28 maja 1899 w Warszawie, zm. 18 marca 1979 w Jeleniej Górze) – polski dziennikarz-marynista, regionalista i działacz społeczny związany z Jelenią Górą.
Życiorys.
Wychowanek Kolegium Jezuickiego w Chyrowie. Studiował historię i ekonomię w Warszawie i w Monachium, gdzie w 1925 uzyskał stopień naukowy doktora filozofii. Na przełomie lat 20 i 30 XX w. był dziennikarzem gazety Kurier Poznański. Od roku 1930 mieszkał w Gdyni i skupił się na tematyce morskiej. W 1935 roku wydał "Słowniczek terminów morskich" (z przedmową Aleksandra Brucknera). Od 1945 mieszkaniec Jeleniej Góry, gdzie był m.in. założycielem i współorganizatorem Towarzystwa Opieki nad Zwierzętami i Towarzystwa Kynologicznego, organizatorem akcji zarybiania pstrągiem górskich potoków, redaktorem "Rocznika Jeleniogórskiego" i promotorem pierwszego wydania mapy Jeleniej Góry. W latach 1958-1970 opublikował w Wydawnictwie Morskim dwadzieścia cztery broszury z serii "Miniatury Morskie". Pisał o głośnych katastrofach morskich, takich jak zatonięcie RMS Titanic ("Góra lodowa na kursie") czy katastrofa statku Andrea Doria ("Tragiczny Rejs"). Opisał losy bliźniaczego transatlantyku MS Batory, czyli MS Piłsudski ("Nasza największa strata"). Jako jeden z pierwszych autorów w powojennej Polsce opisał storpedowanie przez sowiecki okręt podwodny statku Wilhelm Gustloff w styczniu 1945 roku. W tej największej tragedii morskiej w dziejach zginęło co najmniej 6000 cywili, funkcjonariuszy hitlerowskich i żołnierzy niemieckich ewakuowanych z Prus Wschodnich.
Stanisław Bernatt był także autorem zbiorów dykteryjek, powieści historycznej oraz dziesiątków artykułów drukowanych m.in. w periodykach "Rocznik Jeleniogórski", Nowiny Jeleniogórskie i w tygodniku "Morze". W czasie wolnym hodował róże i psy rasy skye terrier.
W roku 2012 uchwałą Urzędu Miejskiego w Jeleniej Górze jednej z ulic w okolicy, gdzie zamieszkiwał nadano imię Stanisława Bernatta.

</doc>
<doc id="1688950" url="https://pl.wikipedia.org/wiki?curid=1688950" title="Synagoga w Aleksandrii (obwód rówieński)">
Synagoga w Aleksandrii (obwód rówieński)

Synagoga w Aleksandrii – została zniszczona podczas pogromu po inwazji III Rzeszy na Związek Socjalistycznych Republik Radzieckich. Po wojnie nie została odbudowana.

</doc>
<doc id="1688954" url="https://pl.wikipedia.org/wiki?curid=1688954" title="Nie proszę o więcej">
Nie proszę o więcej

Nie proszę o więcej – drugi singel promocyjny z płyty "Perła" Edyty Górniak wydany w 2002.
Piosenkę początkowo nagrała Anita Lipnicka, jednak dwa lata później wokalistka przekazała utwór Edycie Górniak.
Teledysk.
Do utworu "Nie proszę o więcej" został nagrany wideoklip w reżyserii Bartka Jastrzębskiego. Autorem zdjęć jest Artur Szyman, zaś za montaż odpowiedzialny był Rafał Bileski. Klip zrealizowano w 18 godzin zdjęciowych w warszawskim Focusie.

</doc>
<doc id="1688955" url="https://pl.wikipedia.org/wiki?curid=1688955" title="Park Grūtas">
Park Grūtas

Park Grūtas – istniejąca od 2001 plenerowa prywatna ekspozycja pomników polityków radzieckich oraz przedmiotów związanych z historią tego kraju, w szczególności Litewskiej SRR. Twórcą i właścicielem parku jest przedsiębiorca Viliumas Malinauskas. Park położony jest w pobliżu miasta Druskieniki, na terenie Dzukijskiego Parku Narodowego, nieopodal miejscowości Grūtas (pol. "Gruta").
Historia.
Po odzyskaniu niepodległości przez Litwę w 1990 wybudowane w okresie przynależności do ZSRR pomniki przywódców i polityków radzieckich były masowo usuwane i niszczone lub umieszczane w magazynach. W 1998 Viliumas Malinauskas wystąpił do władz litewskich z prośbą o przekazywanie mu zachowanych rzeźb oraz innych pamiątek w celu zorganizowania muzeum. Jego prośba spotkała się z pozytywną odpowiedzią, a ze względu na liczbę otrzymanych obiektów Malinauskas rezygnował z wielu z nich, przyjmując do muzeum jedynie te zachowane w dobrym stanie technicznym. Zgromadzone eksponaty, zwożone na miejsce ekspozycji od początku 1999, zostały wystawione w 2001 w wydzielonym fragmencie parku narodowego Dzūkija w pobliżu Druskienik o powierzchni 20 hektarów. Jeszcze przed otwarciem park stał się przedmiotem publicznej debaty – pomysł Malinauskasa zyskał aprobatę ówczesnej premier Litwy Kazimiery Prunskiene, jednak padały również głosy polityków i stowarzyszeń, by nie dopuścić do otwarcia muzeum utrwalającego pamięć o Litewskiej SRR. Z późniejszych sondaży wynikało, że 63% społeczeństwa poparło ideę parku. Za zorganizowanie muzeum Malinauskas otrzymał w tym samym roku Nagrodę Ig Nobla.
W 2007 Zrzeszenie Obrońców Praw Autorskich zażądało od właściciela parku wypłacania 6% przychodu z biletów wstępu właścicielom praw autorskich do siedmiu spośród eksponowanych rzeźb. W odpowiedzi Malinauskas przeniósł je poza właściwą przestrzeń parku, co sprawia, że ich oglądanie jest bezpłatne.
Ekspozycja.
Na terenie wystawowym znalazły się pomniki przywódców ZSRR (Lenina, Stalina), litewskich działaczy komunistycznych (Vincas Mickevičius-Kapsukas, Pranas Eidukevičius) i partyzantów (Marytė Melnikaitė). Ponadto w specjalnym pawilonie została zrekonstruowana sala zebrań partyjnych z biblioteką, zaś osobne budynki mieszczą wystawę malarstwa i rzeźby socrealistycznej oraz innych pamiątek poradzieckich. W parku znajduje się również plac zabaw dla dzieci, kawiarnia oraz sklepy z pamiątkami. Przy wejściu na teren parku znajduje się kopia drutów otaczających radziecki łagier, wagonu, jakim dowożono do niego więźniów, dalej zaś kopia głośnika obozowego. Łącznie w parku znajduje się 86 rzeźb radzieckich autorstwa 46 różnych twórców.

</doc>
<doc id="1688957" url="https://pl.wikipedia.org/wiki?curid=1688957" title="Nicholas Nieland">
Nicholas Nieland

Nicholas Nieland (ur. 31 stycznia 1972 w Truro) - brytyjski lekkoatleta pochodzenia kornwalijskiego, który specjalizował się w rzucie oszczepem.
Trzykrotny uczestnik igrzysk olimpijskich. W roku 1996 w Atlancie odpadł w eliminacjach. W 2000 roku brał udział w olimpijskim konkursie w Sydney - z wynikiem 82,17 nie udało mu się awansować do finału. Cztery lata później - w roku 2004 w Atenach ponownie nie przebrnął przez kwalifikacje. Trzy razy - bez powodzenia - startował w mistrzostwach globu (Ateny 1997, Sewilla 1999 oraz Edmonton 2001). W roku 2002 zajął odległe 25. miejsce w mistrzostwach Europy, a w 2006 podczas kolejnej imprezy tej rangi zajął 11. lokatę w finale. W 1993, 1995 oraz w 1997 uczestniczył w uniwersjadach. Dwa razy sięgał po medale igrzysk wspólnoty narodów - w 2002 zdobył brąz, a w 2006 złoto. Reprezentant Wielkiej Brytanii w zawodach pucharu Europy. Rekord życiowy: 85,09 (13 sierpnia 2000, Birmingham).
Ukończył studia chemiczne na University of Bristol - posiada stopień naukowy doktora

</doc>
<doc id="1688959" url="https://pl.wikipedia.org/wiki?curid=1688959" title="Nick Nieland">
Nick Nieland



</doc>
<doc id="1688962" url="https://pl.wikipedia.org/wiki?curid=1688962" title="Ulica Łaciarska we Wrocławiu">
Ulica Łaciarska we Wrocławiu

Ulica Łaciarska – jedna z ulic ścisłego średniowiecznego centrum Wrocławia (Stare Miasto), równoległa do wschodniej pierzei Rynku i położona od niej ok. 170 m na wschód.
Pierwotnie nazwa "Altbussergasse", odnosząca się do łataczy obuwia (określanych też mianem "Altbesserer" lub "Altbüßer") odnosiła się do północnego odcinka tej ulicy, między dzisiejszą ul. Wita Stwosza a placem Nankiera. Jej przedłużenie w kierunku południowym nazywane było czasem „z tyłu [kościoła] św. Marii Magdaleny”, później zaś "Pfnorrgasse durchauß", "Ensiedlergasse", "Hintere Brustgasse". Na południowym końcu ulicy znajdowała się w wewnętrznej linii umocnień furta Pfnorra ("Pfnorr Pforte"), a za nią – kładka przez Czarną Oławę.
Według zachowanych źródeł z początków XV wieku przy ulicy Łaciarskiej łatacze obuwia byli w mniejszości; mieszkali tu głównie kotlarze, nożownicy, ślusarze, blacharze i przedstawiciele innych zawodów związanych z obróbką metali (łącznie 42 rzemieślników), a także stolarze, cieśle i inni pracujący z drewnem (łącznie 14). Oprócz nich mieszkało tu 14 rzemieślników przetwarzających skóry (głównie kuśnierze).
W czasie oblężenia Festung Breslau wiosną 1945 część zabudowy Starego Miasta, w tym ulicy Łaciarskiej, legła w gruzach i później, w latach 60., odbudowana została tak, że przerwana została jej ciągłość na odcinku ok. 110 metrów pomiędzy Kotlarską i Wita Stwosza. W związku z tym składa się dziś ona z dwóch rozłącznych odcinków: północny liczy od pl. Nankiera do Kotlarskiej około 180 metrów, a południowy od Wita Stwosza do trasy W-Z – ok. 310 metrów.
Zabytki.
Przy ulicy Łaciarskiej położonych jest kilka zabytków wpisanych do rejestru wojewódzkiego. Są to:

</doc>
<doc id="1688963" url="https://pl.wikipedia.org/wiki?curid=1688963" title="Joanna (imię biblijne)">
Joanna (imię biblijne)



</doc>
<doc id="1688964" url="https://pl.wikipedia.org/wiki?curid=1688964" title="Bunt Armii Francuskiej (1917)">
Bunt Armii Francuskiej (1917)

Bunt armii francuskiej (fr. "Mutineries de 1917") – bunt, który rozpoczął się w szeregach francuskich wojsk lądowych na froncie zachodnim w kwietniu 1917 roku podczas I wojny światowej. Bezpośrednią przyczyną wybuchu buntu była klęska Francuzów w bitwie pod Aisne oraz nieudane ofensywy na przełomie roku 1916 i 1917, które spowodowały śmierć i rany tysięcy francuskich "poilu".
Podobnym wydarzeniem przebiegającym w tym okresie był bunt stacjonujących we Francji żołnierzy Rosyjskiego Korpusu Ekspedycyjnego.
Geneza buntu.
Generał Robert Nivelle, który pod koniec 1916 roku zastąpił generała Josepha Joffre’a na stanowisku głównodowodzącego armii francuskiej, był odpowiedzialny za bitwę pod Aisne będącej częścią tak zwanej ofensywy Nivelle’a. Po prawie trzech latach wojny francuscy żołnierze mieli nadzieję, że ofensywa doprowadzi do długo oczekiwanego przełomu na froncie zachodnim. Jednak ofensywa załamała się już po kilku dniach, gdyż niemiecki opór był znacznie silniejszy niż oczekiwano, a warunki pogodowe i terenowe jeszcze bardziej utrudniały atak. Klęska i wysokie straty wojsk francuskich doprowadziły do dymisji Nivelle’a 15 maja 1917 roku, a jego następcą został generał Philippe Pétain, który od razu zapowiedział, że nie podejmie żadnych działań ofensywnych do czasu przybycia na kontynent oddziałów Amerykańskiego Korpusu Ekspedycyjnego. 
Bunt.
Akty zbiorowego nieposłuszeństwa rozpoczęły się pod koniec kwietnia i trwały do ​​8 czerwca 1917 roku. Szacuje się, że od 25 000 do 50 000 żołnierzy nie wykonało rozkazów.
Najczęstszą formą buntu było opuszczanie okopów, ucieczka do lasów lub przyfrontowych wsi i miasteczek a następnie odmowa powrotu na pozycje. Żołnierze wyrażali niezadowolenie z bezsensownych według nich kolejnych ataków na pozycje niemieckie z których nic nie wynikało, fatalnego wyżywienia i opieki w szpitalach, braku urlopów, sytuacją swoich rodzin. Czasami żołnierze śpiewali także "Międzynarodówkę" i wymachiwali czerwonymi sztandarami, na co mogła mieć wpływ rewolucja lutowa w Rosji. Historyk Jan Dąbrowski twierdził, że całe dywizje odmawiały posłuszeństwa, wybierały delegatów oraz że nawoływano do marszu na Paryż i zrobienia porządku z parlamentem i rządem; dwa pułki rozpoczęły marsz na stolicę ale zostały powstrzymane. Poza pojedynczymi przypadkami buntownicy nie brali na cel oficerów, lecz traktowali ich z wojskowym szacunkiem pomimo nieprzestrzegania rozkazów. Odmowa kontynuowania walki mogła trwać od kilku godzin do kilku dni.
Ciekawa jest postawa niemieckiego dowództwa w tej sytuacji. Historyk Gerd Krumeich twierdzi że Niemcy byli świadomi buntu we francuskich szeregach, ale unikali ataku, ponieważ obawiali się, że ta „zaraza” rozprzestrzeni się na Armię Cesarstwa Niemieckiego. Według przeprowadzonych w 1983 roku badań, ocenia się, że całkowity lub częściowy bunt w szeregach armii objął ponad 43% stanu osobowego armii francuskiej, czyli ponad 49 ze 113 dywizji piechoty.
Reakcja na bunt.
Francuskie dowództwo oskarżyło pacyfistów i socjalistów o wywołanie buntu i 8 czerwca 1917 roku rozpoczęło masowe aresztowania oraz procesy zbuntowanych żołnierzy. Powołano do życia 3427 sądów wojennych, które skazały 23 385 osób za prowadzenie buntu. Wydano 554 wyroki śmierci, z których wykonano 49.
Nowy głównodowodzący armii francuskiej Philippe Pétain w ciągu miesiąca odwiedził 90 dywizji, aby osobiście wysłuchać skarg i zażaleń żołnierzy, czego efektem była poprawa warunków ich frontowego życia dzięki zreformowanej organizacji urlopów i transportów z frontu. Wzrosła również jakość posiłków, opieki medycznej i zakwaterowania w przyfrontowych obozach. Pétain nakazał wydawanie urlopowanym żołnierzom nowych mundurów, a także możliwie częste stosowanie ułaskawień dla buntowników. Marszałek Ferdinand Foch wspominał po latach: 

</doc>
<doc id="1688965" url="https://pl.wikipedia.org/wiki?curid=1688965" title="Sytuacja prawna i społeczna osób LGBT w Indiach">
Sytuacja prawna i społeczna osób LGBT w Indiach

Sytuacja prawna i społeczna osób LGBT w Indiach – obejmuje kwestie związane z równouprawnieniem (lub jego brakiem) osób homoseksualnych (lesbijek i gejów), biseksualnych oraz trans (nie-cispłciowych) w różnych aspektach prawa indyjskiego.
Prawo wobec kontaktów homoseksualnych.
Kontakty homoseksualne były nielegalne i groziła za nie kara do 10 lat więzienia oraz grzywna. Prawo to zostało wprowadzone przez Brytyjczyków w czasach kolonialnych. Indyjski kodeks karny z 1860 r. stwierdza w art. 377 „O wykroczeniach przeciw naturze”: „Kto bez przymusu odbywa stosunek płciowy wbrew prawom natury z mężczyzną, kobietą, czy zwierzęciem, podlega karze pozbawienia wolności do lat 10 i nałożona zostaje grzywna”.
W wyroku z 2 lipca 2009 High Court of Delhi uznał to prawo za niezgodne z indyjską konstytucją i pozbawił je mocy obowiązującej. Mimo że wyrok obowiązuje jedynie na części terytorium Indii, został uznany za precedens, otwierający drogę do pełnej legalizacji stosunków homoseksualnych. W orzeczeniu sąd napisał, że zakaz ten miał charakter dyskryminujący i stanowił pogwałcenie podstawowych praw osób homoseksualnych. Ze stanowiskiem sądu nie zgadzały się środowiska chrześcijańskie oraz muzułmańskie, które złożyły apelację. 12 grudnia 2013 r. Sąd Najwyższy Indii uznał przepisy z 1860 r. za w pełni obowiązujące, które zmienić może jedynie parlament, czym uchylił decyzję sądu w Delhi. 6 sierpnia 2018 Sąd Najwyższy Indii po ponad 150 latach zmienił ustawę, sprawiając, że homoseksualizm od tego dnia nie jest wykroczeniem i nie grozi już za niego kara.
Ochrona prawna przed dyskryminacją.
Nie istnieją żadne przepisy zakazujące dyskryminacji osób homoseksualnych.
Uznanie związków tej samej płci.
Nie istnieje żadna forma uznania związków jednopłciowych.
Życie osób LGBT w kraju.
Indie należą do krajów nietolerancyjnych wobec mniejszości seksualnych.
Pierwsze parady LGBT odbyły się tam w 2008 roku, w Nowym Delhi, Kolkacie i Bangalore. W późniejszym okresie parada odbyła się także w Mumbaju.
W 2006 roku książę Manvendra Singh Gohil publicznie wyznał, że jest gejem. Jest on pierwszym na świecie członkiem rodziny królewskiej, publicznie mówiącym o swojej orientacji homoseksualnej.

</doc>
<doc id="1688966" url="https://pl.wikipedia.org/wiki?curid=1688966" title="Michaił Worobjow">
Michaił Worobjow

Michaił Pietrowicz Worobjow, ros. Михаил Петрович Воробьёв (ur. w Chasawjurcie, zm. 12 czerwca 1957 w Moskwie) – radziecki dowódca wojskowy, szef wojsk inżynieryjnych Wojsk Lądowych Armii Radzieckiej, marszałek wojsk inżynieryjnych (1944).
Życiorys.
Urodził się w Chasawjurcie w Dagestanie. Był synem radiotelegrafisty na kolei. Od 1906 mieszkał wraz z rodziną we Władykaukazie. W 1914 rozpoczął studia w Instytucie Górniczym w Sankt Petersburgu, lecz wkrótce został wcielony do armii. Służbę wojskową rozpoczął w 1916. W 1917 ukończył szkołę chorążych w Orenburgu. W 1929 ukończył studia na fakultecie inżynieryjnym w Wojskowej Akademii Technicznej im. Feliksa Dzierżyńskiego w Moskwie.
Od 1918 pełnił służbę w Armii Czerwonej. Od marca do listopada 1918 był sekretarzem radzieckiego przedstawicielstwa dyplomatycznego w Danii. Od 1919 był członkiem RKP(b)/KPZR. W czasie wojny domowej w Rosji dowodził samodzielną kompanią drogowo-mostową 13 Dywizji Strzeleckiej, potem był inżynierem 3 Brygady 33 Kubańskiej Dywizji Strzeleckiej na Frontach: Zachodnim, Południowym i Kaukaskim. Po wojnie był dowódcą batalionu saperów oraz szefem łączności korpusu strzeleckiego. W 1924 został skierowany na wyższe studia wojskowe. Po ukończeniu studiów w akademii był inżynierem brygady a następnie – inżynierem dywizji. Od marca 1932 był wykładowcą, a od lipca 1932 komendantem fakultetu w Wojskowej Akademii Technicznej im. Feliksa Dzierżyńskiego w Moskwie. W 1935 został adiunktem a następnie docentem w tej akademii. W 1936 nadano mu stopień wojskowy inżyniera wojskowego I rangi. Był autorem wielu prac naukowych z zakresu budowy umocnień inżynieryjnych i fortyfikacji. Od 1936 był komendantem odznaczonej Orderem Czerwonego Sztandaru Szkoły Wojsk Inżynieryjnych im. Kominternu w Leningradzie. Był uczestnikiem wojny radziecko fińskiej. 4 czerwca 1940 został mianowany na stopień generała majora wojsk inżynieryjnych. Od lipca 1940 był generałem-inspektorem wojsk inżynieryjnych Armii Czerwonej.
Od czerwca 1941 był szefem zarządu inżynieryjnego, a następnie szefem wojsk inżynieryjnych Frontu Zachodniego. Jednocześnie od grudnia 1941 dowodził 1 Armią Saperską. W 1941 kierował budową umocnień obronnych pod Moskwą. Od kwietnia 1942 był zastępcą ludowego komisarza obrony (ministra) – szefem Wojsk Inżynieryjnych RChACz. Kierował budową zapór inżynieryjnych pod Stalingradem, na Froncie Leningradzkim i Wołchowskim oraz na łuku kurskim. 29 marca 1943 został awansowany na stopień generała porucznika wojsk inżynieryjnych, a 16 września 1943 na stopień generała pułkownika wojsk inżynieryjnych. 21 lutego 1944 został mianowany marszałkiem wojsk inżynieryjnych. Funkcję szefa Wojsk Inżynieryjnych pełnił do kwietnia 1946.
Po wojnie – od kwietnia 1946 – był szefem wojsk inżynieryjnych Wojsk Lądowych Armii Radzieckiej. Następnie pełnił służbę na coraz niższych stanowiskach. W ramach represji 9 listopada 1951 został zdegradowany do stopnia generała pułkownika wojsk inżynieryjnych. Od 1952 był szefem Wojsk Inżynieryjnych Kijowskiego Okręgu Wojskowego. Od 1954 był zastępcą szefa zakwaterowania i budownictwa Moskiewskiego Okręgu Wojskowego. Po XX Zjeździe KPZR, 8 marca 1956 przywrócono mu stopień marszałka wojsk inżynieryjnych. Jako marszałek wojsk inżynieryjnych pełnił służbę na stanowisku zastępcy dowódcy Nadbałtyckiego Okręgu Wojskowego do spraw zakwaterowania i budownictwa. Funkcję tę sprawował do śmierci.
Zmarł po długiej i ciężkiej chorobie, 12 czerwca 1957 w Moskwie. Został pochowany na Cmentarzu Nowodziewiczym.

</doc>
<doc id="1688967" url="https://pl.wikipedia.org/wiki?curid=1688967" title="Działanie inotropowe">
Działanie inotropowe

Działanie inotropowe – działanie danej substancji lub leku polegające na modulowaniu siły i częstości skurczów mięśni, szczególnie serca:

</doc>
<doc id="1688968" url="https://pl.wikipedia.org/wiki?curid=1688968" title="Vulnus">
Vulnus



</doc>
<doc id="1688971" url="https://pl.wikipedia.org/wiki?curid=1688971" title="Ludwik Tomasz Sabaudzki">
Ludwik Tomasz Sabaudzki

Ludwik Tomasz Sabaudzki (ur. 1 sierpnia 1657 w Paryżu, zm. 14 sierpnia 1702 w Landau) – hrabia Soisson z dynastii sabaudzkiej, dowódca wojskowy, jeden z kandydatów do tronu polskiego w 1674 roku.
Życiorys.
Należał do bocznej linii dynastii rządzącej księstwem Sabaudii. Jego ojcem był Eugeniusz Maurycy Sabaudzki generał w służbie francuskiej, matką Olimpia Mancini, a młodszym bratem słynny wódz Eugeniusz Sabaudzki.
W 1673 roku, gdy zmarł król Polski Michał Korybut Wiśniowiecki książę Sabaudii Karol Emanuel II zaproponował królowi Francji Ludwikowi XIV wysunięcie kandydatury Ludwika Tomasza na tron polski w czasie nadchodzącej wolnej elekcji. Dwór francuski brał pod uwagę taką możliwość, gdyby osoba młodego księcia sabaudzkiego zyskała przychylność szlachty polskiej, ale ostatecznie udzielił poparcia księciu neuburskiemu Filipowi Wilhelmowi, a następnie Janowi Sobieskiemu. W czasie elekcji 1674 roku jego kandydatura nie zdobyła większej popularności wśród szlachty.
Ludwik Tomasz poszedł w ślady ojca i do 1695 roku był wysokim dowódcą w służbie francuskiej, po czym przeszedł na stronę sprawujących władzę cesarską Habsburgów i zginął w jednej z bitew z wojskami francuskimi w trakcie wojny o sukcesję hiszpańską.

</doc>
<doc id="1688974" url="https://pl.wikipedia.org/wiki?curid=1688974" title="Rozhurcze">
Rozhurcze

Rozhurcze (lub Rozhórcze, ukr. Розгірче) – wieś na Ukrainie, w rejonie stryjskim obwodu lwowskiego. Wieś liczy 566 mieszkańców.
W II Rzeczypospolitej do 1934 samodzielna gmina jednostkowa. Następnie należała do zbiorowej wiejskiej gminy Lubieńce w powiecie stryjskim w woj. stanisławowskim. Po wojnie wieś weszła w struktury administracyjne Związku Radzieckiego.
W pobliżu były monastery bazyliańskie - męski i żeński wzmiankowane w opisie diecezji przemyskiej, sporządzonym w 1761 na rozkaz biskupa Szumlańskiego. Okazałe pozostałości komnat i schodów rytych w skale opisane są jeszcze przez wiele dawnych i współczesnych źródeł.

</doc>
<doc id="1688976" url="https://pl.wikipedia.org/wiki?curid=1688976" title="Sobór Przemienienia Pańskiego w Dnieprze">
Sobór Przemienienia Pańskiego w Dnieprze

Sobór Przemienienia Pańskiego (ukr. "Спасо-Преображенський собор") – prawosławny sobór w mieście Dniepr, jedna z dwóch katedr eparchii dniepropetrowskiej Ukraińskiego Kościoła Prawosławnego Patriarchatu Moskiewskiego.
Budowę świątyni zaplanowano jako jedną z pierwszych budowli nowo powstającego miasta Jekaterynosław. Projekt powstał w 1786 i miała to być największa tego typu budowla na świecie. Kamień węgielny miała wmurować sama Katarzyna II w czasie oficjalnego otwarcia budowy nowego miasta – w dniu 9 maja 1787. Wraz ze śmiercią carycy budowa zamarła i pierwotnego projektu nigdy nie zrealizowano.
Po zmianie projektu i zmniejszeniu planowanej świątyni budowę zakończono w 1835. W latach 1930–1988 w Soborze nie odprawiano nabożeństw, z wyjątkiem 1941, kiedy podczas okupacji niemieckiej tymczasowo zezwolono na prowadzenie służby. W tym samym roku w czasie walk pomiędzy wojskami sowieckimi i hitlerowskimi na podwórze przed świątynią przyniesiono kilkadziesiąt ciał zabitych z pobliskich ulic. Znajdują się one w braterskiej mogile w pobliżu głównego wejścia do świątyni.
W latach 1975–1988 w świątyni działało muzeum religii i ateizmu. 21 stycznia 1992 świątynię oficjalnie przekazano Ukraińskiej Cerkwi Prawosławnej i od razu przystąpiono do jej restauracji.
Na terenie świątyni pochowanych jest szereg prawosławnych duchownych (biskupi Andrzej (Komarow), Kronid (Miszczenko), Warłaam (Iljuszczenko), księża Władimir Kapustianski, Konstantin Ohijenko, Fiodor Duplenko, Andriej Kirpicznikow).
Liturgie w soborze odprawiane są codziennie o godzinie 7 i 9 rano.

</doc>
<doc id="1688978" url="https://pl.wikipedia.org/wiki?curid=1688978" title="Marytė Melnikaitė">
Marytė Melnikaitė

Marytė Melnikaitė (pseud. Ona Kuosaitė; ur. 18 marca 1923 w Jeziorosach, zm. 13 lipca 1943 w Duksztach) – partyzantka radzieckiego ruchu oporu, członkini Komsomołu, pośmiertnie odznaczona tytułem Bohatera Związku Radzieckiego. 
Życiorys.
Pochodziła z mieszanej robotniczej rodziny litewsko-rosyjskiej, była drugim z pięciorga dzieci. Od czternastego roku życia pracowała w fabryce. Po przyłączeniu Litwy do ZSRR wstąpiła do Komsomołu, była sekretarzem oddziału Komsomołu w rodzinnych Jeziorosach.
W sierpniu 1941 po ataku hitlerowskim na ZSRR została ewakuowana do Tiumeni razem z innymi członkami tej organizacji. Po przeszkoleniu w szkole dywersantów w 1942 wstąpiła do Armii Czerwonej, a następnie została oddelegowana do oddziału partyzanckiego walczącego na Białorusi i Litwie. Według oficjalnej wersji wyróżniała się odwagą i determinacją w walce. W lipcu 1943 została ranna i wzięta do niewoli, a następnie po pięciodniowym przesłuchaniu rozstrzelana na rynku w Duksztach. Została pochowana nad jeziorem Jeziorosy. Pośmiertnie, w 1944, otrzymała tytuł Bohatera ZSRR. 
Pamięć.
Melnikaitė stała się symbolem litewskiej partyzantki komunistycznej. Ulice jej imienia znajdowały się w większości miast Litewskiej SRR, w Tiumeni i w Mińsku, zaś w mieście jej urodzenia w 1955 wzniesiono jej pomnik i zorganizowano muzeum biograficzne. Istniały również dwa kołchozy nazwane jej imieniem. Większość poświęconych jej miejsc po upadku ZSRR zmieniło nazwę, a pomnik został przeniesiony do parku Grūtas. 
W 1947 został nakręcony film "Marytė" w reżyserii W. Strojewej, w 1953 Antanas Račiūnas poświęcił jej operę pod tym samym tytułem.

</doc>
<doc id="1688980" url="https://pl.wikipedia.org/wiki?curid=1688980" title="Nowa synagoga w Służewie">
Nowa synagoga w Służewie

Nowa synagoga w Służewie – znajdowała się przy ulicy Marii Wodzińskiej. Została zniszczona przez Niemców podczas II wojny światowej. Po wojnie nie została odbudowana.

</doc>
<doc id="1688981" url="https://pl.wikipedia.org/wiki?curid=1688981" title="Stara synagoga w Służewie">
Stara synagoga w Służewie

Stara synagoga w Służewie – znajdowała się przy ulicy Brzeskiej. Obecnie nie istnieje.

</doc>
<doc id="1688984" url="https://pl.wikipedia.org/wiki?curid=1688984" title="Splanchnomegalia">
Splanchnomegalia



</doc>
<doc id="1688988" url="https://pl.wikipedia.org/wiki?curid=1688988" title="Wenus z Hohle Fels">
Wenus z Hohle Fels

Wenus z Hohle Fels – paleolityczna Wenus, czyli figurka nagiej kobiety, znaleziona we wrześniu 2008 w jaskini "Hohle Fels" (co w języku szwabsko-niemieckim oznacza „dziurawa skała”) koło Schelklingen, około 15 km na zachód od Ulm, Badenia-Wirtembergia, południowo-zachodnie Niemcy.
Figurka ta jest datowana na 35–40 tysięcy lat temu (początek górnego paleolitu), tzn. na okres związany z najwcześniejszą obecnością "Homo sapiens" (Cro-Magnon) w Europie. Jest to najstarszy niekwestionowany przykład sztuki prehistorycznej. Spekuluje się, że figurka ta była symbolem płodności.
Opis.
Figurka z Hohle Fels ma około 60 mm wysokości i 34 mm szerokości. Zrobiona jest z ciosa mamuta włochatego. Przedstawia kobietę z przesadnie wyolbrzymionym sromem i piersiami oraz obfitym brzuchem i udami. Znaleziono ja rozbitą (sześć kawałków zostało odnalezionych); brakuje lewego ramienia i obojczyka. W miejscu głowy figurka ma mały guzik z otworem, który prawdopodobnie umożliwiał noszenie jej jako wisiorka (chociaż możliwe jest, że głowy również brakuje).
Kontekst.
W jaskiniach Jury Szwabskiej znaleziono do tej pory około 25 górno-paleolitycznych przedmiotów zrobionych z kości słoniowej, między innymi figurkę z głową lwa (w Hohlenstein-Stadel) i flety przedhistoryczne (w Geißenklösterle) datowane na 36 tys. lat temu. W roku 2009 znaleziono także flet w Hohle Fels (w odległości 70 cm od miejsca gdzie poprzednio znaleziono figurkę Wenus). Ten flet zrobiony jest z kości sępa.
Taka koncentracja dowodów na „współczesną mentalność” mieszkańców tego rejonu w okresie 30 do 40 tysięcy lat temu jest niespotykana nigdzie indziej.

</doc>
<doc id="1688989" url="https://pl.wikipedia.org/wiki?curid=1688989" title="Exomphalos">
Exomphalos



</doc>
<doc id="1688990" url="https://pl.wikipedia.org/wiki?curid=1688990" title="Centralny Rynek Ozerka w Dnieprze">
Centralny Rynek Ozerka w Dnieprze

Rynek Centralny lub Ozerka w Dnieprze - centralne targowisko w mieście Dniepr, największe na Ukrainie pod względem obrotu.
Do roku 1880 na miejscu dzisiejszej hali znajdowało się jezioro. Rozwój miasta spowodował konieczność jego zasypania. Na powstałym w ten sposób placu bardzo szybko pojawiły się stragany handlowe, a miejsce zaczęto nazywać "Oziernym" (jeziornym). Dzisiaj targ nosi oficjalną nazwę "Ozerka - centralny rynek" (ukr. "«Озерка» - Центральний ринок").
Na placu mieści się wiele sklepów. Znajduje się on tuż obok głównej ulicy miasta - prospektu Karola Marksa. W 2004 targ sprywatyzowano sprzedając go protegowanej firmie. Z prywatyzacją związanych jest szereg wydarzeń kryminalnych, jak próby zabójstwa (ostrzelano samochód przyszłego właściciela rynku), czy zabójstwo innego rosyjskiego biznesmena przed kinem.

</doc>
<doc id="1688992" url="https://pl.wikipedia.org/wiki?curid=1688992" title="Mike O’Rourke (lekkoatleta)">
Mike O’Rourke (lekkoatleta)

Mike O’Rourke ("Michael David O’Rourke;" ur. 25 sierpnia 1955 w Croydon) – nowozelandzki lekkoatleta, który specjalizował się w rzucie oszczepem.
W 1984 bez powodzenia brał udział w igrzyskach olimpijskich w Los Angeles. Dwa razy zdobywał medale igrzysk wspólnoty narodów - srebro w 1978 oraz złoto w 1982. Ośmiokrotny mistrz Nowej Zelandii. Pięciokrotny rekordzista kraju. Rekord życiowy: 90,58 (22 stycznia 1983, Auckland).

</doc>
<doc id="1688994" url="https://pl.wikipedia.org/wiki?curid=1688994" title="LORA (pocisk)">
LORA (pocisk)

LORA, Lora () – izraelski taktyczny pocisk balistyczny krótkiego zasięgu (SRBM).
Pocisk może być uzbrojony w głowicę konwencjonalną o masie 400 kg lub penetracyjną o masie 600 kg. Pocisk umożliwia programowalne zmiany trajektorii lotu w fazie startowej oraz w fazie terminalnej, w celu utrudnienia ustalenia miejsca położenia wyrzutni oraz przechwycenia samego pocisku po powrocie w gęste warstwy atmosfery. Lora może być wystrzeliwana zarówno z wyrzutni samochodowych, jak też okrętowych. W pierwszym przypadku, czas przygotowania do startu wynosi 10 sekund, sam zaś lot pocisku po wystrzeleniu trwa do 10 minut. Naprowadzany za pomocą układu GPS / INS pocisk, charakteryzuje między innymi bardzo niska emisja elektromagnetyczna. Lora przeznaczona jest do wykonywania nagłych uderzeń na cele lądowe, w tym wyrzutnie pocisków balistycznych przeciwnika, systemy radarowe, systemy rakietowe ziemia - powietrze, naziemne lub podziemne centra dowodzenia i łączności. Bardzo niski współczynnik możliwego błędu celności (CEP poniżej 10 m), czyni ten pocisk dobrym środkiem ataku na newralgiczne cele na linii frontu lub zapleczu przeciwnika. Pocisk na stałe umieszczony jest w hermetycznym kontenerze, przy czym czas przechowywania pocisku bez otwarcia kontenera, wynosi 7 lat.

</doc>
<doc id="1688995" url="https://pl.wikipedia.org/wiki?curid=1688995" title="Ręka położnika">
Ręka położnika



</doc>
<doc id="1688998" url="https://pl.wikipedia.org/wiki?curid=1688998" title="Wieści Wolbromskie">
Wieści Wolbromskie

Wieści Wolbromskie - dwutygodnik lokalny ukazuje się nieprzerwanie od 1991 roku, a jego nakład jest weryfikowany przez Związek Kontroli Dystrybucji Prasy. Członek Stowarzyszenia Gazet Lokalnych.

</doc>
<doc id="1689005" url="https://pl.wikipedia.org/wiki?curid=1689005" title="Św. Hipolit">
Św. Hipolit



</doc>
<doc id="1689008" url="https://pl.wikipedia.org/wiki?curid=1689008" title="Szlak Rekowski">
Szlak Rekowski

Szlak Rekowski – czerwony znakowany szlak turystyczny, na południowo-wschodnich obrzeżach Szczecina, częściowo w gminach Goleniów i Kobylanka, długość szlaku 16,7 km.
Charakterystyka.
Szlak o charakterze podmiejskim, prowadzi południowym skrajem Puszczy Goleniowskiej, doliną Płoni, przypominając o bogatej kulturze średniowiecznych cystersów z Kołbacza. Poprzez śródleśne osiedla szczecińskiego Prawobrzeża, Załom i Wielgowo natrafimy na pamiątki okrucieństwa II wojny światowej. Na trasie pomniki przyrody i zespół przyrodniczo-krajobrazowy „Jezierzyce” (pow. 108,0 ha). W Rekowie interesująca zabudowa okolnicowa.
Przebieg szlaku.
Kilometraż w skróconym przebiegu szlaku podano dla obu kierunków marszu:
Przebieg szlaku został zweryfikowany według stanu z 2007.

</doc>
<doc id="1689011" url="https://pl.wikipedia.org/wiki?curid=1689011" title="Wembley Stadium (1923)">
Wembley Stadium (1923)



</doc>
<doc id="1689013" url="https://pl.wikipedia.org/wiki?curid=1689013" title="Międzyregionalna Grupa Deputowanych">
Międzyregionalna Grupa Deputowanych

Międzyregionalna Grupa Deputowanych (ros. "Межрегиональная депутатская группа") – jedna z opozycyjnych grup politycznych pod koniec istnienia ZSRR.
Grupę Międzyregionalną zawiązało w 1989 r. ok. 250 posłów Zjazdu Deputowanych Ludowych o poglądach liberalnych. Jej członkami byli m.in. Andriej Sacharow, Borys Jelcyn, Jurij Afanasjew, Gawriił Popow i Wiktar Karniejenka. Grupa uznawana jest za pierwszą legalną opozycję polityczną w Związku Radzieckim. 
Pierwsze zebranie organizacyjne grupy odbyło się w pokoju nr 102 Domu Naukowca.

</doc>
<doc id="1689019" url="https://pl.wikipedia.org/wiki?curid=1689019" title="Zbigniew Paygert">
Zbigniew Paygert

Zbigniew Zdzisław Stanisław Marian Paygert (ur. 6 kwietnia 1901 w Streptowie, zm. 25 marca 1919 we Lwowie) – poeta, żołnierz Wojska Polskiego.
Życiorys.
Zbigniew Zdzisław Stanisław Marian Paygert urodził się 6 kwietnia 1901 w Streptowie, w rodzinie Jana i Leontyny z Truskolawskich h. Ślepowron (1863–1941). Był młodszym bratem Włodzimierza. Okres dzieciństwa spędził we Lwowie. W 1914 ukończył III klasę w C. K. IV Gimnazjum we Lwowie (w jego klasie był m.in. Zdzisław Stahl). W tej szkole należał do kółka historycznego. W 1915 ukończył IV klasę w Gimnazjum im. Adama Mickiewicza we Lwowie. Później uczył się w C. K. VI Gimnazjum we Lwowie, gdzie w 1916 ukończył V klasę, w 1917 ukończył VI klasę, w 1918 ukończył VII klasę, a w roku szkolnym 1918/1919 uczęszczał do VIII klasy maturalnej i 16 stycznia 1919 złożył wcześniejszy egzamin dojrzałości (w jego klasie był m.in. Stanisław Żeburski, także poległy podczas walk z Ukraińcami).
Wcześnie zaczął tworzyć poezje. Za życia opublikował dwa wiersze (pt. "Odmarsz" i "Postój") w poznańskim tygodniku „Druh” (bezpłatne pismo dla żołnierzy Polaków) z 22 lutego 1919.
Jako żołnierz uczestniczył w wojnie 1919. Służył w 1 batalionie saperów. Zmarł 25 marca 1919 we Lwowie w wyniku nieszczęśliwego wypadku. Poniósł śmierć w domu rodzinnym przy próbie rozbrojenia niewypału granatu. We wspomnieniu wydrukowanym w sprawozdaniu szkolnym VI Gimnazjum został określony jako "młodzieniec rokujący najpiękniejsze nadzieje".
Po jego śmierci, w maju 1919 we Lwowie ukazał się tomik poezji pt. "Poezye Zbigniewa Paygerta" o objętości 45 stron druku, wydany z przedmową Tadeusza Bierowskiego, stanowiącą jedyne pewne źródło informacji o 18-letnim poecie. Dwa egzemplarze tej książki zachowały się w księgozbiorze Biblioteki Narodowej.
Zarządzeniem prezydenta RP Ignacego Mościckiego z 22 kwietnia 1938 został pośmiertnie odznaczony Medalem Niepodległości "za pracę w dziele odzyskania niepodległości".
Był bratem Włodzimierza (1896–1945, który w 1914 ukończył VII klasę w IV Gimnazjum, a w 1915 VIII klasę w Gimnazjum im. Adama Mickiewicza we Lwowie i zdał tamże egzamin dojrzałości.

</doc>
<doc id="1689024" url="https://pl.wikipedia.org/wiki?curid=1689024" title="Zeev Baran">
Zeev Baran

Zeev Baran (ur. 1935 w Wilnie) − izraelski architekt, honorowy konsul RP w Jerozolimie.
Życiorys.
Po wojnie Zeev mieszkał w Łodzi, później przeniósł się do Francji, a następnie do Izraela. Walczył w wojnie Jom Kipur. Absolwent politechniki w Hajfie. Pracuje jako architekt. W 2012 został konsulem honorowym RP w Jerozolimie. W 2002 otrzymał dyplom za wybitne zasługi dla Polski na świecie, a w 2013 został odznaczony Krzyżem Komandorskim Orderu Odrodzenia Polski.
Rodzina.
Ojcem Zeeva był Eliasz Baran ps. "Edyp", żołnierz Armii Krajowej, który poległ w 1943. Podczas okupacji wspierał wysiłki na rzecz uwolnienia z gestapo Bronisława Komorowskiego, stryja późniejszego prezydenta RP.

</doc>
<doc id="1689026" url="https://pl.wikipedia.org/wiki?curid=1689026" title="Brytoniusz">
Brytoniusz

Brytoniusz, (łac.) "Britonius" (ur. ?, zm. 386) – święty katolicki, biskup.
W latach 374–386 był biskupem Trewiru. Brał udział w synodzie w Valence (374) i Rzymie (382). Występował przeciwko pryscylianizmowi, ale wspólnie ze św. Ambrożym i św. Marcinem stanął w obronie życia Pryscyliana, bronił też bp. Itacjusza przed cesarską jurysdykcją.
Jego wspomnienie obchodzone jest 5 maja.

</doc>
<doc id="1689027" url="https://pl.wikipedia.org/wiki?curid=1689027" title="Ostroróg (ujednoznacznienie)">
Ostroróg (ujednoznacznienie)

Zobacz też: Ostróg

</doc>
<doc id="1689029" url="https://pl.wikipedia.org/wiki?curid=1689029" title="First demo">
First demo



</doc>
<doc id="1689032" url="https://pl.wikipedia.org/wiki?curid=1689032" title="Awertyn">
Awertyn

Awertyn, "Avertinus Gallus" (ur. ?, zm. 1189) – święty katolicki, diakon, eremita.
Awertyn był diakonem z Tours, który towarzyszył w wygnaniu Tomaszowi Becketowi. Po śmierci św. Tomasza do końca życia wiódł żywot pustelniczy w Tours.
We Francji istnieje miejscowość Saint-Avertin, a w klasztorze karmelitów w Oborach znajduje się jego podobizna.
Jego wspomnienie obchodzone jest 5 maja.

</doc>
<doc id="1689037" url="https://pl.wikipedia.org/wiki?curid=1689037" title="David Lopez">
David Lopez



</doc>
<doc id="1689042" url="https://pl.wikipedia.org/wiki?curid=1689042" title="Teatr „Pinokio” w Łodzi">
Teatr „Pinokio” w Łodzi

Teatr Pinokio w Łodzi – łódzki teatr dla dzieci, młodzieży i dorosłych, który rozpoczął działalność artystyczną w maju 1945. 1 stycznia 1950 otrzymał status Teatru Państwowego.
5 lipca 2012 zmieniono nazwę z Teatr Lalki i Aktora „Pinokio” w Łodzi na Teatr Pinokio w Łodzi.
Zasięg oddziaływania teatru wykracza poza województwo łódzkie. W repertuarze utrzymywane są przedstawienia dla widzów w każdym wieku: dzieci, młodzieży i dorosłych. Kreatywność teatru wyraża się poprzez różnorodne formy teatralne i rozmaite konwencje, od teatru plastycznego, widowisk poetyckich po przedstawienia o charakterze rozrywkowym. Podejmowane są szeroko rozumiane działania edukacyjne. Teatr „Pinokio” uczestniczy w festiwalach krajowych i zagranicznych otrzymując nagrody i wyróżnienia. Wielokrotnie występował za granicą, m.in. w Anglii, Austrii, Niemczech, Szwajcarii i Turcji. Teatr mieści się w budynku wykorzystywanym po II wojnie światowej przez Naczelną Dyrekcję Widowisk Rozrywkowych (tzw. Teatr Colosseum), w 1950 adoptowanym dla potrzeb teatru. Teatr posiada 2 sceny: dużą z 155 miejscami i małą z około 50 miejscami.
Geneza nazwy.
Początkowo od 1945 r. teatr znany był jako Teatr Kukiełek, niemniej wśród kręgu zainteresowanych funkcjonował pod nieoficjalną nazwą „Biedronki”. W 1949 roku rozpisano ankietę na nazwę teatru, którą przeprowadzono wśród dzieci. Okres ten zbiegł się z pierwszą rocznicą premiery sztuki „Pinokio” wyreżyserowanej przez Marię Janic, wg adaptacji Aleksandra Maliszewskiego. Spektakl spotkał się z entuzjastycznym przyjęciem wśród widzów, co wpłynęło na wyniki przeprowadzonego plebiscytu.
Historia teatru.
W 1945 Marta Janic wraz z prof. Marianem Gluthem zorganizowali w Centralnym Robotniczym Domu Kultury przy ul. Piotrkowskiej 243 Teatr Kukiełek. Premiera "Bajowych bajeczek i świerszczowych skrzypeczek" odbyła się 1 maja 1945 i dała początek działalności teatru, nieoficjalnie zwanego „Biedronki". Po pięciu latach pracy zespołu teatr został upaństwowiony i od 22 czerwca 1950 działał w nowej siedzibie przy ul. Kopernika 16, jako Państwowy Teatr Lalek „Pinokio”.
Kiedy dyrektorem teatru była Marta Janic, na afiszach najczęściej pojawiały się nazwiska takich kompozytorów jak: Tomasz Kiesewetter, Tadeusz Paciorkiewicz, Józef Pawłowski, Seweryn Berezowski, Stanisław Gesternkorn, Piotr Marczewski, Andrzej Hundziak. Od początku istnienia teatru Marta Janic współpracowała z entuzjastami lalkarstwa Wandą i Stanisławem Byrskimi. W „Pinokiu” oprócz Marty Janicowej, reżyserami byli także: Wanda Byrska (jako reżyser przygotowała 30 premier) i Janusz Galewicz (kierownik literacki). Scenografie w tym okresie tworzyli: Henri Poulain, Wacław Kondek, Wanda i Stanisław Byrscy, Tadeusz Hołówko, Adam Kilian, Ali Bunsch, Jerzy Nowosielski i wielu innych. Według Marka Waszkiela, teatr Janicowej był prawdziwie dziecięcy, rozśpiewany i baśniowy.
Odchodząc na emeryturę, Marta Janic pożegnała się z widzami wyreżyserowaną przez siebie 118 premierą Teatru Pinokio "Za siedmioma górami" Ewy Szelburg-Zarembiny, ze scenografią Henri Poulaina i muzyką Andrzeja Hundziaka (premiera odbyła się 29 sierpnia 1976). Raz jeszcze potem zasiadła przy stoliku reżysera, aby przygotować na własny i teatru jubileusz 40-lecia, premierę "Zaklęty kaczor" Marii Kann (scenografię przygotował Tadeusz Hołówko, muzykę Marek Jaszczak, premiera odbyła się 13 czerwca 1985).
W latach, kiedy Marta Janic nie pełniła funkcji dyrektora (w okresie od 1957 do 1958 dyrektorem był Henryk Ryl, natomiast od 1958 do 1962 Stanisław Byrski, który kilkakrotnie zatrudniał jako kompozytora Krzysztofa Pendereckiego), zajmowała się tylko reżyserią i sprawami administracyjnymi.
Piotrkowski Spółdzielczy Teatr Lalek „Sezam” powstał z inicjatywy plastyka i scenografa Henri Poulaina. Oficjalna premiera „Sezamu” odbyła się 22 lipca 1950, ale już 1 stycznia 1953 został on przyłączony do Państwowego Teatru Lalek „Pinokio” w Łodzi. Do przełomu 1958/1959 roku „Sezam” działał jako filia zajmująca się przedstawieniami objazdowymi (kierownikiem filii z siedzibą w Piotrkowie Trybunalskim była wówczas Marta Janic). Następnie został całkowicie „wchłonięty” przez Teatr Lalek „Pinokio".
W latach 1976–1981 dyrektorem „Pinokia” był Jerzy Michalak, który przejął tę funkcję z rąk Marty Janic. Pod jego kierownictwem przygotowano 17 premier, z czego w 8 uczestniczył jako twórca (reżyser, scenograf). W tym czasie nastąpiły duże zmiany: z 25-osobowego zespołu aktorskiego zostało 6 osób, pojawili się też nowi współpracownicy:
Jerzy Michalak nie stronił od tematów śmiałych, a nawet drastycznych; lubił swoimi realizacjami prowokować. Na nowo otwartej „Scenie dla Dorosłych” pojawiły się premiery dla dorosłych widzów: "Dekameron" Giovanniego Boccacia w adaptacji Henryka Cyganika, reżyserii Jerzego Michalaka, scenografii Andrzeja Włodarczyka i z muzyką Krzysztofa Szwajgiera (premiera 30 maja 1977) oraz "Czarny kabaret" Marcina Wolskiego i Andrzeja Zaorskiego (reżyseria Jerzy Michalik, lalki, maski i kostiumy – Jerzy Kalina, muzyka Piotr Walewski – premiera 29 czerwca 1970).
W 1981 obie sale teatru zostały zamknięte z powodu złego stanu technicznego, a na miejsce Michalaka zatrudniono Wojciecha Kobrzyńskiego. Teatr wynajmował wtedy scenę w Zakładowym Domu Kultury „Polteks” przy ul. Ogrodowej 18, natomiast salę prób, pracownie oraz część administracyjną umieszczono w budynku przy ul. Targowej 25.
Wojciech Kobrzyński polonista, aktor i reżyser, dyrektor „Pinokia” w latach 1981–1989 preferował teatr dobrej literatury, ambitny, kształtujący gust odbiorców. Z 29 premier Kobrzyński sam wyreżyserował 10. Oprócz niego przedstawienia w tamtym okresie reżyserowali: Włodzimierz Fełenczak, Joanna Łupinowicz oraz Katarzyna Więckowska (aktorka), Bogusława Rzymska i inni. Scenografię przygotowywali: Maria Kostrzewska, Tadeusz Hołówko, Zygmunt Smandzik, Andrzej Czyczyło, Jan Zieliński, Mikołaj Malesza i Janina Kamińska (kierownik pracowni plastycznej). Muzykę komponowali: Stanisław Nakielski, Krzysztof Szwajgier, Krzysztof Dzierma. Najgłośniejszą realizacją tego okresu byli imponujący rozmachem realizacji "Krakowiacy i górale" Wojciecha Bogusławskiego z muzyką Jana Stefaniego w reżyserii Wojciecha Kobrzyńskiego i ze scenografią Ali Bunscha (ze względu na śmierć Bunscha pracę kończyła Ewa Przesmycka), choreografią Janiny Niesobskiej i Kazimierza Knola. Premiera spektaklu miała miejsce 23 marca 1985.
Na „Scenie dla Dorosłych” Wojciech Kobrzyński jako reżyser przygotował "Pannę Tutli Putli" Witkacego (scenografia Tadeusz Hołówko, muzyka Marek Jaszczak – premiera 19 września 1982) i "Czarującą Szewcową" według Lorci (reżyseria Włodzimierz Fełenczak, scenografia Andrzej Szulc, muzyka Mieczysław Mazurek – premiera 30 czerwca 1986).
Trzyletnia dyrekcja Grzegorza Kwiecińskiego (1990–1993), założyciela i twórcy Teatru Ognia i Papieru, charakteryzuje się eksperymentami i szukaniem drogi do widza współczesnego. Z 11 premier z tego okresu 3 wyreżyserował Grzegorz Kwieciński. Poza nim reżyserami w tamtym okresie byli: Joanna Łupinowicz, Krzysztof Zygma, Stanisław Ochmański. Scenografie projektowali: Andrzej Czyczyło, Rajmund Strzelecki, Urszula Kubicz–Fik, Janina Kamińska i Jan Zieliński. Pod koniec kadencji Grzegorza Kwiecińskiego „Pinokio” powrócił do wyremontowanej siedziby przy ul. Kopernika 16. Od początku lat pięćdziesiątych niemal do końca kadencji Grzegorza Kwiecińskiego teatr realizował systematyczną akcję objazdową, która całkiem zanikła w trakcie trwania, drugiej co długości w „Pinokiu", dyrekcji pełnionej przez prof. Waldemara Wilhelma. Za jego kadencji udoskonalono warunki techniczne oświetlenia oraz nagłośnienia sali. Wymagania stawiane aktorom zwiększyły się. Wyrazem tych zmian jest nowa nazwa teatru – Teatr Lalki i Aktora „Pinokio". Dyrektor Wilhelm dbał o różnorodność form, tematów i konwencji. W repertuarze były przedstawienia żywoplanowe, grane również w maskach lub łączone z animacją lalki.
Od 2009 do 2019 funkcję dyrektora naczelnego i artystycznego pełnił Konrad Dworakowski. W 2020 na stanowisko dyrektora został powołany Rafał Sabara. Od stycznia 2021 roku funkcję dyrektora pełni Gabriel Gietzky.
65 lat pracy artystycznej zespołu Teatru Lalki i Aktora „Pinokio” to 216 premier, które obejrzało ponad 8 000 000 widzów.
W 2023 teatr zmieni siedzibę, co spowodowane jest odzyskaniem dotychczasowej siedziby przy ul. Kopernika przez dawnych właścicieli. Nowa siedziba znajdzie się przy ul. Sienkiewicza 75/77 w zrewitalizowanym gmachu dawnej fabryki „Wigencja”. Inauguracja planowana jest 2 kwietnia 2023 roku – mają odbyć się m.in. trzy premiery: „Sekrety życia”, ,Alfabe-Ty” oraz „Kubuś Puchatek”.

</doc>
<doc id="1689046" url="https://pl.wikipedia.org/wiki?curid=1689046" title="Władimir Efimkin">
Władimir Efimkin



</doc>
<doc id="1689047" url="https://pl.wikipedia.org/wiki?curid=1689047" title="When Tomorrow Comes">
When Tomorrow Comes

When Tomorrow Comes – singel brytyjskiego duetu Eurythmics, wydany w 1986 roku.
Ogólne informacje.
Był to pierwszy singel z albumu "Revenge". Choć w Wielkiej Brytanii doszedł jedynie do miejsca 30., to w pozostałych krajach Europy osiągnął większy sukces. Piosenka była utrzymana w stylu pop-rock, podobnie jak cały album. Singel nie ukazał się w USA.
Teledysk.
Twórcy teledysku to Chris Ashbrook oraz David A. Stewart.

</doc>
<doc id="1689062" url="https://pl.wikipedia.org/wiki?curid=1689062" title="Sisters Are Doin’ It for Themselves">
Sisters Are Doin’ It for Themselves

Sisters Are Doin’ It for Themselves – singel brytyjskiego duetu Eurythmics, wydany w 1985 roku.
Ogólne informacje.
Gościnnie w utworze udziela się amerykańska piosenkarka soul, Aretha Franklin. Piosenka jest utrzymana w stylu pop-rock-R&amp;B i zawiera feministyczne przesłanie. Singel stał się dużym hitem, docierając do pierwszej dwudziestki na amerykańskiej liście Billboard Hot 100 i plasując się w Top 10 w Wielkiej Brytanii. Utwór znalazł się także na albumie Arethy "Who’s Zoomin’ Who?" z 1985 roku. Na stronie B umieszczono piosenkę „I Love You Like a Ball and Chain”.
Teledysk.
Autorami teledysku do tej piosenki są Eddie Arno i Mark Innocenti.

</doc>
<doc id="1689067" url="https://pl.wikipedia.org/wiki?curid=1689067" title="Cima d’Asta">
Cima d’Asta

Cima d’Asta – szczyt w Alpach Fleimstalskich, w Alpach Wschodnich. Leży w regionie Trydent-Górna Adyga, w północnych Włoszech. To najwyższy szczyt Alp Fleimstalskich. U stóp szczytu leży jezioro Lago di Cima d’Asta. Znajduje się na północny zachód od miejscowości Borgo Valsugana.
Pierwszego wejścia (w 1906 roku) dokonał Pompeo Tomaselli.

</doc>
<doc id="1689069" url="https://pl.wikipedia.org/wiki?curid=1689069" title="Droga wojewódzka nr 868">
Droga wojewódzka nr 868

Droga wojewódzka nr 868 (DW868) – droga wojewódzka w województwie mazowieckim o długości 5 kilometrów łącząca Słomczyn z Gassami. Droga w całości biegnie przez powiat piaseczyński.

</doc>
<doc id="1689070" url="https://pl.wikipedia.org/wiki?curid=1689070" title="Julia (singel)">
Julia (singel)

Julia – singel brytyjskiego duetu Eurythmics, wydany w 1985 roku.
Ogólne informacje.
Był to drugi singel ze ścieżki dźwiękowej do filmu "1984". W przeciwieństwie do pierwszego singla z tego albumu, "Julia" nie odniosła sukcesu na listach przebojów. Piosenka jest synthpopową balladą, a wokal Annie Lennox w tym nagraniu został zmodyfikowany przy użyciu vocodera. Utwór pojawia się podczas napisów końcowych i różni się od wersji zamieszczonej na płycie. Na stronie B singla umieszczono nagranie "Ministry of Love".
Teledysk.
Teledysk został nakręcony przez Chrisa Ashbrooka. Okładka singla to kadr z filmu przedstawiający główną bohaterkę - Julię, graną przez Suzannę Hamilton.

</doc>
<doc id="1689072" url="https://pl.wikipedia.org/wiki?curid=1689072" title="The Walk">
The Walk

The Walk – singel brytyjskiego zespołu Eurythmics, wydany w 1982 roku.
Ogólne informacje.
Był to czwarty singel w karierze Eurythmics i – podobnie jak poprzednie – nie przyniósł duetowi spodziewanego sukcesu komercyjnego. Mimo to, rok później został umieszczony na przebojowym albumie "Sweet Dreams (Are Made of This)". Na stronie B umieszczono nagranie „Invisible Hands”. Piosenka została nagrana także w innej aranżacji pod tytułem „Let’s Just Close Our Eyes” i wydana została na singlu „Love Is a Stranger”.
Teledysk.
Duet nagrał teledysk do tego singla, lecz przez wiele lat nie był on dostępny. W 2007 roku wideoklip przedostał się do internetu. Jego reżyserem jest Marek Budzynski, natomiast za montaż odpowiedzialna jest Sophie Muller. Istnieje także druga wersja klipu.

</doc>
<doc id="1689073" url="https://pl.wikipedia.org/wiki?curid=1689073" title="Flagman floty">
Flagman floty

Flagman floty

</doc>
<doc id="1689074" url="https://pl.wikipedia.org/wiki?curid=1689074" title="Chatka AKT „Dobrodziej” na Witasówce">
Chatka AKT „Dobrodziej” na Witasówce

Chatka AKT „Dobrodziej” na Witasówce (dawniej "Chatka Budowlańców") – była górska chatka studencka, obecnie prywatny obiekt położony w Beskidzie Żywieckim (Grupa Pilska i Romanki), na polanie Witasówka nad Sopotnią Wielką.
Historia.
Przez długi czas obiektem zarządzał Wydział Budownictwa i Architektury Politechniki Śląskiej w Gliwicach (stąd dawna nazwa chatki).
Warunki pobytu.
Obiekt posiada 30 miejsc noclegowych w salach wieloosobowych, kuchnię, jadalnię i łazienki. 
Szlaki turystyczne.
W pobliżu obiektu przebiega szlak turystyczny Sopotnia Wielka - Hala Miziowa

</doc>
<doc id="1689075" url="https://pl.wikipedia.org/wiki?curid=1689075" title="Maksterm">
Maksterm

Maksterm (maxterm) – term składający się z literałów połączonych logicznym symbolem alternatywy, który dla dokładnie jednej kombinacji wejść danej funkcji przyjmuje wartość 0. Maksterm zawiera wszystkie literały danej funkcji.
Możliwe makstermy.
Do każdej funkcji boolowskiej formula_1 z formula_2 literałami (zmiennymi boolowskimi) istnieje maksymalnie formula_3 makstermów.
W przypadku trzech zmiennych makstermy brzmią następująco, przy czym formula_4 to literał zanegowany:
Mintermy vs. makstermy.
Każdą funkcję logiczną formula_5 można zapisać jako sumę mintermów. Mintermy są wtedy ujęte jako człony dysjunkcyjnej postaci normalnej. W poniższym przypadku postać ta przyjmuje formę:
formula_6 formula_7
Odpowiednio funkcja może też zostać przedstawiona jako iloczyn makstermów, gdzie makstermy są ujęte jako człony koniunkcyjnej postaci normalnej. W poniższym przypadku postać ta przyjmuje formę:
formula_8 formula_9
Notacja.
Oprócz powyżej przedstawionej koniunkcyjnej postaci normalnej makstermy można zanotować również jako listę indeksów konkretnej funkcji, dla których przyjmuje ona wartość 0:

</doc>
<doc id="1689077" url="https://pl.wikipedia.org/wiki?curid=1689077" title="Rzepowskie">
Rzepowskie

1 miejscowość w Polsce:
1 jezioro w Polsce:

</doc>
<doc id="1689079" url="https://pl.wikipedia.org/wiki?curid=1689079" title="Motocyklowe Grand Prix Francji 2009">
Motocyklowe Grand Prix Francji 2009

Motocyklowe Grand Prix Francji 2009 – czwarta eliminacja Motocyklowych Mistrzostw Świata, rozegrana 15 - 17 maja 2009 na torze Bugatti Circuit w Le Mans.

</doc>
<doc id="1689080" url="https://pl.wikipedia.org/wiki?curid=1689080" title="Maxterm">
Maxterm



</doc>
<doc id="1689087" url="https://pl.wikipedia.org/wiki?curid=1689087" title="Wyższa Szkoła Zarządzania w Warszawie">
Wyższa Szkoła Zarządzania w Warszawie

Wyższa Szkoła Zarządzania / Polish Open University (ang. "Polish Open University", POU) – nieistniejąca już uczelnia niepubliczna z siedzibą w Warszawie, posiadała oddziały w Krakowie i Legnicy. Uczelnia prowadziła studia zarówno w trybie dziennym, jak i wieczorowym, a także w systemie e-learning. Specjalizowała się w kierunkach związanych z zarządzaniem, marketingiem i biznesem. W 2015 roku została włączona do Akademii Finansów i Biznesu Vistula.
Struktura organizacyjna i władze uczelni.
Rektor Wyższej Szkoły Zarządzania / Polish Open University
Dziekan Oddziału Dolnośląskiego
Dziekan Oddziału Mazowieckiego
Dziekan Oddziału Małopolskiego
Wykaz trybów i kierunków nauczania.
W zależności od wybranego rodzaju i programów studiów POU oferowała następujące tryby studiowania:
W trakcie studiów student ma prawo do zmiany trybu nauczania.
Postgraduate Certificate in Business (PCB).
Postgraduate Certificate in Business (PCB) to program na poziomie magisterskim (poziom 7 według Europejskich Ram Kwalifikacji (EQF)), akredytowany przez Oxford Brookes University.
Program obejmuje kluczowe zagadnienia aktywności biznesowej w najważniejszych obszarach zarządzania biznesem. Kierowany jest do absolwentów kierunków niebiznesowych oraz specjalistów innych dziedzin, np. inżynierów, lekarzy, prawników.
Absolwenci Programu otrzymują "Postgraduate Certificate in Business" wydawany przez Oxford Brookes University oraz Zaświadczenie o ukończeniu "Programu Zarządzania Biznesem" wydawane przez Wyższą Szkołę Zarządzania / Polish Open University.
Studia Master of Science.
Wyższa Szkoła Zarządzania / Polish Open University prowadzi roczne studia Master of Science (MSc), których absolwenci otrzymują dyplom Oxford Brookes University z Wielkiej Brytanii.
Studia MSc trwają rok i są realizowane po polsku. To pierwsza tego typu oferta na polskim rynku edukacyjnym.
W ofercie uczelni znajduje się 5 programów studiów:
Studia adresowane są do osób, które posiadają już dyplom na poziomie min. licencjata lub inżyniera. Na studia mogą zostać przyjęci absolwenci wszystkich kierunków studiów (licencjackich i magisterskich), bez konieczności realizowania różnic programowych.
Postgraduate Diploma (PgDip).
"Postgraduate Diploma" (PgDip) to program na poziomie magisterskim (poziom 7 według Europejskich Ram Kwalifikacji (EQF)), akredytowany przez Oxford Brookes University (Oxford, UK).
Absolwenci Programu otrzymują Postgraduate Diploma w wybranej specjalności wydawany przez Oxford Brookes University.
Dostępne specjalności:
Postgraduate Diploma to odrębny program kształcenia, który może stanowić pierwszy etap w realizacji studiów II stopnia i MSc.
Studia Executive MBA.
Executive MBA w POU to studia dostosowane do potrzeb polskich menedżerów, które posiadają akredytację dwóch zewnętrznych, niezależnych instytucji:
Absolwenci POU po ukończeniu studiów Executive MBA otrzymują dwa dyplomy MBA:
Studia Executive MBA w POU trwają 2 lata (4 semestry). Na program Executive MBA składa się 510 godzin obowiązkowych zajęć, w tym: tzw. seminaria strategiczne, warsztaty z poszczególnych modułów, warsztaty on-line, zajęcia w grupach, konsultacje indywidualne i „electives” – warsztaty wyjazdowe prowadzone przez wykładowców z zagranicy. Około 30% zajęć na studiach Executive MBA prowadzona jest po angielsku.
POU w zależności od potrzeb w poszczególnych oddziałach studia Executive MBA uruchamia w następujących trybach:
Studia Post MBA.
Studia Post MBA adresowane są do absolwentów MBA, w tym zwłaszcza:
Uczestnik studiów Post MBA ma możliwość indywidualnego kształtowania programu poprzez wybór dowolnych modułów z listy. Jedynym ograniczeniem jest łączna liczba kredytów ("CATS point"s) przypisanych do modułów, która nie może być większa niż 40.
Zajęcia prowadzone są przez praktyków biznesu oraz menedżerów wyższego szczebla zarządzania.
Studia Post MBA można rozpocząć 2 razy w roku:
Program Post MBA trwa 12 miesięcy.
Warsztaty odbywają się w siedzibie POU w Warszawie lub Krakowie.
Studia podyplomowe.
Studia podyplomowe w POU trwają rok.
W ofercie uczelni istnieją następujące programy studiów podyplomowych:
Studia podyplomowe w POU można realizować w formie niestacjonarnej:
Szkolenia.
POU miała w swojej ofercie szkolenia specjalistyczne oraz szkolenia z zakresu jednego modułu. Taka forma kształcenia to rozwiązanie dla wszystkich tych, którzy potrzebują w krótkim czasie zdobyć wiedzę i umiejętności z konkretnej dziedziny biznesu. W szkoleniach mogą wziąć udział również osoby, które nie ukończyły wyższych studiów (dotyczy szkoleń z zakresu jednego modułu).
Szkolenia oferowane przez POU mogą być realizowane:
POU oferuje następujące programy szkoleń:
Akredytacje, uczelnie partnerskie i współpraca z zagranicą.
POU działa na podstawie Zezwolenia Ministra Edukacji Narodowej nr DNS-3-TBM-14/92 i jest wpisany do rejestru MEN pod numerem 3. W 2004 roku POU z sukcesem przeszedł procedury akredytacyjne i otrzymał pozytywną opinię Państwowej Komisji Akredytacyjnej w odniesieniu do studiów licencjackich i magisterskich.
W 2002 roku POU otrzymał akredytację studiów MBA oraz został członkiem The Association of MBAs.
W 2000 roku POU (jako instytucja) otrzymał akredytację i walidację Oxford Brookes University dla 5 programów studiów licencjackich (dziennych i wieczorowych), Master of Business Administration oraz uzupełniających studiów magisterskich w zakresie e-biznesu. W 2005 roku POU otrzymała akredytację Oxford Brookes University dla wszystkich programów studiów licencjackich realizowanych w systemie e-learning (multimedia i Internet). W grudniu 2006 Oxford Brookes University wydał pozytywną opinię dotyczącą walidacji 3 programów studiów licencjackich prowadzonych w języku angielskim: Business Administration, Marketing and Advertising, Financial Management oraz programu studiów magisterskich w zakresie e-biznesu.
Polish Open University ściśle współpracuje z dwiema uczelniami brytyjskimi: Oxford Brookes University i Leeds Metropolitan University. Współpraca z Oxford Brookes University odbywa się na wielu płaszczyznach. Najważniejszą z nich jest dydaktyka. Współpraca z OBU obejmuje:
Współpraca między Wyższą Szkołą Zarządzania / Polish Open University a Leeds Metropolitan University, dotyczy wymiany studentów, wykładowców oraz wspólnego programu studiów doktorskich w języku angielskim.
Wyższa Szkoła Zarządzania / Polish Open University jest aktywnym uczestnikiem programu LLP Erasmus.
Nagrody i wyróżnienia.
Wyższa Szkoła Zarządzania / Polish Open University od 2004 roku zajmuje pierwsze miejsce wśród niepaństwowych szkół biznesu i zarządzania w rankingu szkół wyższych przygotowanym przez tygodnik „Wprost”. W 2007, podobnie jak w poprzednich latach, POU został zakwalifikowany do kategorii uczelni klasy międzynarodowej.
W maju 2007 program MBA Wyższej Szkoły Zarządzania / Polish Open University prowadzony we współpracy z Oxford Brookes University z Wielkiej Brytanii zajął 2. miejsce w rankingu studiów MBA tygodnika „Wprost”. W rankingu uwzględniono wszystkie programy studiów MBA prowadzone przez uczelnie publiczne oraz prywatne.
W 2007 w rankingu studiów MBA, przygotowanym przez tygodnik „Warsaw Business Journal”, program studiów MBA prowadzony przez Wyższą Szkołę Zarządzania / Polish Open University zajął 1 miejsce.
Internetowa platforma edukacyjna POU o nazwie E-edusystems została uhonorowana w XIII edycji konkursu godłem „Teraz Polska”, przyznawanym najlepszym polskim produktom oraz usługom. POU jest jak dotąd jedyną polską instytucją edukacyjną uhonorowaną w tym konkursie.
Wydawnictwo PRET.
Redakcją, składem i drukiem wszystkich publikacji POU zajmuje się wydawnictwo PRET S.A, które działa od 1988 roku. PRET publikuje książki i czasopisma w formie tradycyjnej (papierowej) i elektronicznej. Specjalizuje się w problematyce zarządzania, ekonomii, finansów i marketingu.
Wszyscy studenci POU w ramach czesnego otrzymują podręczniki do konkretnych modułów. Wszystkie podręczniki akademickie POU udostępnia na płytach CD. Podręczniki elektroniczne POU mają opcję druku, można je drukować w całości lub we fragmentach.
Uczelnia wydaje:

</doc>
<doc id="1689088" url="https://pl.wikipedia.org/wiki?curid=1689088" title="Revenge (album Eurythmics)">
Revenge (album Eurythmics)

Revenge – album brytyjskiego zespołu Eurythmics, wydany w 1986 roku.
Ogólne informacje.
Płyta "Revenge" była zwrotem zespołu Eurythmics ku stylowi bardziej rockowemu, a brzmienie albumu stało się bardziej komercyjne i mainstreamowe, w porównaniu do poprzednich płyt.
Mimo kilku nieprzychylnych opinii krytyków, album okazał się komercyjnym sukcesem i zawierał cztery przebojowe single. Płyta była promowana przez dużą, ponad półroczną trasę koncertową. Australijski koncert z 14 lutego 1987 został sfilmowany i wydany na VHS, pod tytułem "Live".
14 listopada 2005 wytwórnia Sony BMG wydała ekskluzywne reedycje ośmiu studyjnych albumów Eurythmics wzbogacone o dodatkowe utwory, w tym także "Revenge" z nagraniami ze stron B singli oraz niepublikowanym wcześniej utworem.
Lista utworów.
Dodatkowy materiał (reedycja z 2005 roku)
Twórcy.
Eurythmics
Muzycy towarzyszący

</doc>
<doc id="1689092" url="https://pl.wikipedia.org/wiki?curid=1689092" title="Andrzej Leszczyński (wojewoda brzesko-kujawski)">
Andrzej Leszczyński (wojewoda brzesko-kujawski)



</doc>
<doc id="1689093" url="https://pl.wikipedia.org/wiki?curid=1689093" title="Gao Jun">
Gao Jun

Gao Jun (chiń. 高军; ur. 25 stycznia 1969 w Baoding) – chińska i amerykańska tenisistka stołowa, czterokrotna olimpijka.
Członkini kadry narodowej i olimpijskiej Chin i Stanów Zjednoczonych w tenisie stołowym. Na Letnich Igrzysk Olimpijskich 1992 zdobyła srebrny medal w grze podwójnej kobiet. Na Letnich Igrzyskach Olimpijskich 2008 reprezentowała Stany Zjednoczone, gdzie doszła do czwartej rundy z singli konkurencji. Obecnie najlepsza tenisistka stołowa w Stanach Zjednoczonych i jedna z najlepszych w Ameryce Północnej.

</doc>
<doc id="1689094" url="https://pl.wikipedia.org/wiki?curid=1689094" title="Reprezentacja Wielkiej Brytanii w piłce siatkowej kobiet">
Reprezentacja Wielkiej Brytanii w piłce siatkowej kobiet

Reprezentacja Wielkiej Brytanii w piłce siatkowej kobiet – narodowa reprezentacja tego kraju, reprezentująca go na arenie międzynarodowej. Trenerem Brytyjek jest Audrey Cooper.
Największym sukcesem reprezentantek Wielkiej Brytanii było wywalczenie 8. miejsca w Lidze Europejskiej w piłce siatkowej kobiet na turniejach w 2009 i 2010 roku.
Linki zewnętrzne.
Oficjalna strona BVF

</doc>
<doc id="1689095" url="https://pl.wikipedia.org/wiki?curid=1689095" title="Wyższa Szkoła Zarządzania - Polish Open University">
Wyższa Szkoła Zarządzania - Polish Open University



</doc>
<doc id="1689097" url="https://pl.wikipedia.org/wiki?curid=1689097" title="Tomasz Zakrzewski">
Tomasz Zakrzewski

Tomasz Zakrzewski (ur. 7 lutego 1975 w Mikołajkach) – żeglarz, żeglarz lodowy, mistrz świata. 
Obecnie zamieszkuje w Gdańsku. Od samego początku członek Mazurskiego Klubu Żeglarskiego w Mikołajkach. Złoty medalista mistrzostw Polski wszystkich kategorii wiekowych w bojerowej klasie "DN". 
Sekretarz Stowarzyszenia Flota Polska DN w latach 2004-2005, obecnie członek zarządu SFPDN oraz administrator strony www.bojery.pl, zrzeszającej polską społeczność bojerową.

</doc>
<doc id="1689103" url="https://pl.wikipedia.org/wiki?curid=1689103" title="Komitet na rzecz Międzynarodówki Robotniczej">
Komitet na rzecz Międzynarodówki Robotniczej

Komitet na rzecz Międzynarodówki Robotniczej (ang. "Committee for a Workers' International", CWI) – międzynarodowe trockistowskie stowarzyszenie polityczne grupujące obecnie 40 sekcji krajowych.
Historia.
Założyciele CWI wywodzili się z działającej w Wielkiej Brytanii trockistowskiej Tendencji Militant. Komitet został powołany do życia 20-21 kwietnia 1974 na kongresie założycielskim w Londynie przez brytyjskich działaczy Militant oraz przedstawicieli stowarzyszonych z Militant grup z Irlandii, Niemiec i Szwecji. Organizacja nie przyjęła nazwy "Międzynarodówki", gdyż uznała, że jest zbyt mało liczna, by posługiwać się takim określeniem. Początkowo organizacje zrzeszone w CWI skupiały się na taktyce entryzmu w tradycyjnych partiach socjaldemokratycznych i komunistycznych, chociaż nie rezygnowały ze współpracy z innymi grupami lewicy radykalnej. Działacze CWI krytykowali przy tym IV Międzynarodówkę i grupy, jakie się z niej wyłoniły, uznając, że ich powojenne analizy polityczne były całkowicie błędne.
Na początku lat 90. doszło do konfliktu na tle dalszej strategii działania organizacji. Grupa na czele z Tedem Grantem uważała dotychczasową taktykę za dobrą i uważała, że mimo zmian geopolitycznych na świecie powinna być ona kontynuowana. Z kolei grupa skupiona wokół Petera Taaffe uznała, że tradycyjna socjaldemokracja nie odgrywa już żadnej postępowej roli w społeczeństwie i trockiści powinni odtąd działać wyłącznie samodzielnie. Ostatecznie większość poparła drugie stanowisko. Grant i jego zwolennicy uzyskali status wewnętrznej frakcji CWI, po czym zostali usunięci z organizacji pod zarzutem planowania w niej rozłamu. Grupa Granta, oskarżając Taaffego o sekciarstwo, założyła w kilka lat później Międzynarodową Tendencję Marksistowską.
Reprezentanci sekcji CWI porzucili taktykę entryzmu, startując w wyborach parlamentarnych i lokalnych pod własnym szyldem. Zasiadali lub zasiadają w lokalnych organach władzy w Wielkiej Brytanii, Holandii, Australii, Niemczech, Szwecji, Pakistanie i na Sri Lance. Posiadali również jednego przedstawiciela w parlamencie Irlandii oraz współtworzyli Szkocką Partię Socjalistyczną, którą jednak ostatecznie opuścili. W swoich działaniach orientują się głównie na robotników.
W 2017 r. partie, które odeszły z IMT w trakcie rozłamu z 2010 r. (sekcje: hiszpańska, wenezuelska i meksykańska) zjednoczyły się z CWI podczas kongresu zjednoczeniowego w Barcelonie.

</doc>
<doc id="1689104" url="https://pl.wikipedia.org/wiki?curid=1689104" title="Marcin Wroński">
Marcin Wroński

Marcin Wroński (ur. 1972) – polski pisarz i redaktor, autor m.in. kryminałów retro o komisarzu Zydze Maciejewskim.
Jako pisarz związany z Lublinem brał udział w europejskim projekcie Citybooks (2012).
Życiorys.
Ukończył studia na Katolickim Uniwersytecie Lubelskim. Jego pierwsze próby literackie miały miejsce już w połowie lat 80. W latach 90. był związany z nurtem trzeciego obiegu, w tym czasie napisał i wydał w Lublinie debiutancki zbiór opowiadań "Udo Pani Nocy" (1992) oraz powieść "Obsesyjny motyw babiego lata" (1994), „mikropowieść pijacko-przygodową”, do której ilustracje wykonał Marcin Prus. Jako dziennikarz i felietonista współpracował z lubelskim Radiem TOP (prowadzący audycji "Fikcja o północy"). Tworzył skecze i piosenki dla prowadzonego przez siebie kabaretu pod nazwą Osoby o Nieustalonej Tożsamości.

</doc>
<doc id="1689105" url="https://pl.wikipedia.org/wiki?curid=1689105" title="Jakub Dinezon">
Jakub Dinezon

Jakub Dinezon (jid. יעקב דינעזאָן; ur. 1856 w Nowych Zagorach, zm. 29 sierpnia 1919 w Warszawie) – polski pisarz żydowskiego pochodzenia, tworzący w języku jidysz.
Życiorys.
Urodził się w Nowych Zagorach koło Kowna w rodzinie żydowskiej, jako syn Benjamina. Po ukończeniu szkół był nauczycielem w Mohylewie. Później przeniósł się do Wilna, gdzie związał się z tamtejszym środowiskiem literackim i stawiał pierwsze kroki jako pisarz. Pierwsze swoje teksty publikował na łamach prasy hebrajskojęzycznej. Pierwszą swoją powieść "Ba-awon awot" (z hebr. "Z grzechu ojców") wydał po hebrajsku, jednak została ona skonfiskowana przez cenzurę. Od tego czasu zdecydował się pisać w języku jidysz, aby zdobyć szerszy krąg odbiorców. Pod koniec XIX wieku przeprowadził się do Warszawy. Oprócz twórczości pisarskiej zajmował się także działalnością społeczną i oświatową.
Został pierwszym przewodniczącym Związku Literatów i Dziennikarzy Żydowskich w Warszawie.
Zmarł w Warszawie. Jest pochowany w Mauzoleum Trzech Pisarzy w alei głównej cmentarza żydowskiego przy ulicy Okopowej w Warszawie (kwatera 44). Część jego utworów została wydana pośmiertnie. Pierwsze tłumaczenie na język polski jego najsłynniejszej jidyszowej powieści "Ha-ne’ehawim weha-ne’imim oder der Szwartser jingermantszik" ukazuje się w odcinkach w magazynie żydowskim „Chidusz" począwszy od numeru 8/2019.

</doc>
<doc id="1689107" url="https://pl.wikipedia.org/wiki?curid=1689107" title="Denton (Montana)">
Denton (Montana)

 
Denton – miasto w Stanach Zjednoczonych, w stanie Montana, w hrabstwie Fergus.
W 2000 r. Denton zamieszkiwało 301 osób, a powierzchnia tego miasta wynosiła 2 km².

</doc>
<doc id="1689108" url="https://pl.wikipedia.org/wiki?curid=1689108" title="Hrabiowie Cerdanya">
Hrabiowie Cerdanya



</doc>
<doc id="1689113" url="https://pl.wikipedia.org/wiki?curid=1689113" title="Denton (Nebraska)">
Denton (Nebraska)

 
Denton - wieś w USA, w stanie Nebraska, w hrabstwie Lancaster.
W 2000 r. Denton zamieszkiwało 189 osób, a powierzchnia tego miasta wynosiła 0,4 km².

</doc>
<doc id="1689117" url="https://pl.wikipedia.org/wiki?curid=1689117" title="Feliks Krzesiński">
Feliks Krzesiński

Feliks Adam Walerian Krzesiński herbu Nieczuja (ros. "Фе́ликс Кшеси́нский"; ur. 17 lutego 1823 w Warszawie, zm. 16 lipca 1905 w Krasnowie koło Sankt Petersburga) – polski tancerz baletowy, choreograf i nauczyciel tańca. W latach 1845–1851 pierwszy tancerz charakterystyczny baletu warszawskiego w Teatrze Wielkim, od 1851 carskiego baletu w Sankt Petersburgu. Był słynnym mazurzystą, niezrównanym wykonawcą mazura zarówno na scenie warszawskiej, jak i petersburskiej. Ojciec sławnej rosyjskiej primabaleriny „assoluta” Matyldy Krzesińskiej.
Pochodzenie.
Urodził się w Warszawie jako syn cenionego śpiewaka-tenora, aktora, nauczyciela śpiewu i kompozytora Jana Felicjana Krzesińskiego (1770–1847) i jego drugiej żony Felicji z Deręgowskich. Był bratem tancerki Matyldy Krzesińskiej (1820-po 1900) oraz aktora i dyrektora teatru Stanisława Tertuliana Krzesińskiego (1810–1902). Od 1831 uczył się w szkole baletowej Warszawskich Teatrów Rządowych. Już jako uczeń w 1835 występował w pas de trois podczas zjazdu monarchów w Kaliszu, a potem tańczył także partie Lubina ("Fletrowers zaczarowany") i Arlekina ("Gabinet figur mechanicznych") w szkolnych przedstawieniach na scenie Teatru Rozmaitości.
Kariera artystyczna.
W Warszawie.
3 grudnia 1838 został zaangażowany do baletu Warszawskich Teatrów Rządowych. Początkowo był obsadzany w niewielkich partiach charakterystycznych, jak Giermek ("Wesele Gamasza") czy Młynarczyk ("Figle wieśniacze"). Dopiero lata 1843–1844 przyniosły przełom w jego karierze artystycznej. 21 marca 1843 odniósł sukces wcielając się w role tancerza Camprubi we własnej parodii tańca znanych wówczas w Europie artystów hiszpańskich: panny Manueli i pana Camprubi (w partii Manueli partnerował mu sławny później pierwszy tancerz klasyczny Aleksander Tarnowski). Z kolei 9 czerwca 1844 otrzymał główną partię Roberta w premierze popularnego baletu komicznego "Robert i Bertrand, czyli Dwaj złodzieje" w choreografii Paolo Taglioniego.
Z wielkiej ilości partii wykonywanych przez niego na scenie Teatru Wielkiego, a występował prawie we wszystkich wystawianych wtedy baletach, na szczególną uwagę zasługiwały jego kreacje: Radiag-beja ("Rozbójnik morski"), Pierwszego Drużby ("Wesele w Ojcowie"), Matki Lucy ("Aneta, czyli Sen wieśniaczki"), Maturyna ("Hrabina i wieśniaczka"), Hilariona ("Giselle"), Kleofasa ("Diabeł kulawy"), Diavolina ("Katarzyna córka bandyty") i Frolla ("Esmeralda"). „Odznaczał się wysokim usposobieniem w rodzaju tańca charakterystycznego i w grze mimicznej. W tarantellach, w bolerach, a mianowicie w mazurze był nieporównany”. Jego partie „były zawsze nacechowane zrozumieniem, życiem, ogniem i szkołą wyższą tańca” – pisał o nim Jan Tomasz Seweryn Jasiński.
W 1851, występując w "Weselu w Ojcowie" podczas gościny baletu warszawskiego w Petersburgu, zwrócił na siebie uwagę dyrekcji teatrów cesarskich i otrzymał propozycję engagement.
W Sankt Petersburgu.
Uwolniony 3 grudnia 1852 na własne żądanie ze swych zobowiązań wobec teatrów warszawskich, 27 stycznia 1853 został zaangażowany na stanowisko solisty charakterystycznego w balecie petersburskim, gdzie występował w latach 1853–1898, aż do później starości. Zajmował się również sporadycznie choreografią, wystawiając m.in. "Wesele w Ojcowie" i przygotowując tańce w przedstawieniu "Halki" Stanisława Moniuszki. W krótkim czasie stał się ulubieńcom rosyjskiej publiczności i wziętym nauczycielem polskich tańców narodowych w sferach arystokratycznych i mieszczańskich Petersburga.
Jego zasługą było wprowadzenie tańców polskich na sale balowe Petersburga. „Była to w swoim rodzaju misja. Krzesiński dumny był, iż ta sama biurokracja, która dla polskości w Królestwie nieubłagane ferowała wyroki, w Petersburgu gorąco oklaskiwała mazurowe hołubce tancerza warszawskiego. I tak się obawiano, aby Krzesiński nie stracił swego «charakteru narodowego», iż przez dłuższy czas pozwolono mu chodzić w czamarze” – pisano w „Kraju”. W 1854 gościł też w Moskwie, tańcząc swą popisową partię Roberta ("Robert i Bertrand, czyli Dwaj złodzieje") i mazura w stroju polskim. Z kolei w 1862 występował gościnnie w Paryżu, gdzie wywołał entuzjazm swoim pas mazurowym wykonywanym w duecie z solistką baletu petersburskiego, Marią Petipą.
5 czerwca 1872 ożenił się w Petersburgu z owdowiałą Polką, byłą tancerką tamtejszej sceny, Julią Ledé z domu Dymińską. Okazał się troskliwym ojczymem dla jej wcześniejszych pięciorga dzieci, a spośród czworga ich wspólnego potomstwa: syn Józef (1868–1942) oraz córki Julia (1866–1969) i Matylda (1872–1971) zostali tancerzami baletu cesarskiego. Od pojawienia się Matyldy na scenie określano ją w teatrze Krzesińską II, dla odróżnienia od występującej już wcześniej, jej starszej siostry Julii, którą nazywano odtąd Krzesińską I. Matylda została później jedną z najświetniejszych primabalerin baletu petersburskiego.
W czasie swej długiej kariery Feliks Krzesiński zyskał w Rosji liczne dowody uznania. Cieszył się szacunkiem czterech kolejnych cesarzy: Mikołaja I, Aleksandra II, Aleksandra III i Mikołaja II, który w młodości przeżył głośny romans z jego córką Matyldą, a potem opiekował się nią aż do rewolucji. Obchodził w Petersburgu trzy uroczyste jubileusze: 25 stycznia 1873 – trzydziestopięciolecia, 15 stycznia 1888 – pięćdziesięciolecia (wystąpił wtedy w roli Cześnika w "Zemście" Aleksandra Fredry w polskim teatrze pod dyrekcją Józefa Teksla) i wreszcie 20 lutego 1898, na pożegnanie teatru – sześćdziesięciolecia pracy scenicznej. 27 maja 1895 otrzymał również honorowe obywatelstwo Sankt Petersburga.
Kontakty z krajem.
Z Warszawą utrzymywał dość częste kontakty odwiedzając rodzinę w czasie urlopu lub pokazując swym dzieciom ojczyste miasto. Na scenie warszawskiej wystąpił jednak tylko trzykrotnie: 27 czerwca 1880 w "Weselu w Ojcowie" oraz 2 i 8 czerwca 1895 w pas de deux mazurowym w II akcie "Pana Twardowskiego" Adolfa Sonnenfelda (z córką Matyldą). Zmarł na zawał serca w Krasnowie pod Petersburgiem, ale zgodnie z ostatnią wolą artysty, staraniem Matyldy Krzesińskiej, jego zwłoki przewieziono do Warszawy i pochowano na warszawskich Powązkach. Jego zaniedbany grób zachował się do dzisiaj (kwatera 11, rząd III, miejsce 30), tuż obok miejsca spoczynku Stanisława Moniuszki. Został tam pochowany obok ojca Jana Krzesińskiego, jednocześnie z przewiezionymi również z Petersburga prochami jego zmarłej w 1870 matki, Felicji z Deręgowskich Krzesińskiej.

</doc>
<doc id="1689118" url="https://pl.wikipedia.org/wiki?curid=1689118" title="Zofia Wilczyńska">
Zofia Wilczyńska

Imię i nazwisko Zofia Wilczyńska nosiły lub noszą m.in.:

</doc>
<doc id="1689119" url="https://pl.wikipedia.org/wiki?curid=1689119" title="Denton (Karolina Północna)">
Denton (Karolina Północna)

Denton - miasto w Stanach Zjednoczonych, w stanie Karolina Północna, w hrabstwie Davidson. W 2000 r. miasto to zamieszkiwało 1 450 osób.

</doc>
<doc id="1689120" url="https://pl.wikipedia.org/wiki?curid=1689120" title="Wu Jiaduo">
Wu Jiaduo

Wu Jiaduo (chiń. 吴佳多; ur. 19 września 1977 w Linhai, Zhejiang) – niemiecka tenisistka stołowa pochodzenia chińskiego. Członkini kadry narodowej i olimpijskiej kobiet w tenisie stołowym Niemiec. Zawodniczka niemieckiego klubu tenisa stołowego FSV Kroppach (klub bierze udział w Lidze Mistrzów w tenisa stołowego i jest sponsorowany przez niemiecka firmę tenisa stołowego Andro). Jest sponsorowana przez niemiecką firmę tenisa stołowego Andro. Jest to jedena z najbardziej rozpoznawalnych tenisistek stołowych w Europie i na świecie. Obecnie najlepsza tenisistka stołowa w Niemczech i jedna z najlepszych w Europie.
Sprzęt:

</doc>
<doc id="1689121" url="https://pl.wikipedia.org/wiki?curid=1689121" title="Michaił Wiktorow">
Michaił Wiktorow

Michaił Władimirowicz Wiktorow, ros. Михаил Владимирович Викторов (ur. w Jarosławiu, zm. 1 sierpnia 1938) – radziecki dowódca wojskowy, flagman floty I rangi (od 22 listopada 1935).
Urodzony w rodzinie oficera. Ukończył Jarosławski Korpus Kadetów 1910. W 1913 z wyróżnieniem ukończył Korpus Morski. W 1924 ukończył kurs doskonalenia w Akademii Wojenno-Morskiej.
W czasie I wojny światowej pływał na okrętach Floty Bałtyckiej w stopniu porucznika. Po Rewolucji Październikowej wstąpił do służby w RKKF. Od stycznia 1918 był zastępcą dowódcy okrętu liniowego „Grażdanin”. Od listopada 1918 był zastępcą dowódcy krążownika „Oleg”. Od czerwca 1919 do kwietnia 1920 dowodził niszczycielem „Wsadnik”. Od sierpnia 1920 do kwietnia 1921 był dowódcą okrętów liniowych „Andriej Pierwozwannyj” i „Gangut”. 
Uczestniczył w stłumieniu buntu w Kronsztadzie w 1921. Potem był komendantem morskim Kronsztadu. Od maja 1921 był dowódcą sił morskich Floty Bałtyckiej. Od czerwca 1924 był dowódcą sił morskich na Morzu Czarnym. W latach 1924-1925 był szefem Zarządu Hydrograficznego RKKF. Od 1925 dowodził Flotą Bałtycką. W 1932 wstąpił do WKP(b). Od marca 1932 był dowódcą nowo utworzonej Floty Oceanu Spokojnego. 
W sierpniu 1937 został wyznaczony na stanowisko dowódcy sił morskich RKKA i członka Rady Wojskowo-Rewolucyjnej ZSRR. W tym samym roku został wybrany na deputowanego do Rady Najwyższej ZSRR. 
W grudniu 1937 Klimient Woroszyłow zaproponował mu, by złożył samokrytykę i przyznał się do przygotowywania spisku antypaństwowego oraz szpiegostwa na rzecz Japonii. Wiktorow odmówił, po czym 22 kwietnia 1938 został aresztowany. W czasie śledztwa przyznał się, że w 1933 był zwerbowany przez Jana Gamarnika do działalności w organizacji terrorystycznej, został tam zobowiązany do pracy sabotażowej we flocie i doprowadzenia do niemożności prowadzenia przez nią aktywnych działań bojowych w czasie wojny. 
1 sierpnia 1938 został skazany na karę śmierci przez rozstrzelanie. Wyrok został wykonany natychmiast. 14 marca 1956 został pośmiertnie zrehabilitowany.

</doc>
<doc id="1689123" url="https://pl.wikipedia.org/wiki?curid=1689123" title="Capitaine Mehl (1912)">
Capitaine Mehl (1912)

Capitaine Mehl – francuski niszczyciel z okresu I wojny światowej. Jednostka typu "Bouclier". Okręt wyposażony w cztery kotły parowe opalane ropą i turbiny parowe. W czasie I wojny światowej operował początkowo na Morzu Śródziemnym, później przeniesiony na Morze Północne. 21 marca 1918 roku wspólnie z okrętem Bouclier zatopił niemiecki torpedowiec A 7. Niszczyciel przetrwał wojnę. Został skreślony z listy floty 10 lipca 1926 roku.

</doc>
<doc id="1689125" url="https://pl.wikipedia.org/wiki?curid=1689125" title="Commandant Rivière">
Commandant Rivière



</doc>
<doc id="1689127" url="https://pl.wikipedia.org/wiki?curid=1689127" title="Commandant Riviere">
Commandant Riviere



</doc>
<doc id="1689129" url="https://pl.wikipedia.org/wiki?curid=1689129" title="Biblioteka Główna Akademii Medycznej w Gdańsku">
Biblioteka Główna Akademii Medycznej w Gdańsku



</doc>
<doc id="1689130" url="https://pl.wikipedia.org/wiki?curid=1689130" title="Zhenqi Barthel">
Zhenqi Barthel

Zhenqi Barthel, właśc. Sun Zhenqi, chiń. 孙祯琦 (ur. 9 stycznia 1987 w Laimin) – niemiecka tenisistka stołowa pochodzenia chińskiego.
Członkini kadry narodowej i olimpijskiej kobiet w tenisie stołowym Niemiec. Zawodniczka niemieckiego klubu tenisa stołowego TUS Holsterhausen. Jest sponsorowana przez niemiecką firmę tenisa stołowego Joola. Jest jedną z najbardziej rozpoznawalnych tenisistek stołowych w Europie i na świecie. Obecnie najlepsza (zaraz po Wu Jiaduo) tenisistka stołowa w Niemczech i jedna z najlepszych w Europie.
Na Mistrzostwach Europy w 2009 zdobyła brąz w parze z Kristin Silbereisen.

</doc>
<doc id="1689132" url="https://pl.wikipedia.org/wiki?curid=1689132" title="Lista aparatów 35mm serii Canon EOS">
Lista aparatów 35mm serii Canon EOS

Lista aparatów 35mm serii Canon EOS
Ponadto istnieje model Canon EF-M, bardzo nietypowy i dość rzadko spotykany, kompatybilny z obiektami EOS, jednak całkowicie manualny (bez autofokusa, dwa kółka do czasów i przysłony, światłomierz półprzewodnikowy z pomiarem centralnie ważonym).

</doc>
<doc id="1689133" url="https://pl.wikipedia.org/wiki?curid=1689133" title="Zofia Wilczyńska (aktorka)">
Zofia Wilczyńska (aktorka)

Zofia Wilczyńska właśc. Zofia Wilczyńska-Skoczeń (ur. 5 stycznia 1915 w Wołkowysku, zm. 16 maja 2010 w Konstancinie-Jeziornie) – polska aktorka.
Życiorys.
Artystka w filmie debiutowała w dwudziestoleciu międzywojennym. Ma w swoim dorobku około trzydziestu ról filmowych.
W roku 1944 występowała w warszawskim teatrze Wodewil. Po wojnie aktorka teatrów łódzkich: Gong (1946), Syrena (1947), Powszechnym (1951-58), 7.15 (1959-1965), im. Jaracza (1966-77). W 1987 gościnnie wystąpiła w Teatrze im. Adama Mickiewicza w Częstochowie.
Ostatnie lata życia spędziła w Domu Artystów Weteranów Scen Polskich, gdzie zmarła. Została pochowana na warszawskim cmentarzu we Włochach.

</doc>
<doc id="1689135" url="https://pl.wikipedia.org/wiki?curid=1689135" title="Dóra Gyõrffy">
Dóra Gyõrffy

Dóra Gyõrffy (ur. 23 lutego 1978 w Budapeszcie) – węgierska lekkoatletka, specjalizująca się w skoku wzwyż.
Osiągnięcia.
W 2000 Gyõrffy reprezentowała swój kraj podczas igrzysk olimpijskich w Sydney, 10. miejsce w swojej grupie eliminacyjnej nie dało jej awansu do finału.

</doc>
<doc id="1689140" url="https://pl.wikipedia.org/wiki?curid=1689140" title="Jak-44">
Jak-44

Jak-44 (ros. Як-44) – radziecki prototypowy samolot samolot wczesnego ostrzegania i dozoru przestrzeni powietrznej, przeznaczony do operowania z pokładu lotniskowca, którego projektowanie zakończyło się na etapie budowy pełnowymiarowej makiety.
Historia.
W latach 70. XX wieku pojawiła się w Związku Radzieckim koncepcja nadania bardziej ofensywnego charakteru Marynarce Wojennej i wyjścia okrętów na oceany. Aby skutecznie przeciwstawić się dominującej roli US Navy na oceanach z daleka od własnych baz, radzieckiej marynarce były potrzebne lotniskowce. Wśród przewidywanych do bazowania na lotniskowcach samolotów znalazła się maszyna wczesnego ostrzegania, będąca odpowiednikiem amerykańskiego samolotu Grumman E-2 Hawkeye. Do projektowania nowej maszyny przystąpiło kilka biur konstrukcyjnych, jednak kolejne wersje projektowanego lotniskowca zakładały zmniejszenie jego wyporności i rezygnację z katapult startowych. Okazało się wówczas, że projektowane samoloty Antonowa, Berijewa i Miasiszczewa, z uwag na swój ciężar, nie będą w stanie wystartować z lotniskowca. Marynarka wojenna nie zrezygnowała jednak z chęci posiadania samolotu tego typu w swoim arsenale. Wśród egzotycznych konstrukcji jakie pojawiały się w tamtym okresie był nawet Su-27K z anteną radaru umieszczoną na grzbiecie. Ostatecznie to nowoprojektowany Jak-44 z silnikami turbośmigłowymi uznano za optymalny samolot, który poradzi sobie ze startem z rampy startowej dzięki wystarczającej mocy silników. Pod koniec lat 80. powstał ostateczny projekt samolotu. Po raz pierwszy publicznie Jaka-44 zaprezentowano w formie 10 cm wielkości modeli podczas wystawy lotniczej w Moskwie w 1992 roku.
Według niepotwierdzonych informacji, dokumentacja samolotu oraz jego komponentów mogła zostać odsprzedana Chinom, zainteresowanym pozyskaniem pokładowego samolotu wczesnego ostrzegania dla swojego lotniskowca Liaoning i kolejnych, planowanych jednostek tego typu. Jest to tym bardziej uzasadnione, iż współpraca pomiędzy biurem Jakowlewa a Chinami ma swoją tradycję z jednej strony, z drugiej, Jak-44 nie ma szans na produkcję w Rosji, zatem jej uruchomienie w Chinach nie stało by w sprzeczności z interesami rosyjskich producentów. Tym niemniej brak oficjalnego potwierdzenia takiego rozwoju wypadków, a wszelkie doniesienia na ten temat mają charakter wyłącznie spekulacji.
Konstrukcja.
Samolot, niemal wierna kopia amerykańskiego E-2 Hawkeye, był dwusilnikowym grzbietopłatem z usterzeniem w kształcie litery „H”. Na grzbiecie samolotu znajdowała się obrotowa antena stacji radiolokacyjnej systemu "Kwant" w kształcie dysku o siedmiometrowej średnicy. Na końcach skrzydeł przewidywano umieszczenie wingletów, rozpraszających wiry brzegowe. Jak-44 miał być napędzany dwoma silnikami D-27, napędzającymi śmigła przeciwbieżne SW-27 o średnicy 4,5 m. Pierwszy szereg śmigieł liczył 8, a drugi 6 łopat. Duży stopień komplikacji takiego układu konstrukcyjnego znacząco spowalniał prowadzone prace, których koszty z uwagi na nieprzewidywanie innych wariantów maszyny były ogromne. Upadek ZSRR i anulowanie programu budowy lotniskowców zakończył pracę nad samolotem. W 1992 roku wybudowano jego makietę, która doznała poważnych uszkodzeń w wyniku pożaru.

</doc>
<doc id="1689142" url="https://pl.wikipedia.org/wiki?curid=1689142" title="Od13">
Od13

Od13 – polskie oznaczenie na PKP parowozu osobowego austriackiej serii kkStB 4, o układzie osi 2'B. Parowóz wykorzystywał silnik bliźniaczy na parę nasyconą. Zbudowano ich 213 sztuk od 1885 roku, z czego do 29 używano w Polsce.
Historia.
W ostatnim dwudziestoleciu XIX wieku na kolei austriackiej pojawiły się nowe, cięższe wagony osobowe kursujące w pociągach pośpiesznych. Spowodowało to konieczność skonstruowania nowych, mocniejszych parowozów. Pierwsze takie maszyny opuściły fabrykę Wiener Neustädter Lokomotivfabrik (dawniej Sigl) w Wiener Neustadt w 1885 r. Zostały oznaczone na państwowych kolejach kkStB jako seria 4. Ich konstrukcja stanowiła ulepszenie lokomotyw serii 2.
W latach 1885–1897 fabryka Wiener Neustädter Lokomotivfabrik i w mniejszych liczbach fabryki Lokomotivfabrik Floridsdorf, StEG i Krauss w Linzu wyprodukowały ogółem 200 lokomotyw tej serii. Otrzymały one na kkStB numery od 401 do 580 (od 1905 roku zmienione na 4.01 do 4.180), od 594 do 599 (później 4.194 do 4.199) oraz od 10401 do 10414 (później 4.201 do 4.214).
Ponadto, między 1893 a 1909 rokiem koleje kkStB poddały rekonstrukcji 13 starszych, zbudowanych w latach 1879–1880 lokomotyw serii AF III Kolei Franciszka Józefa (KFJB), modernizując je do standardu lokomotyw serii 4 i uzyskując w ten sposób lokomotywy o numerach 4.181 do 4.193. Należy zauważyć, że nie było lokomotywy o numerze 4.200, stąd mimo najwyższego numeru 4.214, wyprodukowano lub zmodernizowano 213 lokomotyw serii 4.
Lokomotywy te w zależności od producenta różniły się nieco wymiarami i parametrami
Służba po I wojnie światowej.
Po zakończeniu I wojny światowej część lokomotyw trafiła do nowo powstałych państw po rozpadzie monarchii austro-węgierskiej. W Polsce znalazło się 29 lokomotyw tej serii, które oznaczono jako seria Od13. W 1926 roku PKP eksploatowały 24 parowozy tego typu. Były one wówczas już przestarzałe i zostały wycofane z użytku jeszcze przed 1935 rokiem.
52 lokomotywy znalazły się po I wojnie światowej w Czechosłowacji, z czego 38 weszło do eksploatacji na kolejach ČSD, otrzymując oznaczenie jako seria 254.2 (numery 254.201 do 238). Ostatnie wycofano ze służby w 1937 roku.
12 lokomotyw trafiło po wojnie na koleje włoskie (numery od 543.001 do 543.012), 10 na koleje rumuńskie, 18 na jugosłowiańskie, kilka na koleje rosyjskie lub radzieckie. Pozostałe jeździły na Kolejach Austriackich (BBÖ) do lat 30.
Opis.
Parowóz osobowy z dwucylindrowym silnikiem bliźniaczym, na parę nasyconą, o układzie osi 2'B (2'B n2). Kocioł dość nisko między kołami (oś kotła na wysokości 2035 mm). Na kotle był wysoki dzwonowaty zbieralnik pary z zewnętrznymi zaworami bezpieczeństwa, a za nim cylindryczna piasecznica, dostarczająca piasek przed pierwszą oś wiązaną. Komin miał baniasty odiskiernik. Dymnica miała typowe dla parowozów austriackich dwuskrzydłowe drzwiczki.
Ostoja parowozu była zewnętrzna. Rozstaw sztywny osi wiązanych wynosił 2500 mm, rozstaw osi wózka: 1700 mm. Przedni dwukołowy wózek toczny systemu Campera osadzony był, jak w serii 2, na sworzniu z przesuwem bocznym.
Parowóz miał dwucylindrowy silnik bliźniaczy, z mechanizmem rozrządu Stephensona. Napędzana była pierwsza oś wiązana, napęd na koła wiązane o średnicy 1780 mm przenoszony był poprzez korby Halla.

</doc>
<doc id="1689143" url="https://pl.wikipedia.org/wiki?curid=1689143" title="Lorenzo Gilli">
Lorenzo Gilli

Lorenzo Gilli – piłkarz argentyński, obrońca.
Gilli w 1932 roku jako gracz klubu Ferro Carril Oeste zdobył swą jedyną bramkę w lidze argentyńskiej – 31 lipca strzelił gola z rzutu karnego zespołowi Gimnasia y Esgrima La Plata. Mecz zakończył się remisem 4:4, a w całym sezonie Ferro Carrill Oeste uplasował się na 11. miejscu.
W 1934 roku Gilli przeszedł do klubu San Lorenzo de Almagro. Jako piłkarz klubu San Lorenzo był w kadrze reprezentacji podczas turnieju Copa América 1935, gdzie Argentyna została wicemistrzem Ameryki Południowej. Gilli nie zagrał w żadnym meczu.
W 1936 roku Gilli razem z klubem San Lorenzo wygrał turniej Copa de Honor oraz zdobył wicemistrzostwo Argentyny.
Razem z Argentyną, po zwycięstwie nad Urugwajem 5:1, wygrał turniej Copa Lipton 1937.
Jako piłkarz klubu San Lorenzo był w kadrze reprezentacji podczas turnieju Copa América 1941, gdzie Argentyna zdobyła mistrzostwo Ameryki Południowej. Gilli nie zagrał jednak w żadnym meczu.
Gilli łącznie w lidze argentyńskiej rozegrał 274 mecze i zdobył 1 bramkę - 84 mecze w Ferro Carril Oeste i 190 meczów w San Lorenzo.

</doc>
<doc id="1689145" url="https://pl.wikipedia.org/wiki?curid=1689145" title="Skala Ransona">
Skala Ransona



</doc>
<doc id="1689146" url="https://pl.wikipedia.org/wiki?curid=1689146" title="Droga wojewódzka nr 274">
Droga wojewódzka nr 274

Droga wojewódzka nr 274 (DW274) - droga wojewódzka o długości 1 km łącząca stację kolejową z Emilianowa, do DK10 w Bydgoszczy. 
Droga w całości biegnie na terenie powiatu bydgoskiego.

</doc>
<doc id="1689150" url="https://pl.wikipedia.org/wiki?curid=1689150" title="Volvo V50">
Volvo V50

Volvo V50 - samochód osobowy klasy kompaktowej produkowany przez szwedzką markę Volvo w latach 2004 - 2012.
Historia i opis modelu.
Samochód został zbudowany na bazie płyty podłogowej amerykańskiego koncernu motoryzacyjnego Ford Motor Company o nazwie P1 dzielonej z m.in. Fordem Focusem oraz Mazdą 3. Pojazd stylistycznie podobny jest do modelu S60 z którego zaczerpnięte zostało także wnętrze z konsolą środkową.
W 2005 roku modele S40 i V50 zajęły w konkursie na Światowy Samochód Roku 2. pozycję (za Audi A6 C6). W tym samym roku wprowadzono nowy silnik wysokoprężny 1.6D pochodzący z Forda Focusa.
W 2007 roku samochód przeszedł face lifting, który upodobnił auto stylistycznie do modeli S80 i V70. Wprowadzono między innymi: nowe reflektory biksenonowe z możliwością doświetlania zakrętów, światła awaryjnego hamowania (EBL), a także system ostrzegania o obiektach znajdujących się w martwym polu lusterek BLIS, nowy zderzak przedni i tylny oraz nowe lampy tylne w technologii LED. Przy okazji liftingu wzbogacono wyposażenie standardowe pojazdu o system ESP, 6 poduszek powietrznych, klimatyzację automatyczną oraz radio CD. Wprowadzono także nowe silniki benzynowe i wysokoprężne.
W 2008 roku zaprezentowano ekologiczną wersję pojazdu - eDrive.
Wersje wyposażeniowe.
Standardowe wyposażenie wersji po face liftingu obejmuje m.in. system ABS, ESP, układ antypoślizgowy DSTC, klimatyzację automatyczną, 6 poduszek powietrznych, elektryczne sterowanie i podgrzewanie lusterek, elektryczne sterowanie szyb oraz radio z CD. 
W zależności od wersji wyposażenia pojazd doposażyć opcjonalnie można było m.in. w regulację wysokości fotela kierowcy, reflektory biksenonowe, felgi aluminiowe, skórzaną, wielofunkcyjną kierownicę, komputer pokładowy, światła przeciwmgłowe, podgrzewane przednie fotele, skórzaną tapicerkę, system bezkluczykowy, system automatycznej regulacji prześwitu, system BLIS oraz EBL oraz tempomat, a także czujniki parkowania, zmierniarkę płyt CD, 12-głośnikowy zestaw audio Premium Sound z dźwiękiem w systemie Dolby Pro Logic II oraz gniazdo iPod, czujnik deszczu i zmierzchu.

</doc>
<doc id="1689151" url="https://pl.wikipedia.org/wiki?curid=1689151" title="Jarosław Popowicz">
Jarosław Popowicz



</doc>
<doc id="1689153" url="https://pl.wikipedia.org/wiki?curid=1689153" title="Ola Szwed">
Ola Szwed



</doc>
<doc id="1689158" url="https://pl.wikipedia.org/wiki?curid=1689158" title="Tw11">
Tw11

Tw11 – polskie oznaczenie parowozu towarowego austriackiej serii kkStB 180.
Historia.
Parowóz ten został wprowadzony do użytku na kolejach austriackich w 1900 r. Maszyna zaprojektowana została przez Karla Gölsdorfa do użytku na trasach górskich. Parowóz wykorzystywał parę nasyconą i silnik sprzężony. Zbudowano 239 lokomotyw tej serii, w tym 181 podstawowego modelu, o numerach na kolejach austriackich 180.01–180.181 oraz 58 ulepszonej podserii 180.5, wyposażonej w osuszacz pary, o numerach 180.500–180.557. W okresie międzywojennym na PKP pracowało 11 maszyn tej serii, oznaczonych jako Tw11, w tym 6 lokomotyw podserii 180.5. W 1909 r. seria 180 została zmodernizowana, zastosowano w niej silnik bliźniaczy wykorzystujący parę przegrzaną. Oznaczono ją jako seria 80 (Tw12), produkowana w latach 1911-1921..

</doc>
<doc id="1689161" url="https://pl.wikipedia.org/wiki?curid=1689161" title="Willem Kalf">
Willem Kalf

Willem Kalf (ur. w październiku 1619 w Rotterdamie, zm. 31 lipca 1693 w Amsterdamie) – holenderski malarz okresu baroku; jeden z najwybitniejszych malarzy martwej natury w XVII-wiecznej Holandii.
Życiorys.
Był synem bogatego kupca tekstylnego. W latach 1641–1646 przebywał w Paryżu. Po powrocie do kraju najpierw mieszkał w Rotterdamie. W 1651 ożenił się i osiadł w Amsterdamie. Około 1680 zrezygnował z malowania i zajął się handlem dziełami sztuki. Był uczniem Hendricka Pota w Haarlemie i Christiaena Striepa w Amsterdamie. Wzorował się m.in. na twórczości takich malarzy, jak Pieter de Bloot, Jacques Linard, Simon Luttichuys, Hendrick Martensz. Sorgh, Jan Treck, Jurian van Streeck i Rembrandt, pod którego wpływem Kalf ukształtował swój dojrzały styl.
Twórczość.
Początkowo malował wiejskie sceny rodzajowe w stylu Adriaena Brouwera, wkrótce jednak jego specjalnością stała się martwa natura. Tworzył kunsztowne, wystawne martwe natury śniadaniowe (banketje) z chińską porcelaną, srebrnymi naczyniami, przedmiotami z macicy perłowej, efektownymi owocami, morskimi skorupiakami i motywami orientalnymi. Charakterystycznym elementem jego kompozycji malarskich jest cytryna z odwijającą się, częściowo obraną skórką.
Jego obrazy porównywano z obrazami Jana Vermeera ze względu na mistrzowskie operowanie fakturą i umiejętność manipulowania ciepłymi i chłodnymi barwami.

</doc>
<doc id="1689164" url="https://pl.wikipedia.org/wiki?curid=1689164" title="Ajdik">
Ajdik



</doc>
<doc id="1689165" url="https://pl.wikipedia.org/wiki?curid=1689165" title="Tw12">
Tw12

Tw12 – polskie oznaczenie austriackiego parowozu towarowego serii (kkStB/BBÖ) 80.
Historia.
Parowóz ten został wprowadzony do użytku na kolejach austriackich w 1909 roku jako ulepszona wersja parowozu Tw11. W odróżnieniu od poprzedniej wersji posiadał silnik bliźniaczy, który wykorzystywał parę przegrzaną. Maszyna zaprojektowana została przez Karla Gölsdorfa z przeznaczeniem wykorzystania jej na trasach górskich. Produkowana była w latach 1911-1921. W okresie międzywojennym na PKP pracowało 14 maszyn tej serii. Po II wojnie światowej polskie koleje posiadały 12 takich parowozów. Parowóz Tw12-12 znajduje się w skansenie w Chabówce.

</doc>
<doc id="1689169" url="https://pl.wikipedia.org/wiki?curid=1689169" title="Straszliwy rok">
Straszliwy rok

Straszliwy rok (oryg. fr. "L'Année terrible") – tom poezji Wiktora Hugo zainspirowany wydarzeniami wojny francusko-pruskiej i Komuny Paryskiej. Po raz pierwszy opublikowany w 1872.
Okoliczności powstania utworu.
"Straszliwy rok" składa się z dwóch części, z których pierwsza była pisana w trakcie działań wojennych, zaś druga - w lecie 1871. Jedną z inspiracji dla autora mogło być obejrzenie cyklu "Okropności wojny" Goi, który zrobił na nim ogromne wrażenie. Podstawowym celem Hugo było jednak utrwalenie w poezji dramatu francuskiego społeczeństwa, które jego zdaniem zostało wplątane w wojnę przez błędne decyzje złych polityków. W odróżnieniu od większości swoich utworów, Hugo nie przygotował żadnego wstępnego projektu "Straszliwego roku", pisząc kolejne wchodzące w jego skład wiersze w miarę rozwoju sytuacji politycznej.
Treść i forma.
"Straszliwy rok" łączy rejestry i gatunki - zawarte w nim wiersze są realistycznymi obrazami wojny, w szczególności oblężonego Paryża ("List do pewnej kobiety"), lub też opisują rzeczywistość w sposób fantastyczny (animizacja w utworze "Forty"), utrzymane są w konwencji patetycznych wezwań do walki ("Nasi umarli", "Do Francji"), refleksji nad losem żołnierzy i okrucieństwem walk ("Widząc unoszące się na Sekwanie ciała pruskich żołnierzy"), czy też ironicznych wezwań do arystokracji i polityków, ukazujących zło ich postępowania ("Do wszystkich książąt"). Niektóre utwory łączą opis walk z fragmentami pisanymi pogodnym, luźnym językiem, w przekonaniu, że tragedia roku 1870 przyniesie w ostatecznym rozrachunku pozytywne skutki dla społeczeństwa francuskiego. Autor wielokrotnie nawiązuje do historii, porównując wydarzenia lat 1870-1871 z wojnami antycznymi i średniowiecznymi, przywołuje pozytywne i negatywne przykłady do naśladowania. Ten synkretyzm stylistyczny sprawia, iż "Straszliwy rok" staje się łącznikiem między emigracyjną twórczością Hugo a jego ostatnimi utworami.
Hugo bardzo starannie datował kolejne wiersze oraz wskazywał zdarzenia, jakie zainspirowały ich powstanie, co czyni ze "Straszliwego roku" poetycki pamiętnik z tamtych dni. Wśród epizodów, jakie stały się przyczyną napisania wierszy, jest śmierć syna poety Karola, zachowanie jego wnuczki Joasi, upadek pocisku tuż obok spacerującego w Feuillantines pisarza, wreszcie jego spotkanie z Marią Mercier, wdową po komunardzie.
Ostatecznym wniosek podmiotu brzmi jednak, iż dotychczasowe tragedie nie oznaczają zahamowania postępu - Hugo wyraża niezachwianą wiarę w jego dalszy marsz i dalszą poprawę sytuacji całych narodów. Zachowuje również wyrażoną w "Nędznikach" koncepcję Boga-współtwórcy postępu.
Przesłanie utworu.
"Straszliwy rok" jest wyrazem mieszanych uczuć autora wobec obserwowanych przezeń wydarzeń, który - podobnie jak w dygresjach w "Nędznikach" - uzewnętrznia swoje wątpliwości i niejako na oczach czytelnika dochodzi do bardziej sprecyzowanych wniosków. Hugo cieszy się z upadku znienawidzonego II Cesarstwa, jednak stopniowo uczucie to ustępuje miejsca trosce o stan rodzinnego kraju, opanowanego przez cudze wojska. Równocześnie stara się wykazać piękno romantycznej kultury niemieckiej, nie identyfikować całego narodu z kręgami rządowymi i wojskowymi.
Nowe rozterki przeżywa Hugo we fragmencie poświęconym Komunie Paryskiej, którą uważał za ruch nieprzemyślany, zrywający z podstawowymi zasadami etyki i przez to niegodny poparcia. Twierdził, że nie była to prawdziwa rewolucja, a uczestniczących w walkach paryżan należy określać jako „tłum”, a nie walczący o wolność i postęp „lud”. Szczegółowe rozróżnienie między tymi pojęciami, zawarte wcześniej w "Nędznikach", umieścił także w prologu. Hugo potępił jednak również Krwawy tydzień i rządowe represje wobec komunardów, które również uznał za całkowicie nieetyczne, stosujące niepotrzebną przemoc wobec i tak pokonanego przeciwnika. 
Wyrażane w utworze wątpliwości różnią "Straszliwy rok" od drugiego wielkiego zbioru poezji politycznej Hugo - "Chłosty", do której pisania autor przystąpił z gotową koncepcją całości i z niezachwianym przekonaniem o słuszności końcowego przesłania politycznego. W "Straszliwm roku", chociaż zachowanych zostaje wiele idei znanych z wcześniejszej twórczości Hugo, ostateczne przesłanie kierowane do odbiorców formuje się dopiero na ich oczach.

</doc>
<doc id="1689170" url="https://pl.wikipedia.org/wiki?curid=1689170" title="Cuauhxicalli">
Cuauhxicalli

Cuauhxicalli – ("czara orła"), rytualne naczynie azteckie na krew i serca ofiar.
Były wykonywane z kamienia, od małych czar do dużych naczyń np. w kształcie jaguara, zdobione rzeźbionymi wizerunkami słońca, istot mitycznych i ornamentami.

</doc>
<doc id="1689173" url="https://pl.wikipedia.org/wiki?curid=1689173" title="Ponos">
Ponos

Ponos (gr. "pónos", łac. "labor") – w języku starogreckim trud, wysiłek. W filozofii cynickiej nadawano mu wartość etyczną. W mitologii personifikowano go pod postacią bóstwa, jako syna Eris.
Filozofia.
Dla cyników (Antystenesa, Diogenesa i późniejszych cyników), cnota wymagała wyrobienia odporności na trudności stawiane przez naturę. Odporność zdobywało się przez hartowanie ciała i ducha i nabycie przyzwyczajeń w panowaniu nad przyjemnościami. Wskazując tę drogę cynicy używali dwóch pojęć: "ponos" (trudu) i "askesis" (ćwiczenia). Trud, przez zwykłych ludzi unikany i uznawany za nieprzyjemny, został przez cyników uwznioślony i potraktowany jako dobro. Życie w trudzie było przez cyników uznawane za wartościowe i godne mędrca.
Mitologia.
Hezjod w "Teogonii" (226-232) personifikuje Ponos jako bóstwo trudu, pośród licznego potomstwa bogini niezgody, Eris.

</doc>
<doc id="1689177" url="https://pl.wikipedia.org/wiki?curid=1689177" title="Murder’s Concept">
Murder’s Concept

Murder’s Concept – drugi album polskiej grupy deathmetalowej Yattering. Wydawnictwo ukazało się 22 sierpnia 2000 roku nakładem Season of Mist. W ramach promocji do utworu „Anal Narcotic” został zrealizowany teledysk w reżyserii Adama Kuca. Obraz uzyskał nominację do nagrody Yach Film w kategorii montaż.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.
Wydania.
Opracowano na podstawie materiału źródłowego.

</doc>
<doc id="1689178" url="https://pl.wikipedia.org/wiki?curid=1689178" title="Separator sieciowy">
Separator sieciowy

Separatory sieciowe - elementy instalowane w obrębie sieci Ethernet wykorzystującej miedziane przewody do transmisji danych w celu separacji galwanicznej układów połączonych siecią. Napięcia przemienne o wysokiej częstotliwości przenoszone są w miarę możliwości bez strat, w paśmie częstotliwości używanym do transmisji danych, na zasadzie indukcji elektromagnetycznej. Taki sposób transmisji powoduje, że separatory sieciowe nie wymagają zasilania. Obecnie separatory sieciowe umożliwiają prędkości transmisji do 1000 Mbit/s.
Dziedziny zastosowania.
Technika medyczna.
W technice medycznej separatory sieciowe służą do ochrony pacjentów przed działaniem prądów upływu. Połączenie sieciowe między aktywnym sprzętem medycznym oraz siecią Ethernet czy też sprzętem niemedycznym, takim jak komputer biurowy czy laptop, zalicza się przy tym zgodnie z normą Międzynarodowa Komisja Elektrotechniczna 60601-1 (wydanie 3) na temat aparatury i systemów elektromedycznych, do potencjalnych źródeł zagrożeń, które na skutek różnic napięcia między potencjałem ziemi podłączonych elementów sieci mogą spowodować niebezpieczny dla pacjenta prąd upływu. Takie różnice napięcia mogą powstawać również na skutek nieprawidłowego ułożenia, np. w przypadku nieprawidłowego podłączenia albo kontaktu metalicznego między ekranem albo przewodami transmisji danych w uszkodzonym kablu a częściami przewodzącymi na trasie kabla.
Separatory sieciowe można stosować jako wyposażenie dodatkowe albo część składową aparatury elektromedycznej. Same separatory sieciowe w systemach elektromedycznych podlegają wprawdzie wymogom 60601-1 oraz 60601-1-2, nie są jednak wyrobami medycznymi w rozumieniu dyrektywy o produktach medycznych 93/42/EWG, ponieważ nie spełniają jakichkolwiek zadań terapeutycznych ani diagnostycznych. Jako pojedyncze urządzenia nie podlegają zatem również obowiązkowi badań na bezpieczeństwo, chyba że wymaga tego w swojej dokumentacji producent separatora sieciowego albo systemu elektromedycznego, składającego się z separatora sieciowego i aktywnego urządzenia medycznego.
Separatory sieciowe należy umieszczać w miarę możliwości blisko urządzenia elektromedycznego. W medycynie stosuje się je często łącznie z transformatorami separacyjnymi, służącymi również do ochrony pacjentów, ale przed zbyt wysokimi prądami z sieci zasilającej w przypadku uszkodzenia izolacji.
Inne dziedziny zastosowania.
Separatory sieciowe stosuje się poza tym w wielu innych urządzeniach technicznych w celu uzyskania separacji galwanicznej między podłączonymi urządzeniami, np.:
Wymagania techniczne.
Z normy międzynarodowej IEC 60601-1 (wydanie 3) dotyczącej aparatury i systemów elektromedycznych, a także z jej odpowiedników krajowych, np. DIN EN 60601-1, OEVE/OENORM EN 60601-1 wynikają dla separatorów sieciowych wysokie wymagania konstrukcyjne technologii izolacji. Stawia się tu wyraźnie ostrzejsze wymagania, niż w normie IEC 60950, dotyczącej zastosowań niemedycznych (urządzenia informatyczne), ponieważ wychodzi się z założenia, że pacjent może być nieprzytomny, znajdować się pod wpływem narkotyków czy też być sparaliżowanym; dlatego też potrzebuje lepszej ochrony.
Od urządzeń czy systemów elektromedycznych norma IEC 60601-1 (wyd. 3) wymaga dwóch niezależnych zabezpieczeń, służących do ochrony pacjenta (). Zależnie od swojej konstrukcji, separator sieciowy może stanowić pojedyncze albo podwójne zabezpieczenie pacjenta. W przypadku pojedynczego MOPP należy wykonać drugie zabezpieczenie danego urządzenia, np. przez ułożony na stałe przewód ekwipotencjalizujący.
Zgodność z wymogami stosowanych norm i dyrektyw, w szczególności IEC 60601-1, potwierdzają producenci we własnych deklaracjach zgodności CE lub w certyfikatach z badań, wydanych przez niezależne jednostki badawcze. To, czy separator sieciowy ma jeden czy dwa MOPPy z reguły nie wynika jednak z certyfikatów i zależy od kombinacji realizowanych szczelin powietrznych oraz torów upływu, budowy izolacji oraz odporności na działanie napięcia. Na podstawie samej odporności na napięcia – wymagana wielkość to 1,5 KV (AC) dla jednego MOPP i 4 KV (AC) dla dwóch MOPP – nie można wypowiadać się na temat liczby realizowanych MOPP.
Nieekranowane połączenia kabli, nazywane czasami alternatywą do zastosowania separatorów sieciowych, nie stanowią w rozumieniu normy IEC 60601-1 wystarczającej ochrony, ponieważ również same przewody transmisji danych mogą przewodzić niebezpieczne napięcia.
Stosowane na kartach sieciowych oraz innych aktywnych komponentach sieciowych zgodnych z normą IEC 60950 galwaniczne elementy separujące nie spełniają wymagań, stawianych galwanicznym urządzeniom separującym w rozumieniu normy IEC 60601-1, ponieważ po pierwsze – ekranowanie jest połączone przelotowo, a po drugie – konstrukcja izolacji nie spełnia z reguły ostrych wymagań normy IEC 60601-1 i dlatego nie mogą zastępować separatorów sieciowych w zastosowaniach medycznych.
Jakość transmisji danych przez separator sieciowy można określić na podstawie parametrów, stosowanych zwykle w technice sieciowej dla okablowania (np. tłumienność wtrąceniowa, tłumienność niezrównoważenia, przesłuchy).
Przeznaczeniem separatora sieciowego jest przerwanie jakiegokolwiek bezpośredniego połączenia galwanicznego między podłączonymi urządzeniami. Dlatego też oprócz przewodów transmisji danych należy odseparować galwanicznie również ekran kabla.
Rodzaje konstrukcji.
Separatory sieciowe oferowane są w różnych postaciach – jako urządzenia zewnętrzne, w obudowie własnej, w wersjach do zabudowy dla producentów urządzeń, a także w postaci zintegrowanej z wyjściowym gniazdkiem naściennym sieci.

</doc>
<doc id="1689179" url="https://pl.wikipedia.org/wiki?curid=1689179" title="Tr103">
Tr103



</doc>
<doc id="1689180" url="https://pl.wikipedia.org/wiki?curid=1689180" title="Przełyk Barreta">
Przełyk Barreta



</doc>
<doc id="1689181" url="https://pl.wikipedia.org/wiki?curid=1689181" title="Tr103P">
Tr103P



</doc>
<doc id="1689188" url="https://pl.wikipedia.org/wiki?curid=1689188" title="Darling (film 1965)">
Darling (film 1965)

Darling − brytyjski melodramat w reżyserii Johna Schlesingera z główną rolą Julie Christie. Film nagrodzony trzema Oscarami i dwiema nominacjami do tej nagrody, w tym najważniejszej kategorii: filmu roku.
Opis fabuły.
Młoda i ambitna, początkująca modelka Diana Scott, wiąże się z dziennikarzem Robertem w nadziei zostania kobietą sławną i bogatą, co umożliwić ma związek z Robertem, który wprowadza ją w świat śmietanki towarzyskiej i high life'u. Dianie nie przeszkadza fakt, iż Robert aby związać się z nią, porzuca swoją rodzinę. Na pierwszy rzut oka modelka odnalazła stabilizację u boku dziennikarza, jednak po pewnym czasie uświadamia sobie, że pozostali adoratorzy mogą zaoferować jej znacznie więcej.
Obsada.
i inni

</doc>
<doc id="1689190" url="https://pl.wikipedia.org/wiki?curid=1689190" title="Queensland Roar">
Queensland Roar



</doc>
<doc id="1689191" url="https://pl.wikipedia.org/wiki?curid=1689191" title="Commandant Rivière (1912)">
Commandant Rivière (1912)

Commandant Rivière - francuski niszczyciel z okresu I wojny światowej. Jednostka typu "Bouclier". Okręt wyposażony w cztery kotły parowe opalane ropą i turbiny parowe. W czasie I wojny światowej operował na Morzu Śródziemnym. Okręt wziął udział w I bitwie w Cieśninie Otranto. W jej trakcie został trafiony dwoma pociskami przez austro-węgierski niszczyciel SMS "Scharfschütze". Okręt przetrwał wojnę. Z listy floty skreślono go w czerwcu 1933 roku.

</doc>
<doc id="1689193" url="https://pl.wikipedia.org/wiki?curid=1689193" title="Commandant Bory">
Commandant Bory



</doc>
<doc id="1689197" url="https://pl.wikipedia.org/wiki?curid=1689197" title="Commandant Bory (1912)">
Commandant Bory (1912)

Commandant Bory – francuski niszczyciel z okresu I wojny światowej. Jednostka typu "Bouclier". Okręt wyposażony w cztery kotły parowe opalane ropą i turbiny parowe. W czasie I wojny światowej operował na Morzu Śródziemnym. "Bory" przetrwał wojnę. Z listy floty skreślono go 29 lipca 1926 roku.

</doc>
<doc id="1689198" url="https://pl.wikipedia.org/wiki?curid=1689198" title="Rura Olszewskiego">
Rura Olszewskiego



</doc>
<doc id="1689199" url="https://pl.wikipedia.org/wiki?curid=1689199" title="Gadu Air">
Gadu Air



</doc>
<doc id="1689203" url="https://pl.wikipedia.org/wiki?curid=1689203" title="Lean">
Lean



</doc>
<doc id="1689204" url="https://pl.wikipedia.org/wiki?curid=1689204" title="Biblioteka Opactwa św. Gallena">
Biblioteka Opactwa św. Gallena



</doc>
<doc id="1689205" url="https://pl.wikipedia.org/wiki?curid=1689205" title="Karolis Požėla">
Karolis Požėla

Karolis Požėla (ur. 29 lutego 1896 w Bardyszkach, zm. 27 grudnia 1926 w Kownie) – komunista litewski, jeden z organizatorów Komunistycznej Partii Litwy.
Pochodził z rodziny chłopskiej. Jako student wstąpił do SDPRR i został etatowym działaczem partyjnym na terenie dzisiejszej Estonii. Wiosną 1918 udał się na terytorium współczesnej Litwy, gdzie zaczął zakładać pierwsze komórki partyjne. Po wejściu Armii Czerwonej na Litwę w sierpniu 1919 prowadził pracę partyjną w Kownie i Rosieniach. W Kownie prowadził nielegalną gazetę komunistyczną „Spartakus”, następnie publikował w partyjnym organie „Tiesa”. W 1923 został sekretarzem komitetu centralnego Komunistycznej Partii Litwy, uczestniczył w V kongresie Kominternu.
Po zamachu stanu w grudniu 1926 został aresztowany i oskarżony o przygotowywanie na Litwie powstania komunistycznego. Został skazany na śmierć i rozstrzelany razem z Kazysem Giedrysem, Juozasem Greifenbergerisem i Rapolasem Čarnasem w VI forcie twierdzy kowieńskiej.
Do 1974 pamięć Požėli w Kownie utrwalał pomnik "Czterej komuniści", poświęcony straconym 27 grudnia. Po upadku ZSRR znalazł się on na wystawie plenerowej w parku Grūtas.

</doc>
<doc id="1689208" url="https://pl.wikipedia.org/wiki?curid=1689208" title="Dolomity Lienzkie">
Dolomity Lienzkie



</doc>
<doc id="1689209" url="https://pl.wikipedia.org/wiki?curid=1689209" title="Robert Svensson">
Robert Svensson

Robert Svensson (ur. 28 grudnia 1983 w Sjuntorp w gminie Trollhättan) – szwedzki tenisista, srebrny medalista mistrzostw Europy (drużynowo) oraz brązowy medalista mistrzostw Europy (gra podwójna). Zawodnik Eslövs AI.
Jego pierwszym klubem był Trollhättans BTK. W 2002 został zawodnikiem Eslövs AI, w którym występował do 2007, kiedy to został zawodnikiem SV Plüderhausen. W 2008 został zawodnikiem TTC Fulda-Maberzell, a w 2013 ponownie Eslövs AI.
Sukcesy.
"Na podstawie."

</doc>
<doc id="1689210" url="https://pl.wikipedia.org/wiki?curid=1689210" title="DirectSound">
DirectSound

DirectSound – część pakietu DirectX umożliwiającą szybki dostęp do karty dźwiękowej i m.in. odtwarzanie i nagrywanie dźwięku. Obsługuje efekty dźwiękowe (jak np. echo). Ta część DirectX działa tylko pod systemem Windows.
DirectSound3D.
Jest to dodatek do DirectSound umożliwiający obsługę dźwięku trójwymiarowego.
Od DirectX 8, DirectSound oraz DirectSound3D zostały ujęte w pakiet "DirectX Audio".
XAudio2.
XAudio2 jest to niskopoziomowe API dźwiękowe dla platform Windows i XBox 360. Jest następcą DirectSound i XAudio. Umożliwia przetwarzanie i miksowanie sygnałów audio. W związku z tym, że jest międzyplatformowe, programiści bez istotnych zmian w kodzie mogą kompilować kod źródłowy zarówno na PC jak i XBoxa.
XAudio2 oferuje m.in.:
XACT.
Cross-platform Audio Creation Tool (XACT) jest biblioteką programistyczną audio oraz zestawem narzędzi wspomagających konsolidację wielu plików audio w pojedynczy plik, tzw. bank dźwięków.
XACT składa się z:
X3DAudio.
X3DAudio jest biblioteką programistyczną wykorzystywaną przy tworzeniu gier komputerowych, która służy do umieszczania dźwięków w wirtualnej przestrzeni 3D, co pozwala tworzyć złudzenie odgłosów pochodzących z określonego punktu względem pozycji kamery. Biblioteka jest używana wraz z XACT i XAudio2.
Aby uzyskać odpowiedni efekt używa się struktur nadajników dźwięku (emitters) i odbiorników (listeners):
Struktury powyżej mogą się charakteryzować dodatkową wielkością skalarną, którą jest prędkość. Nie jest ona związana z samą fizyczną mechaniką gry, umożliwia jedynie modyfikację dźwięku wykorzystując efekt Dopplera.

</doc>
<doc id="1689211" url="https://pl.wikipedia.org/wiki?curid=1689211" title="Dehorter (1912)">
Dehorter (1912)

Dehorter – francuski niszczyciel z okresu I wojny światowej. Jednostka typu "Bouclier". Okręt wyposażony w cztery kotły parowe opalane ropą i turbiny parowe. W czasie I wojny światowej operował na Morzu Śródziemnym. Przetrwał I wojnę światową. Z listy floty skreślony w 1933 roku.

</doc>
<doc id="1689214" url="https://pl.wikipedia.org/wiki?curid=1689214" title="Danuta (pociąg pancerny)">
Danuta (pociąg pancerny)

Pociąg pancerny „Danuta” – pociąg pancerny Wojska Polskiego II RP.
16 września 1939 w trakcie bitwy nad Bzurą został uszkodzony w walce z oddziałami niemieckimi, a następnie zniszczony przez załogę.
Historia.
„Danuta” została zdobyta przez powstańców wielkopolskich 16 lutego 1919 roku w bitwie pod Rynarzewem. W późniejszym czasie pociąg brał udział w walkach na froncie wschodnim. 17 i 18 lipca 1920 roku wspierał w walkach nad rzeką Łań 63 i 64 pułk piechoty. Walczył też pod Żabinką i nad Bugiem. Następnie wziął udział w walkach grupy mjr. Nowickiego
W 1924 roku wszedł w skład Dywizjonu Ćwiczebnego Pociągów Pancernych w Jabłonnie, a w październiku 1927 roku w skład 1 dywizjonu pociągów pancernych. 
9 września 1924 roku pociąg uczestniczył w katastrofie kolejowej pod Pomereczem. 
Został zmodernizowany na początku lat 30., otrzymując nową lokomotywę (Ti3), i dodatkowe uzbrojenie (w tym przeciwlotnicze). We wrześniu 1939 był uzbrojony w 2 haubice 100 mm, 2 armaty 75 mm i 22 ckm-y.
Od wiosny 1939 roku „Danuta” była przydzielona do Dowództwa Okręgu Korpusu nr VII w Poznaniu. W kampanii wrześniowej został z numerem 11 przydzielony do 26 Dywizji Piechoty przy Armii „Poznań”. Pociąg przybył na teren rozlokowania 26 Dywizji (koło Wągrowca) nocą z 27 na 28 sierpnia. Od następnego dnia pociąg rozpoczął zwiad terenu w okolicach Piły. 30 sierpnia pociąg dostał rozkaz dozorowania i ochrony linii kolejowych nad Notecią na odcinku Chodzież – Szamocin – Margonin – Gołańcz – Kcynia – Nakło – Bydgoszcz. 1 września pociąg patrolował odcinek Chodzież – Szamocin. 2 września pociąg ubezpieczał prawe skrzydło 26 Dywizji, dokonując wypadów do Kcyni. 3 września „Danuta” osłaniała odwrót oddziałów dywizji wycofujących się z Wielkopolski na linię jezior żnińskich. 4 września pociąg dotarł do Żnina odpierając nalot niemiecki; w nocy z 4 na 5 września 26 Dywizja obsadziła pozycje w tym rejonie. 5 września pociąg razem z II batalionem 37 pułku piechoty wydzielony do obrony Inowrocławia; wieczorem pociąg dotarł do stacji Białe Błota. 6 września „Danuta” pod rozkazami gen. Juliusza Drapelli osłaniała odwrót wojsk polskich spod Torunia (6–7 września). 7 września pociąg operując na linii Gniewkowo – Inowrocław wspierał odwrót 27 Dywizji Piechoty, wieczorem docierając do Babiaka. W tym czasie pociąg utracił kontakt ze swoim składem gospodarczym.
9 września pociąg został skierowany do Kutna, gdzie przebywał inny polski pociąg pancerny, nr 14 „Paderewski”. 11 września pociąg został skierowany na Sochaczew; dotarł jednak tylko do Żychlin – dalszą drogę blokowały zbombardowane pociągi cywilne. Załoga pociągu zmuszona była zbudować szereg objazdów, docierając do Jackowic pod Łowiczem rankiem przed południem 13 września. Od 14 września pociąg brał udział w bitwie nad Bzurą, wzmacniając oddziały broniące Soboty i Piątku. 15 września pociąg wspierał oddziały 4 Dywizji Piechoty, odpierając niemiecką 24 Dywizją Piechoty. Następnie pociąg wspierał 16 Dywizję Piechoty w rejonie Łowicza. 16 września pociąg walczył w okolicach Urzecza i Dębowej Góry, wspierając 14 i 70 pułki piechoty, odpierające natarcie niemieckiej 24 Dywizji. Pociąg przyczynił się do wstrzymania niemieckiego natarcia na tym odcinku i ok. godz. 15.00 zaczął się wycofywać na wschód, w kierunku 16 Dywizji Piechoty. W trakcie odwrotu pociąg wpadł w zasadzkę, gdy zamaskowane armaty przeciwpancerne rozbiły parowóz. Uszkodzenia te i braki w amunicji przekonały kpt. Korobowicza do opuszczenia pociągu. Tankietki zdołały się wycofać; wagony i czołgi Renault zaminowano pod ostrzałem nieprzyjaciela; pociąg wysadzono w powietrze razem z nacierającą na niego piechotą niemiecką. Część załogi dotarła do Warszawy, zasilając załogę prowizorycznego pociągu pancernego na Dworcu Gdańskim.

</doc>
<doc id="1689215" url="https://pl.wikipedia.org/wiki?curid=1689215" title="Francis Garnier (1912)">
Francis Garnier (1912)

Francis Garnier – francuski niszczyciel z okresu I wojny światowej. Jednostka typu "Bouclier". Okręt wyposażony w cztery kotły parowe opalane ropą i turbiny parowe. W czasie I wojny światowej początkowo operował na Morzu Śródziemnym, później na Morzu Północnym. 27 października 1917 uszkodzony przez niemieckie niszczyciele. Przetrwał wojnę. Z listy floty skreślony 10 lutego 1926 roku.

</doc>
<doc id="1689224" url="https://pl.wikipedia.org/wiki?curid=1689224" title="Hud, syn farmera">
Hud, syn farmera

Hud, syn farmera (ang. "Hud", 1963) − amerykański dramatyczny western w reżyserii Martina Ritta, będący ekranizacją powieści "Horseman, Pass By" autorstwa Larry’ego McMurtry’ego.
Centralnym tematem filmu jest nieustępliwy konflikt, jaki trwa między tytułowym Hudem a jego ojcem, szanowanym ranczerem Homerem.
Film otrzymał siedem nominacji do Oscara (trzy wygrane) i pięć nominacji do Złotych Globów.
Obsada.
i inni

</doc>
<doc id="1689225" url="https://pl.wikipedia.org/wiki?curid=1689225" title="Siła żywa">
Siła żywa

Siła żywa – w terminologii wojskowej eufemistyczne określenie żołnierzy (i ewentualnie wykorzystywanych przez wojsko zwierząt – np. zaprzęgowych) nieprzyjaciela. Obok „siły żywej” armie dysponują również sprzętem (pojazdy), wyposażeniem i uzbrojeniem, zwanym w tej samej terminologii „środkami ogniowymi”; często używane jest sformułowanie „siły i środki” (własne lub przeciwnika) oznaczające po prostu całokształt zdolności bojowych obejmujących zarówno ludzi, jak będące w ich dyspozycji wszelkie środki techniczne i materiałowe. Spotykane jest również odniesienie tego określenia do cywilów państwa, z którym prowadzona jest wojna, np. „siła żywa wrogiego przemysłu, czyli robotnicy”.
Spotykane w fachowej literaturze wojskowej określenia „obezwładnianie siły żywej”, „eliminowanie siły żywej” lub „niszczenie siły żywej” oznacza eliminację przeciwnika z walki i równoznaczne jest najczęściej zabiciu lub poważnemu zranieniu żołnierzy nieprzyjaciela.
Inne znaczenia.
Rzadziej spotykane zastosowanie tego pojęcia pojawiało się niegdyś w fizyce i na jej pograniczu z filozofią i sprowadzało się do miary energii kinetycznej: formula_1

</doc>
<doc id="1689230" url="https://pl.wikipedia.org/wiki?curid=1689230" title="Pete Coley">
Pete Coley

Pete Coley (ur. 21 lutego 1981 w Saint Elizabeth) - jamajski lekkoatleta, sprinter.

</doc>
<doc id="1689232" url="https://pl.wikipedia.org/wiki?curid=1689232" title="World Games 1989">
World Games 1989

World Games 1989 - III. World Games, które odbyły się w niemieckim mieście Karlsruhe. Startowało 1965 sportowców.

</doc>
<doc id="1689233" url="https://pl.wikipedia.org/wiki?curid=1689233" title="Kaplica Moskiewska">
Kaplica Moskiewska

Kaplica Moskiewska (łac. "Sacellum Moscovitarum") nazywana także Grobowcem Carów Szujskich – niezachowana prawosławna kaplica grobowa w Warszawie, wzniesiona ok. 1620 r. przez króla Zygmunta III Wazę jako mauzoleum dla zmarłego w Polsce cara Wasyla IV Szujskiego, jego brata Dymitra i wielkiej księżny Jekateriny Grigoriewny, żony Dymitra Szujskiego, którzy dostali się do niewoli w czasie wojny polsko-rosyjskiej po bitwie pod Kłuszynem 4 lipca 1610.
Po 1705 jako kaplica grobowa przy kościele pw. Matki Boskiej Zwycięskiej o.o. Dominikanów Obserwantów, według większości opracowań rozebrana wraz z kościołem po 1818, jeśli zaś uznać słuszność hipotez utożsamiających kaplicę ze skarbczykiem przy pałacu Słuszków, rozebrana dopiero w 1954.
Położenie.
Kaplica znajdowała się na początku ulicy Krakowskie Przedmieście (kończącej się projektowanym "Forum Vasorum", z którego została zrealizowana jedynie kolumna Zygmunta), w pobliżu rozdroża z traktem soleckim (dzisiejsza ulice: Mikołaja Kopernika i dalej Tamka) – dawnym szlakiem na Ruś oraz drogą do Czerska – dzisiejszą ul. Nowy Świat.
Historia.
W momencie budowy Kaplica Moskiewska była wolnostojącą wysoką budowlą, położoną w pobliżu głównej drogi – "traktu królewskiego", widoczną dla oficjalnych delegacji udających się na Zamek Królewski. Zamykająca "Przedmieście Bernardyńskie" – ulicę Krakowskie Przedmieście Kaplica Moskiewska w formie sześciobocznej wieży – rotundy, o trzech kondygnacjach, nakrytej hełmem, była panteonem chwały oręża polskiego i tryumfu króla Zygmunta III Wazy, którą opisuje Adam Jarzębski w 1643: "„...Niedaleko kościoła św. Krzyża iest Kaplica Moskiewska, w niéy na marmurowéy tablicy, wyryte są złotymi literami zwycięstwa nasze, w tenczas, gdy poymany Car Moskiewski z bracią swemi, stawieni byli przed Seymem w Warszawie. Posłano ich potem do Gostynia, gdzie pomarli. Pochowano ich w téy kaplicy, przyiechał potem Poseł Moskiewski, prosząc Maiestatu Królewskiego, o ciało ich, darował JMći Król Władysław, i z ceremoniami na stolice były odwiezione...”". Przypuszczalnie autorem kaplicy był jeden z architektów czynnych na dworze króla Zygmunta III Wazy: Matteo Castelli – architekt Zamku Ujazdowskiego i barokowej przebudowy Zamku Królewskiego lub Giovanni Trevano – budowniczy m.in. Villa Regia.
Nad wejściem do kaplicy znajdowała się tablica z łacińskim napisem:
"„...on, król pamiętając o wspólnym człowieczym przeznaczeniu,"
"rozkazał kości ich przenieść tutaj i złożyć je pod tym,"
"wzniesionym ku powszechnej pamięci potomnych"
"i dla chwały swego panowania, pomnikiem”"
3 lipca 1668 król Jan Kazimierz przekazał kaplicę Moskiewską Dominikanom Obserwantom sprowadzonym do Polski na pamiątkę zwycięstwa nad Szwedami w 1657. Obok Kaplicy Moskiewskiej powstał kościół pw. Matki Boskiej Zwycięskiej i klasztor o.o. Dominikanów Obserwantów, najpierw drewniany, w latach 1705 murowany prawdopodobnie według projektu Tylmana z Gameren, przebudowywany 1724-1742, ok. 1760 otrzymał fasadę projektu Efraima Schrögera. Kaplica Moskiewska została włączona jako wspaniała kaplica grobowa w kompleks kościoła Matki Boskiej Zwycięskiej o.o. Dominikanów Obserwantów.
Przy kościele Matki Boskiej Zwycięskiej o.o. Dominikanów Obserwantów znajdował się cmentarz.
W 1706 r. w Kaplicy Moskiewskiej pochowano wybitnego architekta Tylmana z Gameren (por. hasło "Tylman z Gameren" w: "Encyklopedia Warszawy").
Pod koniec XVIII w. kościół i klasztor podupadły. Po 1808 w czasach Księstwa Warszawskiego budynki klasztoru były wykorzystywane jako koszary wojsk francuskich, co spowodowało dalszą dewastację. Po śmierci ostatnich dwóch o.o. Dominikanów Obserwantów, kościół i zabudowania klasztoru przekazano diecezji. W 1816 administrator ks. J. Danikowski popełnił w kościele samobójstwo, co zgodnie z ówczesnym kodeksem kanonicznym wiązało się z zamknięciem i rozbiórką kościoła. Decyzję o rozbiórce kościoła podjął Rząd Królestwa Kongresowego przyjmując uchwałę. Działkę po kościele i klasztorze o.o. Dominikanów Obserwantów nabył Stanisław Staszic i wybudował po 1820 budynek Towarzystwa Przyjaciół Nauk projektu Antoniego Corrazziego, nazwany później "Pałacem Staszica".
Według niektórych opracowań z lat 90. XIX w. identyfikowana jako pozostałość Kaplicy Moskiewskiej była jednokondygnacyjna, sześciokątna „altana ogrodowa lub skarbczyk” (dzisiejszy adres ul. Świętokrzyska 1 – trawnik i chodnik przed L.O. im. Jarosława Dąbrowskiego przy niezachowanym pałacu Słuszków (ówczesny adres ul. Mikołaja Kopernika 43, a jeszcze dawniej ul. Aleksandria), za Pałacem Staszica. Budowlę tę, na podstawie badań archeologicznych przeprowadzonych w roku 1938, umiejscawiał w tym miejscu Tadeusz Prus-Faszczewski. Kaplica ta była przewidziana do rekonstrukcji według projektu Mariana Lalewicza w 1939, zaś po 1945 do odbudowy, ale została w 1954 roku zburzona.
Pretekst żądań władców Rosji względem królów Polski.
Kaplica Moskiewska była pretekstem szeregu żądań wysuwanych przez kolejnych przedstawicieli dynastii Romanowów do władców Rzeczypospolitej w XVII i XVIII w.
Car Wasyl IV Szujski, przebywał w polskiej niewoli po swojej detronizacji 17 lipca 1610, w tym czasie carem Moskwy i Wszechrusi był królewicz Władysław IV Waza. Mimo to, Kaplica Moskiewska i inne przedmioty, dokumentujące pobyt w Rzeczypospolitej cara Wasyla IV Szujskiego i jego rodziny stanowiły "„sól w oku”" późniejszych władców dynastii Romanowów. W czasach cara Michała I Romanowa strona moskiewska podjęła negocjacje w celu odzyskania zwłok cara Wasyla IV Szujskiego i jego rodziny. Po pokoju w Polanowie ciała cara, brata i księżnej Jekateriny wydano Rosji w 1635. W 1647 od cara Aleksego I Romanowa wpłynęła prośba strony moskiewskiej, aby zburzyć Kaplicę Moskiewską – wówczas jedyną prawosławną kaplicę grobową w Warszawie, lecz król Władysław IV odmówił, przekazując, że może zwrócić tablicę nagrobną. Kolejne żądania dotyczyły opisów polskiego tryumfu. Ktokolwiek opisywał hołd cara Szujskiego w sejmie Rzeczypospolitej mógł się spodziewać, że poseł moskiewski zażąda spalenia dzieła i głowy piszącego, jako zadośćuczynienie zniewagi carskiego majestatu. W 1678 za panowania króla Jana III Sobieskiego wpłynęła prośba cara Fiodora Romanowa o wydanie dwóch obrazów Tomasza Dolabelli z Zamku Królewskiego przedstawiających hołd cara Wasyla Szujskiego z braćmi: Dymitrem i Iwanem zwanym ros. "Pugowką" (pol. "guzik") przed królem Zygmuntem III Wazą, jako znieważających majestat carski. Prośbom tym uległ król August II Mocny i obrazy (które uważa się dziś za zaginione), przekazał carowi Piotrowi I.
W okresie między latami około 1764-1768, z polecenia posła rosyjskiego Nikołaja Repnina wydobyto i zniszczono zachowaną tablicę lub tablice z czasów króla Zygmunta III Wazy.
W latach 1892-1895, w czasach zaboru rosyjskiego, z inicjatywy Aleksandra Apuchtina przebudowano Pałac Staszica w stylu bizantyjsko-ruskim według projektu rosyjskiego architekta Władymira Pokrowskiego oraz utworzono w budynku pałacu cerkiew św. Tatiany Rzymianki celem zniszczenia architektury Corazziego oraz aby "„...na zawsze pogrzebać w pamięci Polaków wspomnienia o poprzednim polskim gmachu, myslą i wysiłkiem Staszica wzniesionym...”" – pretekstem było rzekome istnienie w tym miejscu Kaplicy Moskiewskiej z grobowcem cara Wasyla Szujskiego.

</doc>
<doc id="1689234" url="https://pl.wikipedia.org/wiki?curid=1689234" title="Hermann Baum">
Hermann Baum

Hermann Baum (ur. 25 grudnia 1864 w Plauen, zm. 13 marca 1932 w Lipsku) – niemiecki anatom, jeden z twórców niemieckiej anatomii weterynaryjnej.
Życiorys.
Studiował medycynę zwierząt w dreźnieńskiej "Tierarzneischule". Po ukończeniu studiów rozpoczął pracę w "Dresdner Institut für Anatomie und Physiologie". W 1889 w Erlangen otrzymał tytuł Dr. phil. i w 1898 został profesorem zwyczajnym anatomii i fizjologii w "Dresdener Königlichen Tierärztlichen Hochschule".
Po przeniesieniu medycyny zwierząt z Uniwersytetu w Dreźnie na Uniwersytet w Lipsku w 1923 roku Baum został pierwszym dziekanem tego wydziału. 1 listopada 1931 został wybrany na rektora na Uniwersytecie w Lipsku.
Dorobek naukowy.
Baum zajmował się przede wszystkim anatomią układu chłonnego zwierząt udomowionych. Razem ze swoim nauczycielem Wilhelmem Ellenbergerem wydawał, począwszy od 9. wydania, podręcznik "Handbuch der vergleichenden Anatomie der Haustiere", który w 1932 osiągnął liczbę 32 wydań. Za swoje osiągnięcia został uhonorowany tytułem doktora honoris causa i radcy tajnego.

</doc>
<doc id="1689236" url="https://pl.wikipedia.org/wiki?curid=1689236" title="World Games 1993">
World Games 1993

World Games 1993 - IV. World Games, które odbyły się w Hadze (zach. Holandia). Na tych World Games startowało 2275 sportowców z 69 państw świata.
Polska ekipa zdobyła jeden medal (złoty), w akrobatyce sportowej (grupa kobieca), w składzie: Agnieszka Mrozowicz, Marzena Pawliszyn, Joanna Chmielewska).

</doc>
<doc id="1689239" url="https://pl.wikipedia.org/wiki?curid=1689239" title="World Games 2001">
World Games 2001

World Games 2001 – VI. World Games, które odbyły się w japońskim mieście Akita. Udział wzięło 3200 sportowców z 93 państw świata.

</doc>
<doc id="1689243" url="https://pl.wikipedia.org/wiki?curid=1689243" title="An-71">
An-71

An-71 (ros.Ан-71) – radziecki prototypowy, taktyczny samolot wczesnego ostrzegania i dozoru przestrzeni powietrznej, zaprojektowany w biurze konstrukcyjnym Olega Antonowa. Oznaczenie w kodzie NATO "Madcap".
Historia.
W 1982 roku w ZSRR wydano polecenie opracowania taktycznego samolotu wczesnego ostrzegania i dowodzenia. Impulsem do rozpoczęcia prac był przebieg walk pomiędzy siłami powietrznymi Izraela a Syrii nad doliną Bekaa (Operacja "Drugstore"), podczas których szerokie wykorzystanie przez stronę izraelską samolotu Grumman E-2 Hawkeye pozwoliło jej odnieść spektakularne zwycięstwo nad syryjskim lotnictwem i obroną przeciwlotniczą. 
Opracowaniem nowej konstrukcji zajęło się biuro konstrukcyjne Antonowa. Jako potencjalnego nosiciela systemu wykrywania celów rozpatrywano samoloty An-12, An-32 i An-72. Z tej trójki do dalszych prac wybrano samolot An-72. Rozważano dwie koncepcje zamontowania radiolokatora, pierwsza z nich podobna była do zastosowanego na brytyjskim samolocie Nimrod AEW3 układu dwóch anten umieszczonych z przodu i z tyłu kadłuba. Druga zakładała użycie klasycznej anteny obrotowej umieszczonej na grzbiecie samolotu i taką właśnie konstrukcję wybrano dla samolotu An-71. Jednak z uwagi na fakt iż w samolocie An-72 silniki umieszczone były nad skrzydłami, groziło to dużym ekranowaniem wiązki radiolokatora co radykalnie zmniejszało efektywność jego pracy. Poradzono sobie z tym problemem montując dysk anteny na szczycie statecznika pionowego, przenosząc usterzenie poziome, którego miejsce zajęła antena, na kadłub. Takie umieszczenie anteny i statecznika poziomego w istotny sposób zaburzyło sterowność samolotu, poradzono sobie z tym problemem nadając usterzeniu poziomemu spory wznios oraz zwiększono kąt wzniesienia tylnej części kadłuba. 
Prototyp samolotu (oznaczenie SSSR-780151) wystartował w swój pierwszy lot z lotniska w Kijowie, pilotowany przez pilota A. W. Tkaczenkę po 31 miesiącach od rozpoczęcia prac projektowych. Wybudowano w sumie trzy prototypy. Pierwszy był przebudowanym, latającym prototypem An-72, drugi prototyp posłużył do prób statycznych, trzeci był również przebudowanym seryjnym An-72, który rozpoczął testy 28 lutego 1986 roku. Samolot został po raz pierwszy publicznie pokazany w 1987 roku. Rozpad ZSRR zakończył dalsze pracę nad samolotem, którego program budowy został anulowany pod koniec 1990 roku.
Konstrukcja.
Samolot jest górnopłatem, mającym zdolność operowania z lotnisk polowych bez utwardzonej nawierzchni. Dodatkowy silnik startowy umieszczony jest z tyłu kadłuba, pod statecznikiem poziomym. Kompleks radiolokacyjny Kwant może rejestrować jednocześnie do 400 obiektów a 120 z nich śledzić, charakteryzował się dużą odpornością na zakłócenia i mógł prowadzić obserwację poziomą w zakresie 360° na pułapie od 0 do 30 km. 

</doc>
<doc id="1689246" url="https://pl.wikipedia.org/wiki?curid=1689246" title="Wysszaja liga (1994)">
Wysszaja liga (1994)

Rozgrywki rosyjskiej pierwszej ligi w sezonie 1994 były trzecimi w historii rosyjskiej pierwszej ligi. Rozpoczęły się w marcu 1994 roku, zakończyły się natomiast w listopadzie 1994 roku. W rozgrywkach wzięło udział szesnaście drużyn, w tym dwie, które awansowały z drugiej ligi – Łada Togliatti i Dinamo-Gazowik Tiumeń. Mistrzowski tytuł wywalczyła drużyna Spartaka Moskwa. Królem strzelców ligi został Igor Simutienkow z Dinama Moskwa, który zdobył 21 goli.
Nagrody.
33 najlepszych piłkarzy ligi za sezon 1994:

</doc>
<doc id="1689248" url="https://pl.wikipedia.org/wiki?curid=1689248" title="Kościół Najświętszego Serca Pana Jezusa w Świnoujściu">
Kościół Najświętszego Serca Pana Jezusa w Świnoujściu

Kościół Najświętszego Serca Pana Jezusa w Świnoujściu – neogotycki parafialny kościół z 1902 roku, położony w dzielnicy Świnoujście-Przytór, leży w dekanacie Świnoujście, w archidiecezji szczecińsko-kamieńskiej.
Historia.
Kościół dla miejscowej parafii ewangelickiej wybudowany został w latach 1901–1902, jednak przygotowania do budowy rozpoczęły się dużo wcześniej. Pierwsze starania gminy Przytór o nowy kościół rozpoczęły się w 1895, gdy stary kościół o konstrukcji szkieletowej, który stał tu od 1702, okazał się zbyt mały. Stary mieścił 450 osób, podczas gdy nowy miał być dużo obszerniejszy.
30 października 1895 powstał wstępny projekt wykonany przez świnoujskiego radcę budowlanego Blankenburga. Nie zyskał on jednak pełnej akceptacji gminy, która miała ponieść 1/3 kosztów budowy szacowanych w sumie na ponad 60 tysięcy marek.
Przez dwa lata wymieniano korespondencję z uwagami i przesyłano nowe rysunki, aż w końcu 16 grudnia 1897 projekt ze zmianami został zatwierdzony jako podstawa do opracowania właściwego projektu budowlanego. Ten został złożony prawie rok później 7 listopada 1898.
Jednak do budowy nie przystąpiono natychmiast. Problemem okazał się brak odpowiedniej działki. Pierwotnie brano pod uwagę teren po starym kościele z 1702. Ten okazał się jednak za mały, a dodatkowo znajdował się na cmentarzu pośród grobów. W tej sytuacji zakupiono działkę Ohma, jednak i ten teren nie był trafny. Ostatecznie gmina postanowiła wybudować kościół na działce Spiegelberga przyległej do cmentarza.
Plac został udostępniony pod budowę 23 października 1900, a tę rozpoczęto na wiosnę przyszłego roku. Prowadził ją radca budowlany Tietz ze Świnoujścia. Projekt kościoła został uprzednio przedstawiony w Ministerstwie Robót Publicznych. Nadzór powierzono Radcy Zarządu i Budownictwa – Rösenerowi ze Szczecina. Budowa poszła błyskawicznie. W 1902 już wykańczano wnętrze. Wykonano ołtarz, zamontowano organy warsztatu Grüneberga ze Szczecina i zawieszono trzy dzwony ze starego kościoła.
Kościół niezniszczony przetrwał obie wojny światowe. Po II wojnie światowej został przejęty przez Państwo i przekazany do użytku Kościoła rzymskokatolickiego. Poświęcony w obrządku łacińskim został 19 maja 1946. Początkowo księża dojeżdżali tu ze Świnoujścia i Międzyzdrojów. Dopiero w 1972 Przytór stał się samodzielną parafią i przypisano mu kościół w Karsiborze jako filię.
Przeszedł kilka remontów, a jego pierwotne wyposażenie w większości się zachowało. Już w 1928 dokonano pierwszego remontu dachu, o czym świadczą zapiski znalezione w kuli na wieży kościoła. Ostatni remont zakończył się w 2003 i zmieniono wówczas pokrycie ceramiczne dachu na miedziane. Przeobrażeniu uległo też prezbiterium, w którym rozebrano ambonę i stary ołtarz.
Opis.
Pod koniec XIX wieku w starym kościele zburzono zniszczoną wieżę kościoła, która nie była w stanie utrzymać ciężaru trzech dzwonów. Dzwony umieszczono na niskiej konstrukcji na poziomie ziemi. Przez prawie sto lat kościół nie posiadał wieży. Obecna wieża ma wysokość tej starej, jest widoczna z morza stanowiąc znak dla żeglarzy. Z poprzedniego kościoła zachowało się jedynie kilka tablic pamiątkowych oraz rzeźba anioła z baptysterium, który dziś znajduje się w kościele w Karsiborze. Przy budowie nowego kościoła, ostatni dom wendyjski (łużycki) osady został zniszczony, gdyż znajdował się w bezpośrednim sąsiedztwie tej budowli. Nawa główna kościoła i nawa boczna mieszcząca emporę posiada sześćset miejsc siedzących. Wystrój wewnętrzny kościoła wykonano za dobrowolne datki parafian, a zebrał je ówczesny pastor Strecker. Po wybudowaniu kościoła najstarszym domem osady stała się stara plebania. Dom ten, liczący wówczas ponad dwieście lat, miał konstrukcję szkieletową (mur pruski) z idyllicznym dachem, pokrytym trzciną.
Wyposażenie.
W prezbiterium znajduje się wyposażenie współczesne – neogotycki tryptyk, sedilia i balaski. W podstawie tryptyku, po bokach tabernakulum, mieszczą się relikwie św. Krzyża i św. Faustyny Kowalskiej. W tryptyku 4 postacie świętych (od lewej): Otton z Bambergu, Maria,
św. Jan i św. Piotr – patron Rybaków. W centrum tryptyku wkomponowany jest krzyż z Chrystusem Ukrzyżowanym z pierwotnej, przedsoborowej nastawy ołtarzowej.
Główny witraż w prezbiterium przedstawiający Chrystusa Zmartwychwstałego należy do pierwotnego wyposażenia kościoła. Pozostałe 23 witraże są wykonane współcześnie. Wśród niech jest 6 dużych witraży figuralnych przedstawiających: św. Piotra i św. Pawła, św. Andrzeja i św. Jana, św. Antoniego i św. Elżbietę.
Dwa obrazy: "Chrystus i tonący Piotr" (1909) oraz "Modlitwa w Ogrójcu" (1902) namalowane przez wolińskiego malarza J. Albrechta, ofiarował przytorskiemu kościołowi na początku XX wieku pewien szczęśliwy ojciec w czasie ślubu swojej córki. Dziś w kościele wiszą również współczesne duże obrazy – "Zwiastowanie NMP" i "Jezus Miłosierny" oraz przywieziony ze Lwowa z roku 1920 "Chrystus i tonący Piotr". Tworzą one ołtarze boczne, a przy obrazie "Jezusa Miłosiernego" wyodrębniono ozdobioną kratą kaplicę.
Dzwony.
Obecnie w kościele znajdują się dwa dzwony. Dwa większe dzwony, pochodzące ze starego kościoła wybudowanego w 1702, zostały w czasie I wojny światowej przetopione na armaty. Trzeci, mały, pozostał, zaginął dopiero po 1945 roku. Dwa nowe dzwony zawieszono w 1925. Na obu są napisy w języku niemieckim.
Dzwon mniejszy
poniżej napis:
Dzwon większy
poniżej napis:
Do przytorskiej parafii należała cała okolica, gdyż parafialny kościół nie miał żadnej filii. Wcielone do niej zostały takie osady jak Klüss, Langewiese, Osternothafen, Starkenhorst (wszystkie tworzą dziś Warszów), sam Przytór i Werder (Ognica).
Nabożeństwa.
Msze w kościele odbywają się codziennie o 18 (w okresie zimowym o 17), a w niedzielę o godzinie 7:45 i 12:00. Dodatkowo latem każdego dnia tygodnia o 19. 
Poza tym w kościele odprawiane są nabożeństwa: czerwcowe i majowe o godzinie 13 w niedziele i 18:30 w dni powszednie oraz różańcowe o godzinie 17:30.

</doc>
<doc id="1689252" url="https://pl.wikipedia.org/wiki?curid=1689252" title="Maksym z Jerozolimy">
Maksym z Jerozolimy

Maksym z Jerozolimy, "Maksym III z Jerozolimy" (zm. 350) – święty katolicki, biskup.
Był ofiarą prześladowań chrześcijan za czasów cesarza Maksymina Dai. Torturowany i oślepiony na jedno oko, z okaleczoną nogą odbywał przymusowe roboty. Prowadził działalność apostolską i w 335 r. uczestniczył w synodzie w Tyrze. Po śmierci Makarego z Jerozolimy został biskupem Jerozolimy, ale na skutek swego poparcia dla trynitarnej doktryny św. Atanazego w piśmie synodalnym z 348 r., został odsunięty przez Akacjusza z Cezarei.
Dzięki swej postawie określany jest jako "świetlisty przykład wiary".
Jego wspomnienie obchodzone jest 5 maja.

</doc>
<doc id="1689253" url="https://pl.wikipedia.org/wiki?curid=1689253" title="Maksym III z Jerozolimy">
Maksym III z Jerozolimy



</doc>
<doc id="1689257" url="https://pl.wikipedia.org/wiki?curid=1689257" title="Bisson (1912)">
Bisson (1912)

Bisson - francuski niszczyciel z okresu I wojny światowej. Jednostka typu "Bisson". Okręt wyposażony w cztery kotły parowe opalane ropą i turbiny parowe. Zapas paliwa 165 ton. Do 1918 roku operował na Morzu Śródziemnym. 13 sierpnia 1915 roku "Bisson" zatopił austro-węgierski okręt podwodny SM U-3, a następnie uratował 12 członków załogi U-Boota. W 1917 roku wziął udział w II bitwie w Cieśninie Otranto. W 1918 roku bazą okrętu był port w Mudros. W 1919 roku operuje na Morzu Czarnym. W czerwcu 1933 roku skreślony z listy floty. W 1939 roku sprzedany stoczni złomowej.

</doc>
<doc id="1689260" url="https://pl.wikipedia.org/wiki?curid=1689260" title="Fistball na World Games 1997">
Fistball na World Games 1997

Wyniki turnieju Fistball'a, który odbył się w dniach 9 - 10 sierpnia na World Games 1997 w hali Lahti Sport Centre. W finale o złoty medal zwyciężyła reprezentacja Niemiec nad (Austrią), brąz zaś przypadł drużynie Brazylii.

</doc>
<doc id="1689261" url="https://pl.wikipedia.org/wiki?curid=1689261" title="Wielki dekanat kłodzki">
Wielki dekanat kłodzki

Wielki dekanat kłodzki – historyczna jednostka podziału terytorialnego Kościoła katolickiego na ziemi kłodzkiej.
Historia.
Początki organizacji kościelnej.
Ziemia kłodzka (odrębnie od Śląska, zależnego od biskupów wrocławskich) podlegała biskupstwu w Pradze już od jego powstania w 973 r. Między 1179 a 1180 r. powstał pierwszy drewniany kościół w Kłodzku pw. św. Wacława na Górze Zamkowej (tzw. "pogański"). W końcu XII w. pojawił się w diecezji praskiej podział na dekanaty i archidiakonaty. Na ziemi kłodzkiej został utworzony osobny dekanat, wchodzący w skład archidiakonatu hradeckiego. Pierwszym znanym z imienia dziekanem był w połowie XIII w. niejaki o. C (być może Christoph?), proboszcz z Szalejowa Dolnego.
Rozwój organizacji kościelnej.
W 1459 r. król Czech Jerzy z Podiebradów przekształcił ziemię kłodzką w samodzielne hrabstwo kłodzkie, w którym rządy objął jego ród Podiebradowiczów. Pod koniec XV w. sieć parafialna była już na tym terenie bardzo dobrze rozwinięta. 24 stycznia 1631 r. dziekan Hieronymus Keck został mianowany pierwszym wikariuszem biskupim dla hrabstwa kłodzkiego. Świadczyło to o silnej pozycji kłodzkiego duchowieństwa.
Powstanie wielkiego dekanatu.
W wyniku wojen śląskich (1740–1763) dekanat kłodzki znalazł się pod panowaniem pruskim, co potwierdził zawarty w 1763 r. pokój w Hubertusburgu. Pomimo zmiany przynależności państwowej ziemia kłodzka pozostała w granicach archidiecezji praskiej. Wybór dziekanów kłodzkich pozostawał w gestii króla pruskiego. Więzy łączące ziemię kłodzką od kilku stuleci uległy rozluźnieniu, wobec tego w 1789 r. arcybiskup praski mianował ówczesnego dziekana i "książęco-arcybiskupiego wikariusza" Karla Wintera na archidiakona z prawem noszenia na piersi krzyża prałackiego, który miał sprawować rządy w jego imieniu.
W międzyczasie przy okazji reorganizacji struktury terytorialnej Kościoła katolickiego w Niemczech władze pruskie pertraktowały ze Rzymem na temat przyłączenia hrabstwa kłodzkiego do diecezji wrocławskiej. W 1810 r. władze pruskie utworzyły „królewski urząd dziekański” na czele z "wielkim dziekanem" (), którym miał być każdorazowy dziekan kłodzki. Ostatecznie ze względu na sprzeciw arcybiskupów praskich zdecydowano się na rozwiązanie kompromisowe i zaakceptowano fakty dokonane, uznając powstanie wielkiego dekanatu, który pozostał jednak w granicach archidiecezji praskiej.
Wikariat generalny hrabstwa kłodzkiego.
Po zakończeniu I wojny światowej powstała niepodległa Czechosłowacja, która rościła sobie prawo do ziemi kłodzkiej opierając się m.in. na jej kościelnej przynależności do archidiecezji praskiej. Większość mieszkańców sprzeciwiała się jednak takiemu rozwiązaniu. Zaistniała sytuacja spowodowała więc zmianę struktury kościelnej i przekształcenie wielkiego dekanatu w „Wikariat generalny archidiecezji praskiej w Prusach”, na którego czele stał prałat, który miał prawo do noszenia (tak jak biskup) pektorału i infuły. Miał on także prawo uczestniczyć w obradach Konferencji Episkopatu Niemiec.
Po 1945 roku.
Po zakończeniu II wojny światowej ziemia kłodzka została decyzją mocarstw przyłączona do Polski. W ciągu 2 lat (1945–1947) przesiedlono większość ludności do zachodniej części Niemiec, głównie Nadrenii Północnej-Westfalii. Taki sam los spotkał księży katolickich, w tym prałata Franza Monsego osiadłego w Telgte, które stało się dla wysiedlonych mieszkańców, rozsianych po różnych częściach Niemiec, miejscem corocznych pielgrzymek do tamtejszego sanktuarium.
Także po II wojnie światowej teren ten podlegał formalnie archidiecezji praskiej poprzez urząd wikariatu generalnego, bowiem mimo wysiedlenia ludności i zmiany granic państwowych urząd wielkiego dziekana (wikariusza generalnego) został utrzymany. Związane to było z nie do końca jasną sytuacją prawną tzw. polskich "Ziem Odzyskanych". Mianowicie RFN nie uznawała granicy na Odrze i Nysie Łużyckiej. Sytuacja ta zmieniła się po dojściu w Niemczech do władzy kanclerza Willy’ego Brandta i unormowaniu stosunków układem RFN-PRL z 7 grudnia 1970.
Po uznaniu granicy zachodniej Polski przez RFN, Watykan przystąpił do przekształcania przedwojennych diecezji niemieckich. 28 czerwca 1972 papież Paweł VI bullą "Episcoporum Poloniae coetus" powołał pełnoprawne jednostki administracyjne Kościoła katolickiego na ziemiach zachodnich i północnych.
Wtedy to ziemia kłodzka została formalnie wyłączona z archidiecezji praskiej i włączona w skład odnowionej archidiecezji wrocławskiej. Na terenie dawnego wielkiego dekanatu utworzono cztery mniejsze: kłodzki, bystrzycki, noworudzki i polanicki.
Od 1998 wielki dziekan nie jest już członkiem Konferencji Episkopatu Niemiec. Jego obowiązki przejął "wizytator apostolski dla księży i wiernych hrabstwa kłodzkiego". Z chwilą zakończenia posługi przez ks. Franza Junga w 2011 nowy wielki dziekan nie został powołany.
Obowiązki wizytatora dla całego Śląska (archidiecezja wrocławska w granicach do 1945 r., dawny archiprezbiteriat kietrzański w Branicach i wielki dekanat kłodzki) przejął ks. Joachim Giela.
Lista wikariuszy i wizytatorów kanonicznych.
Lista wikariuszy książęco-arcybiskupich, wikariuszy generalnych i wizytatorów kanonicznych, od 1810 r. z tytułem wielkiego dziekana:

</doc>
<doc id="1689262" url="https://pl.wikipedia.org/wiki?curid=1689262" title="Austriacka wojna domowa">
Austriacka wojna domowa

Austriacka wojna domowa (niem. "Österreichischer Bürgerkrieg"), znana też jako powstanie lutowe (niem. "Februraraufstand") – określenie pięciodniowych walk mających miejsce w Austrii w 1934, toczonych między siłami Republikanischer Schutzbund, działających z ramienia Socjaldemokratycznej Partii Austrii, a austrofaszystowskim rządem. Konflikt rozpoczął się w Linzu 12 lutego i trwał do 16 lutego. Główne miejsca walk to: Wiedeń, Graz, Bruck an der Mur, Judenburg, Wiener Neustadt, Steyr i inne przemysłowe miasta w centralnej i wschodniej Austrii.
Przyczyny konfliktu.
Austro-Węgry okazały się jednym z największych przegranych (jeśli nie największym) I wojny światowej. Potężne imperium w ciągu kilku tygodni rozpadło się na wiele państw, utworzonych przez narody od dawna domagające się niepodległości. Na mocy traktatu z Ententą z 1919 tymczasowa Republika Austrii Niemieckiej (powstała bezpośrednio po wojnie) przeistoczyła się w Republikę Austriacką.
Rozgoryczenie po porażce sprzed roku doprowadziło do podzielenia się społeczeństwa na dwie grupy: socjalistów, skupiających głównie klasę robotniczą, zamieszkujących przedmieścia, i wspieranych przez Socjaldemokratyczną Partię Austrii (SPÖ) oraz konserwatystów, skupiających przedstawicieli wielkomiejskiej inteligencji, głęboko związanej z katolicyzmem – tych reprezentowała Austriacka Partia Chrześcijańsko-Społeczna (CS). Interesów austrofaszystów bronił utworzony w latach 1921–1923 "Heimwehr", a socjalistów – utworzony po 1923 "Schutzbund". Starcia między tymi bojówkami zdarzały się często.
Jednym z najważniejszych była rewolta lipcowa 1927. Na początku tego roku członkowie powiązanego z CS "Frontkämpfervereinigung" (z niem. "Związek Weteranów Frontowych") zastrzelili ośmioletniego chłopca i weterana wojennego, maszerujących w schutzbundowskiej demonstracji w Schattendorf (Burgenland). W lipcu trzech oskarżonych zostało uniewinnionych, co wywołało protesty wśród socjalistów (chociaż był to jeden z pierwszych wyroków niezawisłego sądu, o którego powołanie lewica walczyła już od dawna). 15 lipca odbył się strajk generalny, a przez Wiedeń przemaszerowały demonstracje. Po szturmie manifestantów na komendę policji, siły bezpieczeństwa zmuszone zostały do odpowiedzenia ogniem. Tłum podłożył wtedy ogień pod Pałac Sprawiedliwości, uważany za symbol stronniczego i partyjnego prawa. Ogółem zginęło 89 ludzi (w tym 85 demonstrantów), kilkaset zostało rannych. Napięcia jednak szybko ucichły, przywódcy obydwu partii nie dopuścili do kolejnego rozlewu krwi.
Z czasem jednak sytuacja się pogarszała. Wielki kryzys odcisnął na Austrii bolesne piętno, a dojście w 1933 w Niemczech do władzy przez Hitlera spowodowało, że do walki politycznej włączył się trzeci gracz: nazizm, którego zwolennicy zaczęli coraz głośniej nawoływać do unifikacji Republiki z III Rzeszą.

</doc>
<doc id="1689266" url="https://pl.wikipedia.org/wiki?curid=1689266" title="Korfball na World Games 1997">
Korfball na World Games 1997

Wyniki turnieju korfballa na World Games 1997 w dniach 13-16 sierpnia. W finale o złoty medal zwyciężyła reprezentacja Holandii.

</doc>
<doc id="1689267" url="https://pl.wikipedia.org/wiki?curid=1689267" title="Onezym (postać biblijna)">
Onezym (postać biblijna)

Onezym, uczeń św. Pawła () – niewolnik zamożnego mieszkańca Kolosów Filemona, po ucieczce od swego pana nawrócony przez apostoła Pawła, następnie współpracownik apostoła (jeden z siedemdziesięciu dwóch) i prawdopodobnie biskup Efezu (54–68), główna postać Listu do Filemona, uznawany za męczennika, święty Kościoła katolickiego i prawosławnego.
Dane biograficzne.
Według informacji zawartych w "Liście do Filemona": Onezym niewolnik Filemona wyrządził znaczną szkodę swemu panu i zbiegł. Uciekając dotarł do miejsca uwięzienia Pawła, który w jakiś sposób udzielił mu pomocy i doprowadził do jego nawrócenia („"proszę cię za moim dzieckiem, za tym którego zrodziłem w kajdanach"”). Apostoł dowiedział się, że Onezym jest niewolnikiem Filemona, i chociaż chciał go zatrzymać przy sobie, postanowił go odesłać. Prosił więc Filemona, by przyjął Onezyma "już nie jako niewolnika, lecz […] jako brata umiłowanego", by nie nakładał na niego dopuszczonych prawem kar, a wyrządzone przez zbiega szkody sam zobowiązał się pokryć. Dał też do zrozumienia, że chętnie zatrzymałby Onezyma przy sobie jako pomocnika.
Tradycyjnie, od czasu Hieronima i Jana Chryzostoma, przyjmuje się, że Onezym ukradł coś swemu panu, a następnie uciekł ze strachu przed karą. Niewolnicy rzymscy często jako posłańcy przewozili dobra powierzone im przez ich panów. Mogli zarabiać w podróży, obracając nimi. Czasami wykorzystywali funkcję posłańca, by uciec. Ucieczka musiała być daleka, jeśli niewolnik nie chciał, by go złapano. Aby zapewnić sobie powodzenie ucieczki, niewolnicy często zabierali część pieniędzy należących do pana. Prawo rzymskie stało bezwzględnie na straży własności, nakazując zwrócić niewolnika panu i przewidując surowe kary dla osoby ukrywającej go. Złapanemu zbiegowi wypalano na czole piętno – literę „F” ("fugitivus") po inicjale imienia. Do śmierci nosił też na szyi żelazną obręcz.
Ponieważ "List" został zachowany, przyjmuje się, że Filemon usłuchał prośby Apostoła, przyjął Onezyma serdecznie, a następnie wysłał go, by pomagał Pawłowi w pracy apostolskiej. Jeśli "List do Kolosan" powstał później i wyszedł spod ręki Pawła, to świadczy on, że Onezym w jakiś czas później został przez Apostoła ponownie wysłany do Kolosów. W liście Paweł pisze bowiem do Kolosan, że wysyła do nich wraz z Tychikiem Onezyma, który "jest spośród was".
Istnieje jeszcze jedno wczesne świadectwo przywołujące imię Onezyma. Ignacy Antiocheński w "Liście do Kościoła w Efezie", napisanym około 107 r. bardzo pochlebnie wyraża się o biskupie Efezjan Onezymie. Eskortowany pod strażą 10 żołnierzy rzymskich z Antiochii do Rzymu, Ignacy zatrzymał się na dłuższy czas w Efezie, gdzie powitał go miejscowy biskup Onezym wraz z diakonem Burrosem. Z następnego miejsca postoju w Smyrnie, Ignacy napisał list do Efezjan, w którym chwali biskupa Onezyma oraz chrześcijan efeskich za posłuszeństwo okazywane biskupowi i zachowywaną z nim jedność. W latach 30. XX wieku J. Knox zaproponował, by odnieść te słowa do ucznia Apostoła Pawła. Obecnie część biblistów przyjmuje, że w późniejszych latach Onezym odgrywał czołową rolę w Kościele efeskim i być może on właśnie rozpoczął proces gromadzenia listów Pawła.
Starożytna tradycja dotyczącą śmierci Onezyma, przekazana przez Symeona Metafrasty w jego "Zbiorze żywotów świętych", podaje, że po śmierci świętego Pawła Onezym został pojmany za głoszenie wiary chrześcijańskiej i zaprowadzony przed oblicze rzymskiego sędziego Tertulla. Ten, ponieważ Onezym odmówił złożenia pokłonu bogom, wtrącił go do więzienia. Gdy chrześcijanie rzymscy zaczęli nawiedzać Onezyma w więzieniu, Tertullus nakazał wygnać go wraz z Apicjonem i innymi męczennikami z miasta. Onezym wraz z towarzyszami udał się wtedy do Puteoli, gdzie nawrócił wielu mieszkańców na chrześcijaństwo. Na wieść o tym Tertullus kazał go ponownie pojmać i stawić przed sobą. Jako że Onezym nadal wyznawał Chrystusa, ten skazał go najpierw na chłostę wymierzoną przez czterech siepaczy i na obicie kijami, następnie rozkazał połamać mu kości w goleniach i lędźwiach. Wśród tych mąk Onezym zmarł.
Interpretacja postaci Onezyma.
W okresie patrystycznym pojawiło się pochodzące prawdopodobnie od Orygenesa, a wyrażone w pismach Atanazego, Bazylego Wielkiego, Jana Chryzostoma i Hieronima przekonanie, że Onezym był niewolnikiem zbiegłym od swego pana w związku z popełnionym przestępstwem, który powinien zostać potraktowany z miłosierdziem. Wyznaczyło ono główny kierunek interpretacji postaci aż po czasy współczesne. Częściową zmianę w rozumieniu postaci Onezyma przyniosła interpretacja Marcina Lutra. Zaproponował on utożsamienie się odbiorcy nie tyle z wielkodusznym Filemonem, ile z grzesznym, doświadczającym, dzięki wstawiennictwu św. Pawła, ojcowskiej łaski przebaczenia Onezymem ("my wszyscy jesteśmy Onezymami").
W latach 80. XX wieku pojawiły się liczne próby nowego odczytania sytuacji Onezyma.
Posłaniec – kwestionowanie konfliktu
Jedna z hipotez zakłada, że Onezym był jedynie posłańcem Filemona lub wspólnoty kolosańskiej wysłanym w celu przekazania Pawłowi pokrzepiających wiadomości i darów, mającym ulżyć Apostołowi w jego cierpieniu. Natomiast w wysłanym do Kolosów "Liście" Apostoł stara się jedynie wyjednać u Filemona zgodę na zatrzymanie Onezyma przy sobie.
Brat Filemona – kwestionowanie stanu niewolniczego
Kolejna teoria wychodzi zatem od konfliktu pomiędzy Filemonem a Onezymem, przyjmuje jednak, że był to konflikt między rodzonymi braćmi. Onezym mógł czuć się pokrzywdzony przez Filemona i uciec z domu. Paweł w "Liście" prosi zatem Filemona, by przyjął Onezyma z miłością – jak "brata umiłowanego", by nie traktował go jak niewolnika.
Suplikant – kwestionowanie zbiegostwa
Kolejna hipoteza próbuje wykazać, że Onezym nie był zbiegiem, lecz niewolnikiem odwołującym się do wpływowego przyjaciela swego pana w celu wyproszenia wstawiennictwa i mediacji dla rozwiązania istniejącego konfliktu. Zwolennicy tej hipotezy powołują się na opinie prawników rzymskich: Proklusa, Wiwiana i Paulusa, a także na decyzję Pliniusza Młodszego, wedle których niewolnik nie musiał być w takiej sytuacji traktowany jako zbieg.
Włóczęga – kwestionowanie popełnionej kradzieży
Wedle jeszcze innej koncepcji użyte przez Pawła wyrażenie: "oddalił się na krótko" (gr.: "rhembos", łac.: "erro"), może wskazywać, że głównym przewinieniem Onezyma nie była kradzież, ale włóczęgostwo polegające na opuszczaniu przez niewolnika co jakiś czas swego pana i dobrowolnym powracaniu. Stąd opinia o nim jako o bezużytecznym niewolniku i o szkodach wyrządzonych panu wskutek porzucania wyznaczonej mu pracy.
Pogański niewolnik w chrześcijańskim domu
Najnowsza, bo opublikowana w 2005 r., koncepcja przenosi konflikt pomiędzy Filemonem a Onezymem na płaszczyznę duchową. Jej autor wskazuje, że Filemon mógł chcieć pozbyć się pogańskiego niewolnika. Sprzedać nieużytecznego z punktu widzenia wiary Onezyma i za uzyskane pieniądze wykupić wierzącego niewolnika. Praktykę wykupywania przez wspólnoty chrześcijańskie wierzących niewolników poświadcza Ignacy Antiocheński. Przestraszony perspektywą usunięcia z rodziny, w której się wychował, Onezym udał się do Pawła, będącego przyjacielem pana domu, z prośbą o pomoc i mediację.
Kult.
Wspomnienie liturgiczne apostoła Onezyma w Kościołach wschodnich (Kościoły greckokatolickie, Cerkiew prawosławna) obchodzone jest dwukrotnie: 15/28 lutego i 4/17 stycznia w grupie apostołów ("Sobór siedemdziesięciu apostołów").
Kościół łaciński wspomina Onezyma 16 lutego.
Na ikonach święty przedstawiany jest w liturgicznych biskupich szatach, w sandałach lub boso. Ma niedługą, siwą brodę. Zwykle prawą dłonią błogosławi, w lewej trzyma zamkniętą Ewangelię.

</doc>
<doc id="1689268" url="https://pl.wikipedia.org/wiki?curid=1689268" title="Bogdan Bondariew">
Bogdan Bondariew



</doc>
<doc id="1689273" url="https://pl.wikipedia.org/wiki?curid=1689273" title="David Storl">
David Storl

David Storl (ur. 27 lipca 1990 w Rochlitz) – niemiecki lekkoatleta, specjalizujący się w pchnięciu kulą.
Kariera.
Już na początku swojej kariery osiągnął trzy znaczące sukcesy zostając kolejno mistrzem świata juniorów młodszych (2007), mistrzem świata juniorów (2008) oraz mistrzem Europy juniorów (2009). W 2009 dwukrotnie – kulą o wadze 6 kilogramów – poprawiał juniorski rekord świata pchając 13 czerwca w Mannheim 22,34 oraz 14 lipca w Osterode 22,73 m. Na koniec 2009 poprawił nieoficjalny halowy rekord globu juniorów w pchnięciu kulą 6-kilogramową osiągając 20 grudnia w Rochlitz wynik 22,35 m. Sezon 2010 rozpoczął od uplasowania się na siódmej pozycji halowych mistrzostw globu, a latem był piąty na mistrzostwach Europy (po dyskwalifikacji Andreja Michniewicza awansował na 4. miejsce). Pierwszy sukces w gronie seniorów odniósł w 2011 zdobywając halowe wicemistrzostwo Europy. Zdobył złoto młodzieżowych mistrzostw Europy w Ostrawie poprawiając wynikiem 20,45 m rekord imprezy. Na mistrzostwach świata w Daegu pchnięciem na odległość 21,78 m zapewnił sobie w ostatniej kolejce tytuł mistrza globu. Na koniec sezonu 2011 został wybrany wschodzącą gwiazdą europejskiej lekkoatletyki w plebiscycie European Athletics, a w plebiscycie na lekkoatletę roku w Europie zajął 4. miejsce. Sezon 2012 rozpoczął od zdobycia w Stambule halowego wicemistrzostwa świata. Mistrz Europy z Helsinek oraz wicemistrz olimpijski z Londynu (2012). W 2013 zdobył swój drugi złoty medal mistrzostw świata. Uczestnik halowych mistrzostw Europy w Belgradzie (2017), w których wywalczył brązowy medal. Podczas lekkoatletycznych Mistrzostw Europy w 2018 w Berlinie uzyskał wynik 21,41 m, tym samym zdobywając trzecie miejsce.
Wielokrotnie zdobywał medale mistrzostw Niemiec w różnych kategoriach wiekowych tak w hali, jak i na stadionie (także w rzucie dyskiem).
Rekordy życiowe uzyskane kulą seniorską o wadze 7,26 kilograma: stadion – 22,20 m (9 lipca 2015, Lozanna); hala – 21,88 m (9 marca 2012, Stambuł). Do 2015 kulomiot posiadał na koncie halowy rekord świata juniorów w pchnięciu kulą o wadze 6 kilogramów (22,35 m w 2009). Do sierpnia 2013 był także rekordzistą świata juniorów ze stadionu (22,73 m w 2009).

</doc>
<doc id="1689275" url="https://pl.wikipedia.org/wiki?curid=1689275" title="Konradyni">
Konradyni

Konradyni – dynastia wschodniofrankijska. Nazwa pochodzi od Konrada Starszego i jego syna Konrada I.
Protoplastą rodu był hrabia Gebhard z Lahngau (795 lub 810-879), który w 838 stawał przeciwko Ludwikowi II Niemieckiemu walcząc po stronie Ludwika I Pobożnego.
Ród nabrał znaczenia, gdy wywodzącą się z Konradynów Odę pojął za żonę cesarz Arnulf z Karyntii. Wtedy to wnuk Gebharda z Lahngau, Konrad Starszy zwany powszechnie krewnym cesarza mianowany został księciem Turyngii. Jego syn Konrad I przyjął tytuł księcia Frankonii, a następnie wybrany został królem niemieckim. Konrad zmarł bezpotomnie i korona niemiecka przeszła w ręce Ludolfingów, a księstwo Frankonii odziedziczył jego brat Eberhard, który w latach 926-928 uzyskał też tytuł księcia Lotaryngii. Po śmierci Henryka I Ptasznika Eberhard popadł w konflikt z cesarzem Ottonem I, przez co utracił oba księstwa, a ród zaczął tracić na znaczeniu.
W 982 r. Konradyni zdobyli jeszcze księstwo Szwabii, które utracili w 1012.
Ostatni męski potomek Konradynów zmarł bezpotomnie w 1036.

</doc>
<doc id="1689277" url="https://pl.wikipedia.org/wiki?curid=1689277" title="World Games 1997">
World Games 1997

World Games 1997 – V. World Games, które odbyły się w fińskim mieście Lahti. Udział wzięło 2600 sportowców z 78 państw świata. Ceremonia otwarcia i zakończenia miała miejsce w Lahti Sports Center.

</doc>
<doc id="1689285" url="https://pl.wikipedia.org/wiki?curid=1689285" title="PPU">
PPU



</doc>
<doc id="1689287" url="https://pl.wikipedia.org/wiki?curid=1689287" title="Błąd atrybucji">
Błąd atrybucji



</doc>
<doc id="1689292" url="https://pl.wikipedia.org/wiki?curid=1689292" title="Dimitris Tsiamis">
Dimitris Tsiamis

Dimitris Tsiamis (gr.: Δημήτρης Τσιάμης, "Di̱mí̱tri̱s Tsiámi̱s"; ur. 12 stycznia 1982 w Karditsie) – grecki lekkoatleta, trójskoczek.
Osiągnięcia.
W 2008 Tsiamis reprezentował swój kraj na igrzyskach olimpijskich w Pekinie, 23. lokata w eliminacjach nie dała mu awansu do finału, natomiast w 2021 w Tokio w eliminacjach nie zaliczył żadnej mierzonej próby.

</doc>
<doc id="1689296" url="https://pl.wikipedia.org/wiki?curid=1689296" title="Gross Venediger">
Gross Venediger



</doc>
<doc id="1689303" url="https://pl.wikipedia.org/wiki?curid=1689303" title="Rosenkoepfl">
Rosenkoepfl



</doc>
<doc id="1689304" url="https://pl.wikipedia.org/wiki?curid=1689304" title="Renaudin (1913)">
Renaudin (1913)

Renaudin – francuski niszczyciel z okresu I wojny światowej. Jednostka typu "Bisson". Okręt wyposażony w cztery kotły parowe opalane ropą i turbiny parowe. Zapas paliwa 165 ton. W czasie wojny operował na Morzu Śródziemnym. Ranem, 18 marca 1916, roku płynącego w pobliżu Durrës "Renaudina" trafiła torpeda odpalona przez austro-węgierski okręt podwodny SM U-6. Trafienie w sterburtę spowodowało tak duże szkody, że po paru minutach niszczyciel przełamał się i zatonął. Zginęło 47 członków załogi (w tym trzech oficerów), ocalało 35 (w tym dwóch oficerów).

</doc>
<doc id="1689305" url="https://pl.wikipedia.org/wiki?curid=1689305" title="Cebula kartoflanka">
Cebula kartoflanka

Cebula kartoflanka ("Allium cepa" L. var. "aggregatum" G. Don) – odmiana cebuli zwyczajnej. Występuje wyłącznie w uprawie.
Morfologia.
Roślina ta nie tworzy jednej dużej cebuli, ale gniazdo składające się z kilku/kilkunastu małych, kulistych, nieco spłaszczonych cebulek. W krótkim czasie wytwarza wiele rurkowatych liści, które wewnątrz są puste. Ma łuski barwy brązowej lub żółtej, czasem białej lub czerwonobrązowej o strukturze pergaminowej. Rzadko wytwarza pędy kwiatostanowe i zawiązuje nasiona o słabej zdolności kiełkowania. Cebula kartoflanka ma niewielkie wymagania klimatyczne i glebowe. Dobrze rośnie na glebach zarówno lekkich, próchnicznych, jak i na piaszczystych, gliniastych. Rozmnażana jest wegetatywnie z małych (15-20 mm) cebulek potomnych. Wysadza się je do gruntu jesienią (zbiór w sierpniu następnego roku) lub wiosną (zbiór w październiku). Zbiory powinno się rozpocząć po załamaniu i zaschnięciu szczypioru.
Cebula kartoflanka charakteryzuje się dużo łagodniejszym smakiem niż cebula zwyczajna.

</doc>
<doc id="1689307" url="https://pl.wikipedia.org/wiki?curid=1689307" title="Doreen Wilber">
Doreen Wilber

Doreen Wilber (ur. 8 stycznia 1930 w Rutland; zm. 19 października 2008 w Des Moines) – była amerykańska łuczniczka, mistrzyni olimpijska, trzykrotna wicemistrzyni świata. Startowała w konkurencji łuków klasycznych.
Największym jej osiągnięciem był złoty medal igrzysk olimpijskich w Monachium w 1972 roku w konkurencji indywidualnej.

</doc>
<doc id="1689308" url="https://pl.wikipedia.org/wiki?curid=1689308" title="Katechetka">
Katechetka



</doc>
<doc id="1689313" url="https://pl.wikipedia.org/wiki?curid=1689313" title="Batalion Portowy WOP Szczecin">
Batalion Portowy WOP Szczecin

Batalion Portowy WOP Szczecin – specjalistyczny pododdział 12 Pomorskiej Brygady WOP.
Formowanie i zmiany organizacyjne.
W 1949 sformowano w Szczecinie samodzielny batalion kontroli granicznej w Szczecinie-Porcie o etacie nr 94/1 i 5 strażnic liniowych. W 1950 roku batalionowi został nadany numer JW 3064 i został on przeformowany w batalion portowy WOP w Szczecinie o etacie 094/6. W następnych latach ulegał kolejnym zmianom organizacyjnym.
W latach 50. przeniesiono sztab batalionu portowego z ulicy Kapitańskiej 5 do koszar sztabu brygady przy ulicy Żołnierskiej 4. W 1990 rozformowano batalion.

</doc>
<doc id="1689316" url="https://pl.wikipedia.org/wiki?curid=1689316" title="Luann Ryon">
Luann Ryon

Luann Ryon (ur. 13 stycznia 1953 w Long Beach, zm. 30 grudnia 2022 w Riverside) – amerykańska łuczniczka, mistrzyni olimpijska, mistrzyni świata. Startowała w konkurencji łuków klasycznych.
Największym jej osiągnięciem był złoty medal igrzysk olimpijskich w Montrealu w 1976 roku w konkurencji indywidualnej oraz mistrzostwo świata zdobyte w 1977 roku w Canberze.

</doc>
<doc id="1689317" url="https://pl.wikipedia.org/wiki?curid=1689317" title="Konferencja Episkopatu Niemiec">
Konferencja Episkopatu Niemiec

Konferencja Episkopatu Niemiec (, DBK) – instytucja zrzeszająca biskupów niemieckiej części Kościoła katolickiego, posiadająca osobowość prawną.
Na podstawie własnego statutu do Konferencji Episkopatu Niemiec należą hierarchowie:
Obecnie Konferencja Episkopatu Niemiec liczy 69 członków ze wszystkich niemieckich diecezji.
Struktura Konferencji Episkopatu Niemiec.
Przewodniczący.
Przewodniczącego Konferencji Episkopatu Niemiec wybiera się na sześć lat. Głosowanie, w którym biorą udział arcybiskupi i biskupi diecezjalni jest tajne.
Komisje.
Obecnie konferencja składa się z 14 komisji:

</doc>
<doc id="1689328" url="https://pl.wikipedia.org/wiki?curid=1689328" title="Kulturystyka na World Games 1997">
Kulturystyka na World Games 1997

Wyniki zawodów kulturystycznych rozegranych podczas World Games 1997. Zawody te odbyły się w dniach 8 - 9 sierpnia.

</doc>
<doc id="1689329" url="https://pl.wikipedia.org/wiki?curid=1689329" title="Commandant Lucas">
Commandant Lucas

Commandant Lucas – francuski niszczyciel z okresu I wojny światowej. Jednostka typu "Bisson". Okręt wyposażony w cztery kotły parowe opalane ropą i turbiny parowe. Zapas paliwa 165 ton. Operował na Morzu Śródziemnym. "Lucas" przetrwał wojnę. Z listy floty skreślono go w czerwcu 1933 roku.

</doc>
<doc id="1689330" url="https://pl.wikipedia.org/wiki?curid=1689330" title="Protet">
Protet



</doc>
<doc id="1689331" url="https://pl.wikipedia.org/wiki?curid=1689331" title="Ketewan Losaberidze">
Ketewan Losaberidze

Ketewan Losaberidze, Keto Losaberidze (ur. 1 sierpnia 1949 w Tkibuli, zm. 23 stycznia 2022 w Tbilisi) – gruzińska łuczniczka reprezentująca ZSRR, mistrzyni olimpijska, dwukrotna mistrzyni świata, czterokrotna mistrzyni Europy, matematyczka. Startowała w konkurencji łuków klasycznych.
Największym jej osiągnięciem był złoty medal zdobyty podczas XXII Letnich Igrzysk Olimpijskich w Moskwie w 1980 w konkurencji indywidualnej. Osiem lat wcześniej podczas XX Letnich Igrzysk Olimpijskich w Monachium zajęła 4. miejsce.
Ukończyła studia na wydziale fizyki matematyki Instytutu Pedagogicznego w Kutaisi. Od połowy lat 80. wykładała matematykę na Tbiliskim Uniwersytecie Państwowym.

</doc>
<doc id="1689338" url="https://pl.wikipedia.org/wiki?curid=1689338" title="Torcuato Benjumeda">
Torcuato Benjumeda

Torcuato Benjumeda y Laguada (ur. 4 stycznia 1757 w El Puerto de Santa María, zm. 15 kwietnia 1836 w Kadyksie), hiszpański architekt, uczeń Torcuato Cayóna. Uznawany za jednego z najważniejszych architektów neoklasycystycznych w Hiszpanii.
Dokończył budowę kościoła "Oratorio de la Santa Cueva" w Kadyksie na podstawie projektu swego mistrza Torcuato Cayóna.

</doc>
<doc id="1689340" url="https://pl.wikipedia.org/wiki?curid=1689340" title="Protet (1913)">
Protet (1913)

Protet – francuski niszczyciel z okresu I wojny światowej. Jednostka typu "Bisson". Okręt wyposażony w cztery kotły parowe opalane ropą i turbiny parowe. Zapas paliwa 165 ton. Operował na Morzu Śródziemnym. Z listy floty skreślony w lutym 1933, sprzedany stoczni złomowej w czerwcu 1936 roku.

</doc>
<doc id="1689350" url="https://pl.wikipedia.org/wiki?curid=1689350" title="Archidiecezja Tirany-Durrës">
Archidiecezja Tirany-Durrës

Archidiecezja Tirany-Durrës (łac.: "Archidioecesis Tiranensis-Dyrracena") – katolicka archidiecezja albańska położona w południowej części kraju. Siedziba arcybiskupa znajduje się w katedrze św. Pawła w Tiranie.

</doc>
<doc id="1689356" url="https://pl.wikipedia.org/wiki?curid=1689356" title="Nicolas Slonimsky">
Nicolas Slonimsky

Nicolas Slonimsky ( Nikołaj Leonidowicz Słonimski; ur. w Petersburgu, zm. 25 grudnia 1995 w Los Angeles) – amerykański muzykolog, dyrygent i kompozytor pochodzenia rosyjskiego. 
Życiorys.
Urodził się w nawróconej na prawosławie rodzinie pochodzenia żydowskiego. Był uczniem Izabeli Wengerowej, studiował w Konserwatorium Petersburskim u Wasilija Kałafatiego i Maksimiliana Sztajnberga. W latach 1921–1923 przebywał w Paryżu, następnie wyjechał do Stanów Zjednoczonych, w 1931 roku otrzymując obywatelstwo amerykańskie. W latach 1923–1925 wykładał w Eastman School of Music w Rochester. Od 1925 do 1927 roku był sekretarzem Siergieja Kusewickiego. Dyrygował Harvard University Orchestra (1927–1930) i założoną przez siebie Chamber Orchestra of Boston (1927–1934). Jako dyrygent występował regularnie w obydwu Amerykach oraz Europie.
W latach 40. poświęcił się pracy naukowej, w latach 1945–1947 był wykładowcą języków i literatury słowiańskiej na Uniwersytecie Harvarda. Prowadził zajęcia poświęcone muzyce w Colorado College w Colorado Springs (1940 i 1947–1949), Simmons College w Bostonie (1947–1949), Peabody Conservatory w Baltimore (1956–1957), University of California w Los Angeles (1964–1967). W latach 1962–1963 gościł z wykładami w ZSRR, Polsce, Jugosławii, Rumunii i Grecji.
Twórczość.
Związany był ze środowiskiem amerykańskiej awangardy muzycznej, jako dyrygent propagował i poprowadził prawykonania utworów takich twórców jak Charles Ives, Carl Ruggles, Edgar Varèse czy Henry Cowell. Jako kompozytor eksperymentował z tonalnością, wprowadzał współbrzmienia atonalne i politonalne oraz serie dwunastodźwiękowe. Skomponował m.in. "Studies in Black and White" na fortepian (1928), "My Toy Balloon" na orkiestrę i 100 kolorowych balonów (1942), "Gravestones" na głos i fortepian (1945), "Minitudes" na fortepian (1971–1977). Był autorem leksykonów "Thesaurus of Scales and Melodic Patterns" (1947) i "Lexicon of Musical Invective" (1953). Od 1958 roku redagował kolejne wydania "Baker’s Biographical Dictionary of Musicians". Napisał prace "Music since 1900" (1937, 5. wydanie 1986) i "Music in Latin America" (1945), a także autobiografię "Perfect Pitch" (1986).

</doc>
<doc id="1689357" url="https://pl.wikipedia.org/wiki?curid=1689357" title="Olędry Ujskie">
Olędry Ujskie



</doc>
<doc id="1689359" url="https://pl.wikipedia.org/wiki?curid=1689359" title="Paris FC">
Paris FC

Paris FC – francuski klub piłkarski, z siedzibą w Paryżu.
Klub obecnie występuje w Ligue 2, a jego stadionem jest Stade Sébastien Charléty o pojemności 20 000 miejsc.
Historia.
Klub został założony w 1969 roku w Paryżu jako inicjatywa ponownego odtworzenia zawodowego futbolu w stolicy Francji. W 1970 zespół Paris FC po raz pierwszy awansował do Ligue 1, jednak po nieudanej fuzji z CS Sedan drużyna rozpoczęła następny sezon w Ligue 2. Wówczas doszło do fuzji drużyny Paris FC z ekipą Stade Saint-Germain, po której utworzony został zespół Paris Saint-Germain F.C. W 1972 roku doszło do rozłamu klubu na Paris FC, występujący w pierwszej lidze wraz z zawodnikami zawodowymi, oraz na dzisiejszy klub PSG, który rozpoczął kolejny sezon, występując w rozgrywkach Championnat National wraz z piłkarzami amatorskimi.
W sezonie 1972–1973 roku Paris FC występował w Ligue 1, rozgrywając swoje mecze na nowym Parc des Princes. Jednakże rok później drużyna spadła do niższej klasy rozgrywkowej, przy czym PSG uzyskało awans do Ligue 1. Mimo walki o powrót do I ligi, w ciągu następnych lat najlepszym rezultatem osiągniętym przez paryżan było zajęcie drugiego miejsca w sezonie 1977–1978. Następny sezon był bardzo słaby, co spowodowało zajęcie 19. miejsca i spadek do Championnat National. W pierwszym sezonie po spadku zespół zajął siódme miejsce w lidze oraz doszedł do półfinału Pucharu Francji, gdzie ekipa Paris FC uległa w dwumeczu 3:4 zespołowi US Orléans.
Od 1983 roku drużyna regularnie występowała w trzeciej lub czwartej lidze, występując w pewnym momencie nawet w piątej klasie rozgrywkowej. W 2006 roku Paris FC wygrało rozgrywki w Championnat de France amateur w grupie D. W 2015 klub awansował do Ligue 2.

</doc>
<doc id="1689361" url="https://pl.wikipedia.org/wiki?curid=1689361" title="Mango-Media">
Mango-Media

Mango-Media Sp. z o.o. – sieć telezakupowa należąca do Studia Moderna, założona w październiku 1989 roku jako pierwsza firma świadcząca usługi teleshoppingu w Polsce. Od 1 lutego 2022 do 31 grudnia 2022 roku oferta Mango nie była prezentowana w telewizji. Od 1 stycznia 2023 roku oferta prezentowana jest na kanale TVC oraz na testowym kanale (pasmo emitowane przez całą dobę) dostępnym na eksperymentalnych i lokalnych multipleksach grupy MWE. Filmy reklamowe prezentują produkty firm: Dormeo, Delimano i Rovus. Oferta prezentowana jest też na stronie internetowej. Produkty dystrybuowane są również w stacjonarnych sklepach Mango na terenie całej Polski. Dawniej oferta była prezentowana na kanałach: Mango 24, Super TV, TVN, TVN 7, TVN Style, TVN Turbo, TVN Meteo, TVN Gra, Polonia 1, Tele 5, TVP3 Kraków, TVP3 Warszawa, TVP3 Katowice, TVP3 Szczecin, TVP3 Wrocław, TVP3 Gdańsk, Canal+ Domo, Canal+ Kuchnia, Canal+ Sport 5, Kino Polska, Kino TV, TVS, TVT, TVR, Filmax, Telewizja Republika i TV Trwam
Asortyment produktów oferowanych przez Mango skupia się wokół takich kategorii jak: kuchnia, sprzątanie, meble, tekstylia, dekoracje, uroda, sport i zdrowie oraz ogród. Od 23 maja 2007 do 3 sierpnia 2017 roku właścicielem 100% akcji firmy był TVN S.A, a od 4 sierpnia 2017 właścicielem jest Studio Moderna.
Początkowo lektorami reklam byli różni spikerzy współpracujący ze Studiem Publishing (m.in. Tomasz Knapik, Lucjan Szołajski, Agnieszka Rogińska). Z czasem zaangażowano stałego lektora i od połowy lat 90. przez okres 20 lat był nim Wojciech Dziwulski. Później jego miejsce stopniowo zajmowali Krzysztof Gadacz i Radosław Popłonikowski. Obecnie po połączeniu się ze Studio Moderna wiodącymi lektorami reklam są Roch Siemianowski, Artur Młyński, Piotr Ogorzałek oraz Katarzyna Tatarak.

</doc>
<doc id="1689362" url="https://pl.wikipedia.org/wiki?curid=1689362" title="Karl Reinhold August Wunderlich">
Karl Reinhold August Wunderlich



</doc>
<doc id="1689363" url="https://pl.wikipedia.org/wiki?curid=1689363" title="Nazywam się Czerwień">
Nazywam się Czerwień

Nazywam się Czerwień (tur. "Benim Adım Kırmızı") – jest powieścią Orhana Pamuka z 1998 roku. W Polsce książka ukazała się w 2007 roku w Wydawnictwie Literackim.
Fabuła.
Akcja powieści rozgrywa się w osmańskim Stambule w roku 1591, 1000 lat po Hidżrze. Miniaturzysta Elegant, jeden z czterech mistrzów z pracowni ilustratorów, zostaje znaleziony martwy na dnie wyschniętej studni. Pracował on razem z 3 innymi malarzami - Velicanem (Oliwką), Hasanem Celibi (Motylem) i Musawirem Mustafą (Bocianem) - nad ilustracją książkową dla sułtana. Projekt ten wzbudza spore kontrowersje, gdyż na jego potrzeby miniaturzyści przejęli frankońskie, a więc zachodnie metody perspektyw oraz sposoby rysowania cieniów. Za bluźnierstwo uważa się odejście od tradycyjnego malarstwa, a ilustratorzy obawiają się ataków ze strony kaznodziei Hodschy Efendi i jego ludzi.
W tym czasie do Istambułu wraca Kara Efendi (Czarny), młody żołnierz i obieżyświat. Wciąż jest zakochany w Sekure, miłości z lat młodzieńczych. Żyje ona z dwojgiem dzieci i niewolnicą Hayriye w domu jej ojca. Aby być blisko niej, Kara przyjmuje u niego posadę związaną z koordynacją prac ilustracyjnych nad książką. Przez żydówkę Ester oboje potajemnie wymieniają informacje i koniec końców spotykają się w opuszczonej willi. W czasie ich nieobecności, ojciec Sekure zostaje zamordowany, a strona końcowa książki zrabowana. Aby nie przyciągać uwagi, a także aby anulować wciąż ważny związek z mężem, który od lat nie wracał z wojny, Sekure postanawia zataić śmierć ojca przez kilka dni. Dopiero po uregulowaniu wszystkich formalności, Kara i Sekure pobierają się i informują o morderstwie.
Sułtan jest zirytowany problemami, które uniemożliwiają dokończenie książki i rozkazuje przeszukanie mieszkań miniaturzystów. Gdy brakująca strona się nie znajduje, daje Czarnemu oraz wielkiemu mistrzowi malarzy Osmanowi Efendi 3 dni na odnalezienie mordercy i rozwiązanie zagadki, w przeciwnym razie grożą im tortury.
Obaj rozpoczynają śledztwo i zostają wpuszczeni do skarbca w pałacu sułtana w celu szukania poszlak. Mistrz nie jest jednak szczególnie zainteresowany rozwiązaniem sprawy morderstwa. Ciągle jest zdenerwowany, że sułtan zlecił ojcu Sekure sporządzenie książki podług metod zachodnich i często daje temu wyraz. Ostatecznie jednak podejmuje próby sformułowania przypuszczeń w stosunku do mordercy. W skarbcu znajduje igłę, którą oślepił się niegdyś wielki mistrz Behzad, i sam przebija sobie oczy.
Gdy Kara wraca do domu następnego dnia, ustala, że Sekure opuściła mieszkanie i udała się do byłego teścia. Wraz z kilkoma jego ludźmi wdziera się do jego domu i zabiera żonę ze sobą. W drodze powrotnej oboje są świadkami jak fanatyczni zwolennicy kaznodziei niszczą kawiarnię. Pośród znajdujących się tam gości, Kara spostrzega malarza Motyla i podąża za nim, przeszukując jego mieszkanie. Po tym jak nie przynosi to żadnych rezultatów, obaj udają się do miniaturzysty Bociana. Tam również nic nie znajdują, idą więc do budynku derwiszów, szukając Oliwki. Także jego niewinność wydaje się potwierdzać. Dopiero kiedy Kara i pozostali ilustratorzy go obezwładniają i w przepychance wydłubują mu oczy, ten przyznaje się do kradzieży strony końcowej książki oraz do podwójnego morderstwa.
Próbuje się usprawiedliwiać: Zabijając Eleganta chciał udaremnić jego spotkanie z „kaznodzieją nienawiści” i w ten sposób uchronić miniaturzystów przed niebezpieczeństwem. Po tym jak Oliwka zwierzył się z popełnionej zbrodni ojcu Sekure, zabił starego człowieka z powodu „jego arogancji”. W ramach odwetu morderca atakuje Kare nożem i ucieka. Marzy o pełnej sukcesów przyszłości w Indiach i idzie w kierunku portu, gdzie czeka na niego łódź. Jednak przed opuszczeniem kraju, chce po raz ostatni udać się do pracowni miniaturzystów. Tam czeka na niego zazdrosny szwagier Sekure i rozpoznaje swój własny sztylet w jego rękach. Jednym ciosem jego miecza obcina mu głowę.
Kara wraca ranny do domu, gdzie zajmuje się nim Sekure. Udaje mu się wyzdrowieć i pracuje aż po kres swych dni jako urzędnik sułtana. Po tym jak do władzy dochodzi nowy sułtan pracownie miniaturzystów tracą na znaczeniu. Opuszczają oni miasto, a era stambulskiej ilustracji dobiega końca.
Budowa i technika.
Pamuk nie używa w swojej powieści jednolitej płaszczyzny narracyjnej. W 59 rozdziałach książki główne figury, charaktery poboczne, a nawet przedmioty prezentują na zmianę zawiłą fabułę. 21 narratorów zdaje relację z wydarzeń w perspektywie pierwszoosobowej, tak iż personalna płaszczyzna narracyjna praktycznie zanika. Ofiara zabójstwa dochodzi do głosu, tak samo jak początkowo anonimowy sprawca. Nawet sama „Czerwień”, Szatan i śmierć mają swoje oddzielne rozdziały. Do tej postmodernistycznej techniki narracyjnej Pamuk dodaje po części trywialne wątki miłosne oraz detektywistyczne. Stosuje także technikę powieści o artyście (niem. Künstlerroman) i pozwala czytelnikom na zanurzenie się w świat średniowiecznego Istambułu. Szczegółowo opisuje atmosferę w pracowniach, wpływ malarstwa i ilustracji osmańskich. Te pozostają wątkiem przewodnim, choć obok nich, jest też miejsce dla opisów społeczeństwa. W ramach zobrazowania ich dnia codziennego, autor opisuje życie rodzinne, wydarzenia wojenne czy też rezydencje sułtana. Do tego dochodzą bajki i alegorie, które pochodzą głównie ze świata miniatury. Często opowiadają one historię Behzada, wielkiego mistrza miniaturzystów. "Nazywam się Czerwień" jest napisana w swego rodzaju technice kolażu. Dzięki temu powieść zyskuje na „lekkości”, a autor nie dopuszcza do zagubienia się złożonych schematów książki w wielu wydarzeniach i perspektywach.
Interpretacja.
Mimo iż akcja powieści rozgrywa się w XVI wieku, znajduje się w niej wiele odniesień do teraźniejszych, aktualnych wydarzeń związanych z Turcją. Pokazując konflikt szkół malarskich między tradycyjnymi i nowoczesnymi sposobami tworzenia, oddany jest wiernie obraz tureckiego społeczeństwa. Jest to konflikt wiary między wschodnimi aksjomatami a zachodnią nowoczesnością. Dobrym przykładem jest niepowodzenie osmańskich malarzy w próbach przekonującego połączenia zapożyczonego, zachodniego stylu z tradycyjnym sposobem malowania. Jednak, podług książki, wpływy zachodnie są nie do zatrzymania.
Recepcja.
Christoph Bartmann z Süddeutsche Zeitung mówił, że Orhanowi Pamukowi udał się portret kraju, który „stoi jedną nogą na zachodzie, drugą zaś w krajach orientu”.

</doc>
<doc id="1689365" url="https://pl.wikipedia.org/wiki?curid=1689365" title="Nowa chronologia (Fomienko)">
Nowa chronologia (Fomienko)

Nowa Chronologia – pseudonaukowa teoria oparta na pracach Mikołaja Morozowa i Jeana Hardouina dotyczących starożytności. Nowa Chronologia jest powszechnie kojarzona z Anatolijem Fomienką, pomimo że jest wynikiem współpracy pomiędzy Fomienką a kilkoma innymi matematykami.
Jest ona krótsza od klasycznej chronologii, ponieważ cała historia starożytna Greków, Rzymian oraz Egipcjan została włączona do średniowiecza. Zgodnie z tą chronologią historia ludzkości sięga 800 n.e., o latach 800-1000 n.e. nie ma praktycznie żadnych informacji, a większość wydarzeń miała miejsce w latach 1000-1500 n.e.
Chociaż niektórzy rewizjoniści chronologii tworzyli własne koncepcje chronologii, skracające historię starożytną przez eliminację różnych okresów "wieków ciemnych", żadna z nich nie jest tak radykalna, jak Nowa Chronologia. Nowa Chronologia jest odrzucona przez uznanych historyków i sprzeczna z metodami datowania bezwzględnego i względnego.
Historia Nowej Chronologii.
Idea chronologii odmiennej od powszechnie uznanej sięga XVII wieku. Jean Hardouin sugerował, że wiele starożytnych dokumentów jest młodszych, niż się to przyjmuje. W 1685 opublikował wersję "Historii naturalnej" Pliniusza Starszego, w której twierdził, że większość tekstów greckich i rzymskich została podrobiona przez benedyktynów. Potem zapytany o te wyniki, Hardouin podał, że przyczyny fałszerstwa ujawnia w liście, który może być ujawniony dopiero po jego śmierci. Wykonawcy jego testamentu nie byli w stanie znaleźć tego dokumentu wśród pozostawionych pism. W XVII wieku Izaak Newton, sprawdzając aktualną chronologię starożytnej Grecji, Egiptu i Bliskiego Wschodu, wyraził niezadowolenie z obowiązujących teorii i zaproponował swoją własną koncepcję, którą oparł na dziele Apolloniosa z Rodos pt. "Argonautica", zmieniając tradycyjne datowanie wyprawy Argonautów, wojny trojańskiej i powstania Rzymu.
W 1887 r. Edwin Johnson wyraził opinię, że wczesna historia chrześcijaństwa była w dużym stopniu sfałszowana w II i III wieku. W 1909 r. Otto Rank zanotował powtarzanie się tych samych elementów w różnych kulturach historycznych:
"...prawie wszystkie ważne cywilizacje ludzkie miały wcześnie wymyślone mity, w których wychwalano ich bohaterów, mitycznych królów i książąt, założycieli religii, dynastii, imperiów i miast - w skrócie, narodowych bohaterów. Szczególnie historia ich urodzin i wczesnych lat życia jest zaopatrzona w fantastyczne cechy; niesamowite podobieństwo, niedosłowna identyczność tych opowieści, nawet jeśli odnoszą się do różnych, kompletnie niezależnych osób, czasem geograficznie odległych od siebie, była dobrze znana i stanowiła obiekt dociekań wielu".
Fomienko zainteresował się teoriami Morozowa w 1973. W 1980, razem z kilkoma kolegami z wydziału matematycznego Uniwersytetu Moskiewskiego, opublikował kilka artykułów o " nowych matematycznych metodach w historii" w recenzowanych czasopismach. Artykuły te wzbudziły wiele kontrowersji, ale ostatecznie Fomienko nie zdobył uznania wśród historyków. Na początku lat 90. XX wieku Fomienko zaniechał prób przekonania środowiska naukowego do jego teorii przez publikacje w czasopismach naukowych.
Krytyka.
Teorię Fomienki większość historyków uważa za pseudonaukową. Rosyjscy krytycy uznają teorie Fomienki za "symbol głębin, w których znalazły się rosyjska nauka i społeczeństwo po upadku komunizmu". Zachodni krytycy uznają je za część odnowionej rosyjskiej ideologii imperialnej, "podtrzymującą przy życiu świadomość imperialności i świeckiego mesjanizmu w Rosji".
Popularność.
Anatolij Fomenko i Gleb Nosowskij opublikowali do tej pory ponad 100 książek, które sprzedały się w liczbie 700 tysięcy egzemplarzy, a ich teorię popierają m.in. Garri Kasparow, Eduard Limonow czy Aleksandr Zinowjew. Książka "History: Fiction or Science?" ukazała się w czterech tomach:

</doc>
<doc id="1689366" url="https://pl.wikipedia.org/wiki?curid=1689366" title="Arcybiskupi Tirany-Durrës">
Arcybiskupi Tirany-Durrës

Arcybiskupi Tirany-Durrës

</doc>
<doc id="1689369" url="https://pl.wikipedia.org/wiki?curid=1689369" title="Most (miasto)">
Most (miasto)



</doc>
<doc id="1689373" url="https://pl.wikipedia.org/wiki?curid=1689373" title="Stade Sébastien Charléty">
Stade Sébastien Charléty

Stade Sébastien Charléty – stadion sportowy w Paryżu. Obecnie rozgrywane są tam głównie mecze rugby. Oficjalna pojemność stadionu wynosi 20 000 miejsc.
Stadion został zbudowany w 1938 roku, na bazie projektu francuskiego architekta, Bernarda Zehrfussa. Oprócz meczów rugby na stadionie rozgrywane są domowe mecze zespołu piłkarskiego Paris FC.
W maju 1968 roku na stadionie odbyło się wielkie spotkanie związku studentów francuskich, na którym zjawiło się od 30 000 do 50 000 osób. Było to jedno z najważniejszych wydarzeń podczas majowych protestów studenckich.

</doc>
<doc id="1689380" url="https://pl.wikipedia.org/wiki?curid=1689380" title="Osobiście">
Osobiście

Osobiście – pierwszy solowy album Onara, członka zespołu Płomień 81. Za produkcję odpowiadają Kociołek, Rx, Scoop, Camey i Szogun. Gościnnie pojawili się Lerek i Pezet.
Lista utworów.
Opracowano na podstawie materiału źródłowego.

</doc>
<doc id="1689387" url="https://pl.wikipedia.org/wiki?curid=1689387" title="Archidiecezja Szkodra-Pult">
Archidiecezja Szkodra-Pult

Archidiecezja Szkodra-Pult (łac.: "Archidioecesis Scodrensis-Pulatensis") – katolicka archidiecezja albańska położona w północnej części kraju. Siedziba arcybiskupa znajduje się w katedrze św. Szczepana w Szkodrze.
Historia.
Archidiecezja powstała w 1867 r. z wydzielenia części ziem z archidiecezji barskiej. Dwadzieścia lat później decyzją Stolicy Apostolskiej 8 października 1886 r. została podniesiona do rangi metropolii z trzema sufraganiami. 25 stycznia 2005 r. została do niej dołączona diecezja Pultu.

</doc>
<doc id="1689388" url="https://pl.wikipedia.org/wiki?curid=1689388" title="Mangini (1913)">
Mangini (1913)

Mangini – francuski niszczyciel z okresu I wojny światowej. Jednostka typu "Bisson". Okręt wyposażony w cztery kotły parowe opalane ropą i turbiny parowe. Zapas paliwa 165 ton. Operował na Morzu Śródziemnym. 18 kwietnia 1918 roku staranował i zatopił w Cieśninie Otranto francuski niszczyciel "Faulx". Z listy floty skreślony w 1934 roku.

</doc>
<doc id="1689391" url="https://pl.wikipedia.org/wiki?curid=1689391" title="Wysszaja liga (1993)">
Wysszaja liga (1993)

Rozgrywki rosyjskiej pierwszej ligi w sezonie 1993 były drugimi w historii rosyjskiej pierwszej ligi. Rozpoczęły się w marcu 1993 roku, zakończyły się natomiast w listopadzie 1993 roku. W rozgrywkach wzięło udział osiemnaście drużyn, w tym trzy, które awansowały z drugiej ligi – Żemczużyna Soczi, KAMAZ Nabierieżnyje Czełny i Łucz-Energia Władywostok. Po sezonie ligę zmniejszono do szesnastu drużyn. Mistrzowski tytuł wywalczyła drużyna Spartaka Moskwa. Królem strzelców ligi został Wiktor Panczenko z KAMAZu Nabierieżnyje Czełny, który zdobył 21 goli.
Tabela.
Rostselmasz and Asmarał spadły bezpośrednio do niższej ligi. Krylja Sowietow, Łucz-Energia oraz Okien zagrały ze zwycięzcami trzech stref II ligi w turnieju, który wyłonił trzy drużyny do gry w I lidze i trzy, które w następnym sezonie zagrają w II lidze.
Wyróżnienia.
33 najlepszych piłkarzy ligi za sezon 1993:

</doc>
<doc id="1689392" url="https://pl.wikipedia.org/wiki?curid=1689392" title="Antychryst (film)">
Antychryst (film)

Antychryst (ang. "Antichrist") − dramat psychologiczny w reżyserii Larsa von Triera, zrealizowany w koprodukcji międzynarodowej. 
Światowa premiera filmu miała miejsce 18 maja 2009 podczas 62. MFF w Cannes. Polska premiera filmu odbyła się 29 maja 2009. Dystrybutorem filmu w Polsce była firma Gutek Film. Film w polskich kinach otrzymał najwyższą kategorię wiekową, czyli przeznaczony wyłącznie dla osób pełnoletnich.
W czasie premierowego weekendu w Stanach Zjednoczonych obraz uzyskał wynik frekwencyjny w wys. 71 397 dolarów amerykańskich.
Fabuła.
Światowej sławy psychoterapeuta i jego młodsza żona, badaczka historii czarownic w średniowieczu, wyjeżdżają do drewnianej chaty w puszczy. Wyjazd ma cel terapeutyczny − oboje stracili synka, co odbiło się szczególnie dotkliwie na psychice kobiety, dręczonej wizjami i koszmarami. Wracają do niej wspomnienia, w tym ostatnie chwile życia dziecka, które wypadło z okna, chwilę wcześniej widząc zbliżenie seksualne rodziców. Dotychczasowa terapia i pobyt w szpitalu nie przynoszą efektów.
Początkowo terapia męża, okupiona ogromnym wysiłkiem obojga, przynosi efekty. Kobieta odkrywa swoje ukryte lęki i powoli wydaje się je przełamywać. Później jednak mroczna strona jej psychiki gwałtownie bierze górę. W ataku szaleństwa kobieta zwraca się przeciwko mężowi (prawdopodobnie obwinianemu o tragedię).
Kolejne sceny są pełne przemocy i okrucieństwa. Wskutek uderzenia mężczyzna traci przytomność, a następnie zostaje okaleczony. Gdy odzyskuje świadomość, próbuje uciec w głąb lasu, nie dociera jednak daleko, ukrywając się w lisiej jamie. Kobieta odnajduje go i znów wściekle atakuje, po czym wracają do chaty. Tam przepowiada mu śmierć („Gdy przybędzie Trzech Żebraków, ktoś musi zginąć”). Gdy podczas burzy w chacie pojawiają się kruk, lis i sarna, kobieta najpierw samookalecza się obcinając sobie łechtaczkę, a następnie próbuje zabić mężczyznę. Ostatecznie jednak sama ginie, uduszona przez męża.
Realizacja.
W filmie, podzielonym na prolog, cztery rozdziały („Ból”, „Smutek”, „Rozpacz” i „Troje Żebraków”) oraz epilog, występuje głównie dwoje aktorów: Willem Dafoe oraz Charlotte Gainsbourg. Kreacja Gainsbourg została wyróżniona podczas 62. MFF w Cannes nagrodą dla najlepszej aktorki.
Na końcu filmu pojawia się dedykacja dla rosyjskiego reżysera Andrieja Tarkowskiego, twórcy m.in. filmu "Zwierciadło" z 1975 r., będącego jedną z inspiracji dla von Triera.
Na ścieżce dźwiękowej znalazła się m.in. muzyka Georga Friedricha Händla (umieszczona w prologu i epilogu aria Almireny "Lascia ch'io pianga" z II aktu opery "Rinaldo").
Budżet filmu wyniósł ok. 11 milionów dolarów, z czego 1,5 mln przeznaczył Duński Instytut Filmowy, ok. 1,3 mln Niemiecki Federalny Fundusz Filmowy. Milion złotych przeznaczył Polski Instytut Sztuki Filmowej. Film wyprodukowała założona przez von Triera firma Zentropa Entertainments. Jednym z współproducentów filmu była Małgorzata Szumowska, natomiast za efekty specjalne w filmie odpowiada polskie studio Platige Image.
Interpretacje.
Zdaniem Larsa von Triera "Antychryst" jest najbardziej osobistym z wszystkich jego filmów. Reżyser przyznawał w wywiadach, że pisał scenariusz będąc w głębokiej depresji. Realizację filmu nazwał „obłaskawianiem własnych demonów”, porównując swoją pracę do namalowania przez Edwarda Muncha, również cierpiącego na depresję, obrazu "Krzyk".
Film, w swej głównej warstwie psychologiczny, jest pełen wieloznacznych scen i zagadkowych wizji. Pojawiają się odniesienia historyczne (cierpienie kobiet w wiekach dawnych − oskarżenia o czary, palenie czarownic), jeszcze gęstsza jest symbolika baśniowa i religijna: miejsce, do którego przybywają kobieta i mężczyzna, nazywane jest Edenem (w środku ciemnego lasu), zwiastujący śmierć Trzej Żebracy − Ból, Rozpacz i Żal − przywodzą na myśl biblijne motywy cierpienia. Kruk, którego nie można zabić, może symbolizować zło, wejście do lisiej jamy jest przywalone kamieniem, a mężczyzna przysypany wewnątrz ziemią „zmartwychwstaje” − co można uznać za nawiązanie do śmierci i zmartwychwstania Jezusa Chrystusa.
Nagromadzenie odwołań religijnych, symbolicznych, alegorycznych i historycznych otwiera pole do interpretacji, stąd też recenzje "Antychrysta" często znacznie różnią się odczytaniem sensu filmu.
Kontrowersje.
Już podczas canneńskiej premiery "Antychryst" wzbudził ogromne zainteresowanie i równie wielkie kontrowersje. Krytycy wygłaszali skrajne opinie o obrazie von Triera, podzieliła się także publiczność festiwalowa: część widzów film wygwizdała.
Gdy "Antychryst" wszedł na ekrany światowych kin, pod adresem reżysera zaczęto formułować liczne oskarżenia, m.in. o mizoginizm, epatowanie sadomasochizmem oraz szerzenie pornografii.
Producenci przygotowali dwie wersje filmu: ocenzurowaną dla odbiorców w krajach, w których miałby problemy z wejściem do szerokiej dystrybucji, oraz nieocenzurowaną. Lars von Trier nazwał te wersje „miłą katolicką” i „niegrzeczną protestancką”. Do Polski trafił film w wariancie nieocenzurowanym.
Na początku lipca 2009 r. senatorowie Prawa i Sprawiedliwości interweniowali w sprawie filmu u Ministra Kultury i Dziedzictwa Narodowego, Bogdana Zdrojewskiego. Według nich produkcja, finansowana częściowo przez Polski Instytut Sztuki Filmowej, ma charakter satanistyczno-pornograficzny. „Ta skandaliczna produkcja (...) zawiera treści, delikatnie mówiąc, wulgarne oraz antychrześcijańskie” − napisali senatorowie PiS.

</doc>
<doc id="1689397" url="https://pl.wikipedia.org/wiki?curid=1689397" title="Magon (1913)">
Magon (1913)

Magon – francuski niszczyciel z okresu I wojny światowej. Jednostka typu "Bisson". Okręt wyposażony w cztery kotły parowe opalane ropą i turbiny parowe. Zapas paliwa 165 ton. Do 1916 roku operował na Morzu Śródziemnym, później na Morzu Północnym. W latach 1917-1918 czterokrotnie brał udział w operacjach zwalczania niemieckich niszczycieli. Po wojnie służył do dnia 16 lutego 1926 roku w którym został skreślony z listy floty.

</doc>
<doc id="1689398" url="https://pl.wikipedia.org/wiki?curid=1689398" title="Licia Troisi">
Licia Troisi

Licia Troisi (ur. 25 listopada 1980 roku w Rzymie) – włoska pisarka.
Pierwsze opowiadanie napisała dla swoich rodziców w wieku 7 lat. Studiowała astrofizykę i pracuje w rzymskim obserwatorium jako astrofizyk. W wieku 21 lat zaczęła pracować nad swoją pierwszą trylogią "Cronache del Mondo Emerso" (Kroniki Świata Wynurzonego). Zostały one wydane przez wydawnictwo Mondadori, w Polsce wydało je wydawnictwo Videograf. Wszystkie części tej trylogii znalazły się w pierwszej dziesiątce na liście bestsellerów we Włoszech. Następna trylogia nosiła tytuł "Le Guerre del Mondo Emerso" (Wojny Świata Wynurzonego), a jej pierwsza część "Sekta Zabójców" została wydana w nakładzie 300 000 egzemplarzy.
Twórczość.
 Kroniki Świata Wynurzonego ("Le Cronache del Mondo Emerso"), 
 Wojny Świata Wynurzonego ("Le Guerre del Mondo Emerso"), 
 Legendy Świata Wynurzonego ("Le Leggende del Mondo Emerso"), 
 Dziedziczka smoka ("La ragazza drago"), 
 Królestwa Nashiry ("I regni di Nashira"), 

</doc>
<doc id="1689401" url="https://pl.wikipedia.org/wiki?curid=1689401" title="Greatest Hits (album Vangelisa)">
Greatest Hits (album Vangelisa)

Greatest Hits – dwupłytowa kompilacja utworów Vangelisa z lat 1975–1981. Płyta wydana w 1991 r. na rynek niemiecki, zawierała nagrania głównie z płyt "Heaven and Hell", "Albedo 0.39" i "Spiral".
Spis utworów.
"CD 1:"
"CD 2:"

</doc>
<doc id="1689405" url="https://pl.wikipedia.org/wiki?curid=1689405" title="Afrokulczyk mozambijski">
Afrokulczyk mozambijski

Afrokulczyk mozambijski, kulczyk mozambijski (czasami niepoprawnie „mozambicki”) ("Crithagra mozambica") – gatunek małego ptaka z rodziny łuszczakowatych (Fringillidae). Występuje w Afryce Subsaharyjskiej. Jego biotop to otwarte lasy i pola uprawne. Nie jest zagrożony.
Systematyka.
Taksonomia.
Został opisany przez Philippa Ludwiga Statiusa Müllera w roku 1776. Poprzednia nazwa rodzajowa "serinus" pochodzi od słowa "serin". Oznacza ono w językach angielskim i francuskim po prostu kulczyka. W dawnej łacinie słowa "serenus" i "sereni" znaczyły „pogodny, wesoły”. Nazwa gatunkowa – "mozambicus" – odnosi się do jednego z krajów, w którym występuje, Mozambiku. Polska nazwa gatunkowa również odnosi się do tego kraju.
Podgatunki.
Wyróżniono dziesięć podgatunków "C. mozambica":
Morfologia.
Jest to mały ptak, mierzący 11–13 cm długości, czyli jest nieznacznie mniejszy od wróbla domowego ("Passer domesticus"). Rozpiętość skrzydeł to 21,5 cm, a masa ciała 8,5–17,1 g. Występuje niezbyt wyraźny dymorfizm płciowy. Wierzch ciała oliwkowozielony, lotki ciemnoszare z brudnożółtymi brzegami. Sterówki również ciemnoszare z brudnożółtymi brzegami. Pokrywy podogonowe, brzuch i pierś żółte. Głowa szara, brew i pasek przyżuchwowy żółte. Samice mają na szyi szary pasek, łączący końce „wąsów”. Dziób jest szary, dolna część jaśniejsza. Nogi są różowe. Od europejskiego kulczyka różni się bardziej kontrastowym wzorem na głowie i lotkach oraz jednolicie żółtym brzuchem bez pasów.
Młode afrokulczyki mozambijskie mają żuchwę (dolną część dzioba) różową. Ich wzór na głowie jest nieco rozmyty, sterówki i lotki krótsze. Głowa jest jaśniejsza niż u dorosłych. Poza tym nie różnią się od nich. Bardzo młode pisklęta są pokryte szarym puchem.
Długość życia.
Śmiertelność roczna wynosi ok. 65%. Średnia długość życia w niewoli wynosi 8 lat, a w naturze tylko 2,5. Rekordowa długość życia w niewoli wynosiła 16,5 roku.
Zasięg występowania.
Zasięg występowania szacuje się na ok. 22,3 miliona km². Zasiedla Afrykę Subsaharyjską, z wyjątkiem suchych regionów Afryki Południowej i tropikalnych lasów deszczowych w Kongu.
Kraje, jakie zamieszkuje to: Mauretania, Gwinea, Liberia, Mali, Wybrzeże Kości Słoniowej, Burkina Faso, Ghana, Togo, Benin, Nigeria, Kamerun, Czad, Republika Środkowoafrykańska, Sudan, Erytrea, Etiopia, Kongo, Zair, Uganda, Kenia, Rwanda, Burundi, Tanzania, Angola, Zambia, Malawi, Mozambik, Zimbabwe i Botswana. Z powodzeniem przyjął się także na Hawajach, w Portoryko, na Wyspie Świętego Tomasza, wyspie Mafia, Mauritiusie i Reunionie.
Preferuje otwarte lasy i łąki poniżej 2300 m n.p.m., ale może być również w wielu innych biotopach. Są to nadbrzeżne zarośla, namorzyny oraz wydmy. Rzadko mieszkają w lasach tropikalnych i na suchych obszarach. Często można je spotkać na polach uprawnych, gdzie korzystają z obfitych plonów sorga, prosa i ziaren innych zbóż.
Lęgi.
Wyprowadza lęgi w porze deszczowej. Pary są monogamiczne. Para zazwyczaj broni swego terytorium przed innymi afrokulczykami, choć czasami kilka par zakłada gniazda na tym samym drzewie. Obydwa ptaki zbierają materiał roślinny, głównie trawy. Gniazdo jest umieszczone 1–6 metrów nad ziemią, w rozwidleniu gałązek. W jego budowie uczestniczy tylko samica, zwykle jest zamaskowane roślinnością. Samica składa od 2 do 5 jaj, zwykle 3. Znosi jedno dziennie, zaczyna wysiadywać zwykle od ostatniego lub od drugiego. Inkubacja trwa ok. 13 dni i wykonuje ją tylko samiczka. Młode przebywają w gnieździe 18 do 24 dni, usamodzielniają się po sześciu tygodniach.
Status.
IUCN uznaje afrokulczyka mozambijskiego za gatunek najmniejszej troski (LC, "Least Concern") nieprzerwanie od 1988 (stan w 2020). Liczebność światowej populacji nie została oszacowana, ale ptak ten opisywany jest jako pospolity, lokalnie bardzo liczny. Trend liczebności populacji uznawany jest za spadkowy. Od roku 1985 ponad 2 600 000 dzikiego ptactwa zostało zarejestrowanych w handlu międzynarodowym (dane ze stycznia 2005).

</doc>
<doc id="1689408" url="https://pl.wikipedia.org/wiki?curid=1689408" title="Efrem Zimbalist">
Efrem Zimbalist

Efrem Zimbalist (ur. w Rostowie nad Donem, zm. 22 lutego 1985 w Reno w stanie Nevada) – amerykański skrzypek, kompozytor, dyrygent i pedagog żydowskiego pochodzenia, wieloletni dyrektor Curtis Institute of Music.
Wczesne życie.
Zimbalist urodził się w południowo-zachodniej części rosyjskiego miasta, Rostów nad Donem, jako syn żydowskich rodziców: Marii (z domu Litvinoff) i Aarona Zimbalista (który był dyrygentem). W wieku dziewięciu lat był pierwszym skrzypkiem w orkiestrze ojca. Mając 12 lat wstąpił do konserwatorium w Sankt Petersburgu, gdzie był uczniem Leopolda Auera. Ukończył konserwatorium w 1907 roku, otrzymując złoty medal i nagrodę od Antona Rubinsteina.
Kariera.
Po ukończeniu studiów debiutował w 1907 roku koncertami w Berlinie ("Koncert Brahmsa") i Londynie ("Koncert Czajkowskiego"). W 1911 roku przeprowadził się do Stanów Zjednoczonych, gdzie wystąpił z Bostońską Orkiestrą Symfoniczną. W Stanach Zjednoczonych został popularyzatorem wykonywania muzyki dawnej. W 1917 roku został mianowany honorowym członkiem towarzystwa muzycznego ˌˌPhi Mu Alpha Sinfoniaˈˈ. W 1928 roku rozpoczął pracę jako nauczyciel w Curtis Institute of Music w Filadelfii. W latach 1941–1968 był dyrektorem tej szkoły. Jego uczniami było wielu wybitnych muzyków m.in. Oscar Shumsky, Felix Slatkin, Shmuel Ashkenasi i Hidetaro Suzuki.
W 1949 roku zaprzestał koncertowania (miał pożegnalny występ w Nowym Jorku), ale trzy lata później wystąpił w koncercie skrzypcowym Gian Carlo Menottiego, dedykowanym jemu przez autora. Był członkiem jury w Międzynarodowym Konkursie im. Piotra Czajkowskiego w latach: 1962, 1966, 1970 i 1974.
Wśród kompozycji Efrema Zimbalista wyróżniają się: koncert skrzypcowy "American Rhapsody", poemat symfoniczny "Daphnis and Chloe", fantazja na temat z opery "Złoty kogucik" Nikołaja Rimskiego-Korsakowa na skrzypce i fortepian. Napisał również operę "Landara", która swoją premierę miała w Filadelfii w 1956 roku.
Życie osobiste.
Poślubił słynną amerykańską sopranistkę Almę Gluck, która zmarła w 1938 roku. W 1943 roku ożenił się z Mary Louise Curtis Bok (założycielką szkoły Curtis Institute of Music i córką wydawcy Cyrusa Curtisa).
Zmarł w 1985 r., w wieku 96 lat.
Syn Efrema i Almy (Efrem Zimbalist Jr.) oraz ich wnuczka (Stephanie Zimbalist) zostali znanymi aktorami.

</doc>
<doc id="1689409" url="https://pl.wikipedia.org/wiki?curid=1689409" title="Arcybiskupi Szkodry-Pultu">
Arcybiskupi Szkodry-Pultu

Arcybiskupi Szkodry-Pultu

</doc>
<doc id="1689410" url="https://pl.wikipedia.org/wiki?curid=1689410" title="Jetty">
Jetty

Jetty – otwarty serwer www oraz kontener serwletów Javy. W całości napisany w Javie i rozpowszechniany na licencji Apache 2.0. Rozwój projektu rozpoczął się w 1995 roku.

</doc>
<doc id="1689411" url="https://pl.wikipedia.org/wiki?curid=1689411" title="Missionary Man">
Missionary Man

Missionary Man – singel brytyjskiego duetu Eurythmics, wydany w 1987 roku.
Ogólne informacje.
Piosenka ta była czwartym singlem z albumu "Revenge" w Europie, lecz pierwszym w Stanach Zjednoczonych. Mimo iż w Wielkiej Brytanii dotarła tylko do 31. miejsca, to stała się sporym przebojem w USA zajmując 14. pozycję na Billboard Hot 100, i był to ostatni tak duży sukces zespołu w tym kraju. Utwór ten, utrzymany w pop-rockowym stylu, był bardzo często grany w rockowych amerykańskich rozgłośniach, będąc pierwszym i jedynym singlem Eurythmics który dotarł do miejsca 1. na liście Mainstream Rock Tracks, i Hot Dance Club Songs. Na stronie B singla wydanego w Wielkiej Brytanii umieszczono koncertową wersję utworu „The Last Time”, a w Ameryce, „Take Your Pain Away”.
W 2016 roku szwedzki zespół Ghost nagrał własną wersję utworu i zamieścił go na minimalbumie "Popestar".
Teledysk.
Do piosenki powstał bardzo innowacyjny teledysk, zawierający kilka efektów specjalnych. Był on często emitowany przez MTV. Wyreżyserował go Will Smax.

</doc>
<doc id="1689412" url="https://pl.wikipedia.org/wiki?curid=1689412" title="Lars Albert">
Lars Albert

Lars Albert (ur. 9 lutego 1982 w Saarbrücken) – niemiecki lekkoatleta, wieloboista.

</doc>
<doc id="1689414" url="https://pl.wikipedia.org/wiki?curid=1689414" title="Partia Lewicy (Francja)">
Partia Lewicy (Francja)

Partia Lewicy (, PG) – francuska partia polityczna o profilu socjalistycznym i eurosceptycznym, działająca od 2008.
Historia.
PG powstała na skutek rozłamu w Partii Socjalistycznej. Geneza jej powstania wiąże się z powołaniem w ramach PS grupy pod nazwą Biegun Socjalnych Republikanów ("Pour la République Sociale") w 2004. W listopadzie 2008 przywódcy PRS wystąpili z Partii Socjalistycznej, deklarując zamiaru budowy bardziej lewicowego i eurosceptycznego ugrupowania pod nazwą Partia Lewicy. Kongres założycielski PG odbył się w lutym 2009.
Do Partii Lewicy przystąpiło m.in. dwóch senatorów i dwóch posłów do Zgromadzenia Narodowego. Przewodniczącym został Jean-Luc Mélenchon, były minister delegowany w gabinecie Lionela Jospina, zasiadający w izbie wyższej parlamentu. Później współprzewodniczącą ugrupowania została Martine Billard.
Przed wyborach do PE w tym samym roku PG zawiązała sojusz wyborczy z Francuską Partią Komunistyczną pod nazwą Front Lewicy. W wyborach parlamentarnych w 2012 Partia Lewicy wystartowała w ramach tej koalicji, zdobywając jeden z dziesięciu uzyskanych przez nią mandatów poselskich (deputowanym został Marc Dolez).
W 2014 Jean-Luc Mélenchon utrzymał mandat europosła z ramienia Frontu Lewicy. W tym samym roku współprzewodniczący partii zrezygnowali z tych funkcji, a na czele ugrupowania stanęli koordynatorzy. W 2016 PG dołączyła do lewicowego sojuszu Niepokorna Francja (LFI), który został przekształcony w partię i który w wyborach w 2017 wprowadził 17 posłów do Zgromadzenia Narodowego. W kolejnych wyborach europejskich czy parlamentarnych Partia Lewicy nie startowała pod własnym szyldem, jej przedstawiciele byli wystawiani jako kandydaci LFI.

</doc>
<doc id="1689415" url="https://pl.wikipedia.org/wiki?curid=1689415" title="Michał Polech">
Michał Polech

Michał Polech (ur. 9 maja 1932 w miejscowości Odnoga, pow. Białystok, zm. 5 lipca 1999) – generał brygady pilot Wojska Polskiego.
Życiorys.
Urodził się w rodzinie rolnika. Przed wojną rozpoczął naukę w szkole powszechnej w Krugłym Lasku, po zajęciu rodzinnej miejscowości przez Rosjan, kontynuował naukę w szkole radzieckiej. Podczas okupacji niemieckiej był łącznikiem radzieckich oddziałów partyzanckich. Po wyzwoleniu podjął naukę w szkole podstawowej, początkowo w Krugłym Lasku, później w Rybakach. W 1950 uzyskał tzw. małą maturę.
24 września 1950 rozpoczął naukę w Oficerskiej Szkole Lotniczej nr 4 w Dęblinie, skąd po odbyciu kursu podstawowego został przeniesiony na kurs pilotażu myśliwskiego do Oficerskiej Szkoły Lotniczej Nr 5 w Radomiu. 
Ukończył Oficerską Szkołę Lotniczą Nr 5 w Radomiu jako pilot lotnictwa myśliwskiego i 30 grudnia 1951 został promowany przez dowódcę Wojsk Lotniczych gen. broni Iwana Turkiela do stopnia chorążego w korpusie oficerów lotnictwa.
Zawodową służbę wojskową rozpoczął w 31 pułku lotnictwa myśliwskiego w Warszawie-Bemowo jako pilot, a następnie starszy pilot. Służąc w tym pułku, od 6 maja 1952 był dowódcą klucza na samolotach Jak-9, od 9 sierpnia 1952 oficerem strzelania powietrznego pułku, od 28 września 1953 (już w stopniu podporucznika) został dowódcą eskadry, a 10 stycznia 1955 pomocnikiem dowódcy pułku do spraw pilotażu.
1 grudnia 1955 został oddelegowany na Kurs Doskonalenia Oficerów Lotnictwa w Centrum Szkolenia Lotniczego w Lipiecku, w ZSRR. Był jednym z pierwszych pilotów przeszkolonych na samolotach MiG-17. Po ukończeniu kursu, 6 października 1956 otrzymał przydział do 21 samodzielnego pułku lotnictwa rozpoznawczego w Sochaczewie na stanowisko pomocnika dowódcy pułku do spraw pilotażu. 23 czerwca 1961 został zastępcą dowódcy do spraw liniowych, a od 21 maja 1963 był dowódcą tego pułku.
W okresie od 22 października 1964 do 1 sierpnia 1967 dowodził 21 pułkiem lotnictwa rozpoznania taktycznego w Sochaczewie. 22 lipca 1966, w szyku "Grot" na samolotach MiG-17, brał udział w defiladzie z okazji 1000-lecia Państwa Polskiego nad Warszawą.
Następnie studiował w Wojskowej Akademii Lotniczej im. Gagarina w Monino w ZSRR. Studia ukończył 30 lipca 1971, po czym został zastępcą dowódcy 3 Brandenburskiej Dywizji Lotnictwa Szturmowo-Rozpoznawczego w Świdwinie do spraw liniowych. Od 7 grudnia 1973 był dowódcą tej dywizji. Po ukończeniu Wyższego Kursu Akademickiego w Wojskowej Akademii Sztabu Generalnego Sił Zbrojnych ZSRR im. K. Woroszyłowa, od 17 listopada 1977 pełnił obowiązki zastępcy dowódcy Wojsk Lotniczych do spraw liniowych, a 7 maja 1979 został zatwierdzony na tym stanowisku. Od 22 lutego 1986 do 1 lipca 1990 był zastępcą dowódcy Wojsk Lotniczych do spraw szkolenia.
Od 10 grudnia 1990 pełnił funkcję szefa Wojewódzkiego Sztabu Wojskowego w Białymstoku. 5 września 1991 przeniesiony został w stan spoczynku. 
Był pilotem wojskowym pierwszej klasy, posiadał nalot ponad 2860 godzin. W latach pięćdziesiątych i sześćdziesiątych uczestniczył w prawie wszystkich defiladach lotniczych.
Będąc w stanie spoczynku zamieszkał w Białowieży, pracował społecznie na rzecz mieszkańców Białowieży i powiatu hajnowskiego. W 1998 wybrany do Sejmiku Powiatowego. Był działaczem społecznym, m.in. w Klubie Generałów WP i innych organizacjach byłych żołnierzy i lotników. 
Zmarł 5 lipca 1999. Pochowany 10 lipca 1999 na cmentarzu parafialnym w Białowieży na skraju Puszczy Białowieskiej. W pogrzebie wzięła udział delegacja WP z dowódcą Wojsk Lotniczych i Obrony Powietrznej gen. dyw. Kazimierzem Dziokiem.
Życie prywatne.
Syn Mikołaja (1893-1973) i Teofili z domu Miruć (1897-1961). Po przejściu w stan spoczynku mieszkał w Białowieży. Od 1956 był żonaty z Tamarą z domu Bugaj. Miał dwóch synów, którzy obaj byli absolwentami Wyższej Oficerskiej Szkoły Lotniczej w Dęblinie i pilotami wojskowymi.

</doc>
<doc id="1689420" url="https://pl.wikipedia.org/wiki?curid=1689420" title="Enseigne Roux">
Enseigne Roux

Enseigne Roux – francuski niszczyciel z okresu I wojny światowej. Jednostka typu "Enseigne Roux". Okręt wyposażony w cztery kotły parowe opalane ropą i turbiny parowe. Zapas paliwa 175 ton. Operował na Morzu Północnym. Z listy floty skreślony w 1936 roku.

</doc>
<doc id="1689421" url="https://pl.wikipedia.org/wiki?curid=1689421" title="Soda (zespół muzyczny)">
Soda (zespół muzyczny)

Soda – polska grupa popowa grająca w II połowie lat 90. XX wieku. Zespół miał być odpowiedzią na „kiczowaty” pop śpiewany przez niektóre polskie boysbandy, tworząc w przeciwieństwie do nich muzykę komercyjną o większych walorach artystycznych.
Zespół tworzył znany z występów w Różach Europy gitarzysta Michał Grymuza, do którego dołączyli muzycy współpracujący z Andrzejem Piasecznym, który był autorem kilku tekstów debiutanckiej płyty. Wydawca, firma Koch International reklamowała zespół jako „największą polską nadzieję w dziedzinie popu”. Zgodnie z przypuszczeniami recenzenta pisma Tylko Rock, Soda okazała się jednak następną „gwiazdą jednego sezonu”.

</doc>
<doc id="1689422" url="https://pl.wikipedia.org/wiki?curid=1689422" title="Uraz powysiłkowy">
Uraz powysiłkowy

Uszkodzenia powysiłkowe powstają na skutek przeciążenia układu ruchu, w tym nadmiernego naciągnięcia mięśni, często w wyniku treningu sportowego. Termin obejmuje też częste zwichnięcia stawów, którym mogą towarzyszyć naderwania ścięgien.
Objawami urazu powysiłkowego są ból i obrzęk. 
Leczenie.
Leczenie polega na przykładaniu zimnych kompresów lub woreczków z lodem w celu powstrzymania narastania obrzęku. Podobny rezultat osiąga się, mocno bandażując uszkodzoną część ciała i trzymając ją uniesioną powyżej serca. 
Jeżeli to konieczne, można podawać środki przeciwbólowe.

</doc>
<doc id="1689423" url="https://pl.wikipedia.org/wiki?curid=1689423" title="Paul Hawkins">
Paul Hawkins

Robert Paul Hawkins (ur. 12 października 1937 roku w Melbourne, zm. 26 maja 1969 roku na torze Oulton Park) – australijski kierowca wyścigowy.
Kariera.
Po przyjeździe do Europy na początku lat 60. XX wieku, osiadł w Wielkiej Brytanii. Zdecydowaną większość swojej kariery spędził w klasie samochodów sportowych; okazyjnie występował również w Formule Junior i Formule 2.
W Formule 1 wystąpił w trzech wyścigach; wszystkie w sezonie 1965. Podczas Grand Prix Monako został drugim kierowcą w historii, który wpadł do zatoki przy wyjściu z tunelu (pierwszym był Alberto Ascari w 1955 roku). Podobnie jak Włoch, nie doznał poważnych obrażeń.
Największym sukcesem w jego karierze było zwycięstwo w słynnym Targa Florio w 1967 roku. W samochodzie Porsche partnerował mu wówczas Rolf Stommelen.
Ponadto wygrał wyścigi na dystansie 1000 kilometrów w Paryżu (1967) i torze Monza (1968).
Zginął tragicznie podczas wyścigu samochodów sportowych na torze Oulton Park. Jego Lola T70GT rozbiła się o przydrożne drzewo i stanęła w płomieniach. Kierowca poniósł śmierć na miejscu.

</doc>
<doc id="1689425" url="https://pl.wikipedia.org/wiki?curid=1689425" title="Ignacy Nowak">
Ignacy Nowak



</doc>
<doc id="1689428" url="https://pl.wikipedia.org/wiki?curid=1689428" title="Mécanicien Principal Lestin">
Mécanicien Principal Lestin

Mécanicien Principal Lestin – francuski niszczyciel z okresu I wojny światowej. Jednostka typu "Enseigne Roux". Okręt wyposażony w cztery kotły parowe opalane ropą i turbiny parowe. Zapas paliwa 175 ton. Od marca 1916 do kwietnia 1918 roku operował na Morzu Śródziemnym, później na Morzu Północnym. Z listy floty skreślony w 1935 roku. Złomowano w 1937 roku.

</doc>
<doc id="1689429" url="https://pl.wikipedia.org/wiki?curid=1689429" title="Podział administracyjny Kościoła katolickiego w Albanii">
Podział administracyjny Kościoła katolickiego w Albanii

Współcześnie Kościół katolicki w Albanii składa się z dwóch metropolii, w skład których wchodzą dwie archidiecezje z trzema sufraganiami oraz jedną administraturą apostolską.

</doc>
<doc id="1689430" url="https://pl.wikipedia.org/wiki?curid=1689430" title="Mecanicien Principal Lestin">
Mecanicien Principal Lestin



</doc>
<doc id="1689431" url="https://pl.wikipedia.org/wiki?curid=1689431" title="Ionela Tîrlea">
Ionela Tîrlea



</doc>
<doc id="1689435" url="https://pl.wikipedia.org/wiki?curid=1689435" title="Soda (album)">
Soda (album)

Soda – debiutancki album zespołu Soda, wydany w 1998 roku przez firmę fonograficzną Koch (numer katalogowy 33746-2). 

</doc>
<doc id="1689439" url="https://pl.wikipedia.org/wiki?curid=1689439" title="Tatyana Lebedeva">
Tatyana Lebedeva



</doc>
<doc id="1689440" url="https://pl.wikipedia.org/wiki?curid=1689440" title="Muzeum im. gen. Sikorskiego">
Muzeum im. gen. Sikorskiego



</doc>
<doc id="1689441" url="https://pl.wikipedia.org/wiki?curid=1689441" title="Diecezja Lezha">
Diecezja Lezha

Diecezja Lezha (łac.: "Dioecesis Alexiensis") – katolicka diecezja albańska położona w północnej części kraju. Siedziba biskupa znajduje się w katedrze św. Mikołaja w Lezha.
Historia.
Jest to najstarsza i najbardziej katolicka diecezja na terenie Albanii. Została założona w 592 r. przez jednego z biskupów włoskich Jana. Niedługo potem po najeździe Słowian została zlikwidowana. Ponownie została powołana do życia w XIV w.

</doc>
<doc id="1689442" url="https://pl.wikipedia.org/wiki?curid=1689442" title="Enseigne Gabolde">
Enseigne Gabolde

Enseigne Gabolde – francuski niszczyciel z okresu I wojny światowej. Początkowo budowany jako trzecia jednostka typu "Enseigne Roux", ale ukończony według zmodyfikowanego projektu. Okręt wyposażony w cztery kotły parowe opalane ropą i turbiny parowe. Zapas paliwa 196 ton. Z listy floty skreślony w 1938 roku.

</doc>
<doc id="1689443" url="https://pl.wikipedia.org/wiki?curid=1689443" title="Nauclea diderrichii">
Nauclea diderrichii

Nauclea diderrichii – gatunek drzew szeroko rozprzestrzenionych w lasach na niższych wysokościach w zachodniej części Afryki tropikalnej od Angoli na południu Wybrzeżu Kości Słoniowej, Ugandę na wschodzie oraz Sierra Leone na zachodzie. Ma bardzo twarde i odporne na warunki zewnętrzne drewno wykorzystywane w stolarce oraz do produkcji parkietów. 

</doc>
<doc id="1689445" url="https://pl.wikipedia.org/wiki?curid=1689445" title="Southland (serial telewizyjny)">
Southland (serial telewizyjny)

Southland – amerykański serial telewizyjny, opowiadający o grupie policjantów z komisariatu w Southland – południowej dzielnicy biedy w Los Angeles. Swoją premierę miał 9 kwietnia 2009 roku w stacji NBC. Po pierwszym sezonie, liczącym 7 odcinków, NBC zrezygnowała z emisji kolejnych odcinków. Ostatecznie dalszą produkcję i emisję na kolejne cztery sezony przejęła telewizja kablowa TNT, emitując ostatni odcinek 17 kwietnia 2013.
W Polsce serial ukazał się na DVD pod tytułem "Gliniarze z Southland".
Fabuła.
Serial opowiada o życiu codziennym policjantów pracujących w Los Angeles. Do policji przychodzi początkujący policjant Ben Sherman, którego przełożonym zostaje doświadczony policjant John Cooper. Ma on za zadanie pokazać i nauczyć rzemiosła pracy w policji.

</doc>
<doc id="1689447" url="https://pl.wikipedia.org/wiki?curid=1689447" title="Bilinga">
Bilinga



</doc>
<doc id="1689448" url="https://pl.wikipedia.org/wiki?curid=1689448" title="Biskupi Lezhy">
Biskupi Lezhy

Biskupi Lezhy

</doc>
<doc id="1689450" url="https://pl.wikipedia.org/wiki?curid=1689450" title="Parę chwil (singel Sody)">
Parę chwil (singel Sody)

Parę chwil – debiutancki singel zespołu Soda wydany w 1998 roku przez firmę Koch, zapowiadający płytę o tej samej nazwie co zespół. Został nagrany w studio CCS w czerwcu i w lipcu 1997 roku. Utwór promował również film Marcina Ziębińskiego pt. "Gniew". Jest jedną z ulubionych piosenek Marka Niedźwieckiego. Numer katalogowy Koch International - 33746-6.

</doc>
<doc id="1689457" url="https://pl.wikipedia.org/wiki?curid=1689457" title="Da Capo">
Da Capo

Da Capo – czwarty album studyjny zespołu Ace of Base wydany 30 września 2002 za pośrednictwem Mega Records, Universal Music Group (w Europie) i EMI Music Japan (Japonia; wydany z alternatywną okładką i utworami bonusowymi). Wersja europejska zawiera 12 utworów, wersja japońska 15.
Pierwotna data wydania albumu została zaanonsowana jako lato 2000, jednak problemy zespołu z kontraktami z wytwórniami płytowymi spowodowały przesunięcie wydania o rok. Ostatecznie "Da Capo" został wydany 30 września 2002, lecz nie odniósł wtedy sukcesu komercyjnego.
Promocją albumu zajęło się dwoje spośród cżłonków zespołu: Jenny Berggren i Ulf Ekberg. Jonas został w domu wraz ze swoimi dziećmi, a Linn Berggren nie dołączyła do grupy z powodu lęku przed podróżowaniem samolotem. Promocja albumu zawarła podróże do takich państw jak Szwecja, Dania, Norwegia, Finlandia, Polska i Austria.
Według danych na 2008, album sprzedał się w nakładzie pomiędzy 400 000 a 500 000 kopii, co jest liczbą bardzo skromną w porównaniu do poprzednich wydawnictw zespołu.
W jednym z wywiadów Ekberg stwierdził, że album będzie wydany w USA i będzie zawierał akustyczne wersje utworów. Pomimo tego Da Capo nigdy nie został oficjalnie wydany w Stanach Zjednoczonych i Australii, choć jest dostępny w serwisie iTunes. Album został wydany w niewielkim nakładzie w Wielkiej Brytanii 21 listopada 2002 przez Polydor Records; krążek wydany przez tę wytwórnię nie był promowany.
Nazwa albumu została zainspirowana muzycznym terminem Da capo al fine.
Album w kilku krajach został wydany w standardzie Copy Control.
DVD.
Do ekskluzywnej wersji albumu dołączono DVD, na którym zawarto wszystkie utwory z albumu, a także płytę ze wszystkimi teledyskami grupy oprócz "Travel to Romantis". DVD zawiera również pełną dyskografię, biografię, galerię zdjęć zespołu w językach: angielskim i niemieckim.

</doc>
<doc id="1689460" url="https://pl.wikipedia.org/wiki?curid=1689460" title="Rejon bałtijski">
Rejon bałtijski

Rejon bałtijski (ros. Балтийский район) – dawna jednostka podziału administracyjnego wchodząca w skład rosyjskiego obwodu kaliningradzkiego. 
Rejon leżał w południowo-zachodniej części obwodu – na Mierzei Wiślanej i Półwyspie Sambijskim, a jego ośrodkiem administracyjnym było miasto Bałtyjsk.
Rejon graniczył z Polską.
30 grudnia 2019 r. w miejsce rejonu bałtijskiego utworzono okręg miejski Bałtyjsk.

</doc>
<doc id="1689462" url="https://pl.wikipedia.org/wiki?curid=1689462" title="Diecezja Sapa">
Diecezja Sapa

Diecezja Sapa (łac.: "Dioecesis Sappensis") - katolicka diecezja albańska położona w północnej części kraju.
Historia.
Diecezja powstała w 1062 r. jako sufragania metropolii antivarskiej. Po podboju Albanii przez Turków stanowisko ordynariusza nie było obsadzane do XVIII w. W 2 połowie XIX w. została przyłączona do nowo utworzonej metropolii Szkodra-Pult.

</doc>
<doc id="1689463" url="https://pl.wikipedia.org/wiki?curid=1689463" title="Anne Tyler">
Anne Tyler

Anne Tyler (ur. 25 października 1941 w Minneapolis) − amerykańska pisarka.
Pochodzi z rodziny kwakrów. W 1961 ukończyła studia licencjackie na Duke University. Kontynuowała naukę na Columbia University. Otrzymała w kategorii fikcja za książkę "Przypadkowy turysta" (1985) oraz Nagrodę Pulitzera w tej samej kategorii za powieść "Lekcje oddychania" (1989).
Dwie z jej powieści doczekały się adaptacji filmowej ("Obok życia" i "Przypadkowy turysta"), a cztery telewizyjnej ("Lekcje oddychania", "Święty być może", "Earthly Possessions" i "Back When We Were Grownups").
Poślubiła irańskiego psychiatrę Taghi Mohammada Modarressiego (zm. 1997). Para miała dwie córki Tezh i Mitrę. Mieszka w Baltimore.

</doc>
<doc id="1689464" url="https://pl.wikipedia.org/wiki?curid=1689464" title="Zhang Qian">
Zhang Qian

Zhang Qian (zm. 114 p.n.e.) – dowódca straży pałacowej cesarza Wudi z dynastii Han, który w II wieku p.n.e. odbył podróże po Azji Środkowej.
W połowie II wieku p.n.e. Chiny graniczyły od północy z konfederacją plemion Xiongnu, która kontrolowała idące na zachód szlaki handlowe, osłabiając chińską gospodarkę. Cesarze chińscy związani byli z władcami Xiongnu półwasalnym układem, zobowiązującym ich do dostarczania sąsiadowi trybutu w postaci zboża i księżniczek Han jako nałożnic dla władcy Xiongnu. Gdy władcy Xiongnu postanowili zawrzeć antychiński sojusz z tybeto-birmańskim ludem Qiang, cesarz Wudi zdecydował się szukać pomocy u skłóconych z Xiongnu plemion Yuezhi. 
W 138 p.n.e. na polecenie Wudi wyruszyło na zachód stuosobowe poselstwo, na czele którego stanął dowódca straży pałacowej, Zhang Qian, wedle przekazów człowiek o niezwykłej sile fizycznej i charakterze, cieszący się pełnym zaufaniem cesarza. Ówczesna wiedza Chińczyków o krajach położonych na zachodzie była bardzo uboga, czerpana jedynie poprzez utrzymywane za pośrednictwem Xiongnu kontakty handlowe. Ekspedycja Zhang Qiana wyruszyła w nieznane, bez nadziei na powrót do domu.
Wkrótce po przekroczeniu granicy, na terenie obecnej prowincji Gansu, Zhang Qian wraz z towarzyszami został pojmany przez żołnierzy Xiongnu i doprowadzony przez oblicze ich władcy. Oskarżeni zostali o szpiegostwo, jednak z nieznanych przyczyn nie zgładzono ich, zatrzymując jedynie pod strażą w obozie Xiongnu.
Zhang Qian i jego towarzysze spędzili w niewoli u Xiongnu dziesięć lat, podczas których ożenili się i mogli dosyć swobodnie się poruszać. W 133 p.n.e. towarzysze Zhang Qiana podjęli nieudaną próbę porwania władcy Xiongnu. Pomimo to więźniów nie ukarano, nie stało się im nic także podczas toczonych wówczas wojen Xiongnu z Chinami.
W 128 p.n.e. Zhang Qiangowi udało się uciec z niewoli i przedostać się na dotychczas nieznane Chińczykom terytorium Yuezhi. Jego poselstwo zostało przyjęte, choć Yuezhi nie zgodzili się na zawarcie sojuszu z Chinami. Po nieudanej misji dyplomatycznej Zhang Qian wyruszył w drogę powrotną, zatrzymując się m.in. w Ferganie, a następnie udał się do Baktrii, skąd próbował przedostać się do Tybetu. Podczas próby dotarcia tam ponownie został pojmany przez Xiongnu.
Po śmierci władcy Xiongnu w 127 p.n.e. Zhang Qiang zdołał ponownie uciec, tym razem wraz z garstką współtowarzyszy, i w 125 p.n.e. powrócił do Chin. Pomimo iż jego misja nie odniosła sukcesu, Zhang Qian otrzymał szlachectwo i liczne dary od cesarza, w zamian za przekazanie wiedzy o nieznanych krajach zachodu. Cesarza zaciekawiła zwłaszcza opowieść o Ferganie i hodowanych tam koniach i w następnych latach wysłał do tego kraju kilka nieudanych poselstw z prośbą o podarowanie mu owych koni.
Zhang Qian jako pierwszy Chińczyk zdobył wiadomości o krainach i ludach leżących na północ i zachód od gór Tienszan. Będąc wśród Yuezhi usłyszał także o położonych dalej na zachód Persji i Rzymie. Informacje te wywołały szeroki rozgłos na cesarskim dworze, zaś Wudi postanowił rozgromić Xiongnu i nawiązać kontakty handlowe z krajami zachodnimi. Cesarz wysłał przeciwko Xiongnu armię, zaś na jej czele postawił Zhang Qiana, ufając że jako człowiek który spędził wśród nich 10 lat, zna wroga i z łatwością odniesie zwycięstwo. Wyprawa zakończyła się jednak klęską i Zhang Qian został skazany na śmierć, od której uchroniły go liczne znajomości na cesarskim dworze.
Zhang szybko odzyskał względy cesarza i w 118 p.n.e. został wysłany z nowym poselstwem, tym razem do plemion Wusun. Wyprawa i tym razem zakończyła się fiaskiem. Wusun, podobnie jak wcześniej Yuezhi, nie chcieli sprzymierzać się z Chińczykami przeciw Xiongnu. W 115 p.n.e. powrócił do Chin przynosząc jedynie nowe informacje o zachodnich krajach i stado stepowych koni, za co ponownie szczodrze go nagrodzono. Wyczerpany podróżami Zhang zmarł rok później.
Ekspedycje Zhang Qiana, choć nie przyniosły spodziewanych zysków politycznych, znacznie poszerzyły wiedzę Chińczyków o krajach zachodnich i przyczyniły się do rozwoju jedwabnego szlaku.

</doc>
<doc id="1689466" url="https://pl.wikipedia.org/wiki?curid=1689466" title="123 Batalion WOP">
123 Batalion WOP

123 batalion Wojsk Ochrony Pogranicza/Batalion odwodowy Pomorskiej Brygady Wojsk Ochrony Pogranicza/Batalion graniczny Pomorskiej Brygady Wojsk Ochrony Pogranicza – zlikwidowany samodzielny pododdział Wojsk Ochrony Pogranicza pełniący służbę na granicy z Niemiecką Republiką Demokratyczną.
Formowanie i zmiany organizacyjne.
Na podstawie rozkazu MBP nr "043/org" z 3 czerwca 1950 roku, na bazie 8 Brygady Ochrony Pogranicza, sformowano 12 Brygadę Wojsk Ochrony Pogranicza, a 1 stycznia 1951 roku 42 batalion Ochrony Pogranicza przemianowano na 123 batalion Wojsk Ochrony Pogranicza.
W 1964 roku rozformowano 123 batalion WOP, a podległe strażnice zostały włączone bezpośrednio pod sztab 12 Pomorskiej Brygady WOP w Szczecinie.
W 1976 roku, w związku z przejściem na dwuszczeblowy system dowodzenia, rozwiązano batalion. W jego miejsce zorganizowano sekcję zwiadu i kompanię odwodową. Strażnice podporządkowano bezpośrednio brygadzie.
W wyniku reorganizacji Wojsk Ochrony Pogranicza, w październiku 1984 roku sformowano ponownie batalion graniczny Pomorskiej Brygady WOP w Szczecinie według etatu nr "44/0103" o stanie osobowym na okres „W” 282 żołnierzy oraz na okres „P” 223 żołnierzy, który funkcjonował do 31 października 1989 roku, a 1 listopada 1989 roku został rozformowany. Podległe strażnice weszły w podporządkowanie bezpośrednio pod sztab dowódcy Pomorskiej Brygady WOP.

</doc>
<doc id="1689467" url="https://pl.wikipedia.org/wiki?curid=1689467" title="Biskupi Sapy">
Biskupi Sapy



</doc>
<doc id="1689468" url="https://pl.wikipedia.org/wiki?curid=1689468" title="Cmentarz wojenny - Karwowo-Konotapa">
Cmentarz wojenny - Karwowo-Konotapa

Cmentarz wojskowy Karwowo-Konotopa – zabytkowy cmentarz z I wojny światowej wpisany do rejestru zabytków nr rej.: 272 z 10.03.1987, w formie prostokąta otoczonego niskim wałem ziemnym, znajdujący się w okolicy miejscowości Karwowo w gminie Stawiski.
Na cmentarzu pochowanych jest 187 niemieckich żołnierzy poległych głównie w 1915 roku.
Obiekt znajduje w lesie przy drodze krajowej nr 61. Jest zachowany w bardzo dobrym stanie, po dokonaniu częściowej renowacji.

</doc>
<doc id="1689469" url="https://pl.wikipedia.org/wiki?curid=1689469" title="Krasnosłobodsk">
Krasnosłobodsk



</doc>
<doc id="1689470" url="https://pl.wikipedia.org/wiki?curid=1689470" title="Algérien (1917)">
Algérien (1917)

Algérien – francuski niszczyciel z okresu I wojny światowej. Jednostka typu "Arabe", podobnie jak inne jednostki tego typu zbudowana w Japonii. Okręt wyposażony w cztery kotły parowe i trzy maszyny parowe. Zapas paliwa składał się ze 102 ton węgla i 118 ton ropy. Z listy floty skreślony w 1936 roku.

</doc>
<doc id="1689472" url="https://pl.wikipedia.org/wiki?curid=1689472" title="Algerien">
Algerien



</doc>
<doc id="1689473" url="https://pl.wikipedia.org/wiki?curid=1689473" title="Cruel Summer (album Ace of Base)">
Cruel Summer (album Ace of Base)

Cruel Summer – trzeci album studyjny szwedzkiego zespołu popowego Ace of Base wydany niezależnie przez Arista Records 25 sierpnia 1998 w Japonii, zaś 1 września 1998 w Stanach Zjednoczonych. Gdy sprzedaż "Flowers" sięgnęła 3 milionów kopii po wydaniu albumu w Azji, Europie i Afryce 14 lipca 1998, Arista Records zdecydowała wydać własna wersję albumu w USA i Japonii pt. "Cruel Summer".
Nakład i wielkość sprzedaży "Cruel Summer" nie była tak zadowalająca jak "Flowers". Amerykańska wersja zawierała jedynie remiksy kilku oryginalnych utworów oraz jedną nową piosenkę - "Everytime it Rains"; album niekiedy nazywany jest nieudaną kopią edycji europejskiej. Nagranie uplasowało się na 101. miejscu listy Billboard 200. Album sprzedał się w nakładzie ok. 122 000 kopii. Od tego czasu żaden album Ace of Base nie został wydany w Stanach Zjednoczonych.

</doc>
<doc id="1689474" url="https://pl.wikipedia.org/wiki?curid=1689474" title="Annamite (1917)">
Annamite (1917)

Annamite – francuski niszczyciel z okresu I wojny światowej. Jednostka typu "Arabe", podobnie jak inne jednostki tego typu zbudowana w Japonii. Okręt wyposażony w cztery kotły parowe i trzy maszyny parowe. Zapas paliwa składał się ze 102 ton węgla i 118 ton ropy. Z listy floty skreślony w 1933 roku.

</doc>
<doc id="1689475" url="https://pl.wikipedia.org/wiki?curid=1689475" title="Arabe (1917)">
Arabe (1917)

Arabe – francuski niszczyciel z okresu I wojny światowej. Jednostka typu "Arabe", podobnie jak inne jednostki tego typu zbudowana w Japonii. Okręt wyposażony w cztery kotły parowe i trzy maszyny parowe. Zapas paliwa składał się ze 102 ton węgla i 118 ton ropy. Z listy floty skreślony w 1936 roku.

</doc>
<doc id="1689476" url="https://pl.wikipedia.org/wiki?curid=1689476" title="Bambara (1917)">
Bambara (1917)

Bambara – francuski niszczyciel z okresu I wojny światowej. Jednostka typu "Arabe", podobnie jak inne jednostki tego typu zbudowana w Japonii. Okręt wyposażony w cztery kotły parowe i trzy maszyny parowe. Zapas paliwa składał się ze 102 ton węgla i 118 ton ropy. Z listy floty skreślony w 1933 roku.

</doc>
<doc id="1689478" url="https://pl.wikipedia.org/wiki?curid=1689478" title="Formuła 3 Euro Series">
Formuła 3 Euro Series

Formuła 3 Euro Series (oryg. Formula 3 Euro Series) – seria wyścigowa założona w 2003 roku przez połączenie niemieckiej i francuskiej Formuły 3, jest partnerem serii DTM. Dla młodych kierowców stanowiła przepustkę do serii GP2.
Sezon 2003 nie był pierwszym, który odbył się w całej Europie. Pomiędzy 1966 i 1972 odbywały się zawody FIA Formula 3 Nations European Cup, od 1975 do 1984 Mistrzostwa Europy Formuły 3, w 1975 i w latach 1985-1990, a następnie ponownie od 1999 do 2004 Europejski Puchar Formuły 3, a także w 1987 roku EFDA Formuła 3 Euro Series i w 1988 Formuła 3 Euro Challenge.
Dzięki działaniu Fédération Français du Sport Automobile (FFSA) we Francji i Deutscher Motor Sport Bund (DMSB) w Niemczech w 2003 roku została utworzona europejska seria Formuły 3.
W 2012 roku wznowiono Mistrzostwa Europy Formuły 3, które początkowo odbywały się równolegle z Formułą 3 Euro Series, jednak od 2013 roku stały się jej zastępcą.
Regulamin.
Technika.
Regulamin ustala FIA. Formuła 3 Euro Series korzysta z konstrukcji Dallary. Silnik 4-cylindrowy może mieć pojemność do 2000 cm³. Skrzynia biegów 6 biegowa. Opony Kumho. Bolid może ważyć 550 kg.
Wyścigi.
Pełny weekend trwa trzy dni, w których odbywają się trzy wyścigi.
W pierwszym dniu w Piątek odbywają się dwa 60 minutowe treningi, po których następują 30 minutowe kwalifikacje, które decydują o miejscach na starcie do pierwszego i trzeciego wyścigu.
Na drugi dzień Sobotę przypada pierwszy wyścig trwający nie więcej niż 40 minut, w którym kierowcy pokonują 110 km.
Następnie następuje wyścig numer 2, w czasie którego kierowcy od pozycji 1 do 8 (klasyfikacja pierwszego wyścigu) startują w odwrotnej kolejności. Wyścig ten trwa nie więcej niż 20 minut, a kierowcy pokonują dystans 60 km.
W trzecim dniu rozgrywany jest ostatni wyścig. O pozycjach na starcie decydują piątkowe kwalifikacje. Podobnie jak w pierwszym wyścigu kierowcy pokonują 110 km., w czasie nie większym niż 40 minut.
Punktacja.
Za najlepszy czas w wyścigu otrzymuje się dodatkowo 1 punkt.
Tory.
W Formule 3 Euro Series większość wyścigów (50-60%) rozgrywana jest na torach w Niemczech. Pozostałe odbywają się we Francji, Wielkiej Brytanii, Holandii, Włoszech, Belgii i Hiszpanii. We Francji rozgrywa się na torze Le Mans, lub Pau, w Wielkiej Brytanii na Brands Hatch, w Hiszpanii na Circuit de Catalunya, na Estoril w Portugalii, we Włoszech na torze Adria i w Belgii Spa-Francorchamps. W roku 2004 w kalendarzu znalazł się również wyścig Masters F3 w Zandvoort w Holandii, a w 2005 odbyła się runda na ulicach Monako.

</doc>
<doc id="1689479" url="https://pl.wikipedia.org/wiki?curid=1689479" title="Aleksandar Zograf">
Aleksandar Zograf

Saša Rakezić (ur. 7 sierpnia 1963 w Pančevie, Serbia), znany jako Aleksandar Zograf – serbski rysownik, twórca komiksów. Organizator sceny podziemnego komiksu w swoim rodzimym Pančevie oraz ważna postać komiksu niezależnego na świecie.
Życiorys.
Zograf zaczął publikować komiksy w serbskich gazetach w 1986 roku. Jest aktywny na międzynarodowej scenie komiksu od wczesnych lat dziewięćdziesiątych, kiedy jego prace zaczęły pojawiać się w Europie Zachodniej, a następnie w USA. W 1998 stworzył pracownię komiksową w kuchni swojego domu. Nosząca nazwę Kuhinja (Kuchnia) stała się ważnym miejscem twórczym dla środowiska artystów komiksowych i pozwoliła na rozwijanie się lokalnej sceny komiksowej w Pančevie między innymi przez coniedzielne spotkania twórców z jego miasta, oraz z pobliskiego Belgradu. 
Wśród artystów należących do grupy znajdują się takie osoby jak: Vuk Palibrk, Saša Mihajlović, Flyer, Mr Spiral czy Vladimir Nedeljković Nedelja. Kuhinja zajmuje się publikowaniem swojego własnego zinu oraz organizowaniem wystaw na terenie całej Serbii.
W Polsce 182 stronicowy komiks "Pozdrowienia z Serbii" wydała Fundacja Tranzyt.
Styl.
Komiksy Zografa skupiają się w głównej mierze na osobistych doznaniach autora, często związanych z wojną na Bałkanach. Jednym ze sposobów ucieczki od rzeczywistości otaczającej bohatera jego komiksów jest zanurzenie się w świecie fantazji. W jednym ze swoich komiksów (2007) "Regards from Serbia" Zograf przedstawia wojnę w Serbii w formie dziennika z wykorzystaniem fantastycznej i surrealistycznej estetyki, w formie snów. 
Wojenna rzeczywistość staje się chaotyczna, niespójna i irracjonalna. Forma całościowej narracji zostaje tu zastąpiona opisem fragmentarycznym. 
Z powodu częstego występowania u Zografa motywów fantazyjnych i onirycznych nazywa się go „Dream Watcher” (Obserwatorem Snów).

</doc>
<doc id="1689480" url="https://pl.wikipedia.org/wiki?curid=1689480" title="Andrzej Marszałek">
Andrzej Marszałek

Andrzej Marszałek (ur. 2 sierpnia 1965 w Sochaczewie) – polski piłkarz ręczny (występował na pozycji bramkarza).
Wychowanek i przez długi czas zawodnik Wisły Płock. Z Wisłą zdobył sześciokrotnie Mistrzostwa Polski w piłce ręcznej mężczyzn w 1995, 2002, 2004, 2005, 2006, 2008, dziesięciokrotnie tytuł wicemistrza Polski (w 1992, 1993, 1996, 1997, 1999, 2000, 2001, 2003, 2007 i 2009) oraz czterokrotnie 3. miejsce (w 1990, 1991, 1994, 1998).
Zdobył z Wisłą wszystkie dziesięć Pucharów Polski w 1992, 1995, 1996, 1997, 1998, 1999, 2001, 2005, 2007, 2008.
Podczas meczu Orlen Wisła Płock – Vive Kielce kończył swoją wieloletnią przygodę z piłką ręczną i Orlen Wisłą, jednak w sezonie 2009/2010 postanowił wrócić i spróbować swoich sił na pierwszoligowych parkietach, broniąc barw Juranda Ciechanów.
Statystyka meczów w barwach Wisły.
Sezon.
Łącznie – 207 meczów/ 4 bramki
Polityka.
W wyborach samorządowych w 2002 bez powodzenia kandydował do Rady Miasta Płocka z listy Samoobrony Rzeczpospolitej Polskiej.
Życie prywatne.
Żonaty, dwójka dzieci: córka Anastazja i syn Maciej.

</doc>
<doc id="1689483" url="https://pl.wikipedia.org/wiki?curid=1689483" title="Ciągłość bezwzględna">
Ciągłość bezwzględna

Ciągłość bezwzględna, absolutna – jedno z uogólnień, obok całki Lebesgue’a, związku między dwiema centralnymi operacjami analizy matematycznej – różniczkowaniem i całkowaniem – wyrażonego podstawowym twierdzeniem rachunku całkowego. Dla funkcji o wartościach rzeczywistych określonych na prostej rzeczywistej wyróżnia się dwa powiązane ze sobą pojęcia: "bezwzględną ciągłość funkcji" oraz "bezwzględną ciągłość miar", które uogólniane są w różnych kierunkach. Zwykła pochodna funkcji ma związek z pochodną Radona-Nikodýma, zwaną również gęstością miary.
Ciągłość bezwzględna funkcji.
Może się zdarzyć, że funkcja ciągła formula_1 jest różniczkowalna prawie wszędzie na formula_2 jej pochodna formula_3 jest całkowalna w sensie Lebesgue’a, ale całka formula_3 różni się od przyrostu formula_5 Dzieje się tak, na przykład, dla funkcji Cantora, co oznacza, że funkcja ta nie jest bezwzględnie ciągła. Tak więc bezwzględna ciągłość funkcji jest własnością gładkości silniejszą od ciągłości czy jednostajnej ciągłości.
Definicja.
Niech formula_6 będzie przedziałem na prostej formula_7 Funkcja formula_8 jest bezwzględnie ciągła na formula_9 jeżeli dla każdej liczby dodatniej formula_10 istnieje liczba dodatnia formula_11 taka, że o ile skończony ciąg parami rozłącznych podprzedziałów formula_12 przedziału formula_6 spełnia
to
Zbiór funkcji bezwzględnie ciągłych na przedziale formula_6 oznacza się niekiedy (od ang. "absolutely continuous") symbolem formula_17
Definicje równoważne.
Dla funkcji formula_1 o wartościach rzeczywistych określonej na zbiorze zwartym formula_19 następujące warunki są równoważne:
Jeżeli powyższe równoważne warunki są spełnione, to musi zachodzić formula_28 prawie wszędzie. Równoważność między 1. a 3. znana jest jako "podstawowe twierdzenie rachunku całkowego Lebesgue’a" udowodnionego przez Henriego Lebesgue’a. Równoważna definicja w języku miar znajduje się w sekcji Związek między dwoma pojęciami ciągłości bezwzględnej.
Przykłady.
Następujące funkcje są wszędzie ciągłe, ale nie bezwzględnie ciągłe:
Uogólnienia.
Niech formula_40 będzie przestrzenią metryczną, zaś formula_6 będzie przedziałem na prostej rzeczywistej formula_7 Funkcja formula_43 jest bezwzględnie ciągła na formula_9 jeżeli dla każdej liczby dodatniej formula_10 istnieje liczba dodatnia formula_11 taka, że o ile skończony ciąg parami rozłącznych podprzedziałów formula_12 przedziału formula_6 spełnia
to
Zbiór wszystkich funkcji bezwzględnie ciągłych formula_6 w formula_52 oznaczany jest symbolem formula_53 Dalszym uogólnieniem jest przestrzeń formula_54 krzywych formula_43 takich, że
dla pewnego formula_57 w przestrzeni "Lp(I)".
Ciągłość bezwzględna miar.
Definicja.
Miara formula_65 określona na podzbiorach borelowskich prostej liczb rzeczywistych jest bezwzględnie ciągła względem miary Lebesgue’a formula_35 (jest zmajoryzowana przez formula_35), jeżeli formula_68 dla każdego zbioru formula_69 dla którego formula_70 Własność tę zapisuje się symbolem formula_71
W większości zastosowań, jeżeli o mierze mówi się, że jest „bezwzględnie ciągła” (bez wskazywania miary względem której jest bezwzględnie ciągła), to ma się zwykle na myśli bezwzględną ciągłość względem miary Lebesgue’a. To samo tyczy się formula_72 dla wszystkich formula_73
Równoważne definicje.
Następujące warunki nałożone na skończoną miarę formula_65 określone na podzbiorach borelowskich prostej rzeczywistej są równoważne:
Równoważną definicję w języku funkcji można znaleźć w sekcji Związek między dwoma pojęciami ciągłości bezwzględnej. Każda inna funkcja spełniająca 3. jest równa formula_81 prawie wszędzie. Funkcja taka nazywana jest pochodną Radona-Nikodýma lub gęstością bezwzględnie ciągłej miary formula_85 Równoważności między 1., 2. a 3. są spełnione również dla formula_72 dla wszystkich formula_73 Miary bezwzględnie ciągłe na formula_72 są zatem dokładnie tymi, które mają gęstości; w szczególności bezwzględnie ciągłe miary prawdopodobieństwa to dokładnie te miary, które mają gęstości.
Uogólnienia.
Jeśli formula_65 oraz formula_90 są dwiema miarami określonymi na tej samej przestrzeni mierzalnej, to o formula_65 mówi się, że jest bezwzględnie ciągła względem formula_90, lub zmajoryzowana przez formula_93 jeżeli formula_68 dla każdego zbioru formula_79 dla którego formula_96. Własność tę zapisuje się symbolicznie jako formula_97
Wprost z tej definicji wynika, iż jeśli formula_98 to nośnik miary formula_90 zawiera się w nośniku miary formula_85
Bezwzględna ciągłość miar jest zwrotna i przechodnia, ale nie jest antysymetryczna, zatem jest ona praporządkiem, lecz nie porządkiem częściowym. Jeśli formula_101 oraz formula_102 to o miarach formula_65 i formula_90 mówi się, że są równoważne. W ten sposób bezwzględna ciągłość wprowadza porządek częściowy takich klas równoważności.
Jeżeli formula_65 jest miarą ze znakiem lub zespoloną, to mówi się, że formula_65 jest bezwzględnie ciągła względem formula_93 jeśli jej wahanie formula_108 spełnia formula_109 równoważnie, gdy każdy zbiór formula_79 dla którego formula_96 jest zbiorem formula_65-miary zero.
Twierdzenie Radona-Nikodýma zapewnia, że jeżeli formula_65 jest bezwzględnie ciągła względem formula_90 i obie miary są σ-skończone, to formula_65 ma gęstość, lub pochodną Radona-Nikodýma, względem formula_93 co oznacza, że istnieje formula_90-mierzalna funkcja formula_1 przyjmująca wartości w formula_119 oznaczana formula_120 taka, że dla każdego zbioru formula_90-mierzalnego formula_79 zachodzi
Miary osobliwe.
Zgodnie z twierdzeniem Lebesgue’a o rozkładzie każda miara może być rozłożona na sumę miar bezwzględnie ciągłych i osobliwych.
Związek między dwoma pojęciami ciągłości bezwzględnej.
Miara skończona formula_65 określona na podzbiorach borelowskich prostej rzeczywistych jest bezwzględnie ciągła względem miary Lebesgue’a wtedy i tylko wtedy, gdy funkcja
jest lokalnie rzeczywistą funkcją bezwzględnie ciągłą. Innymi słowy funkcja jest lokalnie bezwzględnie ciągła wtedy i tylko wtedy, gdy jej pochodna dystrybucyjna jest miarą, która jest bezwzględnie ciągłą względem miary Lebesgue’a. Jeżeli miara formula_65 jest bezwzględnie ciągłą, to pochodna Radon-Nikodýma formula_65 jest prawie wszędzie równa pochodnej formula_128.
Ogólniej, o mierze formula_65 zakłada się, że jest lokalnie skończona (zamiast tylko skończona), a formula_130 jest dana jest wzorem
Wówczas formula_65 jest miarą Lebesgue’a-Stieltjesa generowaną przez formula_128. Nadal zachodzi związek między dwoma pojęciami bezwzględnej ciągłości.

</doc>
<doc id="1689484" url="https://pl.wikipedia.org/wiki?curid=1689484" title="Marae">
Marae

Marae (malaʻe na Samoa i Hawajach) – w kulturach polinezyjskich miejsce spotkań o charakterze sakralnym, pełniące także funkcje społeczne, niekiedy również polityczne. Sama nazwa dosłownie znaczy „(miejsce) oczyszczone” (z drzew, chwastów itd.). Fizycznie jest to prostokątna polana otoczona kamieniami lub słupami drewnianymi, zwanymi "ahu" lub "aʻu", które wyznaczają jej granice. Dodatkowo jeden "ahu" pełni funkcję ołtarza. Czasami obok stoi ozdobiony rzeźbami budynek "wharenui", pełniący rolę miejsca spotkań lokalnej społeczności. Niekiedy cały kompleks również nazywany jest "ahu". Marae różnią się wielkością, niektóre służyły jednej rodzinie lub klanowi, inne były miejscem zjazdów wodzów z całego archipelagu. W tradycyjnych kulturach Polinezji "marae" pełniły rolę sakralno-ceremonialną, w większości zostały zniszczone w XIX w. przez gorliwych misjonarzy chrześcijańskich, jednak również obecnie stanowią ważny element codziennego życia Maorysów na Nowej Zelandii.
Nawet tam, gdzie zostały zniszczone, samo miejsce nadal jest uważane za "tabu", co wiąże się na przykład z zakazem zabudowy.

</doc>
<doc id="1689487" url="https://pl.wikipedia.org/wiki?curid=1689487" title="Hova (1917)">
Hova (1917)

Hova – francuski niszczyciel z okresu I wojny światowej. Jednostka typu "Arabe", podobnie jak inne jednostki tego typu zbudowana w Japonii. Okręt wyposażony w cztery kotły parowe i trzy maszyny parowe. Zapas paliwa składał się ze 102 ton węgla i 118 ton ropy. Z listy floty skreślony w 1936 roku.

</doc>
<doc id="1689490" url="https://pl.wikipedia.org/wiki?curid=1689490" title="Austrian Open 2009">
Austrian Open 2009

Austrian Open 2009 – tenisowy turniej ATP z cyklu Austrian Open rozgrywany w dniach 18–24 maja 2009 roku w Kitzbühel na kortach ziemnych o puli nagród 450 000 euro.

</doc>
<doc id="1689492" url="https://pl.wikipedia.org/wiki?curid=1689492" title="Bernardin Shllaku">
Bernardin Shllaku

Bernardin Shllaku OFM (ur. 23 czerwca 1875 w Szkodrze, zm. 9 listopada 1956 tamże) – albański duchowny katolicki, franciszkanin.
Życiorys.
Syn Józefa i Marii z d. Ndoja. 8 grudnia 1892 wstąpił do zakonu Franciszkanów w rodzinnej Szkodrze. W grudniu 1893 złożył śluby czasowe, a 14 grudnia 1896 śluby wieczyste. W dniu 26 grudnia 1897 w Tyrolu otrzymał święcenia kapłańskie. Studiował teologię i filozofię na uniwersytecie w Innsbrucku. W roku 1898 powrócił do Szkodry, gdzie uczył w miejscowym kolegium franciszkańskim. W 1910 otrzymał sakrę biskupią i został ordynariuszem diecezji Pulati (Pulti). W czasie powstania Albańczyków przeciwko władzy osmańskiej w 1911 udzielał schronienia powstańcom, prześladowanym przez władze.
Po roku 1944 należał do grupy duchownych prześladowanych przez komunistyczne władze Albanii. Wypuszczony z więzienia prowadził rozmowy z Mehmetem Shehu w imieniu Kościoła Katolickiego Albanii dotyczące szczegółów ustawy o statusie kościoła w państwie albańskim. W 1951 po śmierci abp G. Thaciego i abp Wincentego Prennushiego stał się jedynym żyjącym biskupem i nieformalnym przywódcą kościoła katolickiego. W tym czasie liczba parafii katolickich na terenie Albanii spadła z 253 (wg stanu z 1944) do około 100.
W 1952 wyświęcił dwóch kolejnych biskupów, co pozwoliło zachować ciągłość hierarchii kościelnej. Podpis Bernardina Shllaku umieszczono pod Statutem Kościoła Katolickiego Albanii, choć tekst opublikowany przez władze odbiegał od tego, który wynegocjowano. W statusie opublikowanym znalazł się zapis o zakazie utrzymywania przez kościół albański związków organizacyjnych, ekonomicznych i politycznych z papieżem.

</doc>
<doc id="1689496" url="https://pl.wikipedia.org/wiki?curid=1689496" title="Gotuj z Kuroniem">
Gotuj z Kuroniem



</doc>
<doc id="1689498" url="https://pl.wikipedia.org/wiki?curid=1689498" title="MNK">
MNK



</doc>
<doc id="1689499" url="https://pl.wikipedia.org/wiki?curid=1689499" title="Metropolia Tirany-Durrës">
Metropolia Tirany-Durrës

Metropolia Tirany-Durrës – jedna z dwóch metropolii obrządku łacińskiego w albańskim Kościele katolickim.
Geografia.
Metropolia Tirany-Durrës obejmuje swoim zasięgiem południową część kraju.

</doc>
<doc id="1689501" url="https://pl.wikipedia.org/wiki?curid=1689501" title="Rejon czerniachowski (Rosja)">
Rejon czerniachowski (Rosja)

Rejon czerniachowski (ros. "Черняховский район") – jednostka podziału administracyjnego wchodząca w skład rosyjskiego obwodu kaliningradzkiego. 
Rejon leży w centralnej części obwodu, a jego ośrodkiem administracyjnym jest miasto Czerniachowsk.

</doc>
<doc id="1689506" url="https://pl.wikipedia.org/wiki?curid=1689506" title="Rejon gurjewski (obwód kaliningradzki)">
Rejon gurjewski (obwód kaliningradzki)

Rejon gurjewski (ros. "Гурьевский район") – jednostka podziału administracyjnego wchodząca w skład rosyjskiego obwodu kaliningradzkiego. 
Rejon leży w zachodniej części obwodu, na Półwyspie Sambijskim, a jego ośrodkiem administracyjnym jest miasto Gurjewsk.

</doc>
<doc id="1689508" url="https://pl.wikipedia.org/wiki?curid=1689508" title="Ulf Ekberg">
Ulf Ekberg

Ulf Gunnar Ekberg, pseudonim Buddha (ur. 6 grudnia 1970 w Göteborgu) – szwedzki muzyk, wraz z rodzeństwem Jonasem Berggren (Joker), Linn Berggren i Jenny Berggren jest współzałożycielem i wieloletnim członkiem zespołu Ace of Base.
Dysponuje barytonem.
Działalność charytatywna i komercyjna.
Ekberg jest producentem wielu programów telewizyjnych, promotorem artystów muzycznych. Nadejście roku 2000 świętował razem z Billem Clintonem w Białym Domu. Corocznie wpłaca pieniądze na organizacje charytatywne wspierające chorych na nowotwory, organizuje i wspiera imprezy charytatywne. Wspiera również projekty walczące o zwiększenie ochrony i opieki nad dziećmi z rodzin patologicznych. Wpłaca środki na organizacje walczące z AIDS w Afryce. Brał udział w rozmaitych projektów organizowanych przez takie organizacje jak m.in. UNESCO i Save the Children.
Po przeżyciu tsunami w 2004 w Tajlandii założył fundację Surin Relief Fund udzielającą pomocy sierotom w Afryce, a także podwyższającą standardy życia dostarczając żywność.
Oskarżenia o neonazizm.
Szwedzki magazyn "Expressen" w swoim numerze z 27 marca 1993 umieścił informację, ze Ekberg w latach 80. był członkiem amatorskiego zespołu Commit Suiside, popierającego tendencje rasistowskie. W telewizji pojawiły się informacje, jakoby Ekberg był zwolennikiem neonazizmu. W filmie dokumentalnym "Our Story" (1997), Ekberg powiedział: „Mówiłem wszystkim, że żałuję tego, co zrobiłem. Zamknąłem ten rozdział swojego życia. Nie chcę nawet o tym rozmawiać, to dla mnie w ogóle nie istnieje. Zamknąłem to i wyrzuciłem za siebie. Nauczyłem się z tego okresu bardzo dużo. Jestem teraz kimś innym. Innym człowiekiem”.
Życie prywatne.
Był partnerem Emmy Sjöberg w latach 1994–2000. Obecnie mieszka w Londynie ze swoją partnerką Johanną Aybar. Ma troje dzieci: Viggo, Vincenta I Valentinę.
Pisanie utworów.
Ekberg napisał i wyprodukował następujące piosenki:
Wokal.
Ekberg dodawał wokal w następujących utworach:

</doc>
<doc id="1689509" url="https://pl.wikipedia.org/wiki?curid=1689509" title="Niewinność na sprzedaż">
Niewinność na sprzedaż

Niewinność na sprzedaż "(ang. Selling Innocence)" – amerykańsko-kanadyjski dramat obyczajowy z 2005 roku w reżyserii Pierre'a Ganga.
Fabuła.
Szesnastoletnia Mia Sampson jest wychowywana przez matkę Abby. Kobieta ma problemy finansowe, więc nie może zapewnić córce wszystkich rzeczy, których by chciała i których w głębi duszy zazdrości koleżankom. Pewnego dnia Mię zauważa właściciel agencji modelek, Malcolm Lowe, który proponuje jej pracę. Dziewczyna od razu się zgadza, bo i tak chciała znaleźć jakąś dorywczą pracę, aby ulżyć matce. Pierwsza sesja wypada świetnie i Mia dostaje czek na 1500 dolarów. Jej kariera modelki bardzo szybko się rozwija, a dziewczyna zaczyna dostawać coraz większe honoraria. Jej wygląd zupełnie się zmienia, kiedy może pozwolić sobie na modne i drogie ubrania. Zwraca nawet na nią uwagę Justin, chłopak który dotąd ją ignorował. Jednak gdy zdjęcia Mii trafiają do Internetu, jej sen zamienia się w koszmar...

</doc>
<doc id="1689512" url="https://pl.wikipedia.org/wiki?curid=1689512" title="Józef Ruffer">
Józef Ruffer

Józef Ruffer (ur. 18 marca 1878 w Żółkwi – zm. 27 października 1940 w Warszawie) – polski malarz, poeta liryczny. 
Życiorys.
Uczęszczał do lwowskiego Gimnazjum im. Franciszka Józefa I, gdzie w roku 1896 zdał maturę. Przez kilkanaście lat przełomu XIX i XX w. był uczestnikiem poetyckich spotkań i dyskusji grupy nazwanej przez jej uczestników „Płanetnikami”. Studiował filozofię na Uniwersytecie Lwowskim. Po ukończeniu nauki podjął pracę w jednym z lwowskich gimnazjów jako wykładowca. Po stwierdzeniu przez lekarzy choroby płuc udał się na dłuższy pobyt do Włoch. Powrócił w 1907 roku i podjął naukę na Akademii Sztuk Pięknych w Krakowie. 
W 1909 r. poślubił Magdaleną Markówną, z którą miał czworo dzieci. W latach 1912-1920 przebywał we Francji, kontynuując studia rzeźbiarskie i pracując jako bibliotekarz w Bibliotece Polskiej w Paryżu. Drukował swoje wiersze w pismach emigracyjnych. Po powrocie do Polski pracował m.in. jako nauczyciel gimnazjalny w Toruniu, lektor języka francuskiego w szkole podchorążych w Warszawie oraz urzędnik w PKO i korektor w „Kurierze Warszawskim”. 
Brak środków finansowych oraz problemy zdrowotne miały wpływ na fakt, że nigdy nie osiągnął pozycji znaczącego poety i twórcy literackiego. Był utalentowanym twórcą, czego dowodem był wydany w 1903 roku zbiór liryków „Posłanie do dusz”, który zebrał bardzo pochlebne opinię. Ruffer przez swoje delikatne usposobienie i wrażliwość był określany jako „Santo Giuseppe”. 
Zmarł w wieku 62 lat, w swoim mieszkaniu przy ul. Filtrowej w Warszawie, z powodu wyczerpania i nędzy. 
W 1985 r. w Wydawnictwie Literackim ukazał "Wybór poezji" Józefa Ruffera, opracowany przez Martę Wykę. 
Józef Ruffer obecnie jest jednym z zapomnianych twórców, którego osobę przypomniał współczesnym Michał Żebrowski, który w 2001 roku nagrał album „Lubię, gdy kobieta” i umieścił tam wykonany w duecie z Kasią Stankiewicz utwór Józefa Ruffera „Obietnica ust”.
Linki zewnętrzne.
Strona "Mój Lwów" - Słynni Lwowiacy

</doc>
<doc id="1689513" url="https://pl.wikipedia.org/wiki?curid=1689513" title="Rejon gwardiejski">
Rejon gwardiejski

Rejon gwardiejski (ros. "Гвардейский район") – jednostka podziału administracyjnego wchodząca w skład rosyjskiego obwodu kaliningradzkiego. 
Rejon leży w centralnej części obwodu, a jego ośrodkiem administracyjnym jest miasto Gwardiejsk.

</doc>
<doc id="1689514" url="https://pl.wikipedia.org/wiki?curid=1689514" title="Słonecznik pastewny">
Słonecznik pastewny



</doc>
<doc id="1689515" url="https://pl.wikipedia.org/wiki?curid=1689515" title="Ośrodek jednorodny">
Ośrodek jednorodny



</doc>
<doc id="1689517" url="https://pl.wikipedia.org/wiki?curid=1689517" title="Metropolia Szkodra-Pult">
Metropolia Szkodra-Pult

Metropolia Szkodra-Pult – jedna z 2 metropolii obrządku łacińskiego w albańskim Kościele katolickim.
Geografia.
Metropolia Szkodra-Pult obejmuje swoim zasięgiem północną część kraju.

</doc>
<doc id="1689518" url="https://pl.wikipedia.org/wiki?curid=1689518" title="Centrum Olimpijskie w Warszawie">
Centrum Olimpijskie w Warszawie

Centrum Olimpijskie im. Jana Pawła II – wielofunkcyjny budynek mieszczący się w warszawskiej dzielnicy Żoliborz przy ulicy Wybrzeże Gdyńskie 4. Jest siedzibą Polskiego Komitetu Olimpijskiego.
Historia powstania.
Koncepcję Centrum opracowano w latach 80. XX wieku. Po wystąpieniu w pierwszej połowie 1986 PKOl do Stołecznego Biura Planowania Urzędu m.st. Warszawy o wskazanie lokalizacji pod budowę otrzymano, w marcu 1987 decyzję o ustaleniu lokalizacji. 16 grudnia 1988 podpisano umowę z Prezydentem m.st. Warszawy. 17 stycznia 1994 roku po podpisaniu aktu notarialnego z Gminą Żoliborz Polski Komitet Olimpijski otrzymał prawo użytkowania wieczystego terenu. Dopiero jednak w 2000 roku, po wielu latach poszukiwania partnera strategicznego i niezwykle trudnych negocjacjach, PKOl wybrał w przetargu ofertę firmy Echo Investment S.A. z Kielc. Rok później, 10 grudnia 2001, burmistrz Gminy Warszawa-Centrum wydał ostateczną decyzję o warunkach zabudowy i zagospodarowania terenu. Ostateczna umowa o generalnej realizacji inwestycji przez Echo Investment SA została podpisana 9 października 2002 roku. 11 października 2002 wmurowano kamień węgielny. 
Budynek oddano do użytku 27 maja 2004.
Koszt budowy obiektu wyniósł 34 mln zł
W marcu 2005 Zarząd Polskiego Komitetu Olimpijskiego przyjął pomysł nadania Centrum imienia Jana Pawła II. Uroczystość nadania imienia odbyła się 18 maja 2005, w 85. rocznicę urodzin papieża. Tablice upamiętniające odsłonili prymas Polski Józef Glemp i prezes Polskiego Komitetu Olimpijskiego Piotr Nurowski.
Użytkownicy Centrum Olimpijskiego.
Oprócz Polskiego Komitetu Olimpijskiego w Centrum mieszczą się m.in.:

</doc>
<doc id="1689520" url="https://pl.wikipedia.org/wiki?curid=1689520" title="Jagdstaffel 59">
Jagdstaffel 59

Jagdstaffel Nr. 59 – Königlich Preußische Jagdstaffel Nr. 59 – Jasta 58 – jednostka Luftstreitkräfte z okresu I wojny światowej.
Informacje ogólne.
Jednostka została utworzona 6 stycznia 1918 roku w szkole pilotów i obserwatorów w Schwerin. Organizację eskadry powierzono przybyłemu z Jagdstaffel 1 porucznikowi Otto Hohne.
Zdolność bojową eskadra osiągnęła 21 stycznia, a trzy dni później została przydzielona pod dowództwo 2 Armii i umieszczona na lotnisku w Emerchicourt razem z Jasta 59. 1 lutego nastąpiła jej dyslokacja pod dowództwo 17 Armii. 10 lutego eskadra została włączona do grupy taktycznej Jagdgruppe Sud (Jagdstaffel 23, Jagdstaffel 35, Jagdstaffel 58, Jasta 59). 15 marca 1918 roku została utworzona Jagdgruppe 8 pod dowództwem von Schleicha. Jagdstaffel 58 wraz z Jagdstaffel 23, Jagdstaffel 33 i Jagdstaffel 25 stała się częścią grupy.
Piloci eskadry latali głównie na samolotach Albatros D.V i Fokker D.VII
"Jasta 59" w całym okresie wojny odniosła 20 zwycięstw. W okresie od stycznia do listopada 1918 roku jej straty wynosiły 4 zabitych w walce i 2 rannych.
Łącznie w jednostce służyło 3 asów myśliwskich:

</doc>
<doc id="1689522" url="https://pl.wikipedia.org/wiki?curid=1689522" title="Gyorgy Molnar">
Gyorgy Molnar



</doc>
<doc id="1689523" url="https://pl.wikipedia.org/wiki?curid=1689523" title="Rejon oziorski">
Rejon oziorski

Rejon oziorski (ros. "Озёрский район") – jednostka podziału administracyjnego wchodząca w skład rosyjskiego obwodu kaliningradzkiego.
Rejon leży w południowej części obwodu, przy granicy z Polską, a jego ośrodkiem administracyjnym jest miasto Oziorsk.

</doc>
<doc id="1689524" url="https://pl.wikipedia.org/wiki?curid=1689524" title="The Football League (2009/2010)">
The Football League (2009/2010)



</doc>
<doc id="1689525" url="https://pl.wikipedia.org/wiki?curid=1689525" title="Podobwód Wodzisław Armii Krajowej">
Podobwód Wodzisław Armii Krajowej

Podobwód Wodzisław – jednostka partyzancka Związku Walki Zbrojnej, a następnie Armii Krajowej. Operowała na terenie gminy Wodzisław.
Podobwód ten wchodził w skład Obwodu Jędrzejów Inspektoratu Kieleckiego Okręgu Radom-Kielce ("Jodła") AK. Nosił numer porządkowy V oraz kryptonim "Łąka".
W Wodzisławiu znajduje się pamiątkowa tablica ku czci dwóch żołnierzy Placówki "Borek" Podobwodu Wodzisław, tj.: ppor. Józefa Maja pseud. "Balet" (zastrzelony przez niemieckich żandarmów w kwietniu 1943), ppor. Jana Stępkowskiego pseud. "Michał" (zginął po wojnie w kieleckim więzieniu).

</doc>
<doc id="1689528" url="https://pl.wikipedia.org/wiki?curid=1689528" title="Romuald Klimowiecki">
Romuald Klimowiecki

Romuald Władysław Klimowiecki, właśc. Romuald Klimów (ur. 7 lutego 1896 we Lwowie, zm. 13 czerwca 1959 w Warszawie) – polski prawnik, polityk, starosta w okresie II Rzeczypospolitej, profesor nauk prawnych, specjalista prawa konstytucyjnego, państwowego i administracyjnego, sędzia wojskowy w PRL.
Życiorys.
Urodził się 7 lutego 1896 we Lwowie jako syn Michała i Emilii z domu Urbanek. Pochodził z rodziny rzemieślniczej. Początkowo uczył się w rodzinnym Lwowie. W 1909 ukończył III klasę w C. K. Gimnazjum w Złoczowie. Później kształcił się w I Wyższym Gimnazjum z językiem wykładowym polskim w Tarnopolu, gdzie w 1911 ukończył V klasę, w 1912 ukończył VI klasę, w 1913 ukończył VII klasę, a w roku szkolnym 1913/1914 w trakcie VIII klasy wystąpił ze szkoły 30 stycznia 1914. Egzamin dojrzałości składał w 1915 w Wiedniu. Podczas trwającej I wojny światowej został wcielony do c. i k. armii i służył w szeregach 30 pułku piechoty w działaniach na froncie włoskim oraz ukończył Szkołę Oficerów Rezerwy.
W latach 1917–1918 studiował na Uniwersytecie Wiedeńskim, następnie naukę kontynuował na Wydziale Prawa Uniwersytetu Jana Kazimierza we Lwowie, uzyskując w 1920 dyplom doktora praw. Został przyjęty do Wojska Polskiego i służył we Lwowie: w 4 batalionie uzupełniającym oraz jako sędzia w Wojskowym Sądzie Garnizonowym. Został awansowany na stopień porucznika rezerwy piechoty ze starszeństwem z dniem 1 czerwca 1919. Do 1922 pozostawał w służbie wojskowej w korpusie sądowym. W 1923 posiadał przydział mobilizacyjny do 50 pułku piechoty w Kowlu. W następnym roku otrzymał przydział do 26 pułku piechoty w Gródku Jagiellońskim. W 1934 jako porucznik rezerwy ze starszeństwem z dniem 1 czerwca 1919 i 98. lokatą w korpusie oficerów taborowych pozostawał w ewidencji Powiatowej Komendy Uzupełnień Lwów-Miasto z przydziałem mobilizacyjnym do 10 dywizjonu taborów w Przemyślu.
Po odejściu z wojska wstąpił do służby samorządowej II Rzeczypospolitej. Od 1923 był zatrudniony w Urzędzie Wojewódzkim we Lwowie oraz jako naczelnik wydziału przemysłowego we lwowskim Urzędzie Miejskim. W latach 1928–1929 pracował jako radca ministerialny w Ministerstwie Spraw Wewnętrznych. Jednocześnie od marca 1924 do września 1928 był starszym asystentem Katedry Prawa Politycznego na Wydziale Prawa Uniwersytetu Jana Kazimierza. W połowie lat 30. pozostawał pracownikiem naukowym UJK. Od 1935 do 1936 był prezesem klubu sportowego LKS Pogoń Lwów, w tym sekcji piłkarskiej. Był członkiem wydziału honorowego LKS Pogoń Lwów.
Na przełomie lat 20./30. pełnił stanowiska w administracji samorządowej, kilkukrotnie obejmując urząd starosty. Najpierw był starostą powiatu wysokomazowieckiego. W kwietniu 1929 został mianowany starostą powiatu sanockiego i sprawował stanowisko do 1932. W okresie jego urzędowania miał miejsce tzw. Marsz Głodnych w Sanoku, a w opinii nie tylko środowiska robotniczo-komunistycznego, ale również ze strony ruchu narodowego, był obarczony za ostrzelanie protestujących; ponadto zarzucono mu wywieranie presji na nauczycieli przed wyborami do Sejmu RP III kadencji (1930–1935). W 1930 został wybrany prezesem zarządu Ochotniczej Straży Pożarnej w Sanoku. Po zwolnieniu ze stanowiska starosty sanockiego w kwietniu 1932 został mianowany na urząd starosty grodzkiego powiatu lwowskiego. W trakcie jego urzędowania w 1933 w konsulacie ZSRR we Lwowie został zabity tamtejszy funkcjonariusz Maiłow. Później pełnił stanowisko starosty powiatu dąbrowskiego w Dąbrowie Tarnowskiej, starosty chrzanowskiego (1935), starosty gorlickiego (od listopada 1935 do września 1937), był inspektorem we Lwowskim Urzędzie Wojewódzkim, od września 1938 starostą powiatu sokalskiego oraz od listopada 1938 ponownie starostą powiatu grodzkiego lwowskiego do 1939. Pełniąc urząd starosty we Lwowie pod koniec 1938 wniósł wniosek o zmianę nazwiska rodowego Klimów na "Klimowiecki", "Klimski" lub "Klimowski". Formalnie nazwisko Klimów na Klimowiecki zostało zmienione w kwietniu 1939. 3 sierpnia 1939 rozpoczął 4-tygodniowy urlop wypoczynkowy (jego obowiązki objął wtedy wicestarosta dr Dembowski).
W latach II wojny światowej pracował jako robotnik drogowy w Żółtańcach oraz księgowy we Lwowie i Łańcucie, a także jako nauczyciel. Po zakończeniu wojny został wcielony do ludowego Wojska Polskiego. Od 1945 był sędzią wojskowym. Posiadał dom w Komańczy, który został spalony w nocy 21/22 marca 1946 podczas napadu. Wstąpił do Polskiej Partii Robotniczej, z której jednak został w 1948 usunięty ze względu na pracę w przedwojennej administracji. W sądownictwie wojskowym pracował w Wojskowym Sądzie Okręgowym jako sędzia od maja 1945 do stycznia 1946 oraz jako wiceprezes tegoż do lutego 1946. Następnie został przeniesiony do Najwyższego Sądu Wojskowego, gdzie był sędzią Wydziału Merytoryczno-Rewizyjnego ds. Szczególnych do marca 1947 oraz zastępcą prezesa ds. Wojskowych oraz wiceprezesem NSW do lipca 1947. Był przewodniczącym składu sędziowskiego w trwającym od 9 lipca 1947 przed Wojskowym Sądem Rejonowym w Warszawie procesie komórki wywiadowczej „Liceum”, w którym 14 osób oskarżono o zbieranie informacji wojskowych, politycznych i gospodarczych na rzecz II Korpusu Polskiego gen. Andersa (oskarżeni byli m.in. oficer Julian Łoziński i artystka malarka Jadwiga Sternin-Matusiewicz). Był przewodniczącym składu sędziowskiego w rozpoczętym 4 sierpnia 1947 przed WSR w Warszawie przy ul. Leszno procesie pokazowym redaktora naczelnego „Gazety Ludowej”, Zygmunta Augustyńskiego (na ławie oskarżonych zasiedli także ks. Leon Pawlina i funkcjonariusz UBP, któremu zarzucono współpracę z „WiN”, Zygmunt Maciejec); Augustyńskiego skazano na karę 15 lat więzienia, ks. Pawlinę na 5 lat, a Maciejca na karę śmierci (w styczniu 1991 Augustyńskiego całkowicie uniewinnionego wyrokiem Sądu Najwyższego). W sierpniu 1947 był przewodniczącym sądu w Krakowie w procesie II Zarządu WiN (oskarżeni byli bracia Eugeniusz Ralski i Stefan Ralski, Tadeusz Wilczyński). Jako sędzia NSW delegowany do Wojskowego Sądu Rejonowego w Krakowie od 11 sierpnia do 10 września 1947; w tym czasie jako przewodniczący składu sędziowskiego uczestniczył w wydaniu 8 wyroków śmierci za działaczy podziemia niepodległościowego (w tym Edwarda Bzymek-Strzałkowskiego), z których 3 wykonano (13 listopada 1947 straceni zostali Alojzy Kaczmarczyk, Józef Ostafin, Walerian Tumanowicz, skazani wyrokiem WSR w Krakowie 10 września 1947). W maju 1948 był przewodniczącym składu sędziowskiego w procesie prezydium tzw. „nielegalnego” Stronnictwa Narodowego (oskarżeni byli m.in. Leon Dziubecki, Marian Podymniak). Sądził w procesach politycznych, m.in. działaczy konspiracji pomorskiej Jana Pałubickiego i Józefa Chylińskiego oraz Mirosława Kowalskiego. Od lutego 1949 był zatrudniony w sekcji prawnej Departamentu Organizacji i Planowania Ministerstwa Obrony Narodowej. W październiku 1949, w stopniu podpułkownika został zwolniony z zawodowej służby wojskowej po ujawnieniu, że przed wojną był starostą.
W 1949 został adiunktem na Wydziale Prawa Uniwersytetu Warszawskiego i prowadził zajęcia na studiach zaocznych. Związany był też w charakterze zastępcy profesora z innymi uczelniami – w latach 1951–1952 z Uniwersytetem Toruńskim, potem z Uniwersytetem Poznańskim. Od 1951 do 1953 był radcą prawnym w Ministerstwie Przemysłu Lekkiego. W 1955 w Poznaniu otrzymał stanowisko docenta. Od 1958 oficjalnie na pierwszym etacie pracował na Uniwersytecie Warszawskim. 26 marca 1959, na kilka miesięcy przed śmiercią, otrzymał tytuł profesora nadzwyczajnego w Katedrze Prawa Państwowego UW. Specjalizował się w prawie państwowym. Był autorem skryptu "Polskie prawo państwowe" (1953–1954 wydanie w trzech częściach, 1955 wydanie w dwóch częściach), referatu "System organów państwowych w Konstytucji PRL" (z Witoldem Zakrzewskim i Andrzejem Burdą; referat przedstawiony został na konferencji konstytucyjnej w 1954 i opublikowany w zbiorze "Zagadnienia prawne Konstytucji PRL", tom 2, 1954), podręcznika "Polskie prawo państwowe" (1959, z Andrzejem Burdą).
Zmarł 13 czerwca 1959 w Warszawie. Został pochowany w grobowcu rodzinnym na cmentarzu Powązkowskim w Warszawie (kwatera 115-5-22).
Jego żoną była Genowefa Maria (1894–1982). Ich synem był Janusz Romuald Klimowiecki (1929–1965, dziennikarz).

</doc>
<doc id="1689529" url="https://pl.wikipedia.org/wiki?curid=1689529" title="Estonia na Zimowych Igrzyskach Olimpijskich 2006">
Estonia na Zimowych Igrzyskach Olimpijskich 2006

Estonię na Zimowych Igrzyskach Olimpijskich 2006 reprezentowało 28 zawodników. Był to siódmy start Estonii na zimowych igrzyskach olimpijskich.
Wyniki reprezentantów Estonii.
Biathlon.
Mężczyźni
Kobiety
Biegi narciarskie.
Mężczyźni
Kobiety
Kombinacja norweska.
Mężczyźni
Łyżwiarstwo figurowe.
Kobiety
Pary
Narciarstwo alpejskie.
Kobiety
Mężczyźni
Skoki narciarskie.
Mężczyźni

</doc>
<doc id="1689531" url="https://pl.wikipedia.org/wiki?curid=1689531" title="Rejon polesski">
Rejon polesski

Rejon polesski (ros. "Полесский район") – jednostka podziału administracyjnego wchodząca w skład rosyjskiego obwodu kaliningradzkiego. 
Rejon leży w centralnej części obwodu, nad Zalewem Kurońskim, a jego ośrodkiem administracyjnym jest miasto Polessk.

</doc>
<doc id="1689532" url="https://pl.wikipedia.org/wiki?curid=1689532" title="Diecezja Rrëshen">
Diecezja Rrëshen

Diecezja Rrëshen (łac.: "Dioecesis Rrësheniensis") – katolicka diecezja albańska położona w północnej części kraju. Siedziba biskupa znajduje się w katedrze Jezusa Chrystusa Zbawiciela Świata w Rrëshen.

</doc>
<doc id="1689533" url="https://pl.wikipedia.org/wiki?curid=1689533" title="August Fryderyk Ferdynand von der Goltz">
August Fryderyk Ferdynand von der Goltz

August Fryderyk Ferdynand Goltz (ur. 20 lipca 1765, zm. 17 stycznia 1832) – dyplomata pruski, pierwszy Minister Spraw Zagranicznych Prus (1808-1814) z wyboru Fryderyka Wilhelma III.
W okresie od 20 października 1790 do 5 grudnia 1791 w Polsce zastępował Girolamo Lucchesinigo, ambasadora Prus w Polsce.

</doc>
<doc id="1689535" url="https://pl.wikipedia.org/wiki?curid=1689535" title="Jagdstaffel 71">
Jagdstaffel 71

Jagdstaffel Nr. 71 – Königlich Preußische Jagdstaffel Nr. 71 – Jasta 71 – jednostka Luftstreitkräfte z okresu I wojny światowej.
Informacje ogólne.
Jednostka została utworzona w 6 lutego 1918 roku we Fliegerersatz Abteilung Nr. 13 Bromberg. Organizację eskadry powierzono przybyłemu z Jasta 1 porucznikowi Herman Stutz.
Zdolność bojową eskadra osiągnęła 17 lutego, a trzy dni później została przydzielona pod dowództwo Armee-Abteilung „B”, gdzie pozostała do końca wojny, i umieszczona na lotnisku w Colmar-South.
27 marca nastąpiła jej dyslokacja na lotnisko w Habsheim. Pierwsze zwycięstwo jednostka odniosła dzięki zwycięstwu von Goessela 9 maja.
Piloci eskadry latali na samolotach Albatros D.III, Albatros D.V i Fokker D.VII
"Jasta 71" w całym okresie wojny odniosła 8 zwycięstw. W okresie od lutego do listopada 1918 roku jej straty wynosiły 4 zabitych w walce i 1 ranny.
Łącznie w jednostce służył jeden asów myśliwskich:

</doc>
<doc id="1689536" url="https://pl.wikipedia.org/wiki?curid=1689536" title="Karosa B95x">
Karosa B95x

Karosa B95x - seria autobusów produkowana przez Karosę w 2001-2007.

</doc>
<doc id="1689538" url="https://pl.wikipedia.org/wiki?curid=1689538" title="Karosa B 951">
Karosa B 951

Karosa B 951 – model miejskiego autobusu, który został wyprodukowany przez firmę Karosa w Vysoké Mýto w latach 2002 do 2007 (wariant B 951 E od roku 2003). Jest następcą modelu B 931.
Opis autobusu.
Ten 11-metrowy autobus niskowejściowy (posiadający niską podłogę tylko przy drzwiach wejściowych) zdolny jest pomieścić 99 osób, w tym 31 na miejscach siedzących. Posiada sterowane pneumatycznie drzwi w układzie 2-2-2, które otwierane są na zewnątrz.
Konstrukcja.
Autobus jest modyfikacją modelu B 931. B 951 to dwuosiowy autobus z samonośnym typem nadwozia z ramami częściowymi. Silnik z przekładnią znajduje się za tylną osią (przekładnia została wykonana przez firmę Meritor, a osie przez Škoda). Wygląd przodu i tyłu nawiązuje do B 931. W środku, dla pasażerów, montowane są siedzenia pokryte tworzywem sztucznym.
Produkcja.
Od 2003 r. ten autobus był produkowany wyłącznie w lekko zmodyfikowanej wersji oznaczonej jako B 951 E, która różni się jedynie o sposób mocowania przednich szyb. W B 951 były mocowane za pomocą gumy, a w B 951 E za pomocą kleju (na zamówienie można kupić także z mocowaniem przy użyciu gumy).

</doc>
<doc id="1689540" url="https://pl.wikipedia.org/wiki?curid=1689540" title="Rejon prawdinski">
Rejon prawdinski

Rejon prawdinski (ros. "Правдинский район") – jednostka podziału administracyjnego wchodząca w skład rosyjskiego obwodu kaliningradzkiego. 
Rejon leży w południowej części obwodu, przy granicy z Polską, a jego ośrodkiem administracyjnym jest miasto Prawdinsk.

</doc>
<doc id="1689542" url="https://pl.wikipedia.org/wiki?curid=1689542" title="Biskupi Rrëshen">
Biskupi Rrëshen



</doc>
<doc id="1689544" url="https://pl.wikipedia.org/wiki?curid=1689544" title="Rejon sławski">
Rejon sławski

Rejon sławski (ros. "Славский район") – jednostka podziału administracyjnego wchodząca w skład rosyjskiego obwodu kaliningradzkiego. 
Rejon leży w północnej części obwodu, przy granicy z Litwą, nad Zalewem Kurońskim, a jego ośrodkiem administracyjnym jest miasto Sławsk.

</doc>
<doc id="1689545" url="https://pl.wikipedia.org/wiki?curid=1689545" title="Administratura apostolska południowej Albanii">
Administratura apostolska południowej Albanii

Administratura apostolska południowej Albanii, jedyna jednostka administracyjna Kościoła katolickiego obrządku bizantyjsko-albańskiego, istnieje od 1939. Obecnym administratorem jest bp Giovanni Peragine (od 2017).

</doc>
<doc id="1689546" url="https://pl.wikipedia.org/wiki?curid=1689546" title="SGSN in Pool">
SGSN in Pool

SGSN in Pool (pol. SGSN w puli) - funkcjonalność sieci komórkowych umożliwiająca podłączenie Kontrolera Stacji Bazowych (GSM) lub Radio Network Controllera (UMTS) do puli SGSN, elementów odpowiedzialnych między innymi za 
komutację pakietów wewnątrz sieci szkieletowej operatora. 
Do zalet tej funkcjonalności można zaliczyć:
Topologia połączeń pomiędzy siecią radiową a szkieletową związaną z komutacją pakietów.
W telefonii komórkowej sieć radiowa oparta jest na systemie stacji bazowych. 
Kilkaset stacji bazowych podłączonych jest do jednego Kontrolera Stacji Bazowych (ang. "Base Station Controller", BSC) lub Radio Network Controllera (RNC). Zazwyczaj poszczególne BSC lub RNC jest połączone z jednym SGSN, która służy do autoryzacji użytkownika przeprowadzającego transmisję danych, kontroli połączenia oraz komutacji pakietów. Dane z sieci radiowej trafiajace do SGSN przesyłąne są poprzez wewnętrzną sieć ATM/IP operatora do 
GGSN ("Gateway GPRS Support Node") gdzie kierowane są do Internetu. W podobny sposób dane z Internetu 
trafiają poprzez sieć radiową do użytkownika. 
Dzięki funkcjonalności "SGSN in Pool", poszczególne RNC i BSC mogą być podłączone do całej puli SGSN. 
To, do którego z SGSN zostanie skierowana transmisja danych zainicjowana na obszarze kontrolowanym przez dane RNC/BSC, zależy od konfiguracji (która może być łatwo zmieniona z poziomu centrum zarządzania siecią), lub algorytmów zaimplementowanych w kontrolerach, które mogą brać na przykład pod uwagę obciążenie poszczególnych elementów. 
Sieć może być zdefiniowana jako jedna pula SGSN lub pewna liczba pul. Każde z SGSN może należeć tylko do jednej puli. Wszystkie komórki (ang. "cells") obsługiwane przez wszystkie RNC podłączone do danej puli tworzą tzw. "pool area", wewnątrz której terminal nie musi zmieniać SGSN, w którym będzie zarejestrowany. 
Niektóre BSC/RNC mogą być podłączone do dwóch pul, kontrolowane przez nie komórki będą należeć do obu "pool area".
Terminologia.
W materiałach handlowych i artykułach technicznych funkcjonalność będąca przedmiotem tego artykułu określana jest jako 
"SGSN in Pool" lub "SGSN Pool". W specyfikacjach 3GPP stosuje się też często określenie "Iu-flex" (Iu to nazwa interfejsu pomiędzy RNC a siecią szkieletową, a flex pochodzi od angielskiego słowa "flexible" - elastyczny, łatwo dostosowujący się). 
Zobacz też.
MSC in Pool - analogiczna funkcjonalność stosowana dla central MSC umożliwiających komutację łączy w sieci szkieletowej.

</doc>
<doc id="1689549" url="https://pl.wikipedia.org/wiki?curid=1689549" title="Rejon swietłogorski">
Rejon swietłogorski

Rejon swietłogorski (ros. "Светлогорский район") – jednostka podziału administracyjnego wchodząca w skład rosyjskiego obwodu kaliningradzkiego. 
Rejon leży w zachodniej części obwodu, na Półwyspie Sambijskim, nad Morzem Bałtyckim, a jego ośrodkiem administracyjnym jest miasto Swietłogorsk.
Rejon został utworzony w 2007 r. z dotychczasowego okręgu miejskiego.

</doc>
<doc id="1689551" url="https://pl.wikipedia.org/wiki?curid=1689551" title="Baruth (herb szlachecki)">
Baruth (herb szlachecki)

Baruth – śląski herb szlachecki.
Opis herbu.
Opis zgodnie z klasycznymi regułami blazonowania:
W polu złotym byk stojący czarny, z uniesioną prawą przednią nogą i zadartą głową.
Klejnot: Samo godło.
Labry: Czarne, podbite złotem.
Herbowni.
Baruth.

</doc>
<doc id="1689552" url="https://pl.wikipedia.org/wiki?curid=1689552" title="Worsleya rayneri">
Worsleya rayneri



</doc>
<doc id="1689558" url="https://pl.wikipedia.org/wiki?curid=1689558" title="Filippo Mazzei">
Filippo Mazzei

Filippo Mazzei (ur. 25 grudnia 1730 w Poggio a Caiano, zm. 19 marca 1816 w Pizie) – włoski pisarz, uczestnik rewolucji amerykańskiej i rewolucji francuskiej, reprezentant Stanisława Augusta Poniatowskiego w Paryżu.

</doc>
<doc id="1689559" url="https://pl.wikipedia.org/wiki?curid=1689559" title="Rejon krasnoznamieński">
Rejon krasnoznamieński

Rejon krasnoznamieński (ros. "Краснозна́менский район") – jednostka podziału administracyjnego wchodząca w skład rosyjskiego obwodu kaliningradzkiego. 
Rejon leży w północno-wschodniej części obwodu, przy granicy z Litwą, a jego ośrodkiem administracyjnym jest miasto Krasnoznamiensk.

</doc>
<doc id="1689561" url="https://pl.wikipedia.org/wiki?curid=1689561" title="James Kwalia">
James Kwalia

James Kwalia (ur. 12 czerwca 1984 w Prowincji Rift Valley) – kenijski lekkoatleta, długodystansowiec, od 2004 reprezentujący Katar.
Osiągnięcia.
W 2008 reprezentował Katar na igrzyskach olimpijskich w Pekinie, gdzie zajął 8. miejsce w biegu na 5000 metrów.

</doc>
<doc id="1689565" url="https://pl.wikipedia.org/wiki?curid=1689565" title="Antoni Guzik">
Antoni Guzik

Antoni Guzik (ur. 7 kwietnia 1925 w Izydorówce, zm. 22 października 2021) – polski inżynier mechaniki, specjalizujący się w technice cieplnej i termodynamice; nauczyciel akademicki i trzeci rektor Wyższej Szkoły Inżynierskiej w Opolu (1981–1982); żołnierz Armii Krajowej o pseudonimie "Zięba".
Życiorys.
Młodość.
Urodził się w 1925 roku w Izydorówce w województwie stanisławowskim, w rodzinie chłopskiej. Szkołę powszechną ukończył w Daszewie, w powiecie stryjskim, a następnie kontynuował naukę w miejscowym gimnazjum, kończąc dwie klasy do wybuchu w 1939 roku II wojny światowej. Podczas okupacji radzieckiej, a potem niemieckiej pracował jako robotnik w przemyśle gazowym. W 1943 roku wstąpił w szeregi Armii Krajowej. Jego działalność związana była w tym czasie z walką w ruchu oporu oraz samoobroną przed bandami Ukraińskiej Powstańczej Armii.
Po wysiedleniu ze stron rodzinnych w 1945 osiadł wraz z rodzicami w Gliwicach, gdzie kontynuował naukę w szkole
średniej, uzyskując w 1947 roku świadectwo dojrzałości. W tym samym roku podjął studia na Wydziale Mechanicznym Politechniki Śląskiej, kończąc je w 1952 roku dyplomami magistra inżyniera. Jeszcze dwa lata przed ukończeniem studiów został zatrudniony w Katedrze Teorii Maszyn Cieplnych kierowanej przez prof. Stanisława Ochęduszkę. Następnie przeszedł do pracy w Katedrze Energetyki Cieplnej i rozpoczął współpracę z prof. Janem Szargutem, pod którego promotorstwem napisał i obronił pracę doktorską, uzyskując w 1966 roku stopień naukowy doktora nauk technicznych. Równocześnie z pracą na politechnice pracował w Biurze Projektów Przemysłu Hutniczego "Biprohut", zdobywając tam doświadczenie przemysłowe.
Praca na opolskiej WSI.
Z Opolem związał się jeszcze w czasie funkcjonowania Punktu Konsultacyjnego Politechniki Śląskiej na przełomie lat 50. i 60. XX wieku, a stałą pracę w Wyższej Szkole Inżynierskiej w Opolu podjął w 1967 roku, w rok po utworzeniu tej uczelni technicznej. W 1968 roku został powołany na stanowisko docenta. Należał do organizatorów i był pierwszym kierownikiem Zakładu Termodynamiki Technicznej i Energetyki Cieplnej, przekształconym w 1976 roku w Zakład Techniki Cieplnej i Aparatury Przemysłowej. W latach 1971–1981 pełnił funkcję dziekana Wydziału Mechanicznego, przekształconego później w Instytut Budowy Maszyn. W 1981 roku został wybrany w pierwszych demokratycznych wyborach rektorem Wyższej Szkoły Inżynierskiej w Opolu. Funkcję tę pełnił wyłącznie przez 137 dni, ponieważ pod naciskiem ówczesnych władz politycznych musiał z niej zrezygnować. Główną przyczyną nacisku była przynależność do NSZZ "Solidarność" oraz współorganizacja Klubu Inteligencji Katolickiej w Opolu. Klubowi temu przewodniczył przez 21 lat do 2002 roku. W 1984 roku został zastępcą dyrektora Instytutu Budowy Maszyn, po czym po roku został z niej odwołany ze względu na krytyczny stosunek do stanu wojennego.
Rada odnowionego Wydziału Mechanicznego w 1990 roku ponownie powierzyła mu pełnienie funkcji dziekana, którą sprawował do swojego przejścia na emeryturę w 1993 roku. Mimo to wciąż prowadził zajęcia dydaktyczne jako profesor emerytowany do 2004 roku. Zyskały one duże uznanie wśród współpracowników oraz studentów, gdyż w sposób prosty i zrozumiały przedstawiały trudne zagadnienie termodynamiki i techniki cieplnej. Był wymagający, ale jednocześnie sprawiedliwy i życzliwy w stosunku do studentów, którzy po wielu latach wyrażają mu wdzięczność i sympatię.
Dorobek naukowy i odznaczenia.
Czynnie uczestniczył w działalności organizacyjnej uczelni, będąc przez wiele lat członkiem Senatu, przewodniczył licznym komisjom senackim, przez 21 lat był redaktorem wydawnictw wydziałowych. Autor kilkunastu publikacji, m.in. współautor wielokrotnie wznawianego podręcznika "Zadania" z termodynamiki technicznej. Odznaczony m.in. Złotym Krzyżem Zasługi (1971), Medalem Komisji Edukacji Narodowej (1977), Krzyżem Kawalerskim Orderu Odrodzenia Polski (1981), Krzyżem Papieskim Pro Ecclesia et Pontifice, "Zasłużony Obywatel Miasta Opola".
Pochowany na cmentarzu przy ul. Tysiąclecia w Opolu

</doc>
<doc id="1689567" url="https://pl.wikipedia.org/wiki?curid=1689567" title="Rejon niemański">
Rejon niemański

Rejon niemański (ros. "Неманский район") – jednostka podziału administracyjnego wchodząca w skład rosyjskiego obwodu kaliningradzkiego. Rejon leży w północnej części obwodu, przy granicy z Litwą, a jego ośrodkiem administracyjnym jest miasto Nieman. 

</doc>
<doc id="1689570" url="https://pl.wikipedia.org/wiki?curid=1689570" title="DiP">
DiP



</doc>
<doc id="1689572" url="https://pl.wikipedia.org/wiki?curid=1689572" title="Barwik (herb szlachecki)">
Barwik (herb szlachecki)

Barwik – polski herb szlachecki, nadany w zaborze austriackim.
Opis herbu.
W polu czerwonym skos złoty, obarczony różą czerwoną. Nad nim, z lewej, lilia złota, pod nim, z prawej, takaż gwiazda. Klejnot Dwa skrzydła orle czerwone, na prawym gwiazda jak w godle, na lewym lilia jak w godle, między nimi róża jak w godle. Labry czerwone, podbite złotem.
Najwcześniejsze wzmianki.
Nadany pułkownikowi Arnoldowi Barwikowi razem z pierwszym stopniem szlachectwa ("Edler von") i przydomkiem "von Dub" w Galicji 6 lutego 1917 roku.
Herbowni.
Barwik.

</doc>
<doc id="1689574" url="https://pl.wikipedia.org/wiki?curid=1689574" title="Jagdstaffel 75">
Jagdstaffel 75

Jagdstaffel Nr. 75 - Königlich Preußische Jagdstaffel Nr. 75 - Jasta 75 – jednostka Luftstreitkräfte z okresu I wojny światowej.
Informacje ogólne.
Jednostka została utworzona w 16 lutego 1918 roku w Fliegerersatz Abteilung Nr. 2 Piła. Organizację eskadry powierzono przybyłemu z Jagdstaffel 14 porucznikowi Hasso von Wedel.
Zdolność bojową eskadra osiągnęła 25 lutego, a 1 marca została przydzielona pod dowództwo Armee-Abteilung "B", gdzie pozostała do końca wojny, i umieszczona na lotnisku w Habsheim.
Piloci eskadry latali na samolotach Albatros D.III, Albatros D.V i Fokker D.VII
Jasta 75 w całym okresie wojny odniosła 4 zwycięstwa. W okresie od lutego do listopada 1918 roku jej straty wynosiły 1 ranny.
Łącznie w jednostce służył jeden asów myśliwskich:

</doc>
<doc id="1689578" url="https://pl.wikipedia.org/wiki?curid=1689578" title="Rejon zielenogradski">
Rejon zielenogradski

Rejon zielenogradski (ros. "Зеленоградский район") – jednostka podziału administracyjnego wchodząca w skład rosyjskiego obwodu kaliningradzkiego. 
Rejon leży w zachodniej części obwodu, na Półwyspie Sambijskim, a jego ośrodkiem administracyjnym jest miasto Zielenogradsk.

</doc>
<doc id="1689579" url="https://pl.wikipedia.org/wiki?curid=1689579" title="The Tourists">
The Tourists

The Tourists – brytyjski zespół nowofalowy, działający w latach 1976–1980. W skład zespołu wchodzili m.in. Annie Lennox i Dave Stewart, którzy później stworzyli synthpopowy duet Eurythmics.
Historia.
Gitarzyści Peet Coombes i David A. Stewart należeli do grupy Longdancer wykonującej folk rock. Po przeprowadzce do Londynu poznali Annie Lennox i razem założyli zespół o nazwie The Catch. Pod tą nazwą wydali singel z piosenkami „Borderline” i „Black Blood”, który nie był jednak sukcesem. Dołączył do nich kolejny gitarzysta, Eddie Chin, oraz perkusista Jim Toomey i grupa przemianowała się na The Tourists.
W 1979 roku, nakładem Logo Records, zespół wydał swój pierwszy album, "The Tourists", który osiągnął tylko niewielki sukces na brytyjskiej liście sprzedaży. Pochodzące z niego piosenki „Blind Among the Flowers” i „The Loneliest Man in the World” też wzbudziły tylko średnie zainteresowanie. Zespół występował jako support podczas trasy koncertowej Roxy Music. Jeszcze w tym samym roku muzycy wydali cover przeboju „I Only Want to Be with You” z repertuaru Dusty Springfield, który dotarł do 4. miejsca listy przebojów w Wielkiej Brytanii i osiągnął sukces także w Irlandii i Australii. Singel pochodził z drugiej płyty The Tourists, "Reality Effect", która osiągnęła umiarkowany sukces na rynku brytyjskim. Kolejny singel, „So Good to Be Back Home Again”, również osiągnął popularność i uplasował się w top 10 list przebojów w Wielkiej Brytanii oraz Irlandii. Trzecia płyta, wydana w 1980 przez RCA Records "Luminous Basement", a także promujące ją nagranie „Don't Say I Told You So” nie powtórzyły już jednak takiego wyniku i jeszcze w tym samym roku The Tourists zakończyli działalność.
Coombes i Chin założyli nowy projekt o nazwie Acid Drops, jednak nie zdobył on popularności. Lennox i Stewart, do tej pory związani z sobą prywatnie, zakończyli związek, jednak stworzyli duet Eurythmics, który cieszył się długą światową karierą. W 1984 i 1997 wydane zostały albumy kompilacyjne grupy. Toomey w 2018 roku wydał książkę "We Were Tourists" opisującą historię zespołu.

</doc>
<doc id="1689581" url="https://pl.wikipedia.org/wiki?curid=1689581" title="Ask (Hordaland)">
Ask (Hordaland)

Ask – wieś w Norwegii położona w gminie Askøy, w regionie Hordaland. Jej populacja w 2007 roku wynosiła 737 osób.

</doc>
<doc id="1689587" url="https://pl.wikipedia.org/wiki?curid=1689587" title="Patricia Murphy">
Patricia Murphy

Patricia Murphy (ur. w 1981 roku w Clonlara, w hrabstwie Clare) – irlandzka sędzia snookerowa.
Jedna z trzech kobiet (obok Michaeli Tabb i Zhu Ying), sędziujących profesjonalne mecze snookera; debiutowała w 2004 roku.
W turniejach rankingowych prowadzi mecze eliminacyjne (po raz pierwszy w UK Championship 2005). Debiut w fazie telewizyjnej zaliczyła przy okazji juniorskiej edycji Pot Black w 2006 roku. Na chwilę obecną nie są znane plany włączenia jej w obsadę faz głównych turniejów rankingowych przez Światową Federację Snookera.
Równocześnie, wraz z Janem Verhaasem oraz Michaelą Tabb, sędziuje mecze World Series of Snooker. 
W 2008 roku, w ramach tego cyklu, transmitowanego przez oficjalnego patrona medialnego; stację komercyjną Eurosport, prowadziła swój pierwszy seniorski finał w karierze. Był nim pojedynek Ding Junhui - Ken Doherty w Warszawie.
Jest zaręczona z angielskim snookerzystą Lewisem Robertsem. Na stałe mieszka w Stamford w hrabstwie Lincolnshire.

</doc>
<doc id="1689588" url="https://pl.wikipedia.org/wiki?curid=1689588" title="Bol d’Or">
Bol d’Or

Bol d’Or – motocyklowy wyścig wytrzymałościowy rozgrywany co roku we Francji; początkowo w zawodach brały udział również samochody.
Wyścig tradycyjnie odbywa się w drugi weekend września i trwa 24 godziny. Każdy zespół składa się z 3 kierowców.
Przez wiele lat gospodarzem zawodów był tor Paul Ricard. W 2000 imprezę przejął tor Magny-Cours.

</doc>
<doc id="1689591" url="https://pl.wikipedia.org/wiki?curid=1689591" title="Georg Strasser">
Georg Strasser

Georg Strasser (zm. 4 grudnia 1925) – niemiecki as myśliwski z czasów I wojny światowej z 7 potwierdzonymi zwycięstwami powietrznymi.
Służył w Jagdstaffel 17 od 11 listopada 1916 roku. Do jednostki został przeniesiony z Fliegerabteilung 44. Pierwsze zwycięstwo odniósł 24 grudnia 1916 roku. Po uzyskaniu 7 zwycięstw został ranny w grudniu 1917 roku. Po kilkumiesięcznym leczeniu powrócił do służby w Fliegerersatz Abteilung Nr. 3 jako instruktor 19 maja 1918 roku, gdzie służył do końca wojny. 
Georg Strasser zginął w wypadku lotniczym w Dessau (pracował w tamtejszych zakładach Junkers jako pilot-oblatywacz).

</doc>
<doc id="1689592" url="https://pl.wikipedia.org/wiki?curid=1689592" title="Diego Junqueira">
Diego Junqueira

Diego Junqueira (ur. 28 grudnia 1980 w Tandil) – argentyński tenisista.
Kariera tenisowa.
Jako zawodowy tenisista Junqueira występował w latach 2001–2013.
W grze pojedynczej wystąpił we wszystkich turniejach wielkoszlemowych.
W singlu wygrał również 6 turniejów o randze ATP Challenger Tour.
W rankingu gry pojedynczej Junqueira najwyżej był na 68. miejscu (9 marca 2009), a w klasyfikacji gry podwójnej na 156. pozycji (27 września 2010).

</doc>
<doc id="1689593" url="https://pl.wikipedia.org/wiki?curid=1689593" title="Cmentarz żydowski w Andrzejewie (województwo mazowieckie)">
Cmentarz żydowski w Andrzejewie (województwo mazowieckie)

Cmentarz żydowski w Andrzejewie – został założony prawdopodobnie w XIX wieku wraz z ukonstytuowaniem się miejscowego dozoru bóżniczego.
Cmentarz jest położony około 2 km na północny wschód od centrum miejscowości, wśród pól, około 500 m na północny zachód od ul. Warszawskiej.
Został zniszczony przez Niemców podczas II wojny światowej.
Znajduje się przy drodze do Zaręb i jest obecnie pozbawiony nagrobków. Początkowo cmentarz miał powierzchnię 0,3 ha. Jak podaje Ministerstwo Gospodarki Komunalnej z 1964 miał powierzchnię 1,18 ha.
9 października 1964 Minister Gospodarki Komunalnej na wniosek Gromadzkiej Rady Narodowej w Andrzejewie podpisał wniosek o zamknięciu cmentarza.

</doc>
<doc id="1689594" url="https://pl.wikipedia.org/wiki?curid=1689594" title="Anton Neuwirth">
Anton Neuwirth

Anton Neuwirth (ur. 22 stycznia 1921 w Bystričanach, zm. 21 września 2004 w Bratysławie) – słowacki lekarz i działacz chrześcijańsko-demokratyczny, dysydent, wieloletni poseł i dyplomata.
Studiował medycynę w Bratysławie, pracował w Wyższej Szkole Weterynaryjnej w Koszycach oraz Zakładzie Chemii Lekarskiej. W 1953 aresztowano go z powodów politycznych, po czym spędził 6 i pół roku w więzieniu. Po wyjściu na wolność pracował jako lekarz w Čadci, Martinie oraz Bojnicach.
Po demokratyzacji Czechosłowacji w 1989 związał się z Ruchem Chrześcijańsko-Demokratycznym. W latach 1992–1994 pełnił mandat posła do Słowackiej Rady Narodowej, a od 1994 do 1998 ambasadora Słowacji przy Stolicy Apostolskiej. W 1993 kandydował w wyborach prezydenckich na Słowacji. Piastował funkcję przewodniczącego Konfederacji Więźniów Politycznych Słowacji (słow. Konfederácia politických väzňov Slovenska). Był honorowym przewodniczącym Towarzystwa Ladislava Hanusa.
Jest ojcem Anny Záborskiej.

</doc>
<doc id="1689597" url="https://pl.wikipedia.org/wiki?curid=1689597" title="Synagoga w Andrzejewie">
Synagoga w Andrzejewie

Synagoga w Andrzejewie – powstała przypuszczalnie w XIX w. wraz z założeniem tutejszej gminy. Została zniszczona w czasie II wojny światowej. Po wojnie nie została odbudowana.

</doc>
<doc id="1689598" url="https://pl.wikipedia.org/wiki?curid=1689598" title="Arma-Goddamn-Motherfuckin-Geddon">
Arma-Goddamn-Motherfuckin-Geddon

Arma-Goddamn-Motherfuckin-Geddon – drugi (po „We're From America”) singiel wydany przez grupę Marilyn Manson z ich siódmego albumu "The High End of Low". Zawiera oficjalną, albumową wersję, wersję ocenzurowaną – „Arma-Goddamn-Motherfuckin-Geddon (Radio Clean Edit)” i remiks wykonywany przez Teddybears. Singel został opublikowany w Internecie dnia 5 maja 2009 roku, wraz z możliwością wcześniejszego zamówienia całego albumu "The High End of Low".
Marilyn Manson wypowiedział się na temat singla w czerwcowym wydaniu magazynu "Revolver" w następujący sposób:
„Absolutnie nigdy bym nie uwierzył, że wytwórnia płytowa będzie chciała wypuścić tę piosenkę jako singel. Napisałem ją w połowie po to, by ich wkurzyć. Zazwyczaj właśnie takie rzeczy wychodzą z moich ust. Niektórzy ludzie myślą, że mam zaburzenia chromosomów w mózgu, więc wymyślam absurdalne słowa i wyrażenia. Mówię, że to „specjalna cecha superbohatera”.”
Lista utworów.
UK CD Single
UK 7-inch
EU CD Single EP
Niemiecka CD Single EP
Remiks Slipknota został także zrealizowany i zamieszczony do ściągnięcia wyłącznie na Play.com, kiedy album trafił do sklepów.
Teledysk.
Poza kamerą fotosy z clipu pokazują, ze wideo może być podobne do „Antichrist Superstar” wideo/na żywo występu. Pokazanie Manson’a śpiewającego na podium tylko, że zamiast symbolu porażenia zdaje się pokazywać symbol przypominający dolara. Clip wyreżyserował Delaney Bishop. 14 maja, clip miał premierę na NME.com.

</doc>
<doc id="1689599" url="https://pl.wikipedia.org/wiki?curid=1689599" title="Juozas Greifenbergeris">
Juozas Greifenbergeris

Juozas Greifenbergeris (ur. 6 kwietnia 1898 w Kalwarii, zm. 27 grudnia 1926 w Kownie) – litewski działacz komunistyczny, jeden z organizatorów Litewskiej Partii Komunistycznej.
Życiorys.
Ukończył gimnazjum w Smoleńsku, w 1918 uczestniczył w zjeździe założycielskim Komsomołu, następnie został wybrany do komitetu centralnego tej organizacji na Białorusi. W lutym 1920 został wybrany do komitetu wykonawczego Międzynarodowej Młodzieży Komunistycznej i został wysłany do nielegalnej pracy na terytorium Litwy, gdzie redagował gazetę „Młody komunista”. Uczestniczył również w zjazdach Komunistycznej Partii Litwy, od 1921 zasiadał w jej komitecie centralnym, a od 1926 - w biurze politycznym. Był delegatem na III kongres Kominternu. 
Po wojskowym zamachu stanu w grudniu 1926 został aresztowany razem z innymi komunistami litewskimi i oskarżony o organizację antyrządowego powstania zbrojnego. Razem z Karolisem Požėlą, Kazysem Giedrysem i Rapolasem Čarnasem został skazany na karę śmierci i rozstrzelany w forcie VI twierdzy kowieńskiej. 
Od 1973 do ogłoszenia niepodległości Litwy jego pamięć utrwalał pomnik "Czterej komuniści", przedstawiający rozstrzelanych 27 grudnia. Obecnie znajduje się on na wystawie w parku Grūtas. 

</doc>
<doc id="1689602" url="https://pl.wikipedia.org/wiki?curid=1689602" title="Wylęgarnia">
Wylęgarnia

Wylęgarnia – budynek, zbiornik wodny lub miejsce, w którym pod kontrolą człowieka lub samorodnie następuje wylęganie (czyli okres inkubacyjny) zwierząt hodowlanych np. drobiu lub ryb, a także owadów.
1. "Wylęgarnia drobiu" czyli np. (kur, kaczek czy indyków), to budynek z urządzeniami do wylęgu drobiu w sztucznych warunkach i pod ścisłą kontrolą technologiczną. Wylęgarnia składa się z hal wylęgowych z aparatami wylęgowymi tzw. sztucznymi kwokami (inkubatorami), magazynu na jaja, działu kontroli jakości oraz działu zbytu piskląt. Jest budynkiem najczęściej murowanym, przeznaczonym dla dużych grup zwierząt, w którym drób przebywa przez całą dobę. Dla nielicznych grup drobiu, pasących się na wolnym wybiegu i przebywających pod zadaszeniem tylko w nocy lub w czasie złej pogody stosuje się kurniki.
2. "Wylęgarnia ryb" , to ośrodek rybacki z zespołem urządzeń technicznych kontrolujących dopływem i kontrolą jakości wody, w którym prowadzi się w warunkach pełnej kontroli rozwój zarodkowy ryb, wylęganie się larw oraz ich wychów przez okres kilku pierwszych tygodni życia. Pozyskany w ten sposób materiał zarybieniowy czyli narybek znajduje nabywców wśród hodowców ryb, a także służy do zarybiania rzek i jezior.
3. Wylęgarnia to także miejsce gdzie coś się pleni, czyli rozmnaża, np. robactwo, owady. Np. bagna lub mokradła są często wylęgarnią komarów i moskitów.

</doc>
<doc id="1689607" url="https://pl.wikipedia.org/wiki?curid=1689607" title="Barwiński (herb szlachecki)">
Barwiński (herb szlachecki)

Barwiński ("Krzyż I") – polski herb szlachecki, nadany w zaborze austriackim.
Opis herbu.
W polu błękitnym krzyż kawalerski złoty.
Klejnot: Trzy pióra strusie błękitne między złotymi.
Labry błękitne, podbite srebrem.
Najwcześniejsze wzmianki.
Nadany doktorowi teologii Marcinowi Barwińskiemu razem z drugim stopniem szlachectwa ("Ritter von") w Galicji 19 czerwca 1834 roku.
Herbowni.
Barwiński.

</doc>
<doc id="1689609" url="https://pl.wikipedia.org/wiki?curid=1689609" title="Tohunga">
Tohunga

Tohunga – w tradycyjnej kulturze Maorysów ekspert w jakiejś dziedzinie. Może być kapłanem znającym rytuały, uzdrawiaczem, budowniczym łodzi, rzeźbiarzem, nauczycielem itd. Pomimo wiedzy z różnych dziedzin "tohunga" zazwyczaj specjalizowali się jednej umiejętności. Odpowiednikiem na Hawajach jest kahuna. W zależności od uprawianej sztuki wyróżnia się szereg klas "tohunga":

</doc>
<doc id="1689610" url="https://pl.wikipedia.org/wiki?curid=1689610" title="E 150d">
E 150d



</doc>
<doc id="1689614" url="https://pl.wikipedia.org/wiki?curid=1689614" title="Mestawet Tufa">
Mestawet Tufa

Mestawet Tufa (ur. 14 września 1983) – etiopska lekkoatletka, specjalistka od długich dystansów.
Osiągnięcia.
W 2008 w reprezentowała swój kraj na igrzyskach olimpijskich w Pekinie, gdzie nie ukończyła biegu na 10 000 metrów.

</doc>
<doc id="1689615" url="https://pl.wikipedia.org/wiki?curid=1689615" title="Mestewat Tufa">
Mestewat Tufa



</doc>
<doc id="1689621" url="https://pl.wikipedia.org/wiki?curid=1689621" title="Kazys Giedrys">
Kazys Giedrys

Kazys Giedrys (ur. 15 marca 1891 w Rakiszkach, zm. 27 grudnia 1926 w Kownie) – litewski działacz komunistyczny. 
Życiorys.
Uczestnik rewolucji październikowej, w czasie której organizował w Petersburgu oddział litewski do walki z wojskami gen. Krasnowa. Od 1918 stał na czele litewskiej sekcji SDPRR, uczestniczył w I i II kongresie Kominternu. Od września 1919 do początku 1920 tworzył komórki partyjne na terenie zajętej przez wojska polskie Litwy i Białorusi, wrócił do Moskwy w marcu 1921. W październiku 1923 ponownie wyjechał na Litwę i podjął tworzenie nielegalnej Komunistycznej Partii Litwy. W latach 1924-1926 przebywał z tego powodu w więzieniu, po wyjściu ponownie zajął się działalnością partyjną. Po zamachu stanu w grudniu 1926 został aresztowany i oskarżony o przygotowywanie powstania komunistycznego razem z Juozasem Greifenbergerisem, Karolisem Požėlą i Rapolasem Čarnasem w VI forcie twierdzy kowieńskiej. 
Do 1974 pamięć Giedrysa w Kownie utrwalał pomnik "Czterej komuniści", poświęcony straconym 27 grudnia. Po upadku ZSRR znalazł się on na wystawie plenerowej w parku Grūtas.

</doc>
<doc id="1689623" url="https://pl.wikipedia.org/wiki?curid=1689623" title="Eugenia Herman">
Eugenia Herman

Eugenia Herman, właśc.Eugenia Herman-Laskowska (ur. 6 października 1929 w Łodzi, zm. 19 lipca 2021 w Konstancinie-Jeziornie) – polska aktorka teatralna i filmowa, pedagog.
Życiorys.
Była absolwentką PWST w Łodzi. Jako aktorka zadebiutowała 30 czerwca 1953 w Teatrze Nowym w Łodzi, w którym występowała w latach 1953–1960. Później, w latach 1960–1996 była aktorką Teatru Polskiego w Warszawie. W 1996 przeszła na emeryturę, często jednak występując gościnnie na deskach Teatru Narodowego w Warszawie. Od 1982 była wykładowczynią na Wydziale Aktorskim PWSFTviT w Łodzi. W latach 2001–2014 uczyła w Szkole Aktorskiej H. i J. Machulskich, gdzie wyreżyserowała ze słuchaczami trzy przedstawienia dyplomowe: „Trojanki”, „Uczone białogłowy” i „Awantura w Chioggi”.
W filmie zadebiutowała pod koniec lat 50. epizodycznymi rolami w filmach Jana Rybkowskiego. W sumie zagrała w kilkunastu filmach, kreując zwykle postacie drugoplanowe. Najbardziej znana z seriali telewizyjnych (m.in. "Królowa Bona", "W labiryncie", "Matki, żony i kochanki", "Egzamin z życia"). Jej krótkim epizodem była rola pani Joanny, sekretarki Jacka (odc. 48 "Trujące żądło zazdrości") w serialu "Rodzina zastępcza".
Zmarła 19 lipca 2021 w wieku 91 lat, w Domu Artystów Weteranów Scen Polskich w Skolimowie. Została pochowana na cmentarzu komunalnym Północnym w Warszawie (kwatera W-VI-2 – 10 – 8).
Odznaczenia.
"Źródło": FilmPolski.pl

</doc>
<doc id="1689629" url="https://pl.wikipedia.org/wiki?curid=1689629" title="Władysław Garnowski">
Władysław Garnowski

Władysław Garnowski (ur. 25 listopada 1898 w Komarnie, zm. 25 maja 1954) – polski sędzia, od 1947 do 1949 prezes Najwyższego Sądu Wojskowego, doktor prawa, pułkownik Wojska Polskiego.
Życiorys.
W latach 1917–1918 służył w cesarskiej i królewskiej armii, brał udział w walkach na Wołyniu.
Od 1919 służył jako podporucznik Wojska Polskiego, a w latach 1919–1921 brał udział w wojnie polsko-bolszewickiej, zaś od 1920 do 1923 studiował prawo na Uniwersytecie Jana Kazimierza we Lwowie. 
W latach 1923–1944 orzekał na różnych stanowiskach w sądownictwie powszechnym, w tym do 1944, w ramach okupacyjnego polskiego sądownictwa powszechnego, jako sędzia Sądu Okręgowego w Rzeszowie. Uczestniczył w wojnie obronnej Polski. W 1939 i 1941 krótko więziony przez niemiecką administrację okupacyjną. Od maja 1943 w strukturach AK. 
25 listopada 1944 powołany do służby w wojskowym wymiarze sprawiedliwości. Początkowo pełnił służbę na stanowiskach p.o. szefa Wojskowego Sądu Garnizonowego w Rzeszowie i Warszawie. Od 21 lutego 1945 do 18 lutego 1946 orzekał jako szef Wojskowego Sądu Okręgowego nr 1 w Warszawie, później przeniesiony do Poznania na stanowisko szefa tamtejszego Wojskowego Sądu Rejonowego. Od 17 marca 1947 zajmował stanowisko prezesa Najwyższego Sądu Wojskowego. 2 listopada 1949 zdymisjonowany ze stanowiska, wkrótce opuścił szeregi Wojska Polskiego. Po demobilizacji pracował w Ministerstwie Sprawiedliwości, a także jako radca prawny Ministerstwa Górnictwa.
Pochowany na Cmentarzu Wojskowym na Powązkach w Warszawie (kwatera A2-13-1).

</doc>
<doc id="1689630" url="https://pl.wikipedia.org/wiki?curid=1689630" title="Mistrzostwa Świata Mężczyzn w Curlingu 1993">
Mistrzostwa Świata Mężczyzn w Curlingu 1993

Mistrzostwa Świata Mężczyzn w Curlingu 1993 odbyły się między 28 marca a 4 kwietnia 1993 w szwajcarskiej Genewie, w Patinoire des Vernets.
Tytuł mistrzów świata po dwuletniej przerwie powrócił do Kanadyjczyków (Russ Howard), którzy w finale pokonali Szkotów (David Smith) 8:4. W półfinałach Szwajcaria (Dieter Wüest) przegrała 2:9 ze Szkocją a USA (Scott Baird) 5:6 z Kanadą.

</doc>
<doc id="1689631" url="https://pl.wikipedia.org/wiki?curid=1689631" title="French Open 2009 (gra pojedyncza mężczyzn)">
French Open 2009 (gra pojedyncza mężczyzn)



</doc>
<doc id="1689632" url="https://pl.wikipedia.org/wiki?curid=1689632" title="Phil Olsen">
Phil Olsen

Phil Olsen (ur. 31 stycznia 1957 w Nanaimo, zm. 15 marca 2020 tamże) – kanadyjski lekkoatleta, który specjalizował się w rzucie oszczepem.
W roku 1976 uczestniczył w olimpijskim konkursie w Montrealu - z wynikiem 77,70 zajął 11. miejsce mimo iż w rundzie eliminacyjnej osiągnął trzeci rezultat - 87,76. W roku 1978 zdobył złoty medal igrzysk wspólnoty narodów z wynikiem 84,00. Sześciokrotny mistrz kraju, wielokrotny reprezentant Kanady w meczach międzypaństwowych - także przeciwko reprezentacji Polski. Dwukrotny rekordzista kraju. Rekord życiowy: 87,76 (25 lipca 1976, Montreal).

</doc>
<doc id="1689637" url="https://pl.wikipedia.org/wiki?curid=1689637" title="Stara synagoga w Annopolu">
Stara synagoga w Annopolu

Stara synagoga w Annopolu – powstała w XVIII lub XIX w.
Był to drewniany budynek, umiejscowiony na placu bożniczym na północny zachód od rynku. W XVIII wieku synagoga została uszkodzona przez pożar a następnie wyremontowana. W XX wieku, mimo wybudowania nowej, murowanej bóżniczy była wykorzystywana jako bet midrasz.
Została zniszczona przez Niemców podczas II wojny światowej. Po wojnie nie została odbudowana.

</doc>
<doc id="1689638" url="https://pl.wikipedia.org/wiki?curid=1689638" title="Sebastián Gualco">
Sebastián Gualco

Sebastián Inocencio Gualco (ur. 26 kwietnia 1912, zm. 6 listopada 1992) – piłkarz argentyński, bramkarz.
Kariera piłkarska.
Gualco karierę piłkarską rozpoczął w 1931 roku w klubie CA Platense, w którym do 1933 roku rozegrał 85 meczów. Następnie w 1934 roku przeniósł się do klubu San Lorenzo de Almagro. Jako piłkarz klubu San Lorenzo wziął udział w turnieju Copa América 1935, gdzie Argentyna została wicemistrzem Ameryki Południowej. Gualco zagrał tylko w jednym meczu - w 25 minucie ostatniego spotkania z Urugwajem zastąpił w bramce Fernando Bello. Urugwaj ostatecznie wygrał 3:0 i zdobył mistrzostwo, a Gualco dał sobie strzelić dwie bramki.
W 1936 roku Gualco razem z klubem San Lorenzo wygrał turniej Copa de Honor oraz zdobył wicemistrzostwo Argentyny.
Razem z reprezentacją Argentyny Gualco wygrał turniej Copa Rosa Chevallier Boutell 1939.
Jako piłkarz klubu Ferro Carril Oeste wziął udział w turnieju Copa América 1941, gdzie Argentyna zdobyła tytuł mistrza Ameryki Południowej. Gualco zagrał tylko w meczu z Ekwadorem, tracąc jedną bamkę. W 78 minucie zastąpił go Juan Alberto Estrada.
Nadal jako piłkarz klubu Ferro Carril Oeste wziął udział w turnieju Copa América 1942, gdzie Argentyna została wicemistrzem Ameryki Południowej. Gualco zagrał we wszystkich sześciu meczach - z Paragwajem (stracił 3 bramki), Brazylią (stracił 1 bramkę), Ekwadorem, Peru (stracił bramkę), Chile i Urugwajem (stracił bramkę). Wygrał także razem z reprezentacją turniej Copa Lipton 1942.
Wspólnie z Argentyną zwyciężył w turnieju Copa Rosa Chevallier Boutell 1943.
W latach 1934-1936 oraz 1938-1940 Gualco rozegrał w barwach klubu San Lorenzo 184 mecze. Gualco w latach 1941-1943 był piłkarzem klubu Ferro Carril Oeste. Grał także w klubach CA Huracán i Chacarita Juniors - łącznie w lidze argentyńskiej rozegrał 413 meczów. Występował także w urugwajskim klubie Montevideo Wanderers.
W latach 1935-1943 rozegrał w reprezentacji Argentyny 23 mecze.

</doc>
<doc id="1689639" url="https://pl.wikipedia.org/wiki?curid=1689639" title="Nowa synagoga w Annopolu">
Nowa synagoga w Annopolu

Nowa synagoga w Annopolu – powstała przypuszczalnie w XIX w. Została zniszczona przez Niemców podczas II wojny światowej. Po wojnie nie została odbudowana.
Był to murowany budynek, umiejscowiony przy obecnej ul. Świeciechowskiej. Synagoga posiadała babiniec. Aron ha-kodesz był bogato zdobiony, bima była oparta na czterech filarach

</doc>
<doc id="1689643" url="https://pl.wikipedia.org/wiki?curid=1689643" title="Sebastian Gualco">
Sebastian Gualco



</doc>
<doc id="1689645" url="https://pl.wikipedia.org/wiki?curid=1689645" title="Bujniccy">
Bujniccy

Bujniccy - ród kniaziowski (książęcy) pochodzenia litewskiego, który wziął swoje nazwisko od Bujnicz położonych na południe od Mohylewa.
Jest to najprawdopodobniej jedyny ród kniaziowski pochodzący od księcia litewskiego Kiejstut Giedyminowicza. Bezpośrednim przodkiem kniaziów Bujnickich był kniaź Jerzy Tołoczko - syn księcia Wojdata Iwana a wnuk Kiejstuta.
Ostatnim męskim przedstawicielem był kniaź Aleksy, zmarły w 1506 r., który cały swój majątek zapisał na monaster pieczerski w Kijowie oraz cerkwie w Wysokiem i Bujniczach.

</doc>
<doc id="1689646" url="https://pl.wikipedia.org/wiki?curid=1689646" title="Nowy cmentarz żydowski w Annopolu">
Nowy cmentarz żydowski w Annopolu

Nowy cmentarz żydowski w Annopolu – założony w XVIII wieku, po zamknięciu starego. Mieści się przy ul. Leśnej. Jest ogrodzony, znajduje się na nim około 20 macew ocalałych z wojny oraz pomnik upamiętniający ofiary Zagłady. Ma powierzchnię ok. 0,33 ha.

</doc>
<doc id="1689647" url="https://pl.wikipedia.org/wiki?curid=1689647" title="Sebastián Inocencio Gualco">
Sebastián Inocencio Gualco



</doc>
<doc id="1689648" url="https://pl.wikipedia.org/wiki?curid=1689648" title="Stary cmentarz żydowski w Annopolu">
Stary cmentarz żydowski w Annopolu

Stary cmentarz żydowski w Annopolu – został założony w XVII lub XVIII wieku (ul. Świeciechowska). Został zamknięty w 1792. 
W 1792 ze względów sanitarnych władze administracyjne nakazały przeniesienie wszystkich cmentarzy poza miasto. W wyniku tej decyzji cmentarz zamknięto, a powstał nowy przy obecnej ul. Leśnej.
Został zniszczony podczas II wojny światowej, a po wojnie jego teren zabudowano. Cmentarz ma powierzchnię 0,42 ha.

</doc>
<doc id="1689649" url="https://pl.wikipedia.org/wiki?curid=1689649" title="Linia kolejowa nr 287">
Linia kolejowa nr 287

Linia kolejowa nr 287 Opole Zachodnie – Nysa – niezelektryfikowana jednotorowa linia kolejowa o długości 48,753 km. Znajduje się w całości na terenie województwa opolskiego. Jest to linia jednotorowa, z możliwością mijania się pociągów na stacjach. Łączy Opole z Nysą. Linia przecina Bory Niemodlińskie. 
28 marca 2018 PKP PLK podpisały ze Skanską umowa na kompleksowy remont linii wraz z budową 2 nowych przystanków.
Przed stacją Opole Zachodnie istniało odgałęzienie umożliwiające wjazd na stację w kierunku zachodnim, umożliwiają bezpośrednią jazdę z linii 287 na linię 132 w kierunku Brzegu. Ten fragment trasy był linią kolejową nr 769 o statusie "łącznica". Miejsce rozgałęzienia miało oznaczenie "Opole Zachodnie OPZ1". Linia nieeksploatowana od dawna, odłączona od sieci. Ministerstwo Infrastruktury wydało 07.09.2005 r. zgodę na jej likwidację. 

</doc>
