<doc id="1703176" url="https://pl.wikipedia.org/wiki?curid=1703176" title="Klub Grigorija Fiedotowa">
Klub Grigorija Fiedotowa

Klub 100 lub Klub Grigorija Fiedotowa – potoczna nazwa grupy radzieckich i rosyjskich piłkarzy, którzy podczas swojej kariery strzelili minimum sto goli w rozgrywkach Wyższej Ligi ZSRR, Rosyjskiej Premier Ligi, Pucharu ZSRR, Pucharu Rosji, europejskich Pucharów oraz oficjalnych i towarzyskich meczach narodowej reprezentacji ZSRR, WNP i Rosji. Grigorij Fiedotow pierwszy osiągnął ten cel. Oprócz Klubu Grigorija Fiedotowa istnieje również Klub strzelców rosyjskich - dla piłkarzy, którzy strzelili minimum 100 goli tylko w rozgrywkach dla Rosji od 1992.
Regulamin.
Liczone są bramki radzieckich i rosyjskich piłkarzy, strzelone w następujących meczach:
Alternatywne wersje tej listy, zwanej też „Klubem Grigorija Fiedotowa” innych autorów, mogą stosować inne reguły.
Nie włączone do Klubu.
Z nieznanych przyczyn, w Klubie Grigorija Fiedotowa, zatwierdzonego przez tygodnik „Futbol”. nie ma dwóch graczy, chociaż spełniają wszystkie wymagane dane:
51 gol w mistrzostwach ZSRR, 2 gole w reprezentacji olimpijskiej ZSRR, 7 goli w Pucharze ZSRR. W sumie 60 goli w czasach radzieckich. 41 gol w mistrzostwach Austrii (Bundesliga), 12 goli w Pucharze Austrii (dla zespołu Bundesligi) + 2 gole w Pucharach Europejskich (w Austrii Wiedeń). Razem 55 piłek. Łącznie wszystkich - 115 goli.
31 gol w mistrzostwach ZSRR, 6 goli w reprezentacji Rosji, 7 goli w Pucharach Europejskich (w Dynamie Kijów), 13 goli w Pucharze ZSRR (w tym 3 gole – w anulowanym meczu: 03.08.1990 Dynamo Kijów – Tiekstilszczik Kamyszyn 7:1), 48 goli w zagranicznych mistrzostwach (Hiszpania, Szkocja, Turcja) + 8 goli w Pucharze Hiszpanii (w innych rozgrywkach pucharowych nie zdobywał bramek). Łącznie wszystkich - 113 goli.

</doc>
<doc id="1703177" url="https://pl.wikipedia.org/wiki?curid=1703177" title="Natalya Kresova">
Natalya Kresova



</doc>
<doc id="1703178" url="https://pl.wikipedia.org/wiki?curid=1703178" title="Natalia Kresowa">
Natalia Kresowa



</doc>
<doc id="1703183" url="https://pl.wikipedia.org/wiki?curid=1703183" title="Gwiazdozbiór Puchara">
Gwiazdozbiór Puchara



</doc>
<doc id="1703185" url="https://pl.wikipedia.org/wiki?curid=1703185" title="Ołeh Skrypka">
Ołeh Skrypka

Ołeh Skrypka, (ur. 24 maja 1964 w Chodżencie) – ukraiński muzyk, wokalista, kompozytor, lider grupy punk-rockowej Wopli Widoplasowa.
Życiorys.
Kariera.
Urodził się w Tadżykistanie w rodzinie ukraińskich przesiedleńców. Dorastał w murmańskim obwodzie Rosji Radzieckiej. W 1986 roku zakończył Kijowski Instytut Politechniczny. 
Życiorys.
Tuż po ukończeniu studiów zaczął występować z grupą Wopli Widoplasowa, która w 1987 roku została członkiem kijowskiego rock klubu. Zespół zdobył pierwszą nagrodę na kijowskim festiwalu rockowym "Rock-parada" oraz wypuściło singiel „Tanci”, który stał się przebojem.
W 1989 roku Skrypka został nagrodzony dyplomem na festiwalu "Czerwona Ruta" w Czerniowcach. W latach 1991-1996 wraz z zespołem mieszkał i grał we Francji.
W 2004 roku został jednym z organizatorów festiwalu "Kraina mrij". Nazwa festiwalu wywodzi się od nazwy płyty zespołu, która została wydana 10 lat wcześniej.
W 2007 roku wziął udział w drugiej edycji programu 1+1 "Tanci iz zirkamy", będącego ukraińską wersją formatu "Dancing with the Stars". Jego partnerką taneczną została Jełyzaweta Drużynina, z którą zajął drugie miejsce.
W 2008 roku Ministerstwo Kultury i Turystyki wysunęło kandydaturę Ołeha Skrypki do nadania nagrody Szewczenkowskiej dla „reżysera etnicznego festiwalu Kraina Mrij”.
Znalazł się na 90. miejscu na liście Wielkich Ukraińców.

</doc>
<doc id="1703187" url="https://pl.wikipedia.org/wiki?curid=1703187" title="Faith, Hope + Fury">
Faith, Hope + Fury

Faith, Hope + Fury – trzeci studyjny album polskiej piosenkarki Pati Yang, wydany w roku 2009. Płyta została nagrana w Wielkiej Brytanii w londyńskim Air Studios. Pierwszym singlem promującym album był "Stories from Dogland", do którego 17 stycznia 2009 w Londynie powstał teledysk.
W lutym 2010 roku wydawnictwo uzyskało nominację do nagrody polskiego przemysłu fonograficznego Fryderyka w kategorii album roku muzyka alternatywna".

</doc>
<doc id="1703188" url="https://pl.wikipedia.org/wiki?curid=1703188" title="Las Bregencki">
Las Bregencki

Las Bregencki (niem. "Bregenzer Wald") – pasmo górskie, część Północnych Alp Wapiennych, zaliczane czasami do Alp Algawskich. Leży w Austrii, w kraju związkowym Vorarlberg oraz częściowo w Niemczech w regionie Allgäu. Największym miastem na obszarze gór jest Oberstdorf w południowych Niemczech. Najwyższym szczytem pasma jest Glatthorn osiągający wysokość 2134 m.
Las Bregencki graniczy z: rzeką Ren na zachodzie, Alpami Algawskimi na wschodzie, Lechquellengebirge na południowym wschodzie oraz z pasmem Rätikon na południowym zachodzie.
Podgrupy pasma:
Najwyższe szczyty:
Schroniska:

</doc>
<doc id="1703190" url="https://pl.wikipedia.org/wiki?curid=1703190" title="Indeks dochodowy">
Indeks dochodowy

Indeks dochodowy – indeks giełdowy, który oprócz kursów akcji uwzględnia również prawa poboru i dywidendy. Do najpopularniejszych indeksów dochodowych zalicza się: WIG, WIG-PL, NCIndex oraz ITO.

</doc>
<doc id="1703191" url="https://pl.wikipedia.org/wiki?curid=1703191" title="Parafia św. Michała Archanioła w Olszanach">
Parafia św. Michała Archanioła w Olszanach

Parafia św. Michała Archanioła w Olszanach – parafia rzymskokatolicka w dekanacie Ścinawa, diecezji legnickiej.
W parafii znajdują się 3 zabytkowe kościoły: kościół św. Michała Archanioła w Olszanach, kościół św. Wawrzyńca w Przychowej i kościół św. Michała Archanioła w Górzynie (obecnie w ruinie).
Grupy parafialne.
Ministranci, Żywy Różaniec

</doc>
<doc id="1703192" url="https://pl.wikipedia.org/wiki?curid=1703192" title="Małoruś">
Małoruś



</doc>
<doc id="1703193" url="https://pl.wikipedia.org/wiki?curid=1703193" title="Anno Domini High Definition">
Anno Domini High Definition

Anno Domini High Definition – czwarty album studyjny polskiej grupy muzycznej Riverside. Wydawnictwo ukazało się 7 lipca 2009 roku nakładem Mystic Production w pozostałych krajach płyta ukazała się 28 lipca 2009 nakładem InsideOut Music. Materiał został zarejestrowany w olsztyńskim Studio X we współpracy z producentem muzycznym Szymonem Czechem. 
Płyta ukazała się w dwóch wersjach - podstawowej i rozszerzonej, z dodatkową płytą DVD, na której znalazły się utwory z koncertu w klubie „Paradiso” w Amsterdamie, nagrane podczas trasy „Reality Dream Tour” w grudniu 2008 roku. Nagrania dotarły do 1. miejsca zestawienia OLiS. 16 marca 2011 roku album uzyskał status złotej płyty sprzedając się w nakładzie 15 000 egzemplarzy w Polsce. Natomiast pochodząca z albumu piosenka „Egoist Hedonist” dotarła do 31. miejsca Listy Przebojów Programu Trzeciego Polskiego Radia.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="1703194" url="https://pl.wikipedia.org/wiki?curid=1703194" title="Cerkiew św. Marii Magdaleny w Darmstadt">
Cerkiew św. Marii Magdaleny w Darmstadt

Cerkiew św. Marii Magdaleny – parafialna cerkiew prawosławna w Darmstadt, wzniesiona w latach 1897–1899.
Historia.
Cerkiew w Darmstadt została wzniesiona z prywatnej fundacji cara rosyjskiego Mikołaja II z okazji ślubu z księżniczką heską Alicją, przyszłą carycą Aleksandrą Fiodorowną. Autorem projektu budynku był Leontij Benois. Łączny koszt wzniesienia cerkwi wyniósł 400 tys. marek. Para carska uczestniczyła zarówno w uroczystości położenia kamienia węgielnego, jak i w uroczystym poświęceniu świątyni 8 października 1899. Prace nad wykończeniem zewnętrznej dekoracji, której autorem był Iwan Wasniecow, trwały jeszcze dalsze cztery lata. Budynek cerkwi został wzniesiony na miejscu pokrytym ziemią przywiezioną z Rosji, co miało znaczenie symboliczne. 
Cerkiew uległa poważnym zniszczeniom w czasie bombardowań w czasie II wojny światowej, w latach 1954–1955 z pomocą finansową władz Darmstadt została częściowo odrestaurowana. Drugi poważny remont przeszła w pierwszych latach XXI wieku. Pozostaje w jurysdykcji Rosyjskiego Kościoła Prawosławnego poza granicami Rosji. 

</doc>
<doc id="1703195" url="https://pl.wikipedia.org/wiki?curid=1703195" title="Kopropraksja">
Kopropraksja

Kopropraksja – zaburzenie ruchowe polegające na mimowolnym, nagłym okazywaniu nieprzyzwoitych gestów. Jest charakterystycznym objawem zespołu Tourette’a, lecz może także występować w schizofrenii lub nerwicach natręctw.

</doc>
<doc id="1703196" url="https://pl.wikipedia.org/wiki?curid=1703196" title="ITO">
ITO

ITO – indeks giełdowy spółek notowanych na regulowanym rynku pozagiełdowym BondSpot. Jest to indeks dochodowy, oparty na wysokości kursów akcji. Indeks nie jest publikowany od 27 lipca 2010 roku.

</doc>
<doc id="1703197" url="https://pl.wikipedia.org/wiki?curid=1703197" title="Kościół św. Marii Magdaleny w Wyszogrodzie">
Kościół św. Marii Magdaleny w Wyszogrodzie

Kościół św. Marii Magdaleny – kościół, który znajdował się przy wczesnośredniowiecznym grodzie Wyszogród. Była to najstarsza świątynia parafialna zbudowana na terenie obecnego miasta Bydgoszczy i powiatu oraz jedna ze starszych na obszarze regionu. Do tej pory nie zlokalizowano dokładnego położenia kościoła; nieznana jest też jego architektura.
Historia.
Legenda.
Początki świątyni wiąże się według legendy z pobytem św. Wojciecha w Wyszogrodzie w kwietniu 997 roku. Miał on wówczas, podczas podróży z misją chrystianizacyjną do Prusów, zatrzymać się na kilka dni u miejscowego komesa, nauczać, chrzcić i poświęcić niewielką, nowo wybudowaną kaplicę pod wezwaniem św. Marii Magdaleny. Legenda ta znajduje odzwierciedlenie w dokumentach kościelnych z XVI wieku. Nie istnieją żadne naukowe dowody, które potwierdzałyby istnienie grodu już pod koniec X wieku, ale jednocześnie można wykazać, że niezależnie od wyboru drogi św. Wojciecha do Prus – lądowej lub wodnej (Wisłą) – Wyszogród (gród lub osada) leżał na jego trasie.
Świątynia parafialna.
Niezależnie od prawdziwości legendy, kościół wyszogrodzki stosunkowo wcześnie pojawił się w źródłach pisanych. Warownia w Wyszogrodzie została zdobyta w 1113 r. przez Bolesława Krzywoustego i włączona w obręb ziem polskich, o czym świadczy opis z kroniki Galla Anonima. Następnie jako beneficjum kasztelańskie Wyszogród otrzymał bogaty możnowładca Janusz Wojsławic z rodu Powałów. Przypuszcza się, że to książę Bolesław lub co bardziej prawdopodobne – Janusz Wojsławic ufundował kościół w Wyszogrodzie (lub wzniósł dla niego nowy budynek) oraz uposażył go w dobra ziemskie.
Prawdopodobnie w XII wieku erygowano parafię. Była to fundacja możnowładcza, na co wskazuje istnienie grupy kanonickiej przy kościele oraz uposażenie w dziesięciny ze wsi Orłowo i Sielce, będących własnością Powałów. Pierwsza wzmianka o plebanie Janie z Wyszogrodu pochodzi z 1198 r., kiedy to występował on przy konsekracji świątyni w Świeciu.
Kościół wyszogrodzki pełnił rolę kościoła parafialnego dla znacznego obszaru. Do jego zadań należała obsługa duszpasterska sporego terytorium tutejszego władztwa Powałów, przekształconego następnie w książęcą kasztelanię wyszogrodzką. Władztwo to rozciągało się wzdłuż obu brzegów Wisły i ujściowej Brdy, od okolic Solca Kujawskiego na południu po Dobrcz i Niewieścin na północy. Jednakże w konkretnych warunkach osadniczych i demograficznych północnych Kujaw, granice owego władztwa i późniejszej kasztelanii wyznaczać mogły zaledwie minimalny zasięg oddziaływania omawianego kościoła. Ponieważ przez co najmniej jedno całe stulecie stanowił on jedyną placówkę parafialną na obszarze tej krainy, a był czas, kiedy pomiędzy nim a kościołami parafialnymi w Świeciu i Inowrocławiu nie było innych świątyń tej rangi, przeto w sposób niejako naturalny przejął pieczę duszpasterską nad całą ludnością zamieszkałą w jego bliższej i dalszej okolicy. Księża prezbiterzy wyszogrodzcy kierowali pracą misjonarzy, organizowali pracę duszpasterską na terenie rozległej kasztelanii, zakładali filie i parafie, byli obecni przy erekcjach nowych świątyń.
Kolejne wzmianki o nieokreślonych bliżej kapelanach wyszogrodzkich wzmiankują dokumenty biskupa kujawskiego Michała z 1232 i 1237 roku. Sugeruje to, że przy świątyni rezydował pierwotnie kilkuosobowy zespół kapłański zorganizowany na wzór kolegium kanoników. Również uposażenie kościoła nie odbiegało od ustalonej normy. W skład uposażenia wchodziła pobliska wieś Jarużyn, łąki z jeziorem nad Brdą i Wisłą, wyspa (łacha) u ujścia Brdy zwana Stara Dbrzyca oraz dziesięciny z dwóch wsi: Orłowa i Siedlec.
Świątynia początkowo podlegała biskupowi gnieźnieńskiemu bądź płockiemu, a po erygowaniu diecezji kujawsko-pomorskiej w 1124 r. – biskupowi włocławskiemu. Kościół pierwotny pod wezwaniem św. Marii Magdaleny stał obok kasztelańskiego grodu w pobliżu Wisły. Jego kościołem filialnym był prawdopodobnie bydgoski kościół grodowy pw. św. Idziego (rozebrany w 1879 r.)
Pierwsza bezpośrednia wzmianka pisana o parafii wyszogrodzkiej pochodzi z 1325 r. Obejmowała ona wtedy osiem miejscowości: Jasiniec, Siernieczek, Jarużyn, Czersko, Strzelce, Włóki, Osielsko i Żołędowo.
Rola kościoła zmieniła się, kiedy Wyszogród uległ zniszczeniu w wyniku najazdu armii krzyżackiej w maju 1330 r. Dawny gród już nie został odbudowany. Zachowała się jedynie osada wiejska i odbudowana dzięki fundacji księcia słupskiego Kazimierza świątynia. W 1349 r. nie była jeszcze konsekrowana i nosiła po dawnemu tytuł św. Marii Magdaleny. Jej duchowni kontynuowali pracę duszpasterską i są wymienieni w dokumentach z lat: 1349, 1375 i 1382.
W końcu XIV wieku rozpoczyna się kariera miasta Fordonu, które powstało ok. 2 km na wschód od Wyszogrodu. Pierwszą lokację przeprowadził książę Władysław Opolczyk 21 października 1382 r. i drugą Władysław Jagiełło 4 lipca 1424 r. W obu dokumentach zostały potwierdzone, a nawet rozszerzone przywileje kościoła. Do czasu aktu lokacyjnego Jagiełły w 1424 r. opiekę duszpasterską nad mieszkańcami miasteczka sprawowali nadal księża kościoła św. Marii Magdaleny. Na nabożeństwa mieszczanie udawali się do Wyszogrodu. Później mieszczanie podjęli starania o wybudowanie własnego kościoła parafialnego. Pierwsza świątynia w Fordonie została wybudowana przed 1435 r., gdyż pod tą datą wymienia się pierwszego miejscowego księdza Piesheńskiego.
Prawdopodobnie w tym czasie świątynia w Wyszogrodzie straciła rangę parafialną na rzecz kościoła fordońskiego. W tym samym czasie rozpoczął się proces wyludniania wsi Wyszogród, który doprowadził w końcu XV wieku do przekształcenia tego obszaru w niezamieszkane pola uprawne, będące własnością mieszczan fordońskich.
Świątynia filialna.
Kościół wyszogrodzki, opuszczony w XV wieku, stał jeszcze ponad 150 lat na otwartym polu w pobliżu Wisły. Wizytator parafii z 1582 r. opisał go jako opuszczony, zrujnowany i otwarty, pełniący rolę zagrody dla zwierząt. Obok kościoła znajdował się stary cmentarz i kostnica. Mimo tego w końcu XVI w. w kościele odbywały się trzy msze św. w roku. Były to msze odpustowe, lecz nie wiadomo kiedy się odbywały. Przyczyny ruiny kościoła należy upatrywać w przeniesieniu centrum życia parafialnego z Wyszogrodu do Fordonu.
W 1591 r. parafianie z Fordonu wznieśli ok. 50 m na zachód od grodziska nowy drewniany, kryty gontem budynek świątyni pod tym samym wezwaniem. Stał on całkowicie pusty, a odprawiano w nim msze św. kilka razy do roku na ołtarzu przenośnym. Wszystkie nadania i dochody przeszły do fordońskiego kościoła pw. św. Mikołaja. Przegląd parafii z 1725 r. przedstawia świątynię jako opuszczoną, o częściowo spróchniałym dachu i ścianach. Plany jej remontu nie zostały zrealizowane. Wręcz przeciwnie – na budowę obiektów kościelnych w Fordonie, z dachu kościoła wyszogrodzkiego zdjęto i zabrano 180 dachówek, czym niewątpliwie przyczyniono się do rychłego całkowitego upadku tej świątyni. 
Wokół kościoła na początku XVIII wieku znajdował się jeszcze nieogrodzony teren cmentarza, który był zaniedbany i nie użytkowany.
Ostatnie wzmianki o kościele pochodzą z wizytacji w 1763 r. W świetle tego źródła świątynia już nie nadawała się do użytku, przedstawiała obraz rumowiska. Przy kościele zachowanych było szereg grobów oraz kostnica częściowo drewniana, lecz do momentu przeprowadzenia wizytacji na tym terenie nie chowano zmarłych. Resztki elementów świątyni przetrwały do XIX wieku.
Położenie i architektura.
Kościół znajdował się przy wczesnośredniowiecznym grodzie Wyszogród, położonym na wysokim brzegu Wisły, we wschodniej części obecnego terytorium Bydgoszczy. Do tej pory nie określono dokładnego położenia kościoła względem grodziska. Wiadomo jedynie, że budynek świątyni istniejący w latach 1591–1765, wybudowany tuż obok starego, stał w pobliżu Wisły, kilkadziesiąt metrów na zachód od grodziska.
Na podstawie prowadzonych od 1880 do 1960 r. badań, uzyskano dość wyczerpującą monografię archeologiczną grodziska Wyszogród. Nie zostały natomiast do dnia dzisiejszego odkryte i archeologicznie spenetrowane: osada związana z grodem oraz kościół parafialny. Wobec tego nie odkryto do dnia dzisiejszego żadnych reliktów materialnych dawnej świątyni.
Pozostała natomiast parafia, której kontynuacją jest parafia św. Mikołaja w Bydgoszczy-Fordonie. Wezwanie św. Magdaleny uzyskał również w 1537 r. kościół św. Idziego w Bydgoszczy, jakby potwierdzając wcześniejsze związki, jakie wiązały gród bydgoski z tą świątynią. W 1997 r. na szczycie grodziska ustawiono krzyż jubileuszowy, który upamiętnia domniemany pobyt św. Wojciecha w Wyszogrodzie i poświęcenie świątyni.
Brak jakichkolwiek badań archeologicznych świątyni oraz brak źródeł pisanych, kartograficznych, czy też ikonograficznych nie pozwala na precyzyjne odtworzenie jego architektury. Wiadomo, że trzy kolejno wznoszone budynki świątyni: w XII wieku, w 1349 r. i w 1591 r. były drewniane i nieduże. Nigdy jednak nie określano ich mianem „kaplica”, lecz zawsze nazywano „kościołem”. Powszechnie znany był także mieszkańcom Fordonu fakt „starszeństwa” kościoła wyszogrodzkiego nad ich parafialnym pw. św. Mikołaja.

</doc>
<doc id="1703198" url="https://pl.wikipedia.org/wiki?curid=1703198" title="Klub Lwa Jaszyna">
Klub Lwa Jaszyna

Klub 100 lub Klub Lwa Jaszyna – potoczna nazwa grupy radzieckich i rosyjskich bramkarzy, którzy podczas swojej kariery rozegrali minimum sto spotkań z czystym kontem w rozgrywkach Wyższej Ligi ZSRR, Rosyjskiej Premier Ligi, Pucharu ZSRR, Pucharu Rosji, europejskich Pucharów oraz oficjalnych i towarzyskich meczach narodowej reprezentacji ZSRR, WNP i Rosji. Lew Jaszyn był pierwszym bramkarzem, który osiągnął liczbę 100 meczów bez puszczonej bramki.
Regulamin.
Liczone są bramki radzieckich i rosyjskich bramkarzy, którzy rozegrali "na zero" w następujących meczach:

</doc>
<doc id="1703199" url="https://pl.wikipedia.org/wiki?curid=1703199" title="Kastriot Çaushi">
Kastriot Çaushi

Kastriot Çaushi - (ur. 14 czerwca 1954 w Tepelenie) - albański aktor. 
Życiorys.
Syn Namika i Nezahet. W 1976 ukończył studia na wydziale aktorskim Instytutu Sztuk w Tiranie. Po studiach występował w Teatrze Skampa w Elbasanie. W 1982 rozpoczął pracę jako wykładowca sztuki aktorskiej w Instytucie Sztuk, uzyskując z czasem tytuł profesora. W latach 1997-2007 sprawował funkcję rektora uczelni, następnie funkcję dziekana wydziału aktorskiego, a od 2016 ponownie powrócił na fotel rektora uczelni. Napisał dwa podręczniki sztuki aktorskiej.
Na dużym ekranie zadebiutował w 1978 rolą Fatmira w filmie "Nusja dhe shtetërrethimi". Potem zagrał jeszcze w 17 filmach fabularnych. Za role: Vasila Laçiego w filmie "Plumba Perandorit" i Kujtima Stefiego w filmie "Qortimet e vjeshtës" zdobywał nagrody aktorskie na Festiwalach Filmów Albańskich w Tiranie.
Wyróżniony tytułem Wielkiego Mistrza (Mjeshter i Madh). Jest żonaty (żona Valbona), ma dwoje dzieci (Fiona i Eros).

</doc>
<doc id="1703205" url="https://pl.wikipedia.org/wiki?curid=1703205" title="Joanna I Neapolitańska">
Joanna I Neapolitańska



</doc>
<doc id="1703206" url="https://pl.wikipedia.org/wiki?curid=1703206" title="Indeks cenowy">
Indeks cenowy

Indeks cenowy – jest to indeks giełdowy liczony na podstawie wartości spółek danego portfela. Przy obliczaniu wartości bierze się pod uwagę jedynie ceny zawartych w nim transakcji, nie uwzględnia się zaś dochodów z akcji (dywidend, praw poboru). Liczba spółek wchodzących w skład indeksu cenowego jest stała, do najbardziej znanych zaliczamy: WIG30, MIDWIG, TECHWIG, mWIG40, sWIG80 oraz NIF.

</doc>
<doc id="1703208" url="https://pl.wikipedia.org/wiki?curid=1703208" title="Ramaria stricta">
Ramaria stricta



</doc>
<doc id="1703209" url="https://pl.wikipedia.org/wiki?curid=1703209" title="Zamenis longissimus">
Zamenis longissimus



</doc>
<doc id="1703210" url="https://pl.wikipedia.org/wiki?curid=1703210" title="Władysław I (król Neapolu)">
Władysław I (król Neapolu)

Władysław I Andegaweński, Władysław z Durazzo, wł. "Ladislao I di Napoli, Ladislao d'Angiò, Ladislao di Durazzo", (ur. 14 lipca 1376 lub 15 lutego 1377, zm. 6 sierpnia 1414) – król Neapolu 1389–1414, tytularny król Węgier od 1403, tytularny król Jerozolimy.
Król Neapolu Władysław I był jednym z najwybitniejszych przedstawicieli dynastii andegaweńskiej, dążącym do zdobycia hegemonii w całej Italii i ostatnim z władców tego rodu zasiadającym (choć krótkotrwale) na tronie Królestwa Węgier.
Pochodzenie.
Władysław pochodził z dynastii andegaweńskiej (Anjou), będącej boczną linią francuskich Kapetyngów. Był synem Karola III (zwanego także Karolem z Durazzo), króla Neapolu i króla Węgier oraz Małgorzaty, pochodzącej również z dynastii andegaweńskiej. Jego siostrą była Joanna II, jego następczyni na neapolitańskim tronie.
Neapolitańskie dziedzictwo.
Ojciec Władysława w lutym 1386 został skrytobójczy zamordowany, niespełna dwa miesiące po tym jak koronował się na króla Węgier. Małoletni Władysław nie mógł rzecz jasna objąć samodzielnych rządów i regentką w Neapolu została jego matka, Małgorzata. Królestwo Węgier przypadło córce Ludwika I Wielkiego, krewnego władców Neapolu.
Matka Władysława szybko stanęła przed problemem pretensji, które wobec korony neapolitańskiej rościł Ludwik II Anjou.
Zamordowana przez ojca Władysława w 1382 królowa Neapolu Joanna I szukając sojuszników w walce z Karolem III z Durazzo usynowiła brata króla Francji, Ludwika I Anjou. Adopcja Ludwika zyskała akceptację awiniońskiego antypapieża Klemensa VII, jednak rzymski papież Urban VI poparł Karola III z Durazzo, który wcześniej został przez Joannę wyznaczony następcą tronu (królestwo Neapolu od stuleci było formalnie papieskim lennem). Mimo śmierci Ludwika I, jego syn Ludwik II Anjou nie zamierzał rezygnować z przysługujących mu w jego mniemaniu praw do królestwa.
W 1387 Ludwik II Anjou na czele wojsk francuskich wkroczył do stolicy królestwa Neapolu. Regentka Małgorzata wraz z Władysławem salwowali się ucieczką do miejscowości Gaeta. W tym trudnym czasie wygnańcy otrzymali poparcie nowo wybranego papieża Bonifacego IX, który w grudniu 1389 potwierdził prawa Władysława do królestwa. Dnia 29 maja 1390 papieski legat Angelo Acciaioli koronował Władysława na króla Neapolu. Gdy Władysław przejął samodzielne rządy kontynuował walkę z oddziałami Ludwika II, co skończyło się wygnaniem Francuzów i przejęciem władzy w Neapolu (1399).
Próba zdobycia Węgier.
Mając poparcie papieża Bonifacego IX, powołując się na dziedzictwo swego ojca, Władysław wybrał się do węgierskiej naonczas Dalmacji, gdzie 5 sierpnia 1403 w Zadarze arcybiskup Esztergom koronował go na króla Węgier, w opozycji do panującego Zygmunta Luksemburskiego, który jednakże nie pozwolił Władysławowi przejąć władzy w innych częściach Węgier i rok później zmusił go do odwrotu. Mimo to Władysław nie zrezygnował z roszczeń do korony świętego Stefana i do swej śmierci tytułował się królem Węgier i Chorwacji. Władysławowi udało się zachować Dalmację, którą w 1409 odstąpił Republice weneckiej za cenę 100 tysięcy dukatów.
Walki o prymat w Italii.
Po umocnieniu swej władzy, pozostając w ścisłym sojuszu z kolejnymi papieżami rezydującymi w Rzymie, Władysław stał się poważnym graczem na włoskiej scenie politycznej. Papież Innocenty VII zwrócił się w 1404 do władcy Neapolu o pomoc, gdy w Rzymie wybuchła antypapieska rebelia. Papież został wygnany z Rzymu, ale możne rzymskie rodziny Collona i Savelli zwróciły się do Władysława, by pokonał rebeliantów, co też król uczynił, jednakże mimo wysiłków nie udało się Władysławowi zdobyć kontroli nad Wiecznym Miastem. Jednak w zamian uzyskał prestiżowe tytuły papieskiego gonfaloniera oraz obrońcy i chorążego Kościoła. Kolejny papież Grzegorz XII w 1409 także wezwał Władysława na pomoc w odzyskaniu Rzymu, król wykorzystał sposobność i po krótkim oblężeniu zdobył Rzym, a następnie wkroczył ze swymi wojskami do środkowych Włoch, gdzie zajął Toskanię i Perugie, skutkiem czego był kilkuletni konflikt z bogatą republiką Florencji.
Sukcesy Władysława spowodowały, że zawiązała się przeciwko niemu koalicja Florencji i Sieny oraz wpływowego kardynała Baltazara Cossa, co skwapliwie wykorzystał dawny przeciwnik Władysława – Ludwik II Anjou. Ludwik II podjął ponowną próbę zdobycia królestwa Neapolu, zyskując poparcie antypapieża Aleksandra V (jednego z trzech panujących równocześnie papieży), który ekskomunikował Władysława. Wojska koalicji, prowadzone przez kondotiera Muzio Sforzę i Francuzi Ludwika II Anjou na początku 1410 podeszli pod Rzym, gdzie rozpoczęto oblężenie. Rzym się nie poddał, broniły go wojska podporządkowane rodzinie Orsini, sprzymierzonej z Władysławem. Ludwik II porzucił oblężenie, pozostawiając jego dalsze prowadzenie kondotierom, by wrócić do Francji szukać tam środków do kontynuowania kampanii. Po powrocie Ludwika II walki toczyły się na terytorium całej Italii. Mimo że Władysław próbował wykorzystać antyfrancuskie powstanie w Genui, Ludwik II pokonał Neapolitańczyków w bitwie pod Roccasecca. Jednakże Ludwik nie potrafił wykorzystać zwycięstwa i wobec oporu Florencji i Sieny, którym zależało na zawarciu pokoju, w 1411 wrócił do swej siedziby w Prowansji, by już więcej nie powrócić do Italii. Władysław przekupił oddziały Muzia Sforzy i wówczas osamotniony Baltazar Cossa, który w międzyczasie został wybrany po śmierci Aleksandra V papieżem, przyjąwszy imię Jana XXIII, zgodził się zawrzeć pokój z królem Neapolu, który został podpisany 14 czerwca 1412.
Władysław, będąc najpotężniejszym z włoskich władców, zapragnął rozciągnąć swe panowanie na cały Półwysep Apeniński. Król uznał, że rzymski papież nie pomoże mu w planach podbicia całej Italii i poparł rezydującego w Awinionie papieża Jana XXIII. Władysław w 1413 zajął i złupił Rzym, spodziewając się zebrać fundusze na planowaną kampanię w środkowych Włoszech, której celem było zajęcie całego terytorium państwa kościelnego i Bolonii.
Choroba zmusiła jednakże króla do powrotu do Neapolu, gdzie niespodziewanie zmarł w dniu 6 sierpnia 1414 roku. Powszechne były pogłoski, że król został otruty, nie zostały one jednak potwierdzone. Król Władysław został pochowany w kościele San Giovanni a Carbonara. Następcą Władysława na tronie została jego siostra – królowa Joanna II.
Rodzina.
Władysław był trzykrotnie żonaty:
Król Władysław nie posiadał legalnego, pochodzącego z małżeństw, potomstwa. Jego jedynym synem z nieprawego łoża był Rinaldo, tytularny książę Kapui. Nie są znane daty życia Rinaldo, wiadomo jednak, że dochował się czwórki potomstwa.

</doc>
<doc id="1703211" url="https://pl.wikipedia.org/wiki?curid=1703211" title="Kazimierz Furtak">
Kazimierz Furtak

Kazimierz Jan Furtak (ur. 2 stycznia 1951 w Boratynie) – polski naukowiec, inżynier budownictwa, specjalista z zakresu mechaniki obiektów mostowych, profesor nauk technicznych, rektor Politechniki Krakowskiej im. Tadeusza Kościuszki w kadencjach 2008–2012 i 2012–2016, w kadencji 2017–2020 przewodniczący Centralnej Komisji do Spraw Stopni i Tytułów.
Życiorys.
Absolwent Liceum Ogólnokształcącego w Jarosławiu. W 1973 ukończył studia z zakresu inżynierii ruchu na Wydziale Budownictwa Lądowego Politechniki Krakowskiej. Stopień naukowy doktora nauk technicznych uzyskał w 1979 na podstawie pracy zatytułowanej "Wpływ mikrodefektów strukturalnych w betonie na pracę żelbetowych belek mostowych". Doktorem habilitowanym został w 1987 w oparciu o dorobek naukowy oraz rozprawę "Nośność przekrojów normalnych w zginanych elementach żelbetowych poddanych obciążeniom zmiennym ze szczególnym uwzględnieniem obiektów mostowych". 22 listopada 1999 otrzymał tytuł naukowy profesora nauk technicznych.
Pracę naukową rozpoczął po studiach jako asystent stażysta w Zakładzie Budowy Mostów i Tuneli (przekształconej w Katedrę Budowy Mostów i Tuneli) PK. Od tego czasu związany z Politechniką Krakowską, przechodząc kolejne szczeble kariery naukowej. W 1975 został starszym asystentem, w 1980 adiunktem, a w 1987 docentem. W 2000 objął stanowisko profesora nadzwyczajnego, a w 2002 stanowisko profesora zwyczajnego, wykłada w Instytucie Materiałów i Konstrukcji Budowlanych. W latach 1996–2002 przez dwie kadencje pełnił funkcję dziekana Wydziału Inżynierii Lądowej (wcześniej przez sześć lat był prodziekanem tego wydziału), od 2002 do 2005 był prorektorem Politechniki Krakowskiej ds. rozwoju, a w latach 2005–2008 prorektorem ds. nauki. W 2008 został wybrany na stanowisko rektora PK, w 2012 uzyskał reelekcję na czteroletnią kadencję.
Pracował także okresowo w przedsiębiorstwach projektowych. Specjalizuje się w zagadnieniach związanych z badaniami konstrukcji i materiałów, budową mostów i tuneli, konstrukcjami betonowymi i drewnianymi, wzmacnianiem i modernizacją konstrukcji mostowych. Jest wieloletnim członkiem Sekcji Budownictwa, Inżynierii Lądowej i Wodnej oraz Komitetu Inżynierii Lądowej i Wodnej Polskiej Akademii Nauk, a także Międzywydziałowej Komisji Nauk Technicznych Polskiej Akademii Umiejętności. Został przewodniczącym Związku Mostowców Rzeczypospolitej Polskiej. Jest autorem lub współautorem ponad 200 publikacji naukowych, w tym autorem książki "Mosty zespolone" (1999) oraz autorem trzech podręczników uczelnianych. Opracował jako autor lub współautor m.in. około 70 projektów budowy oraz modernizacji i remontów głównie obiektów mostowych.
W 2017 powołany na przewodniczącego Centralnej Komisji do Spraw Stopni i Tytułów (z kadencją do 2020). W 2019 został członkiem Rady Doskonałości Naukowej I kadencji.
Odznaczony Srebrnym Krzyżem Zasługi (1996), Krzyżem Kawalerskim (2002) oraz Krzyżem Oficerskim (2011) Orderu Odrodzenia Polski.

</doc>
<doc id="1703212" url="https://pl.wikipedia.org/wiki?curid=1703212" title="Parafia Świętych Apostołów Piotra i Pawła w Chobieni (rzymskokatolicka)">
Parafia Świętych Apostołów Piotra i Pawła w Chobieni (rzymskokatolicka)

Parafia Świętych Apostołów Piotra i Pawła w Chobieni – parafia rzymskokatolicka w dekanacie Ścinawa, diecezji legnickiej.
W parafii znajduje się zabytkowy kościół parafialny św. Piotra i Pawła oraz ruiny kościoła św. Idziego (wcześniej św. Marii Magdaleny) na cmentarzu w Chobieni, rozebranego w 1780. Proboszczem parafii jest ks. Leszek Kowalski. Parafia należy do diecezji legnickiej.
Obszar parafii.
Miejscowości należące do parafii: Brodowice, Chałupki, Chełm, Chobienia, Chobinek, Górki, Kolonia Naroczycka, Naroczyce, Nieszczyce, Radoszyce.
Grupy parafialne.
Ministranci, Żywy Różaniec

</doc>
<doc id="1703214" url="https://pl.wikipedia.org/wiki?curid=1703214" title="Ciemny pokój">
Ciemny pokój

Ciemny pokój – retrospektywny album grupy TZN Xenna, który zawiera nagrania z sesji, prób i koncertów z lat 1982–1987. Pierwotnie wydany na kasecie w 1995 przez firmę Migrena Records. Wznowiony na CD w 2000 roku przez firmę Pop Noise, która uzupełniła go o cztery dodatkowe utwory (bonusy).
Lista utworów.
MC 1995/ MC 2000:
CD 2000:

</doc>
<doc id="1703215" url="https://pl.wikipedia.org/wiki?curid=1703215" title="WIG20short">
WIG20short

WIG20short – indeks giełdowy kształtujący się odwrotnie do popularnego indeksu WIG20, jest on polskim odpowiednikiem niemieckiego indeksu shortDAX. Indeks WIG20short został opublikowany na Giełdzie Papierów Wartościowych w Warszawie po raz pierwszy 4 maja 2009 roku.

</doc>
<doc id="1703217" url="https://pl.wikipedia.org/wiki?curid=1703217" title="Vytautas Dudenas">
Vytautas Dudenas



</doc>
<doc id="1703222" url="https://pl.wikipedia.org/wiki?curid=1703222" title="Buoban Pamang">
Buoban Pamang

Buoban Pamang (ur. 27 grudnia 1983 w Chiang Rai) - tajska lekkoatletka specjalizująca się w rzucie oszczepem.
W 2008 bez powodzenia startowała w igrzyskach olimpijskich - swój udział w tej imprezie zakończyła na eliminacjach. Złota medalistka letniej uniwersjady, która w 2007 roku odbyła się w Bangkoku. Uczestniczka mistrzostw świata w roku 2007 - z wynikiem 56,28 odpadła w eliminacjach. W tym samym sezonie została mistrzynią Azji. W roku 2006 zwyciężyła w igrzyskach azjatyckich. Rekord życiowy: 61,40 (14 sierpnia 2007, Bangkok). 

</doc>
<doc id="1703225" url="https://pl.wikipedia.org/wiki?curid=1703225" title="Buoban Phamang">
Buoban Phamang



</doc>
<doc id="1703226" url="https://pl.wikipedia.org/wiki?curid=1703226" title="Bronisław Kolbe">
Bronisław Kolbe

Bronisław Dominik Kolbe (ur. 14 lipca 1876 we Włocławku, zm. 18 lutego 1941 w Krakowie) – inżynier górniczy, radca Izby Przemysłowo-Handlowej w Katowicach w 1937 roku.
Życiorys.
Syn Henryka i Bronisławy Gabrieli z Kwiatkowskich, do gimnazjum uczęszczał w Kaliszu, potem dwa lata studiował chemię w Karlsruhe, a od 1899 podjął studia górnicze w Karlsruhe, które ukończył w 1903. W 1904 został głównym inżynierem kopalni "Jerzy" w Niwce k. Sosnowca, potem od 1907 do 1911 w KWK "Maria" (Grodziec I), a następnie objął stanowisko naczelnego inżyniera, później zaś dyrektora ds. technicznych w kopalni "Grodziec". Od 1919 do 1920 podjął pracę w Ministerstwie Przemysłu i Handlu (departament górnictwa). Później zajął się przez dwa lata górnictwem węgla brunatnego, kierując do 1922 Kopalniami Węgla Brunatnego w Sierakowie. W 1922 został dyrektorem Kopalni Węgla Kamiennego "Jerzy" (dziś nieczynnej) w Dąbrówce Małej. Od roku 1929 kierował należącymi do rodu Hohenlohe zakładami wydobywczo-przetwórczymi, w skład których wchodziła m.in. nieistniejąca już huta cynku i ołowiu w Wełnowcu. Od wybuchu II wojny światowej mieszkał w Krakowie.
Przyrodnią starszą siostrą Bronisława Kolbe była Maria Filomena z Kolbów Szczotkowska, matka Zygmunta Szczotkowskiego (1877-1943), również inżyniera górniczego, wieloletniego dyrektora Kopalni "Janina" w Libiążu. Bronisław Kolbe był ojcem Jerzego Kolbe, profesora AGH.

</doc>
<doc id="1703228" url="https://pl.wikipedia.org/wiki?curid=1703228" title="Wincenty II (patriarcha Serbii)">
Wincenty II (patriarcha Serbii)

Wincenty II (serb. Викентије), imię świeckie Witomir Prodanow, serb. Витомир Проданов (ur. 23 sierpnia 1890 w Baćko Petrovo Selo, zm. 5 lipca 1958 w Belgradzie) – patriarcha Serbskiego Kościoła Prawosławnego.
Życiorys.
Po ukończeniu szkoły podstawowej w rodzinnej miejscowości wyjechał do Nowego Sadu, gdzie kontynuował naukę. W 1917 wstąpił do klasztoru Bezdin. W latach 1921–1923 był sekretarzem w urzędzie metropolity w Karlovacu. W 1929 rozpoczął studia na wydziale filozoficznym uniwersytetu w Belgradzie. W latach 1930–1934 napisał kilka prac naukowych poświęconych historii Wojwodiny.
W 1932 objął stanowisko sekretarza generalnego Świętego Synodu Serbskiej Cerkwi Prawosławnej. Chirotonię biskupią otrzymał w 1939 jako metropolita Zeta i Strumica. Rok później został administratorem diecezji ochrydzko-bitolskiej. Po agresji bułgarskiej w 1941 był zmuszony uciekać ze Štipu.
Po śmierci patriarchy Gabriela w maju 1950, najbardziej prawdopodobnym jego następcą był metropolita Czarnogóry – Arseniusz. Wskutek interwencji władz komunistycznych, został on umieszczony w areszcie domowym, a Święty Synod wybrał nowym patriarchą biskupa Wincentego. Jego rządy przypadły na okres wyjątkowo trudny dla Kościoła serbskiego, poprzedzający niezgodne z kanonami cerkiewnymi, ale poparte przez władze Jugosławii odłączenie się Macedońskiego Kościoła Prawosławnego. Patriarcha był uważany za człowieka zależnego od władz komunistycznych – w 1955 wziął udział w przyjęciu urodzinowym Josipa Broza Tity, a w sierpniu 1956 został odznaczony przez Titę z okazji swoich 67 urodzin.
Pochowany w soborze św. Michała Archanioła w Belgradzie.

</doc>
<doc id="1703229" url="https://pl.wikipedia.org/wiki?curid=1703229" title="W Koperniku – Live">
W Koperniku – Live

W Koperniku: Live – koncertowy album DVD zespołu Izrael, zawierający nagrania z jego występu w warszawskim XXXIII LO im. Mikołaja Kopernika 11 września 1991, dwa teledyski: „See I &amp; I”, „See I &amp; I” (koncertowy z festiwalu „Odjazdy”) i dodatki w postaci biografii, dyskografii, wywiadu (Brylewski/Malejonek) oraz galerii zdjęć.

</doc>
<doc id="1703232" url="https://pl.wikipedia.org/wiki?curid=1703232" title="Iwan Popesku">
Iwan Popesku



</doc>
<doc id="1703234" url="https://pl.wikipedia.org/wiki?curid=1703234" title="Zagroda bonowa">
Zagroda bonowa

Zagroda bonowa (bony, sieci zagrodowe) - system zagród pływających stawianych przed wejściem do portu, najczęściej wojennego, aby zapobiec przedarciu się do portu lekkich okrętów nawodnych oraz okrętów podwodnych.
Składa się z pływających zbiorników, beczek lub belek połączonych łańcuchami, często także wyposażona jest w sieć przeciwko okrętom podwodnym lub sieć przeciwtorpedową. Niektóre z członów zapory są ruchome i stanowią rodzaj bramy do przepuszczania własnych okrętów; są one zwykle zamykane i otwierane za pomocą holownika. Bony mogą być wyposażone w kolce do uszkadzania kadłubów okrętów i sygnalizację alarmową. 
Zapory bonowe były stosowane dość powszechnie podczas obu wojen światowych. Do stawiania sieci zagrodowych używane były specjalne okręty pomocnicze - stawiacze sieci.

</doc>
<doc id="1703236" url="https://pl.wikipedia.org/wiki?curid=1703236" title="Kościół św. Ducha w Słubicach">
Kościół św. Ducha w Słubicach



</doc>
<doc id="1703237" url="https://pl.wikipedia.org/wiki?curid=1703237" title="Ołeksandr Dombrowski">
Ołeksandr Dombrowski

Ołeksandr Heorhijowycz Dombrowski, ukr. Олександр Георгійович Домбровський (ur. 7 lipca 1962 w Kalinówce) – ukraiński samorządowiec i działacz państwowy, prezydent Winnicy (2002–2005), przewodniczący Winnickiej Obwodowej Administracji Państwowej (2005–2010), poseł do Rady Najwyższej.
Życiorys.
Urodził się w rodzinie Polaków zamieszkałych na Podolu. Po uzyskaniu matury w szkoły średniej w rodzinnej miejscowości podjął w 1979 studia w Instytucie Politechnicznym w Winnicy z dziedziny automatyki i telemechaniki, które ukończył z wyróżnieniem. Zaangażował się w działalność w komunistycznym ruchu młodzieżowym, był m.in. I sekretarzem komitetu miejskiego Komsomołu w Winnicy. W 1990 został zatrudniony jako pracownik naukowy na macierzystej uczelni, gdzie obronił pracę kandydacką z dziedziny ekonomii. Na początku transformacji ustrojowej rozpoczął pracę w biznesie, został m.in. prezesem przedsiębiorstwa handlu zagranicznego „Centr”. Od 1995 stał na czele spółki akcyjnej Podolskie Centrum Współpracy Biznesowej. Rok później został mianowany dyrektorem departamentu przedsiębiorstwa Południowa Fabryka Budowy Maszyn im. O.M. Makarowa.
W 1998 rozpoczął działalność samorządową, uzyskując mandat w radzie miejskiej Winnicy. W kwietniu 2002 wybrany na prezydenta tego miasta, urząd pełnił do lutego 2005, gdy Wiktor Juszczenko mianował go przewodniczącym Winnickiej Obwodowej Administracji Państwowej. Rok wcześniej Ołeksandr Dombrowski aktywnie zaangażował się w pomarańczową rewolucję (był m.in. członkiem tzw. komitetu ocalenia narodowego). Działał następnie w Związku Ludowym „Nasza Ukraina” W październiku 2008 na skutek konfliktu z prezydentem podał się do dymisji z zajmowanego urzędu. Rezygnacja nie została przyjęta, do odwołania doszło w kwietniu 2010.
Ołeksandr Dombrowski podjął pracę w Narodowej Akademii Nauk Ukrainy. W 2012 jako kandydat niezależny wygrał wybory do Rady Najwyższej w jednym z okręgów obwodu winnickiego. W 2014 z powodzeniem ubiegał się o reelekcję z ramienia Bloku Petra Poroszenki.

</doc>
<doc id="1703239" url="https://pl.wikipedia.org/wiki?curid=1703239" title="Kościół św. Ducha we Wrocławiu">
Kościół św. Ducha we Wrocławiu



</doc>
<doc id="1703240" url="https://pl.wikipedia.org/wiki?curid=1703240" title="Kościół św. Ducha w Krakowie">
Kościół św. Ducha w Krakowie



</doc>
<doc id="1703241" url="https://pl.wikipedia.org/wiki?curid=1703241" title="Kościół św. Ducha w Elblągu">
Kościół św. Ducha w Elblągu



</doc>
<doc id="1703242" url="https://pl.wikipedia.org/wiki?curid=1703242" title="Carl Thomas Mozart">
Carl Thomas Mozart

Carl Thomas Mozart (ur. 21 września 1784, zm. 31 października 1858) – syn Wolfganga Amadeusa Mozarta i jego żony, Konstancji.
Urodził się w Wiedniu. Był uzdolnionym pianistą, nauki pobierał w Pradze u Franza X. Niemetscheka i Františka Duška. Jeszcze przed ukończeniem nauki udał się do Livorno w roku 1797, gdzie miał pobierać praktyki w przedsiębiorstwie handlowym. Planował otworzyć sklep z fortepianami, czego jednak z powodu braku środków nie udało mu się uczynić. W 1805 przeniósł się do Mediolanu, gdzie uczył się u Bonifazia Asioli. W roku 1810 zrezygnował z nauki, żeby zostać urzędnikiem w służbie wicekróla Neapolu. Często uczestniczył w wydarzeniach związanych z twórczością jego ojca, m.in. w utworzeniu fundacji Mozarteum w 1841.

</doc>
<doc id="1703243" url="https://pl.wikipedia.org/wiki?curid=1703243" title="Live in Remont ’93">
Live in Remont ’93

Live in Remont '93 (pełna nazwa: Live In Remont 13 Gruдnia 93) – koncertowy album zespołu Brygada Kryzys nagrany w czasie jego występu w warszawskim klubie Remont 13 grudnia 1993. Wydany w formie kasety w 1996 roku przez firmę Złota Skała.

</doc>
<doc id="1703244" url="https://pl.wikipedia.org/wiki?curid=1703244" title="An-38">
An-38

An-38 (ros. Ан-38) – rosyjski samolot pasażersko-towarowy przeznaczony do lotów na trasach lokalnych. Oznaczenie w kodzie NATO "Cash".
Historia.
An-38 jest udoskonaloną wersją wcześniejszej maszyny biura konstrukcyjnego Antonowa, An-28. Prace projektowe nad nowym samolotem rozpoczęły się jeszcze za czasów Związku Radzieckiego w 1989 roku. W 1991 roku na Międzynarodowym Salonie Lotniczym w Paryżu zaprezentowano model samolotu. 23 czerwca 1994 roku w Nowosybirsku miał miejsce pierwszy lot prototypu. W kwietniu 2000 roku An-38 uzyskał międzynarodowy certyfikat dopuszczający samolot do lotów. W kwietniu 2006 roku w eksploatacji było 6 maszyn An-38.
Konstrukcja.
Samolot An-38 jest samolotem pasażersko towarowym, górnopłatem o skrzydłach podpartych zastrzałami. Napędzany dwoma silnikami turbośmigłowymi Garrett TPE331 ze śmigłami o niskim poziomie hałasu lub analogicznymi silnikami rosyjskiej produkcji TWD-1500. Samolot może operować z lotnisk o gruntowej nawierzchni w zakresie temperatur od -55 do +45 °C, posiada stałe trójkołowe podwozie.

</doc>
<doc id="1703247" url="https://pl.wikipedia.org/wiki?curid=1703247" title="Gieorgij Boos">
Gieorgij Boos

Gieorgij Walentynowicz Boos (ros. Георгий Валентинович Боос) (ur. 22 stycznia 1963 w Moskwie) – rosyjski działacz państwowy, w latach 2005-2010 gubernator obwodu kaliningradzkiego.
Życiorys.
Urodził się w rodzinie o korzeniach niemieckich pochodzącej z Krymu. W 1986 ukończył studia w Moskiewskim Instytucie Energetycznym ze specjalnością inżyniera-elektryka. Po odsłużeniu wojska pracował jako inżynier, starszy inżynier oraz współpracownik naukowy Wszechzwiązkowego Instytutu Naukowo-Badawczego, Technologii i Techniki Świetlnej w Moskwie. Nauczał matematyki w lokalnej szkole średniej.
Po rozpoczęciu przemian ustrojowych w Rosji objął obowiązki dyrektora przedsiębiorstwa naukowo-produkcyjnego "Swietoserwis" (od 1991 do 1995). W grudniu 1995 został wybrany deputowanym do Dumy Państwowej II kadencji w okręgu jednomandatowym Miedwiedkowo. W latach 1996—1997 zasiadał we frakcji parlamentarnej "Nasz Dom – Rosja", której był wiceprzewodniczącym.
We wrześniu 1998 objął obowiązki szefa Państwowej Służby Podatkowej FR, później Borys Jelcyn wyznaczył go ministrem ds. podatków i zbiórek w gabinecie Jewgienija Primakowa (do maja 1999). W grudniu 1999 uzyskał reelekcję do Dumy Państwowej w okręgu Miedwiedkowo. Od 1999 do 2003 zasiadał we frakcji parlamentarnej "Otiecziestwo - Wsia Rossija", z jej ramienia był wiceprzewodniczącym Dumy (od 1999 do 2005). Mandat utrzymał w 2003 (z tego samego okręgu). W nowej kadencji był członkiem frakcji "Jedna Rosja".
28 września 2005 rozpoczął urzędowanie jako gubernator obwodu kaliningradzkiego. Odwołany z funkcji w 2010 po wielotysięcznych demonstracjach mieszkańców.
Jest żonaty i ma sześć córek z trzech małżeństw.

</doc>
<doc id="1703250" url="https://pl.wikipedia.org/wiki?curid=1703250" title="Vitex agnus-castus">
Vitex agnus-castus



</doc>
<doc id="1703254" url="https://pl.wikipedia.org/wiki?curid=1703254" title="Dasowie">
Dasowie

Dasowie – plemię wzmiankowane w Rygwedzie, świętej księdze hinduizmu, jako główni wrogowie Ariów. Dasowie przedstawieni w Rygwedzie to najprawdopodobniej przedstawiciele kultury Harappy zwanej także Cywilizacją znad Indusu. Ich potomkowie do dzisiaj zamieszkują stany południowoindyjskie.
Charakterystyka.
Dasowie to według tradycji ludzie szpetni, wrogiej mowy, o ciemnej skórze i perkatych nosach. Posiadają wiele sztuk bydła, oraz mieszkają w fortecach zwanych "pur". Cywilizacja harappeńska jest najstarszą cywilizacją miejską na Dekanie, w latach świetności znacznie przewyższała Ariów pod względem stopnia rozwoju.
W czasach pisania Rygwedy, cywilizacja znad Indusu była już zniszczona, główne jej miasta: Harappa i Mohendżo-Daro leżały w gruzach. Zgodnie jednak z Rygwedą, Dasowie wciąż byli w stanie wystawić armie liczące nawet 10 000 ludzi, stąd informacja tam zawarta, iż aryjski bóg Indra "rozbił wiele fortec Dasów".

</doc>
<doc id="1703255" url="https://pl.wikipedia.org/wiki?curid=1703255" title="Oblężenie Akki">
Oblężenie Akki



</doc>
<doc id="1703265" url="https://pl.wikipedia.org/wiki?curid=1703265" title="Danderyd">
Danderyd



</doc>
<doc id="1703266" url="https://pl.wikipedia.org/wiki?curid=1703266" title="I Forgot More Than You'll Ever Know">
I Forgot More Than You'll Ever Know

I Forgot More Than You'll Ever Know – piosenka country skomponowana i napisana w 1947 przez Cecila A. Nulla. Nagrana została jednak dopiero w 1953 przez duet The Davis Sisters, w którego skład wchodziły Skeeter Davis i Betty Jack Davis. Utwór był pierwszym przebojem dla formacji, i równocześnie ich jedynym, ponieważ Betty Jack zginęła w wypadku samochodowym, w tygodniu, w którym wydawnictwo trafiło na rynek. Blisko 20 lat później (1972), piosenka w wykonaniu Jeanne Pruett znalazła się na pozycji 60. listy przebojów "Billboard" Country Singles.
Tekst.
Słowa piosenki przedstawiają historię byłej dziewczyny młodego mężczyzny, ostrzegającej jego obecną dumną i bezwzględną kochankę, która ukradła jej miłość, że ona także pewnego dnia go straci – „"when his love goes cold"”.
Popularność.
Utwór „I Forgot More…” był wielkim przebojem, który okazał się wyłącznym numerem jeden na zestawieniach muzyki country, nagranym przez kobiecy duet, aż do pojawienia się The Judds około trzydzieści lat później. Piosenka utrzymywała się na pozycji pierwszej przez osiem tygodni. Według historyka list przebojów Joela Whitburna, ten utwór znajduje się wśród stu przebojów wszech czasów muzyki country.
Wersje innych wykonawców.
Wersja Boba Dylana.
Pod koniec kwietnia 1969 Bob Dylan nagrał utwór, który wydany został na jego albumie "Self Portrait" w czerwcu 1970. Dylan znał ten utwór już przed jej nagraniem, o czym świadczy film z tournée po Wielkiej Brytanii w 1965 "Dont Look Back"; artysta wykonuje tę kompozycję w pokoju hotelowym.
Sesje nagrań.
Utwór ten został nagrany na pierwszej i drugiej sesji do albumu 24 i 26 kwietnia 1969. Plonem tych sesji były także: „Living the Blues”, „Spanish Is the Loving Tongue”, „Take Me as I Am (or Let Me Go)”, „A Fool Such as I”, „Let It Be Me” i „Running”. 
Specyfikacja utworu.
Biorąc pod uwagę wyjątkową konwencję wykonywania piosenek country, jest to jeden z najlepiej zaśpiewanych przez Dylana utworów na albumie. Jest śpiewany „trzecim” głosem Dylana. „Pierwszy” głos Dylana, to głos, którym wykonywał piosenki od początku kariery do momentu wypadku w 1966. „Drugi” głos zaprezentował Dylan na albumie "John Wesley Harding". „Trzeci” głos pojawił się na albumie "Nashville Skyline" (1969).
Kompozycja utrzymana jest w rytmie na 3/4 (walc).
Najlepsze aranżacje utworu przez Dylana pochodzą z tournée "Świątynie w płomieniach" odbytego w 1986, wraz z zespołem Tom Petty and the Heartbreakers.

</doc>
<doc id="1703268" url="https://pl.wikipedia.org/wiki?curid=1703268" title="Bracławskie">
Bracławskie



</doc>
<doc id="1703269" url="https://pl.wikipedia.org/wiki?curid=1703269" title="2 Łotewski Pułk Policyjny Liepāja">
2 Łotewski Pułk Policyjny Liepāja

2 Łotewski Pułk Policyjny "Liepāja" (niem. Lettisches Polizei Regiment 2 "Liepāja") - kolaboracyjna jednostka policyjna złożona z Łotyszy podczas II wojny światowej
Historia.
Został utworzony w lutym 1944 r. na bazie 22 Łotewskiego Batalionu Schutzmannschaft "Daugavas", 25 Łotewskiego Batalionu Schutzmannschaft "Abavas", 313 Łotewskiego Batalionu Schutzmannschaft i 316 Łotewskiego Batalionu Schutzmannschaft. Na jego czele stanął Waffen-Obersturmbannführer der SS Jānis Grosbergs. Funkcję szefa sztabu pełnił Waffen-Hauptsturmführer der SS Voldemars Luturs. Pod koniec lutego pułk został skierowany nad rzekę Dźwina do walki z partyzantami. Latem 1944 r. wszedł w skład grupy wojskowej SS-Obergruppenführera Friedricha Jeckelna, działającej w rejonie byłej granicy łotewsko-sowieckiej. Następnie Łotyszy podporządkowano niemieckiej 22 Dywizji Piechoty. Po ciężkich stratach, poniesionych w walkach z partyzantami i Armią Czerwoną, resztki pułku pod koniec sierpnia zostały przeniesione na terytorium Łotwy, rozformowane, po czym pod koniec września włączone w skład 1 Łotewskiego Ochotniczego Pułku Policyjnego "Ryga".

</doc>
<doc id="1703270" url="https://pl.wikipedia.org/wiki?curid=1703270" title="John Anderson (lekkoatleta)">
John Anderson (lekkoatleta)

John Franklin Anderson (ur. 4 lipca 1907 w Cincinnati, w Ohio, zm. 11 lipca 1948 w Nankek na Alasce) – amerykański lekkoatleta, specjalista rzutu dyskiem, mistrz olimpijski z Los Angeles w 1932.
Startował na igrzyskach olimpijskich w 192] w Amsterdamie, gdzie zajął 5. miejsce. Na następnych igrzyskach olimpijskich w 1932 w Los Angeles zdobył złoty medal ustanawiając rekord olimpijski wynikiem 49,49 m. Nie udało mu się zakwalifikować na kolejne igrzyska olimpijskie w 1936 w Berlinie.
Był mistrzem Stanów Zjednoczonych (AAU) w rzucie dyskiem w 1932 i 1933, a także akademickim halowym mistrzem USA (IC4A) w pchnięciu kulą w 1929. Jego rekord życiowy w rzucie dyskiem (z 1936) wynosił 50,62 m.
W 1929 ukończył Cornell University. Podczas II wojny światowej służył jako oficer w rezerwie Marynarki Wojennej USA na Pacyfiku. Po wojnie pracował jako nawigator floty rybackiej poławiającej łososie pacyficzne. W czasie rejsu 700 mil na północ od Anchorage doznał krwotoku mózgowego i zmarł w wieku 41 lat.

</doc>
<doc id="1703271" url="https://pl.wikipedia.org/wiki?curid=1703271" title="John Anderson">
John Anderson



</doc>
<doc id="1703272" url="https://pl.wikipedia.org/wiki?curid=1703272" title="3 Łotewski Pułk Policyjny">
3 Łotewski Pułk Policyjny

3 Łotewski Pułk Policyjny "Cēsis" (niem. Lettisches Polizei Regiment 3 "Cēsis") – kolaboracyjna jednostka policyjna złożona z Łotyszy podczas II wojny światowej
Historia.
Został utworzony w lutym 1944 r. na bazie 317 Łotewskiego Batalionu Schutzmannschaft, 318 Łotewskiego Batalionu Schutzmannschaft i 321 Łotewskiego Batalionu Schutzmannschaft. Na jego czele stanął Waffen-Obersturmbannführer der SS Alberts Kleinbergs. Funkcję szefa sztabu pełnił Waffen-Obersturmbannführer der SS Nikolajs Rusmanis. Początkowo pułk zwalczał partyzantów. Latem 1944 r. wszedł w skład grupy wojskowej SS-Obergruppenführera Friedricha Jeckelna, działającej w rejonie byłej granicy łotewsko-sowieckiej. Łotysze walczyli z Armią Czerwoną pod Dyneburgiem, ponosząc duże straty. Pod koniec sierpnia 1944 r. pułk został rozformowany, a jego resztki włączono w skład 1 Łotewskiego Ochotniczego Pułku Policyjnego "Ryga".

</doc>
<doc id="1703273" url="https://pl.wikipedia.org/wiki?curid=1703273" title="2 Łotewski Pułk Policyjny Kurzeme">
2 Łotewski Pułk Policyjny Kurzeme

2 Łotewski Pułk Policyjny "Kurzeme" (niem. Lettisches Polizei Regiment 2 "Kurzeme") - kolaboracyjna jednostka policyjna złożona z Łotyszy podczas II wojny światowej
Historia.
Został sformowany w II poł. września 1944 r. w miejsce 2 Łotewskiego Pułku Policyjnego "Liepāja". Na jego czele stanął Waffen-Obersturmbannführer der SS Nikolajs Rusmanis. Pułk nie wziął udziału w walkach. W październiku tego roku przetransportowano go drogą morską do Gdańska. Stamtąd przybył do Torunia, gdzie został rozformowany. Policjanci zasilili 15 Dywizję Grenadierów SS jako Waffen-SS Grenadier Regiment 2 "Kurland".

</doc>
<doc id="1703281" url="https://pl.wikipedia.org/wiki?curid=1703281" title="Sośnica Pomorska">
Sośnica Pomorska

Sośnica Pomorska - nieczynny przystanek osobowy w Sośnicy w Polsce, w województwie zachodniopomorskim, w powiecie drawskim, w gminie Wierzchowo dawnej linii kolejowej nr 416.

</doc>
<doc id="1703282" url="https://pl.wikipedia.org/wiki?curid=1703282" title="Świerczyna Drawska">
Świerczyna Drawska

Świerczyna Drawska - nieczynny przystanek osobowy w Sośnicy w Polsce, w województwie zachodniopomorskim, w powiecie drawskim, w gminie Wierzchowo dawnej linii kolejowej nr 416.

</doc>
<doc id="1703284" url="https://pl.wikipedia.org/wiki?curid=1703284" title="Wielboki (przystanek kolejowy)">
Wielboki (przystanek kolejowy)

Wielboki - nieczynny przystanek osobowy w Wielbokach w Polsce, w województwie zachodniopomorskim, w powiecie drawskim, w gminie Wierzchowo dawnej linii kolejowej nr 416.

</doc>
<doc id="1703287" url="https://pl.wikipedia.org/wiki?curid=1703287" title="Więźba szkła">
Więźba szkła

Więźba szkła – element struktury w materiałach szklistych decydujący o ich właściwościach mechanicznych.
Struktura więźby.
W materiałach o strukturze szkła, w przeciwieństwie do materiałów krystalicznych, nie występuje uporządkowanie dalekiego zasięgu. Natomiast blisko położone atomy wykazują pewien stopień uporządkowania tworząc tak zwaną więźbę. Na przykład w krzemianach więźbę stanowią tetraedryczne [SiO4], które powiązane są w makroskopową strukturę szkieletową mostkami tlenowymi. Struktura szkieletowa nie jest uporządkowana, mimo że każdy mostek tlenowy jest wiązaniem sztywnym o ustalonej orientacji. Atomy substancji szklistej wchodzące w skład więźby nazywane są atomami więźbotwórczymi.
Modyfikatory więźby.
Oprócz atomów tworzących więźbę w skład szkła wchodzą również atomy połączone z więźbą wiązaniami jonowymi, które nie są sztywne – nie mają ustalonej orientacji. Atomy te nazywane są atomami modyfikującymi więźbę, lub krócej – modyfikatorami. Są to zazwyczaj kationy o dużych rozmiarach i niewielkim ładunku, czyli niskiej elektroujemności. Mogą to być np. jony sodu, litu, glinu wprowadzone do szkła krzemianowego w postaci tlenków.
Depolimeryzacja więźby.
Z powodu słabości wiązania tlenu z jonami metali, atomy tlenu przejmowane są przez kationy krzemu. Wzrost liczby anionów tlenu powoduje z kolei zrywanie mostków tlenowych i pojawienie się tlenów aktywnych, czyli jednostronnie związanych tylko z jednym atomem krzemu. Proces ten nazywa się rozluźnianiem, czyli depolimeryzacją więźby.

</doc>
<doc id="1703288" url="https://pl.wikipedia.org/wiki?curid=1703288" title="Osiek Drawski (przystanek kolejowy)">
Osiek Drawski (przystanek kolejowy)

Osiek Drawski – przystanek osobowy w Osieku Drawskim w Polsce, w województwie zachodniopomorskim, w powiecie drawskim, w gminie Wierzchowo.

</doc>
<doc id="1703289" url="https://pl.wikipedia.org/wiki?curid=1703289" title="Giambattista Tiepolo">
Giambattista Tiepolo



</doc>
<doc id="1703290" url="https://pl.wikipedia.org/wiki?curid=1703290" title="Kotlandi">
Kotlandi

Kotlandi – wieś w Estonii, w prowincji Sarema, w gminie Lääne-Saare.

</doc>
<doc id="1703291" url="https://pl.wikipedia.org/wiki?curid=1703291" title="Giovanni Battista Tiepolo">
Giovanni Battista Tiepolo

Giovanni Battista Tiepolo lub Giambattista Tiepolo (ur. 5 marca 1696 w Wenecji, zm. 27 marca 1770 w Madrycie) – włoski malarz, freskant, rysownik, grafik i rytownik okresu rokoka, ostatni z wielkich mistrzów weneckiego malarstwa dekoracyjnego.
Życiorys.
Pochodził z bogatej rodziny weneckiej. Był synem kupca i kapitana statku. Około 1710 wstąpił do pracowni malarza portretów i scen historycznych – Gregoria Lazzariniego (1655–1730). W 1717 został członkiem gildii malarzy i mając zaledwie 21 lat stał się niezależnym artystą. W 1719 poślubił Cecylię Guardi, siostrę Francesca Guardiego. W 1722 wszedł w skład ekipy malarzy, ozdabiających nawę kościoła San Stae. Następnie malował freski w Udine, Mediolanie, Bergamo, Weronie i Vicenzie. W 1740 udał się ponownie do Mediolanu, gdzie pracował przy dekoracji Palazzo Clerici. W 1743 został doradcą i pośrednikiem hrabiego Francesca Algarottiego (1712–64), który zajmował się kupnem dzieł przeznaczonych do kolekcji elektora saskiego i króla Polski Augusta III (1696–1763). W latach 1746–1747 malował freski w weneckim Palazzo Labia. W latach 1751–1753 wraz z synami przebywał w Würzburgu, gdzie wykonał cykl gigantycznych fresków w rezydencji biskupiej. Po powrocie do Wenecji zrealizował szereg nowych zleceń, malując dekoracje ścienne m.in. w pałacu Ca’ Rezzonico, w willi hrabiego Valmarana w Vicenzy oraz w Villa Pisani w Stra k. Padwy. W 1756 objął stanowisko przewodniczącego weneckiej Akademii Malarstwa i Rzeźby. Na początku 1762, na zaproszenie króla Hiszpanii Karola III (1759–1789), przeniósł się do Madrytu, gdzie wykonał dekorację plafonu Sali Tronowej Palacio Real. Zmarł nagle w 1770. Pochowany został w madryckim kościele św. Marcina.
Malarzami byli również jego dwaj synowie: Giovanni Domenico Tiepolo (1726–1795) i Lorenzo Baldissera Tiepolo (1728–1777).
Twórczość.
Wykonywał olbrzymie malowidła ścienne i obrazy religijne dla kościołów i pałaców. Malował też sceny mitologiczne i alegoryczne oraz portrety. Był artystą bardzo płodnym. Pozostawił 400 płócien, 20 olbrzymich zespołów dekoracyjnych malowanych klasyczną techniką al fresco oraz ok. 2600 rysunków wykonanych ołówkiem, węglem, sangwiną, pastelem lub piórkiem. W jego twórczości widać wpływy Giovanniego Battisty Piazzetty, Sebastiana Ricciego oraz Paola Veronesego. Jego szczytowym osiągnięciem jest freskowa dekoracja reprezentacyjnych schodów i Sali Cesarskiej w Rezydencji w Würzburgu (1751–53), łącząca elementy malarstwa historycznego, motywów mitologicznych i alegorii.

</doc>
<doc id="1703295" url="https://pl.wikipedia.org/wiki?curid=1703295" title="Aksamitka (jaskinia)">
Aksamitka (jaskinia)

Aksamitka, czyli Mleczna Dziura (słow. "Aksamitka", "Mlečna diera") – największa jaskinia w całych Pieninach. Znajduje się w słowackich Pieninach, w Haligowskich Skałach w miejscowości Haligowce. Jej wlot znajduje się pod Czerwoną Skałą, na wysokości 756 m n.p.m. Jest to jaskinia krasowa o mniej więcej poziomych korytarzach łącznej długości 335 m. W rozszerzeniach mają one szerokość do 20 m i wysokość do 8 m. Skromną szatę naciekową tworzą polewy i drobne, cienkie ("makaronowe") stalaktyty mlecznobiałej barwy (stąd "Mleczna").
Miejscowej ludności jaskinia znana była od dawna. Od niej dowiedziała się o tej jaskini z "„kościami smoków”" w 1751 wiedeńska ekspedycja naukowa. Prawdopodobnie z tej jaskini pochodził szkielet "„młodego smoka”", który Johannes Peterson-Hain w 1751 dostarczył Rakoczemu. Dzisiaj wiemy, że był to szkielet niedźwiedzia jaskiniowego. Znajdywane czasami w jaskiniach kości tego prehistorycznego, wymarłego gatunku były w owych czasach bardzo cenione przez ówczesnych czarowników i guślarzy. Z końcem XIX w. rozpoczęto naukowe badania tej jaskini. W 1874 r. prowadził je Mathias Badányi (ich opis w czasopiśmie "Archaeologiai Értesito" był pierwszą naukową publikacją z badań jaskiń na Słowacji), a w 1879 r. Samuel Roth. Odkryto w niej wówczas pozostałości dawnych obozowisk sprzed 35 0000 lat z górnego paleolitu, a także pierwsze na terenie Słowacji paleolityczne kościane narzędzia. Kolejne badania potwierdziły okresowe zamieszkanie jaskini przez człowieka już w czasach nowożytnych, tj. w XIV i XV wieku. Obecność ludzi w jaskini w XV w. stwierdzona badaniami odpowiada miejscowej tradycji, według której mieli się w niej ukrywać taboryci Piotra Aksamita. Jaskinia była badana również przez Józefa Madeja, polskiego specjalistę od jaskiń. Nadał on różnym jej częściom nazwy, np. Organ, Pomnik Dietla i in.
Z czasem jaskinia stała się sławna i często odwiedzana była przez kuracjuszy uzdrowiska w Szczawnicy. Polska poetka Jadwiga Łuszczewska w 1860 pisała: "ściany są tak białe, jakby wyłożone runem nowotarskich owiec, a woda, co się z nich ukropla spada jak mleko biała, i kamieniejąc z wiekiem tworzy kolumny..." Bogate dawniej nacieki zostały jednak zniszczone przez zwiedzających. Nie występuje też w jaskini dawniej dość liczny nietoperz podkasaniec wąskoskrzydły, nadal zimują tutaj jeszcze inne ich gatunki: podkowiec mały i nocki (w 1994 naliczono ich tutaj 170 szt.).
Istniał szlak turystyczny prowadzący do jaskini, jednak zwiedzający Aksamitkę nadmiernie niszczyli jej szatę naciekową i niepokoili przebywające w niej nietoperze. W 1979 rząd Czechosłowacji uznał jaskinię za obiekt chroniony i szlak zlikwidowano. Obecnie cały obszar Haligowskich Skał jest obszarem ochrony ścisłej w granicach PIENAP-u. Wejście do jaskini zostało zabetonowane i zamknięte stalowymi drzwiami.

</doc>
<doc id="1703299" url="https://pl.wikipedia.org/wiki?curid=1703299" title="LZ 5">
LZ 5

LZ 5 ("Luftschiff Zeppelin") – piąty sterowiec szkieletowy wybudowany w Niemczech przez wytwórnię "Gesellschaft zur Förderung der Luftschiffahrt" z Friedrichshafen nad Jeziorem Bodeńskim. 
Budowę sterowca rozpoczęto w 1908 roku był to projekt bliźniaczy do LZ 4. Sterowiec pierwszy próbny lot wykonał 26 maja 1909 roku. LZ 5 po odbyciu próbnych lotów został zakupiony przez armię niemiecką i otrzymał oznaczenie Z II
Budowa.
Na żądanie armii LZ 5 został lekko przebudowany. Zwiększono jego długość ze 136 m do 145 m długości, 13 m średnicy. Jego konstrukcja była pokryta materiałem bawełnianym. W środku znajdowało się 18 komór, które wypełnionych wodorem.
Sterowiec był zaopatrzony w dwa silniki o mocy 115 KM każdy, które napędzały dwa śmigła, po przebudowie dodano trzeci silnik Maybacha o mocy 140 KM. Wyposażony był w dwie gondole.
Sterowiec uległ spaleniu w Baaden-Oss 14 października 1910 roku.

</doc>
<doc id="1703300" url="https://pl.wikipedia.org/wiki?curid=1703300" title="Maria Dobrowolska (archiwistka)">
Maria Dobrowolska (archiwistka)

Maria Dobrowolska (ur. 2 marca 1911 w Dęblinie, zm. 1942 w Ravensbrück) – archiwistka polska, uczestniczka konspiracji antyhitlerowskiej.
Była córką Bolesława i Marii z Nowickich. W 1931 ukończyła 8-klasowe prywatne gimnazjum Wacławy Arciszewskiej w Lublinie i rozpoczęła studia historyczne na Wydziale Humanistycznym Katolickiego Uniwersytetu Lubelskiego. Dyplom magistra filozofii uzyskała w 1937 po przedstawieniu pracy "Rysy gospodarcze i obyczajowe ziemi chełmskiej w I połowie XVII wieku". W jej aktach uczelnianych zachowała się opinia kierownika Katedry Historii Polski prof. Leona Białkowskiego, iż była studentką "staranną i pilną". Po studiach rozpoczęła pracę w Archiwum Miejskim w Lublinie, kontynuując to zatrudnienie także w latach okupacji pod kierunkiem Kazimiery Gawareckiej.
W latach okupacji uczestniczyła w konspiracji antyhitlerowskiej jako żołnierz Obwodu Związku Walki Zbrojnej Lublin-Miasto; aresztowana 23 września 1941, więziona była na zamku w Lublinie, skąd trafiła do obozu koncentracyjnego Ravensbrück. Została rozstrzelana wraz z grupą innych działaczek konspiracji z Lublina w pierwszych miesiącach 1942, według Wandy Kiedrzyńskiej ("Ravensbrück, kobiecy obóz koncentracyjny", Warszawa 1961, s. 182) 10 lutego 1942 (W. Kiedrzyńska wymienia Dobrowolską jako członkinię Komendy Obrońców Polski), według "Słownika uczestniczek walki o niepodległość Polski" 18 kwietnia 1942.

</doc>
<doc id="1703306" url="https://pl.wikipedia.org/wiki?curid=1703306" title="Assisi">
Assisi



</doc>
<doc id="1703307" url="https://pl.wikipedia.org/wiki?curid=1703307" title="As the Palaces Burn">
As the Palaces Burn

As the Palaces Burn – drugi album studyjny amerykańskiego zespołu muzycznego Lamb of God. Wydawnictwo ukazało się 6 maja 2003 roku nakładem wytwórni muzycznej Prosthetic Records. Nagrania zostały zarejestrowane w Montana, Inc. w Richmond we współpracy z Devinem Townsendem. Miksowanie odbyło się w Hipposonic Studios w Vancouver. Z kolei mastering został wykonany w Marcussen Mastering w Hollywood.
Album dotarł do 64. miejsca listy Billboard 200 w Stanach Zjednoczonych. Do grudnia 2013 roku płyta znalazła 270 tys. nabywców w USA.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="1703310" url="https://pl.wikipedia.org/wiki?curid=1703310" title="Orlen Monster Jam 2009">
Orlen Monster Jam 2009

Orlen Monster Jam 2009 – polska edycja zawodów Monster Jam w Polsce, jakie odbyły się 30 maja 2009 na Stadionie Śląskim w Chorzowie. Były to pierwsze takie zawody w Polsce jak i w Europie Wschodniej, które zainaugurowały europejską serię Monster Jam.

</doc>
<doc id="1703311" url="https://pl.wikipedia.org/wiki?curid=1703311" title="Taritu">
Taritu

Taritu – wieś w Estonii, w prowincji Sarema, w gminie Lümanda.

</doc>
<doc id="1703313" url="https://pl.wikipedia.org/wiki?curid=1703313" title="Eliasz Klimowicz">
Eliasz Klimowicz

Eliasz Klimowicz, przez zwolenników nazywany: "prorok Ilja" (ur. , zm. 1939/1941?) – żyjący na Podlasiu niepiśmienny chłop prawosławny, charyzmatyczny przywódca religijny pochodzenia białoruskiego. 
Biografia.
Budowa cerkwi.
Urodził się w rodzinie mieszanej prawosławno-katolickiej, na ziemiach guberni grodzieńskiej. Wychowywał się w Grzybowszczyźnie między Gródkiem a Krynkami na Podlasiu. Klimowicz miał mieć tajemniczy sen. Po jego wyjaśnienie udał się do Kronsztadu do ojca Joana. Ten miał mu wyjaśnić sen jako żądanie Boga, by Klimowicz w swojej miejscowości wybudował cerkiew. Dał też Klimowiczowi zaświadczenie, że ten na polecenie Boga buduje cerkiew, co miało mu ułatwić zbieranie pieniędzy oraz uzyskanie pozwolenia na budowę. Eliasz Klimowicz rozpoczął budowę cerkwi w roku 1904 po dwuletniej kweście, jednak przed wybuchem I wojny światowej nie została ona ukończona. W trakcie wojny udał się na bieżeństwo w głąb Rosji, uciekając przed zbliżającym się frontem i mającymi rzekomo nastąpić represjami pruskimi.
Około roku 1919 wraz z żoną i córką powrócił do rodzinnej wsi. Jednak niedługo po powrocie z bieżeństwa żona i córka odeszły z domu. Prawdopodobnym powodem była sprzedaż przez Eliasza gospodarstwa oraz przeznaczenie uzyskanych pieniędzy na budowę cerkwi. Jednak zgodę władz II Rzeczypospolitej na dokończenie budowy cerkwi uzyskał dopiero w roku 1926. 
W okresie międzywojennym wiele osób powierzało mu swoje majątki, a także wspólnie z nim budowali cerkiew. Do wzrostu sławy Eliasza Klimowicza przyczyniały się też osoby zbierające datki na cerkiew i opowiadające, że cerkiew sama rośnie. Ostatecznie cerkiew Narodzenia św. Jana Chrzciciela w Starej Grzybowszczyźnie została ukończona i wyświęcona w roku 1929. Wówczas do Klimowicza zaczęły ściągać tłumy pielgrzymów i ciekawskich z Podlasia, Wileńszczyzny, Grodzieńszczyzny, Polesia oraz Wołynia. Po błogosławieństwo wierni przychodzi do Klimowicza, nie zaś do duchownych. O Ilji zaczęto opowiadać, że „prapavieduje i iscalaje” (prorokuje i ludzi uzdrawia), a on sam zaczął być postrzegany jako wcielenie biblijnego proroka Eliasza. Grzesznicy przychodzili do cerkwi po odpuszczenie grzechów, chorzy po uzdrowienie, a inni, by odzyskać nadzieję. Pielgrzymi koczowali na polu czy w lesie, a woda ze studni została przez nich uznana za świętą. Wierni przynosili ze sobą ofiary: zwoje białego płótna, obrusy, dywany, haftowane ręczniki, worki zboża, owce, kury, jajka, kiełbasę jak również pieniądze. Środki finansowe Klimowicz przeznaczał na upiększanie świątyni, montaż dzwonów, zakup nowych ikon, a także stał się znanym dobroczyńcą. 
Wyznawcy Klimowicza posiadali także drugą świątynię, znajdującą się w miejscowości Ciełuszki.
Konflikt z duchowieństwem prawosławnym.
W efekcie obaw o pozycję Eliasza już na przełomie lat 20. i 30. duchowni prawosławni wszczęli represje wobec Klimowicza oraz rozrastającej się grupy jego zwolenników. Kler zarzucał Klimowiczowi szerzenie herezji oraz fałszywych interpretacji Pisma Świętego, zaś zwolennicy Klimowicza winili duchowieństwo za rozkład instytucji cerkiewnej, co w efekcie prowadziło do narastania się wzajemnych antagonizmów. Przejawem tych nastrojów był incydent do jakiego doszło w cerkwi w Trześciance w ważnym dla tutejszej parafii dniu święta nazywanego przez miejscowych Preczystą 21 września 1933 r. Gdy wygłaszający kazanie proboszcz otwarcie skrytykował działalność Eliasza i jego sympatyków, ci natychmiast zaczęli wnosić okrzyki przeciwko przemawiającemu duchownemu. W efekcie doszło do głośnych awantur i przepychanek, wskutek których przerwane zostało świąteczne nabożeństwo. Zajście skończyło się na siłowym usunięciu wyznawców Eliasza ze świątyni przez pozostałych wiernych prawosławnych. Duchowieństwo prawosławne, choć zaniepokojone sławą Eliasza otaczanego nimbem świętości, liczyło na przejęcie jego dóbr. W 1934 hierarchia duchowna zaproponowała Eliaszowi wstąpienie do zakonu w celu jurysdykcji świątyni. Odprawianie nabożeństw we własnej świątyni miała być spełnieniem jego marzeń. Eliasz Klimowicz przybrał imię zakonne Joan, przywdział ubiór mnicha oraz notarialnie przepisał cerkiew na Prawosławny Konsystorz z Grodna. Jednakże gdy w lipcu 1934 roku podczas uroczystych postrzyżyn Klimowicza na mnicha tłum wiernych zaśpiewał uroczystą pieśń „Raduj się, raduj, Nowy Jeruzalimie”, oburzony biskup Antoniusz z Grodna kazał przegnać pielgrzymów ze świątyni. Do odprawiania nabożeństw biskup wyznaczył innego mnicha, a protestującemu Ilji zagrożono przeniesieniem do klasztoru.
Wówczas Klimowicz zdjął szaty zakonne oraz przegnał mnichów wysłanych przez biskupa. Zwolennicy proroka zaczęli się domagać od niego, by zerwał z duchowieństwem prawosławnym, ogłosił się przywódcą grupy oraz rozpoczął wypędzanie duchownych z bożych świątyń. Jednakże Eliasz postanowił zamknąć cerkiew i w sądzie dochodzić praw do swojej własności. Na początku 1938 roku Klimowicz wygrał proces o cerkiew, lecz rozgoryczony sprzedał ją katoliczce z Sokółki Marii Soroczyńskiej, która świątynię przekazała Kurii Metropolitalnej w Wilnie. Konflikt z duchownymi dodatkowo wzmocnił pozycję Ilji wśród jego zwolenników. Wkrótce zwolennicy „proroka” zaczęli działać niezależnie od władz duchownych. Wyrażało się to głównie w głoszeniu objawień w okolicznych miejscowościach, m.in. Puchłach i Ciełuszkach, gdzie powstała drewniana kaplica i rozpoczął się kult wtorników. Zwolennicy Klimowicza zaczęli przypisywać sobie cechy biblijne, nazywając się archaniołami czy apostołami. Część z nich opowiadała o osobistych objawieniach czy rozmowach prowadzonych z samym Bogiem. Jednocześnie sam Eliasz Klimowicz często dystansował się od takich działań, choć opowiadano o jego licznych cudach i uzdrowieniach. Najbardziej radykalni wierni przypisywali Klimowiczowi rolę Jezusa, który ma nauczać, umrzeć na krzyżu, a potem sądzić żywych i umarłych.
Sam zaś Klimowicz w tym okresie widzi siebie jako Jezusa, który powtórnie przyszedł na ziemię, aby przeprowadzić wiernych do Królestwa Bożego, do „Nowego Jeruzalem”. Pod koniec lat 30. XX w. obok wsi Stara Grzybowszczyzna założył osadę Wierszalin, którą ogłosił centrum świata i która miała zostać nową jego stolicą. Miejscowość ta miała się stać „Nowym Jeruzalem”, w którym po końcu świata, zapowiadanym przez proroka Ilję, schronienie mają znaleźć sprawiedliwi. Wkrótce powstały trzy budynki, a w Wierszalinie zaczęli osiedlać się zwolennicy Klimowicza. Wielu z nich zerwało z poprzednim życiem, sprzedali majątki i opuścili rodziny. Układali psalmy i akafisty gloryfikujące Klimowicza, redagowali też ulotki zawierające przesłania proroka. Jednak w wyniku niespełnionych zapowiedzi grupa się pomniejszała, a Klimowicza zaczęli opuszczać nawet najwierniejsi zwolennicy. Jesienią 1939 roku, gdy wybuchła II wojna światowa, po wkroczeniu Armii Czerwonej nastąpił koniec działalności Ilji na Grzybowszczyźnie. Zniknął w tajemniczych okolicznościach, a wyjaśnień jego losów jest kilka.
Według jednej z wersji zadenuncjował go NKWD uznawany za jego niedoszłego następcę Wasyl Dawidziuk. Klimowicz miał zostać oskarżony o uprawianie działalności antysowieckiej. Przedstawiono mu zarzut nieuczestniczenia w „referendum” nad przyłączeniem Zachodniej Białorusi do Związku Radzieckiego. Przedstawiano go jako człowieka, który w obliczu przesłuchań z niezwykłą godnością nie uległ pokusie pomniejszania swojej roli – człowiek, który wierzy w Boga i się Boga nie wyprze. Według tej wersji miał otrzymać wyrok pięciu lat łagru w Mariańsku, niedaleko Irkucka. W wieku 80 lat miał zostać zwolniony z łagru na mocy amnestii po układzie Sikorski-Majski, a później miał umrzeć w domu starców prawdopodobnie przerobionym z jakiegoś klasztoru.
Według innej wersji miał uciec na Bielszczyznę. Według jeszcze innej miał zostać zastrzelony przez białoruską milicję, która samoistnie tworzyła się po wkroczeniu wojsk sowieckich na Białostocczyznę.
Po zniknięciu proroka grupa grzybowska uległa rozkładowi i nigdy więcej się nie reaktywowała.
Odniesienia w sztuce.
Eliasz Klimowicz jest bohaterem sztuki "Prorok Ilja" autorstwa Tadeusza Słobodzianka. Autorska inscenizacja sztuki, z Jerzym Trelą w roli tytułowej, została wystawiona w 1994 roku przez Teatr Telewizji. Sztuka, z Andrzejem Sewerynem w roli Ilji, był również wystawiana w 2012 roku przez warszawski Teatr na Woli. Dramaty nawiązujące do postaci Klimowicza wystawia supraski Teatr Wierszalin. 
W roku 1997 powstał telewizyjny film fabularny Krzysztofa Wojciechowskiego "Historia o proroku Eliaszu z Wierszalina," w którym rolę tytułową zagrał Henryk Talar. 
Fenomen ruchu religijnego Eliasza Klimowicza opisał Włodzimierz Pawluczuk w dwóch swoich książkach pt. "Wierszalin. Reportaż o końcu świata" z 1974 r. oraz "Wierszalin. Reportaż o końcu świata trzydzieści lat później" z 1999 r.

</doc>
<doc id="1703314" url="https://pl.wikipedia.org/wiki?curid=1703314" title="Prorok Ilja">
Prorok Ilja



</doc>
<doc id="1703315" url="https://pl.wikipedia.org/wiki?curid=1703315" title="Kulami w monarchę">
Kulami w monarchę

Kulami w monarchę (tyt.oryg. "Plumba perandorit") – albański film fabularny z roku 1980 w reżyserii Mevlan Shanaj.
Fabuła.
Film poświęcony postaci studenta Vasila Laçiego, który 17 maja 1941 dokonał nieudanego zamachu na króla Wiktora Emanuela III. Do samochodu, którym jechali król i premier rządu kolaboracyjnego, Shefqet Verlaçi, Laçi strzelił czterokrotnie z rewolweru. Jedna z kul trafiła w tylną oponę, pozostałe chybiły celu. Sam Laçi został skazany na karę śmierci i powieszony 10 dni później. 
Motywy zamachu były osobiste, ale film przedstawia Laçiego jako bojownika o wolność narodu.

</doc>
<doc id="1703316" url="https://pl.wikipedia.org/wiki?curid=1703316" title="Lusówka">
Lusówka

Lusówka – struga w północno-zachodniej Polsce, w woj. zachodniopomorskim, w gminie Płoty, na Równinie Gryfickiej; lewobrzeżny dopływ strugi Brodźca.
Lusówka bierze swój źródło na północ od wsi Wicimice a na południowy zachód od kolonii Pniewko. Płynie na północ do małego jeziora Natolewice w pobliżu przysiółka Lusowo, następnie dalej w kierunku północnym i północno-wschodnim do granicy gminy Płoty. Łączy się ze strugą Brodziec od jej lewego brzegu.

</doc>
<doc id="1703317" url="https://pl.wikipedia.org/wiki?curid=1703317" title="Palazzo Chigi-Odescalchi">
Palazzo Chigi-Odescalchi

Palazzo Chigi-Odescalchi – pałac w Rzymie przy Piazza Sancti Apostoli 80, związany z historią Polski.
Wzniesiony według projektu Carlo Maderno dla rodu Colonna, przebudowany przez Lorenzo Berniniego przy współpracy Carlo Fontany w roku 1665. 1661 sprzedany papieżowi Aleksandrowi VII z rodu Chigi.
Od roku 1745 pałac stał się własnością rodu Odescalchi i pozostaje obecnie nadal jego własnością. 
W latach 1699-1701 w pałacu mieszkała Maria Kazimiera d’Arquien, wdowa po Janie III Sobieskim, oraz jej trzej synowie w otoczeniu licznego dworu. Królowa Marysieńka gościła w pałacu poetów i aktorów. W pałacu odwiedzał królową papież Klemens XI. 
W drugiej połowie XIX wieku w pałacu mieszkała Zofia Branicka (zm. 1886), siostra hr. Katarzyny Potockiej, małżonka księcia Livio III Odescalchi. Wtedy pałac stał się ponownie miejscem spotkań Polonii rzymskiej. Przez kilka lat mieszkał tam dyplomata watykański Włodzimierz Czacki.

</doc>
<doc id="1703320" url="https://pl.wikipedia.org/wiki?curid=1703320" title="Dystrofia zanikowa sromu">
Dystrofia zanikowa sromu



</doc>
<doc id="1703321" url="https://pl.wikipedia.org/wiki?curid=1703321" title="Chód marynarski">
Chód marynarski

Chód marynarski – chód na szerokiej podstawie, z szerokim rozstawianiem nóg; chory stawia chwiejne i niepewne kroki; jest charakterystycznym objawem uszkodzenia móżdżku, który odgrywa kluczową rolę w procesach zapewniających utrzymanie równowagi.

</doc>
<doc id="1703322" url="https://pl.wikipedia.org/wiki?curid=1703322" title="Hannes Hegen">
Hannes Hegen

 
Hannes Hegen, właśc. Johannes Eduard Hegenbarth (ur. 16 maja 1925 w Böhmisch Kamnitz, zm. 8 listopada 2014 w Berlinie) – niemiecki ilustrator i karykaturzysta, twórca wschodnioniemieckiego komiksu Mosaik. Był spokrewniony z grafikiem Josef Hegenbarth i aktorką Wolke Hegenbarth.
Studiował w Akademii Sztuk Pięknych w Wiedniu i w Akademii Sztuk Wizualnych w Lipsku. Po ukończeniu studiów pracował dla kilku magazynów jako ilustrator w Berlinie. Od grudnia 1955 roku do 1975 tworzył przygody Digedags dla magazynu Mosaik. Wydawnictwo opuścił wraz z prawami autorskimi do wykreowanych przez siebie postaci.
Hegen żył w Berlinie i zajmował się wydawaniem reprintów swoich komiksów. W 2008 roku został uhonorowany nagrodą Maxa i Moritza (nagroda nadawana od 1984 dla komiksów niemieckojęzycznych), przyznaną mu na wystawie w Erlangen.

</doc>
<doc id="1703323" url="https://pl.wikipedia.org/wiki?curid=1703323" title="Brodziec (dopływ Mołstowy)">
Brodziec (dopływ Mołstowy)

Brodziec – struga w północno-zachodniej Polsce, w woj. zachodniopomorskim, w powiecie gryfickim, na Równinie Gryfickiej; lewobrzeżny dopływ rzeki Mołstowy.
Brodziec bierze swoje źródła na północny zachód od wsi Pniewo a na zachód od przysiółka Lusowo, w gminie Płoty. Płynie na północny zachód wzdłuż granicy gminy Płoty i gminy Brojce. Od lewego brzegu łączy się z nim struga Lusówka. Dalej na obszarze między wsiami Stołąż a Kiełpino do Brodźca od lewego brzegu wpada Rów Natolewicki. Następnie płynie po gminie Brojce w kierunku północno-zachodnim do wsi Brojce, gdzie przepływa pod mostem drogi wojewódzkiej nr 105 i dalej na północ wpada do rzeki Mołstowy od jej lewego brzegu.
Nazwę "Brodziec" wprowadzono w 1948 roku, zastępując poprzednią niemiecką nazwę "Papen Bach".

</doc>
<doc id="1703330" url="https://pl.wikipedia.org/wiki?curid=1703330" title="Humana Milchunion">
Humana Milchunion

Humana Milchunion eG – niemieckie przedsiębiorstwo przetwórstwa spożywczego.
Z obrotem ponad 2,9 mld euro i ilością ponad 3,3 mld kg przetwarzanego rocznie mleka należy do liderów przedsiębiorstw przetwarzających ten surowiec. W Niemczech Humana Milchunion zajmuje pod tym względem drugie miejsce, natomiast na świecie mieści się w tym rankingu w pierwszej dwudziestce.
Humana Milchunion eG, spółka-matka całej grupy przedsiębiorstw, jest zorganizowana na zasadach spółdzielczych, co oznacza, że dostawcy najważniejszego surowca – mleka są udziałowcami przedsiębiorstwa. Około 6 tysięcy dostawców mleka w czterech landach zaopatruje codziennie 12 zakładów produkcyjnych Humany.
Historia.
Produkty Humana Milchunion są dostępne w ponad 70 krajach świata.

</doc>
<doc id="1703331" url="https://pl.wikipedia.org/wiki?curid=1703331" title="Barwnik wzrokowy">
Barwnik wzrokowy

Barwniki wzrokowe (substancje wzrokowe, substancje przekaźnikowe) - substancje występujące w receptorach wzrokowych. Bodziec świetlny wywołuje odwracalny efekt fotochemiczny, w którego wyniku barwniki o charakterze białka G (transduksyna) powodują rozpad cGMP na guanozynomonofosforan (GMP). cGMP jest drugim przekaźnikiem informacyjnym powodującym depolaryzację i pobudzenie czopków siatkówki. W pręcikach występuje rodopsyna (czerwień wzrokowa) rozpadająca się pod wpływem bodźców świetlnych na białko - opsynę i retinal (aldehyd witaminy A) w konfiguracji całkowicie "trans". Po enzymatycznej zmianie w 1 l-cis, ten ostatni może wiązać się z opsyną regenerując rodopsynę. W czopkach występuje jodopsyna (fiolet wzrokowy). Regenerację barwników wzrokowych w ciemności warunkuje odpowiednia ilość witaminy A.

</doc>
<doc id="1703334" url="https://pl.wikipedia.org/wiki?curid=1703334" title="Amt Oder-Welse">
Amt Oder-Welse

Amt Oder-Welse - istniejący w latach 1992–2022 niemiecki urząd leżący w kraju związkowym Brandenburgia, we wschodniej części powiatu Uckermark. Siedziba urzędu znajdowała się w miejscowości Pinnow. 
W skład urzędu w momencie likwidacji wchodziły cztery gminy wiejskie:
1 stycznia 2021 gmina Schöneberg została przyłączona do miasta Schwedt/Oder, która stała się automatycznie jego dzielnicą. Ustawą z 24 marca 2022 brandenburski Landtag postanowił o zniesieniu urzędu, co nastąpiło 19 kwietnia tego samego roku.

</doc>
<doc id="1703335" url="https://pl.wikipedia.org/wiki?curid=1703335" title="Ciśnienie śródgałkowe">
Ciśnienie śródgałkowe

Ciśnienie śródgałkowe, ciśnienie wewnątrzgałkowe – ciśnienie, jakie zawartość gałki ocznej wywiera na ścianę twardówki i rogówki. Jego badanie (tonometria) odbywa się za pomocą tak zwanego tonometru. Prawidłowe ciśnienie śródgałkowe wynosi około 16 mm Hg (2,1 kPa), a za górną granicę normy przyjmuje się wartości 20–22 mm Hg.

</doc>
<doc id="1703341" url="https://pl.wikipedia.org/wiki?curid=1703341" title="Saunders-Roe SR.53">
Saunders-Roe SR.53

Saunders-Roe SR.53 – brytyjski, prototypowy myśliwiec przechwytujący mający za zadanie sprawdzić właściwości samolotu z napędem mieszanym, odrzutowo-rakietowym.
Historia.
Doświadczenia II wojny światowej pokazały, że samolot myśliwski z napędem rakietowym może sprawnie i co ważniejsze szybko po starcie osiągnąć pułap, na którym operują nieprzyjacielskie samoloty bombowe. Przykładem takiej maszyny były Messerschmitt Me 163 i Bachem Ba 349 Natter. W maju 1951 roku wzrastające napięcie pomiędzy państwami komunistycznymi a tymi skupionymi w NATO i zagrożenie ze strony radzieckich samolotów bombardujących zmusiło brytyjskie Ministerstwo Lotnictwa do sięgnięcia po rozwiązania niemieckie. Wydano wymagania operacyjne (Operational Requirement O.R. 301), w których zawarto warunki jakie powinien spełniać nowy samolot z napędem rakietowym, zdolny do wzniesienia się na pułap 18 300 metrów w czasie 2 minut i 30 sekund. Jedną z firm, która podjęła się zbudowania takiego samolotu była wytwórnia lotnicza Saunders-Roe, która w 1951 roku przystąpiła do prac nad napędem mieszanym, odrzutowo-rakietowym. Silnik rakietowy w takim samolocie dawał wymagane przyspieszenie, pozwalające szybko osiągnąć wymagany pułap lotu, silnik odrzutowy pozwalał zwiększyć możliwości operacyjne i manewrowe na osiągniętym pułapie, wydłużając czas lotu takiego samolotu. W 1953 roku rozpoczęły się prace nad prototypem samolotu, oznaczonym jako SR.53. W trakcie prac projektowo konstrukcyjnych podjęto decyzję o wybudowaniu dwóch prototypów a samolot będzie tylko etapem przejściowym do budowy samolotu operacyjnego Saunders-Roe SR.177 przeznaczonego do produkcji seryjnej, w 1955 roku podpisano umowę na opracowanie jego prototypu i późniejszą produkcję. Dwa lata później, w 1957 roku Duncan Sandys, minister obrony w rządzie Harolda Macmillana wydał Białą Księgę (1957 Defence White Paper), w której postulował między innymi natychmiastowe zaprzestanie produkcji samolotów myśliwskich i skupienie całego potencjału przemysłowego na budowie pocisków rakietowych. W konsekwencji zaprzestano dalszych prac nad samolotem SR.177. 5 czerwca 1958 roku katastrofie uległ jeden z prototypów SR.53 a pilot samolotu, major (Squadron Leader) John S. Booth poniósł śmierć.
Konstrukcja.
SR.53 był całkowicie metalowym średniopłatem, napędzanym silnikami odrzutowym i umieszczonym pod nim silnikiem rakietowym. Wloty powietrza do silnika odrzutowego znajdowały się na grzbiecie, tuż za kabiną pilota po obu jej stronach. Oba silniki miały być włączane na przemian w zależności od wykonywanej fazy lotu. Maszyna miała skrzydło delta, płytowy statecznik poziomy osadzony na stateczniku pionowym, trójgoleniowe podwozie z przednim kółkiem chowanym do wnęki kadłuba i podwoziem głównym chowanym do wnęk w skrzydle. 

</doc>
<doc id="1703344" url="https://pl.wikipedia.org/wiki?curid=1703344" title="Zwierzchnictwo terytorialne">
Zwierzchnictwo terytorialne

Zwierzchnictwo terytorialne – element suwerenności każdego państwa polegający na sprawowaniu pełnej i wyłącznej władzy nad własnym terytorium państwowym wraz z zamieszkującą to terytorium ludnością oraz przestrzenią powietrzną. Zwierzchnictwo terytorialne dotyczy wszystkich osób i rzeczy, które podlegają prawu danego państwa. Obejmuje wszelkie działania i funkcje właściwe państwu, a także wyłącza możliwość wykonywania tych działań i funkcji przez inne państwa.
Aspekty zwierzchnictwa terytorialnego.
Wyróżnić można dwa aspekty zwierzchnictwa terytorialnego: pozytywny i negatywny.
Zwierzchnictwo terytorialne w aspekcie pozytywnym oznacza podporządkowanie władzy państwowej obywateli i cudzoziemców znajdujących się na terytorium państwa oraz wykonywanie suwerenności nad bogactwami naturalnymi kraju.
Zwierzchnictwo terytorialne w aspekcie negatywnym oznacza wyłączenie obcej władzy przez państwo na swym terytorium. Wiąże się z tym monopol przymusu, jurysdykcji i organizacji służb publicznych.
Zwierzchnictwo personalne.
Zwierzchnictwo personalne jest to cecha państwa bezpośrednio łącząca się ze zwierzchnictwem terytorialnym. Polega na sprawowaniu władzy i opieki przez państwo nad wszystkimi obywatelami tego państwa. Cecha ta jest konsekwencją obywatelstwa i przynależności państwowej.

</doc>
<doc id="1703346" url="https://pl.wikipedia.org/wiki?curid=1703346" title="Gnawa">
Gnawa

Gnawa lub Gnaoua () – grupa etniczna oraz religijne bractwo Sufi w Maroku. Gnawa są po części potomkami niewolników z Afryki Subsaharyjskiej lub czarnych Afrykanów, którzy przybyli w karawanach handlowych przemierzających Saharę.
Etymologia.
Nazwa zdaje się pochodzić od słowa "aguinaw" (lub "agenaou", po arabsku: أݣناو), oznaczającego w dialekcie mieszkańców Sahary, Berberów „czarnego (człowieka)”. Z kolei język berberyjski przyjął to słowo od nazwy ważnego w XII w. miasta "Gana" leżącego w dzisiejszym zachodnim Mali. Po arabsku "Gana" to "Ghana" lub "Jenna" a w języku portugalskim i – później – francuskim "Guinea" lub "Jenné".
Historia.
Członkowie tej grupy etnicznej najprawdopodobniej wywodzą się z rejonu Sahelu leżącego w Afryce Zachodniej i Centralnej. Mieszkańcy Sahelu od dawna utrzymywali intensywne kontakty handlowe i polityczne z państwami Maghrebu, szczególnie zaś z Algierią. Bardzo rozwinięty był handel złotem i niewolnikami.
W obiegowej opinii to marokańskiemu sułtanowi Ahmedowi Al Mansour Ad-Dahbi'emu przypisuje się sprowadzenie znacznej liczby jeńców i niewolników, którzy zapoczątkowali grupę etniczną zwaną później "Gnawa". W roku 1591 zorganizował on wyprawę wojenną przeciwko Imperium Songhajskiemu. Znaczna ilość jeńców i niewolników miała według tradycji pochodzić z miasta Timbuktu. Jednakże historycy podkreślają, że handel złotem i niewolnikami odbywał się pomiędzy Magrebem i Afryką Subsaharyjską już całe stulecia przed al-Mansurem i raczej mało prawdopodobne, by to jedna wyprawa wojenna dała początek grupie etnicznej Gnawa.
Przyjąwszy islam, Gnawa kultywowali tradycję rytualnego posiadania wyrażaną poprzez taniec i praktyki mające na celu wzbudzić lęk. Rytuał posiadania nazywany "Jedba" (arab.: جدبة), poprzedza noc ("laila", Arabic: ليلة), podczas której muzyk-mistrz ("maâlem", Arabic: معلم) i jego trupa swą grą wprowadzają zebranych w odpowiednią ku obrzędowi atmosferę. Muzyka Gnawa to połączenie tradycyjnego Islamskiego Sufizmu i przedislamskich tradycji Maghrebu i Czarnej Afryki.
Wielu współczesnych badaczy muzyki zwraca uwagę na liczne podobieństwa między muzyką afroamerykańską, jak blues i muzyką taką, jak Gnawa czy suficka tariqa. Takie podobieństwa można także zauważyć analizując inne rodzaje silnie uduchowionej muzyki innych subsaharyjskich grup etnicznych, jak Bori w Nigerii, Stambouli w Tunezji, Sambani w Libii, Bilali w Algierii, a także w pozaafrykańskich religii: voodoo czy candomblé w Brazylii.
Gnawa i muzyka.
Mianem muzyków Gnawa określa się na ogół ludzi, którzy praktykują także rytuały uzdrawiania oparte na przedislamskich afrykańskich obrzędach animistycznych. W tradycji i kulturze marokańskiej muzycy Gnawa są postrzegani jako mistrzowie w magicznym usuwaniu skutków zatrucia jadem skorpiona i specjaliści leczeniu chorób o podłożu psychicznym. W swych praktykach uzdrawiających wykorzystują oni kolory, pobudzoną intensywnie wyobraźnię odwołującą się do wierzeń swej kultury, olejki eteryczne i pachnidła oraz odpowiednio modulowany lęk i strach.
Muzycy Gnawa grają głęboko hipnotyczne, transowe dźwięki, wyróżniające się nisko brzmiącymi, rytmicznymi melodiami zw. sintir. Wykorzystują śpiewny dialog z uczestnikami obrzędu/koncertu, klaskanie i cymbały zwane "krakeb" (l.mn.: "karkaba"). Ceremonie Gnawa wykorzystują muzykę i taniec do przywołania duchów świętych przodków, które mogą odpędzić zło, wyleczyć choroby o podłożu psychicznym czy zatrucie jadem skorpiona.
Muzyka Gnawa zdobyła na świecie szerokie uznanie i wzbudziła zainteresowanie artystów takich, jak: Bill Laswell, Randy Weston, Adam Rudolph, Robert Plant i Jimmy Page. Duże zasługi w popularyzowaniu muzyki Gnawa w świecie zachodnim ma artysta Hassan Hakmoun.
Centrum muzyki Gnawa jest Essaouira na południu Maroka. Co roku odbywa się tam międzynarodowy festiwal Gnaoua World Music Festival. W Marakeszu doroczny festiwal muzyki Gnawa odbywa się z sanktuarium Moulay Brahim w górach Atlasu.

</doc>
<doc id="1703347" url="https://pl.wikipedia.org/wiki?curid=1703347" title="Abula">
Abula

Abula – wieś w Estonii, w prowincji Sarema, w gminie Kihelkonna.

</doc>
<doc id="1703348" url="https://pl.wikipedia.org/wiki?curid=1703348" title="Katerine Avgoustakis">
Katerine Avgoustakis

Katerine, właściwie Katerine Avgoustakis (ur. 16 września 1983) – belgijska piosenkarka, posiadająca również greckie korzenie ze strony ojca.
Zadebiutowała w 2002 roku jako członkini zespołu "Indiana", z którym doszła do półfinału w narodowym etapie eliminacji do Konkursu Eurowizji, zaprezentowała wtedy utwór "Imitation Love".
Po rozstaniu z zespołem – trzy lata później wystąpiła w programie Star Academy, w Polsce znanego pod nazwą Fabryka Gwiazd, gdzie udało jej się zwyciężyć a następnie podpisać kontrakt płytowy.
Brała udział w sesjach zdjęciowych do belgijskich magazynów, takich jak:
Che Magazine, People Magazine.
Brała również udział w belgijskiej edycji Gwiazdy tańczą na lodzie, jej partnerem był Sacha Blanchet, zajęli 2. miejsce.
Obecnie mieszka w mieście Maasmechelen w Belgii, gdzie poza muzyką prowadzi także swój własny program w telewizji JIMTv, poświęcony flamandzkiej muzyce.
8 sierpnia 2009 w Sopocie wykonując utwór pt. „Ayo Technology” wygrała konkurs na "Zagraniczny Hit Lata" Sopot Hit Festiwalu.
W 2010 roku razem z Kasią Wilk zaśpiewały na gali Eska Music Awards 2010. Katerina zaśpiewała piosenkę Kasi Wilk, a Kasia Kateriny.
Jej pierwszy album "Katerine" ukazał się w listopadzie 2005 roku. Znajduje się na nim hit "Here Come All The Boys". W roku 2006 otrzymała 2 duńskie nagrody "Best Female Artist" oraz "Best Music Video National". Rok później ukazały się jej kolejne utwory "Take Me Home" oraz "Catfight". Następny rok przyniósł artystce występ w belgijskim odpowiedniku programu Gwiazdy tańczą na lodzie - Sterren op het Ijs. Między artystką a wytwórnią jej płyt doszło do nieporozumień, w wyniku których zmieniła wytwórnię na Mostiko.

</doc>
<doc id="1703353" url="https://pl.wikipedia.org/wiki?curid=1703353" title="Celadon">
Celadon

Celadon, seladon () – typ ceramiki chińskiej, charakteryzujący się grubymi ściankami i szarawym szkliwem o barwie zielonkawej z całą gamą odcieni aż do oliwkowych i szarawych. Ceramika ta produkowana była w wytwórni Longquan w prowincji Zhejiang od IX wieku, później również w Korei. Wśród wyrobów najczęściej znajdowały się czarki i naczynia z wykonaną podszkliwnie dekoracją reliefową, wytłaczaną, rzeźbioną o wzorach przedstawiających motywy kwiatowe lub zwierzęce. Celem przyświecającym twórcom celadonu było stworzenie taniej imitacji drogiego nefrytu.
Dzięki swojej ścisłej strukturze i grubym ściankom wyroby z celadonu używane były do transportu morskiego i dotarły do odległych zakątków świata, m.in. do Egiptu i Konstantynopola. Świadectwem rozpowszechnienia celadonu jest jego pierwotna nazwa, "martabani", pochodząca od birmańskiego portu Martaban.
Nazwa celadonu wywodzi się prawdopodobnie od imienia sułtana Saladyna panującego w XII w., który posiadał chińską kolekcję tej ceramiki, lub od koloru szaty Celadona, bohatera siedemnastowiecznego romansu pasterskiego Honoré d’Urfé. 
Od nazwy ceramiki pochodzi nazwa jej koloru, seledynowego.

</doc>
<doc id="1703354" url="https://pl.wikipedia.org/wiki?curid=1703354" title="Śmierdzonka">
Śmierdzonka

Śmierdzonka (słow. "Smerdžonka", niem. "Bad Kronenberg") – dawniej samodzielna miejscowość słowacka, od 1948 wraz z również dawniej oddzielnymi Szwabami Niżnymi przyłączona została do Czerwonego Klasztoru (pod nazwą "Červený Kláštor-kúpele") i dzisiaj stanowi jego część. Położona jest w dolnej części doliny Lipnika, pomiędzy wzniesieniami należącej do Pienin Klasztornej Góry (657 m) i Węgliska (600 m). Zabudowania znajdują się na rozszerzonym i płaskim dnie doliny Lipnika zwanym Doliną św. Antoniego.
Była to przyklasztorna osada zarządzana przez zakonników z Czerwonego Klasztoru, istniejąca już w XIV w. Znajdują się w niej 2 źródła siarkowej wody mineralnej o silnym zapachu, od którego pochodziła też nazwa miejscowości. W 1807 Christian Genersich pisał o nich: „Jak mówię, wiele osób wyzdrowiało wskutek tak zewnętrznego, jak wewnętrznego użycia tej wody”. W XIX w stała się Śmierdzonka popularna wśród kuracjuszy Szczawnicy. Początkowo łazienki znajdowały się w stodole młynarza, później wybudowano budynki kąpielowe, w 1881 był już nieduży hotel i 12 łazienek, z czasem osada stała się centrum węgierskiej turystyki. Uległa jednak zaniedbaniu, w 1888 dr Miklós Szontagh (założyciel Nowego Smokowca) ubolewał, że zdroje są zaniedbane i brudne. Ponownie uruchomiono uzdrowisko w 1928. Po wojnie był tu młodzieżowy ośrodek wczasowy, od 1958 znowu utworzono ogólnodostępne uzdrowisko. Znajduje się tutaj ośrodek wypoczynkowy "Dunajec" ze schroniskiem i restauracją.

</doc>
<doc id="1703358" url="https://pl.wikipedia.org/wiki?curid=1703358" title="Rudka (dopływ Gardominki)">
Rudka (dopływ Gardominki)

Rudka – struga w północno-zachodniej Polsce, w woj. zachodniopomorskim, w gminie Nowogard; lewobrzeżny dopływ rzeki Gardominki.
Rudka bierze swój początek na południe od wsi Orzesze na Równinie Nowogardzkiej, skąd płynie na północny zachód przez zachodnią część wsi Orzechowo. Dalej płynie na północ, gdzie w pobliżu kolonii Zatocze na wschodniej części Równiny Goleniowskiej odbija na wschód i uchodzi do Gardominki od jej lewego brzegu.
Nazwa Rudka została wprowadzona w 1948 roku.

</doc>
<doc id="1703365" url="https://pl.wikipedia.org/wiki?curid=1703365" title="Erzsébet Szenyán">
Erzsébet Szenyán

Erzsébet Szenyán (ur. 1943) – węgierska tłumaczka.
Życiorys.
Jej matką była Słowaczką, a ojcem Ormianinem. W 1966 ukończyła filologię węgierską i rosyjską w Szegedzie. Na kursach Instytutu Polskiego w Budapeszcie nauczyła się języka polskiego, zakończonych państwowym egzaminem w 1976. Pracowała jako nauczycielka w szkole średniej w latach 1966–1975, w Instytucie Polskim w Budapeszcie (1975–1980). Od roku 1980 pracuje jako tłumacz i redaktor literacki. Przełożyła ponad 40 książek w tym 11 dzieł Ryszarda Kapuścińskiego oraz utwory: Jana Chryzostoma Paska, Adama Mickiewicza, Tadeusza Nowaka, Stanisława Vincenza, Józefa Tischnera oraz Sławomira Mrożka.
Kilkakrotnie otrzymała wsparcie z Instytutu Książki w ramach Programu Translatorskiego ©POLAND

</doc>
<doc id="1703366" url="https://pl.wikipedia.org/wiki?curid=1703366" title="Giacomo Gaetani Stefaneschi">
Giacomo Gaetani Stefaneschi



</doc>
<doc id="1703372" url="https://pl.wikipedia.org/wiki?curid=1703372" title="Moja krew, twoja krew">
Moja krew, twoja krew

Moja krew, twoja krew (ang. "My Blood, Your Blood") – brytyjski film dokumentujący polską scenę muzyczną pierwszej połowy lat 80 XX w. 
Film został wyreżyserowany przez Andrzeja Kostenkę na zamówienie brytyjskiej stacji BBC. Na obraz dokumentalny składają się: występy zespołów na Festiwalu Muzyków Rockowych w Jarocinie, zorganizowanym w 1986 roku, teledyski zrealizowane przez ekipę filmu oraz wywiady z muzykami: m.in. Pawłem Gumolą (przewodnia postać w filmie), Zbigniewem Hołdysem, Tomkiem Lipińskim, Robertem Brylewskim, Darkiem Malejonkiem, członkami zespołów Process i Kat, a także z osobami związanymi z ówczesnym rynkiem muzycznym (m.in. szef „Hybryd” Sławomir Rogowski i dziennikarze Paweł Sito i Janusz Atlas).

</doc>
<doc id="1703373" url="https://pl.wikipedia.org/wiki?curid=1703373" title="Ksenia Starosielska">
Ksenia Starosielska

Ksenia Starosielska (, ur. 22 lutego 1937 w Moskwie, zm. 29 listopada 2017 tamże) – rosyjska tłumaczka.
Życiorys.
Tłumacz literatury polskiej na język rosyjski. W jej dorobku znajdują się między innymi tłumaczenia dzieł Ryszarda Kapuścińskiego, Henryka Sienkiewicza, Jerzego Andrzejewskiego, Tadeusza Konwickiego, Tadeusza Różewicza, Wiesława Myśliwskiego, Tadeusza Nowaka, Marka Hłaski, Stefana Chwina, Jerzego Pilcha, Pawła Huellego. Jest autorką recenzji i opracowań dotyczących literatury polskiej.
Za swą pracę otrzymała m.in. Krzyż Kawalerski Orderu Zasługi RP, nagrodę ZAiKS-u, nagrodę polskiego Pen Clubu i nagrodę Instytutu Książki Transatlantyk (2008).
Zmarła 29 listopada 2017 w Moskwie po ciężkiej operacji serca.
Nagrody i odznaczenia.
Była laureatką nagród za przekłady literackie, odznaczeń polskiego PEN-Clubu i ZAIKS-u. W 2008 roku otrzymała Nagrodę Transatlantyk za wybitne zasługi w promocji literatury polskiej. W 2014 roku została odznaczona Krzyżem Oficerskim Orderu Zasługi RP.

</doc>
<doc id="1703377" url="https://pl.wikipedia.org/wiki?curid=1703377" title="Gustaw Gottesman">
Gustaw Gottesman

Gustaw Gottesman (ur. 15 września 1918 we Lwowie, zm. 5 października 1998 w Warszawie) – polski dziennikarz, dramaturg i tłumacz.
Życiorys.
Urodził się we Lwowie w rodzinie polsko-żydowskiej. Podczas Holocaustu stracił oboje rodziców. Podczas II wojny światowej był żołnierzem Polskich Sił Zbrojnych. Pracował jako urzędnik w ministerstwach polskiego rządu w Londynie. Był sekretarzem przewodniczącego polskiej delegacji na konferencję w Bretton Woods ministra Ludwika Grosfelda. Przez pewien czas pracował w ONZ. 
Do Polski wrócił w 1949 r. Związał się z PZPR, z której wystąpił w r. 1968. Pracował jako dziennikarz. Był redaktorem naczelnym pisma "Przegląd Kulturalny", do jego zamknięcia w 1963 r. W latach 1972–1975 był zastępcą redaktora naczelnego tygodnika "Literatura". 23 sierpnia 1980 roku dołączył do apelu 64 uczonych, pisarzy i publicystów do władz komunistycznych o podjęcie dialogu ze strajkującymi robotnikami.
Autor dramatów i przekładów literackich. Wraz z Andrzejem Jareckim dokonał pierwszego przekładu na język polski libretta legendarnego musicalu "Les Misérables" Boublila (libretto francuskie) i Schönberga (muzyka) opartego na powieści "Nędznicy" Wiktora Hugo, który w latach 1989–2000 wystawiany był w gdyńskim Teatrze Muzycznym im. Danuty Baduszkowej w reżyserii Jerzego Gruzy.
Ojciec publicysty Krzysztofa Gottesmana. Pochowany jest na Cmentarzu Wojskowym na Powązkach (kwatera C2, rz. 9, m. 7).

</doc>
<doc id="1703378" url="https://pl.wikipedia.org/wiki?curid=1703378" title="Antena rozsiewcza">
Antena rozsiewcza



</doc>
<doc id="1703381" url="https://pl.wikipedia.org/wiki?curid=1703381" title="Wołowa (dopływ Gardominki)">
Wołowa (dopływ Gardominki)

Wołowa – struga w północno-zachodniej Polsce, w woj. zachodniopomorskim; prawobrzeżny dopływ rzeki Gardominki.
Wołowa bierze swoje źródło na południe od wsi Mechowo w gminie Płoty, następnie przepływa przez zbiornik wodny we wsi i jej wschodnią część. Płynie w kierunku północno-wschodnim do Waniorowa, gdzie płynie na północ. Uchodzi do Gardominki od prawego brzegu.
Nazwa Wołowa została wprowadzona w 1948 roku.

</doc>
<doc id="1703387" url="https://pl.wikipedia.org/wiki?curid=1703387" title="Dwirkiwszczyna">
Dwirkiwszczyna

Dwirkiwszczyna () – wieś na Ukrainie, w rejonie boryspolskim w obwodzie kijowskim. Liczy 780 mieszkańców.
We wsi urodził się piłkarz Andrij Szewczenko.

</doc>
<doc id="1703388" url="https://pl.wikipedia.org/wiki?curid=1703388" title="Zofia de Ines-Lewczuk">
Zofia de Ines-Lewczuk

Zofia de Ines-Lewczuk, Zofia de Ines (ur. 15 maja 1948 w Rybniku) – scenografka teatralna, operowa, baletowa, filmowa i telewizyjna.
W 1972 roku ukończyła studia na Wydziale Architektury Politechniki Krakowskiej, a w 1975 także Podyplomowe Studium Scenografii Akademii Sztuk Pięknych w Krakowie.
Debiutowała w 1975 roku przygotowując kostiumy do „Białego małżeństwa” Tadeusza Różewicza – w reżyserii Kazimierza Brauna we wrocławskim Teatrze Współczesnym. W 1976 roku na tej samej scenie opracowała scenografię do kolejnych realizacji Brauna – „Kleopatry i Cezara” Cypriana Kamila Norwida, „Anny Liwii” Macieja Słomczyńskiego na podstawie Jamesa Joyce’a, a w 1977 roku do „Operetki” Witolda Gombrowicza.
Ma w dorobku ponad sto różnych realizacji w kraju i za granicą. Pracowała m.in. z takimi reżyserami, jak: Henryk Baranowski, Jerzy Jarocki, Adam Hanuszkiewicz, Maciej Prus, Marek Weiss-Grzesiński, Krzysztof Zaleski, Wojciech Misiuro (w ramach zespołu Teatru Ekspresji w Gdyni) oraz Ewa Wycichowska (w ramach Polskiego Teatru Tańca w Poznaniu).
Przez wiele lat współpracowała również z twórcą polskiego teatru pantomimy Henrykiem Tomaszewskim, z którym zrobiła m.in. „Rycerzy króla Artura”, „Syna marnotrawnego”, „Sen nocy letniej” a także „Orfeusza i Eurydykę” Christopha Glucka.
Tworzyła dla większości scen operowych w Polsce. Dla Opery Narodowej zaprojektowała scenografię do „Fausta” Gounoda, „Rossinian”, „Bolera” i „Carmina burana” w choreografii Antala Fodora oraz do „Rigoletta” Verdiego. W 2001 przygotowała w Teatrze Wielkim – Operze Narodowej dekoracje (wraz ze Sławomirem Lewczukiem) i kostiumy do „Strasznego dworu” Moniuszki w reżyserii Mikołaja Grabowskiego, w 2007 scenografię spektaklu „W krainie czarodziejskiego fletu” Mozarta, a w 2008 kostiumy do spektaklu „Magiczny Doremik” Ptaszyńskiej.
Ostatnie jej prace to m.in. projekty kostiumów do „Rigoletta” Giuseppe Verdiego w inscenizacji Henryka Baranowskiego w Operze Krakowskiej (2004), „Smutnej królewny” Michała Walczaka w reżyserii Pawła Aignera z warszawskiego Teatru Montownia (2004), oraz „Przypadków pana Von K.” według Heinricha von Kleista - spektaklu Ewy Wycichowskiej z Polskiego Teatru Tańca w Poznaniu (2005).
W 2013 została odznaczona Srebrnym Medalem „Zasłużony Kulturze Gloria Artis”.

</doc>
<doc id="1703389" url="https://pl.wikipedia.org/wiki?curid=1703389" title="Shō Sakurai">
Shō Sakurai

 - członek japońskiego zespołu Arashi należącego do Johnny &amp; Associates.
Do Johnny &amp; Associates dołączył w październiku 1995 i stał się jednym z Johnny's Jrs. do czasu debiutu Arashi w listopadzie 1999. W międzyczasie Sho rozpoczął studia ekonomiczne na uniwersytecie Keio, które ukończył w 2004 roku. Stał się inspiracją dla innych artystów z agencji Johnny's Entertainment, aby kontynuować naukę po liceum.
Sakurai jest również znany z rapowania dla Arashi. Stąd wziął się jeden z jego pseudonimów "Sakurap".
Waży ok. 60 kg, wzrost: 171 cm.

</doc>
<doc id="1703391" url="https://pl.wikipedia.org/wiki?curid=1703391" title="Rajd Dakar 1999">
Rajd Dakar 1999

Rajd Dakar 1999 (Rajd Paryż – Dakar 1999) – dwudziesta pierwsza edycja terenowego Rajdu Dakar, która odbyła się na trasie Grenada – Dakar. Wyścig rozpoczął się 1 stycznia 1999. Po raz pierwszy w rajdzie prowadziła po 5. etapie kobieta – Niemka Jutta Kleinschmidt. Impreza został przerwana na trasie 12. etapu (Etap pomiędzy An-Nama a Tiszit w Maureatnii), powodem był atak uzbrojonych tubylców na 50 konkurentów rajdu (skradziono 4 samochody, 3 ciężarówki i 1 motocykl, a także pieniądze i benzynę). W kategorii samochodów zwyciężył Francuz Jean-Louis Schlesser, zaś w motocyklach – także Francuz Richard Sainct.

</doc>
<doc id="1703404" url="https://pl.wikipedia.org/wiki?curid=1703404" title="Marianna Nalepa">
Marianna Nalepa



</doc>
<doc id="1703406" url="https://pl.wikipedia.org/wiki?curid=1703406" title="Juan Ferraro">
Juan Ferraro

Juan José Ferraro (5 września 1923 - 1973) - piłkarz argentyński, napastnik.
Ferraro karierę piłkarską rozpoczął w drugoligowym wówczas klubie CA Vélez Sarsfield, z którym w 1943 roku awansował do pierwszej ligi argentyńskiej. Jako gracz klubu Vélez Sársfield wziął udział w turnieju Copa América 1945, gdzie Argentyna zdobyła tytuł mistrza Ameryki Południowej. Ferraro zagrał w trzech meczach - z Boliwią (w 81 minucie zastąpił na boisku René Pontoniego), Kolumbią (na 13 minut przed końcem zastąpił Pontoniego i zdążył zdobyć 2 bramki) i Urugwajem.
W 1949 roku przeszedł do Boca Juniors, w którym zadebiutował 21 sierpnia w przegranym 3:4 meczu z CA Lanús. Już w pierwszym meczu Ferraro zdobył dla nowego klubu bramkę. W 1950 roku razem z Boca Juniors zdobył tytuł wicemistrza Argentyny.
Ostatni raz w barwach Boca Juniors Ferraro zagrał 25 listopada 1952 roku w meczu z San Lorenzo de Almagro. Boca Juniors przegrał 1:2, a Ferraro na pożegnanie zdobył dla swej drużyny honorową bramkę. W sumie w barwach Boca Juniors rozegrał 85 meczów (7647 minut) i zdobył 34 bramki, a w argentyńskich rozgrywkach klubowych rozegrał łącznie 388 meczów i zdobył 189 bramek.
W 1953 roku wrócił do Vélez Sársfield, z którym w tym samym roku zdobył swoje drugie wicemistrzostwo Argentyny. Na zakończenie kariery w 1958 roku został piłkarzem kolumbijskiego klubu Independiente Santa Fe.
W reprezentacji Argentyny Ferraro rozegrał 8 meczów i zdobył 4 bramki.

</doc>
<doc id="1703417" url="https://pl.wikipedia.org/wiki?curid=1703417" title="Juan José Ferraro">
Juan José Ferraro



</doc>
<doc id="1703418" url="https://pl.wikipedia.org/wiki?curid=1703418" title="Radio RMI FM">
Radio RMI FM



</doc>
<doc id="1703420" url="https://pl.wikipedia.org/wiki?curid=1703420" title="Dobra (dopływ Sąpólnej)">
Dobra (dopływ Sąpólnej)

Dobra – struga w północno-zachodniej Polsce, w woj. zachodniopomorskim; prawobrzeżny dopływ rzeki Sąpólnej.
Dobra bierze swoje źródło na Równinie Nowogardzkiej, na zachód od wsi Krzemienna w gminie Dobra. Początkowy bieg płynie na południe, gdzie przed wsią Anielino zawraca w kierunku północnym płynąc w pobliżu Krzemiennej. Następnie biegnie przez wieś Błądkowo, za którą przyjmuje od lewego brzegu dopływ spod kolonii Ostrzyca. Dalej płynie na północ przez wieś Wierzbięcin i przez Jarchlinem zmienia kierunek płynąc na zachód i północny zachód. Przyjmuje dopływ spod Kulic i kilometr dalej uchodzi do Sąpólnej od prawego brzegu, na południe od wsi Maszkowo.
Nazwa Dobra funkcjonuje od 1948 roku, kiedy to została zmieniona z poprzedniej niemieckiej nazwy "Mühlen Bach".

</doc>
<doc id="1703422" url="https://pl.wikipedia.org/wiki?curid=1703422" title="Dolina św. Antoniego">
Dolina św. Antoniego

Dolina św. Antoniego – niewielka dolina na Słowacji przy ujściu Lipnika do Dunajca, na granicy dwóch regionów geograficznych: Pienin i Magury Spiskiej. Od wschodniej strony ograniczona jest wzniesieniem Klasztornej Góry (557 m), od zachodu wzniesieniem Uhliská (600 m) i bezimiennym szczytem 623 m. W dolinie tej znajduje się Czerwony Klasztor. Nazwa doliny jest bardzo stara, taką nazwą określano tę dolinę już w 1324 r.

</doc>
<doc id="1703423" url="https://pl.wikipedia.org/wiki?curid=1703423" title="Mikołajki (zwyczaj)">
Mikołajki (zwyczaj)

Mikołajki – zeświecczona nazwa dnia Świętego Mikołaja obchodzonego 6 grudnia w katolicyzmie i prawosławiu, ku czci świętego Mikołaja, biskupa Miry. 
Do XIX wieku był to na ziemiach polskich dzień wolny od pracy. W 1969 roku w Kościele katolickim zniesiono święto, jest to już tylko tzw. "wspomnienie dowolne".
Od średniowiecza w wigilię tego dnia święty Mikołaj (a właściwie osoba przebrana za niego) przynosił dzieciom prezenty. Współcześnie w Polsce nocą podkłada się dzieciom drobne upominki, małe zabawki, a przede wszystkim słodycze. W XIX i XX wieku obdarzający dzieci podarkami w swoje święto Mikołaj został przekształcony w baśniową postać rozdającą prezenty w Boże Narodzenie, wykorzystywaną w kulturze masowej.
Historia.
Od IX wieku Mikołaj był wielbiony w chrześcijaństwie wschodnim i zachodnim jako święty i cudotwórca. Spisany w Bizancjum "Żywot Mikołaja" pióra archimandryty Michała z IX wieku przekazuje, że już w tym czasie 6 grudnia obchodzono w Konstantynopolu święto Mikołaja, które traktowano jako "godne przygotowanie do Bożego Narodzenia". Liczne, poświadczone przez Kościół cuda sprawiły, że na Zachodzie jego wspomnieniu nadano również rangę święta. Najstarszy o tym przekaz pochodzi z akt synodów w Neapolu z lat 821 i 842. Na synodzie w Oksfordzie z 1222 roku podniesiono rangę tego święta w kalendarzu do najwyższej.
Już w X wieku w Mikołajki wystawiano dramaty liturgiczne dla dzieci, opowiadające historię świętego, które w późnym średniowieczu stały się niezwykle popularne w całej Europie. Część badaczy sądzi, że zwyczaj wręczania prezentów związany był początkowo z tymi przedstawieniami. Inni wskazują na XII-wieczne przekazy ze środkowej Francji, które informują, że w wigilię święta Mikołaja zakonnice roznosiły prezenty dla dzieci z biednych rodzin i zostawiały je wieczorem pod drzwiami. W paczkach znajdowały się pomarańcze i orzechy.
Kult świętego był tak popularny, że od XVI wieku w kalendarzach protestanckich zachowano przy 6 grudnia zapis o wspominaniu tego dnia Mikołaja. Nazwę "święto" zastąpiono w nich "Dniem Mikołaja". W XVII-wiecznych niemieckich pismach protestanckich wyrażano zaniepokojenie zwyczajem wręczania dzieciom prezentów przez świętego biskupa. Niektórzy duchowni luterańscy uważali to za przejaw odrzucanego przez protestantów kultu świętych i proponowali, aby upominki przynosiło Dzieciątko Jezus w Boże Narodzenie. To najstarszy ślad próby przeniesienia zwyczaju wręczania dzieciom prezentów z wigilii 6 grudnia na wigilię Bożego Narodzenia.
Sobór Watykański II zarządził rewizję kultu świętych w Kościele katolickim. Powołano komisję złożoną z teologów i historyków, która miała zaproponować usunięcie świąt tych postaci, których istnienia nie sposób było udowodnić. Zakwestionowała ona historyczność Mikołaja, co wywołało ożywioną dyskusję, w której znaczna część hierarchii i wiernych stanęła w obronie kultu świętego. Papież Paweł VI zdecydował się na rozwiązanie kompromisowe. W opublikowanym w 1969 roku "Calendarium Romanum " zniósł święto 6 grudnia i postanowił, że tego dnia będzie obchodzone tzw. "wspomnienie dowolne". Z kalendarza usunięto również średniowieczne teksty hagiograficzne poświęcone Mikołajowi, pozostawiając krótką notatkę opartą na "Stratelatis" z VI wieku. W motu prioprio "Mysterii Paschalis" Paweł VI uzasadnił: "aby wprowadzić w życie postanowienia Soboru Powszechnego, usunięto z kalendarza ogólnego imiona niektórych świętych; zezwolono, aby wspomnienia pewnych świętych obchodzono według uznania i aby przywrócono ich kult, ograniczony do ich własnych krajów".
Legendy.
Zwyczaj wręczania prezentów w Mikołajki wywodził się ze średniowiecznych legend o życiu świętego Mikołaja, które stały się bardzo popularne dzięki przedstawieniom wystawianym od X wieku 6 grudnia. Najbardziej znana była, spisana w pierwszej połowie IX wieku w Konstantynopolu przez archimandrytę Michała, opowieść o trzech córkach.
Zgodnie z nią młody Mikołaj, jeszcze przed wyborem na biskupa, miał chciwego i bogatego sąsiada, który drwił z pobożności świętego. Bóg ukarał sąsiada i sprawił, że stracił majątek oraz popadł w skrajną biedę. Gdy nie miał już z czego utrzymać rodziny, postanowił sprzedać swoje trzy córki, ponieważ nikt nie chciał ich poślubić bez otrzymania stosownego posagu. Mikołaj, po długich rozważaniach tekstów Pisma Świętego i modlitwie, postanowił uratować cnotę dziewcząt. Trzykrotnie, pod osłoną nocy, wrzucał przez okno pieniądze przeznaczone na posag dla każdej kolejnej siostry. Gdy sąsiad wyprawił już dwa wesela, postanowił dowiedzieć się, skąd biorą się tajemnicze pieniądze. Czuwał całą noc i ze zdumieniem odkrył, że to pogardzany przez niego Mikołaj wrzuca po raz trzeci pieniądze przez okno. Podziękował mu zawstydzony i postanowił zmienić swoje życie na zgodne z przykazaniami.
Zwyczaje.
W średniowiecznej Europie zachodniej uważano świętego Mikołaja za patrona dzieci. W niektórych miastach odnotowano w źródłach zwyczaj wybierania w Mikołajki dziecięcego biskupa, który symbolicznie przejmował władzę. W XVI wieku na wyspach brytyjskich pojawił się rytuał wynoszenia tego dnia dyrektora ze szkoły i przejmowania władzy przez uczniów. Przetrwał on w niektórych regionach kilka stuleci.
Zbliżone do współczesnych zwyczaje mikołajkowe są udokumentowane od XV wieku w źródłach polskich, czeskich, austriackich, holenderskich, belgijskich i niemieckich. Święty Mikołaj pełnił w nich rolę osoby przynoszącej prezenty z okazji własnego święta. Jego atrybutami były siwa broda, pastorał, mitra oraz długa, czerwona szata biskupia. Wieczorem 5 grudnia obdarowywał owocami, orzechami, ciastkami czy cukierkami dobrze zachowujące się dzieci. Niegrzeczne uderzał pastorałem. Gdy nie pojawiał się osobiście, dzieci starały się przekazać, że czekają na prezenty, na różne sposoby. Z Holandii zachowały się zapisy o wystawianiu butów przy kominku. W Czechach dzieci wieszały skarpety na ramach okiennych, a w Austrii kładły buty na parapecie.
Współcześnie w Polsce, nocą z 5 na 6 grudnia, podkłada się dzieciom prezenty pod poduszką, w buciku lub umieszcza się je w dużej skarpecie. W wielu szkołach panuje zwyczaj wymieniania się drobnymi prezentami z wcześniejszym losowaniem „swojego mikołajka” czy „swojej mikołajki” (czyli osoby, którą się obdaruje).

</doc>
<doc id="1703426" url="https://pl.wikipedia.org/wiki?curid=1703426" title="Moneta kolekcjonerska">
Moneta kolekcjonerska

Moneta kolekcjonerska – moneta najczęściej z metalu szlachetnego, przede wszystkim złota lub srebra, bita przeważnie dla uczczenia ważnych osób lub wydarzeń, w przeważającej większości wprowadzana przez bank emisyjny na pierwotny rynek kolekcjonerski w cenach wyższych niż wynosi jej nominał.
Na cenę za jaką monety kolekcjonerskie rozprowadzane są przez bank mają głównie wpływ:
W zależności od emitenta przedmioty te mogą posiadać status monety de jure (czyli być prawnie określonym środkiem pieniężnym) lub też stanowić wyłącznie obiekt medalierski (emisje prywatne, niezwiązane z żadnym bankiem mającym prawo emisji środków pieniężnych). Żadne z nich nie są monetami de facto ze względu na brak praktycznego zastosowania jako środka płatniczego. Zaliczane są do pozornych znaków pieniężnych.
Monety kolekcjonerskie bite są często w niestandardowych wymiarach lub z dodatkami mającymi zainteresować kolekcjonerów do kupna. Nietypowymi kształtami są najczęściej prostokątne klipy, a dodatkami m.in. cyrkonia, bursztyn, tampondruk. Monety te mogą być również poddawane procesom platerowania metalem szlachetnym lub oksydowaniu.
Zazwyczaj monety kolekcjonerskie bije się w niewielkich nakładach – kilkaset do kilkadziesiąt tysięcy egzemplarzy – ze względu na brak ich faktycznego uczestnictwa obiegu. Najchętniej kolekcjonowane są w idealnych stanach zachowania.
Popularne nominały polskich monet kolekcjonerskich okresu podenominacyjnego III Rzeczypospolitej, tj. od 1995 r., to:
Niektóre monety kolekcjonerskie NBP mają inne parametry od podanych powyżej.
NBP wypuszcza też okazjonalnie monety kolekcjonerskie w innych nominałach: 5, 25, 30, 37, 1000, czy 2018 złotych. W 2019 r. dokonał również emisji kolekcjonerskich w srebrze oraz złocie monet powszechnego obiegu, od 1 grosza do 5 złotych.
W latach 1964–1991 były również bite przez Mennicę Państwową kolekcjonerskie monety próbne, różniące się jedynie od monet kolekcjonerskich NBP statusem prawnym (nieobiegowym) i najczęściej umieszczonym na rewersie napisem „PRÓBA”.
W II Rzeczypospolitej funkcję monet kolekcjonerskich pełniły w znacznym stopniu specjalne emisje wykonywane przez Mennicę Państwową, często z napisem „PRÓBA”, dystrybuowane przez Gabinet Numizmatyczny Mennicy Państwowej.

</doc>
<doc id="1703430" url="https://pl.wikipedia.org/wiki?curid=1703430" title="Kościelnik (województwo zachodniopomorskie)">
Kościelnik (województwo zachodniopomorskie)

Kościelnik – przysiółek wsi Błądkowo, w północno-zachodniej Polsce położona w województwie zachodniopomorskim, w powiecie łobeskim, w gminie Dobra.

</doc>
<doc id="1703435" url="https://pl.wikipedia.org/wiki?curid=1703435" title="Kościelnik">
Kościelnik



</doc>
<doc id="1703437" url="https://pl.wikipedia.org/wiki?curid=1703437" title="Parafia św. Jana Chrzciciela w Augustowie">
Parafia św. Jana Chrzciciela w Augustowie

Parafia św. Jana Chrzciciela w Augustowie – rzymskokatolicka parafia leżąca w dekanacie Augustów – św. Bartłomieja Apostoła należącym do diecezji ełckiej.

</doc>
<doc id="1703440" url="https://pl.wikipedia.org/wiki?curid=1703440" title="Parafia Matki Bożej Częstochowskiej w Augustowie">
Parafia Matki Bożej Częstochowskiej w Augustowie

Parafia Matki Bożej Częstochowskiej w Augustowie – rzymskokatolicka parafia leżąca w dekanacie Augustów-MB Królowej Polski należącym do diecezji ełckiej. 
Historia.
Budynek kościoła Matki Bożej Częstochowskiej w Augustowie powstał w latach 1896–1909 jako rosyjska cerkiew wojskowa. W latach 1927–1939 służył jako katolicki kościół garnizonowy 1 Pułku Ułanów Krechowieckich. W roku 1957 władze przekazały były kościół garnizonowy społeczności katolickiej – pierwsze nabożeństwo odprawiono w maju 1957. Świątynia stała się w 1970 r. samodzielnym rektoratem pod wezwaniem Matki Boskiej Częstochowskiej. Parafię pod tym samym wezwaniem erygowano w roku 1980. Pierwszym proboszczem został ks. Antoni Kochański. W kolejnych latach wzniesiono plebanię i dobudowano wieżę. W 1984 r. kościół stał się siedzibą dekanatu Augustów MB Królowej Polski.

</doc>
<doc id="1703442" url="https://pl.wikipedia.org/wiki?curid=1703442" title="Parafia Świętej Rodziny w Augustowie">
Parafia Świętej Rodziny w Augustowie

Parafia Świętej Rodziny w Augustowie – rzymskokatolicka parafia leżąca w dekanacie Augustów – MB Królowej Polski należącym do diecezji ełckiej.

</doc>
<doc id="1703443" url="https://pl.wikipedia.org/wiki?curid=1703443" title="Jerzy Kranz">
Jerzy Kranz

Jerzy Kranz (ur. 14 października 1948 w Poznaniu) – polski prawnik, dyplomata i naukowiec, doktor habilitowany nauk prawnych, specjalista prawa międzynarodowego i UE. Członek kilku delegacji polskich w rokowaniach międzynarodowych, w latach 2001–2002 ambasador nadzwyczajny i pełnomocny w RFN, profesor SGH i Akademii Leona Koźmińskiego w Warszawie.
Życiorys.
Edukacja.
W 1970 ukończył studia na Wydziale Prawa i Administracji Uniwersytecie im. Adama Mickiewicza w Poznaniu. W 1972 odbył studia podyplomowe na Wydziale Dziennikarstwa Uniwersytetu Warszawskiego.
W 1980 obronił w Instytucie Nauk Prawnych PAN pracę doktorską "System głosów ważonych w organizacjach międzynarodowych". W 1995 w tej samej placówce naukowej uzyskał stopień doktora habilitowanego nauk prawnych na podstawie pracy "Entre l’influence et l’intervention. Certains aspects juridiques de l’assistance financière multilatérale".
Działalność zawodowa.
W latach 1971–1975 był redaktorem warszawskiego biura Agencji France-Presse. W latach 1975–1990 był asystentem, a następnie adiunktem w Instytucie Nauk Prawnych PAN. W okresie 1990–1995 pracował w Ministerstwie Spraw Zagranicznych, w latach 1991–1992 był radcą Ambasady RP w RFN i w latach 1992–1995 radcą-ministrem pełnomocnym tej samej ambasady. W okresie od 1995 do 1998 pełnił funkcję wicedyrektora Centrum Stosunków Międzynarodowych w Warszawie, a następnie był członkiem zarządu tego Centrum. W latach 1998–2000 oraz 2009-2021 członek Doradczego Komitetu Prawnego przy Ministrze Spraw Zagranicznych.
W latach 1998–2002 ponownie pracował w Ministerstwie Spraw Zagranicznych; od kwietnia 1998 do grudnia 1999 był dyrektorem Departamentu Prawno-Traktatowego, a następnie dyrektorem Departamentu Spraw Prawnych i Konsularnych; od stycznia 2000 do lutego 2001 był podsekretarzem stanu, a od marca 2001 do października 2002 ambasadorem nadzwyczajnym i pełnomocnym RP w RFN.
W okresie od 2003 do 2008 był profesorem w Katedrze Prawa Europejskiego Szkoły Głównej Handlowej i jednocześnie Wyższej Szkoły Europejskiej im. ks. J. Tischnera w Krakowie. Od 2008 jest profesorem w Katedrze Prawa Międzynarodowego i Prawa UE Akademii Leona Koźmińskiego w Warszawie.

</doc>
<doc id="1703447" url="https://pl.wikipedia.org/wiki?curid=1703447" title="Parafia Matki Bożej Szkaplerznej w Studzienicznej">
Parafia Matki Bożej Szkaplerznej w Studzienicznej

Parafia Matki Bożej Szkaplerznej w Augustowie-Studzienicznej – rzymskokatolicka parafia należąca do dekanatu Augustów – MB Królowej Polski diecezji ełckiej.

</doc>
<doc id="1703451" url="https://pl.wikipedia.org/wiki?curid=1703451" title="Bitwa pod Pyzdrami">
Bitwa pod Pyzdrami



</doc>
<doc id="1703453" url="https://pl.wikipedia.org/wiki?curid=1703453" title="Sewall Wright">
Sewall Wright

Sewall Green Wright (ur. 21 grudnia 1889 w Melrose (Massachusetts), zm. 3 marca 1988 w Madison, Wisconsin) – amerykański biolog teoretyczny i genetyk.
Był najstarszym z trzech braci, urodzony w 1890 roku Quincy Wright został politologiem, a Theodore Paul Wright (ur. 1895) inżynierem aeronautyki. Sewall w 1912 roku ukończył studia zoologiczne na University of Illinois, a w 1915 uzyskał stopień doktora na Harvardzie. W 1926 roku objął stanowisko profesora na University of Chicago, gdzie pracował do 1955 roku. Potem wykładał na University of Wisconsin-Madison.
Pracował nad syntetyczną teorią ewolucji. Przyczynił się znacząco do powstania teorii dryfu genetycznego (znanego również jako efekt Sewalla Wrighta). Był uważany za jednego z twórców genetyki populacyjnej (obok Rolanda Fishera i J.B.S. Haldane'a).

</doc>
<doc id="1703458" url="https://pl.wikipedia.org/wiki?curid=1703458" title="Parafia św. Maksymiliana Kolbego w Giżycku">
Parafia św. Maksymiliana Kolbego w Giżycku

Parafia Świętego Maksymiliana Marii Kolbego w Giżycku – rzymskokatolicka parafia leżąca w dekanacie Giżycko - św. Szczepana Męczennika należącym do diecezji ełckiej.

</doc>
<doc id="1703462" url="https://pl.wikipedia.org/wiki?curid=1703462" title="Parafia św. Anny w Giżycku (rzymskokatolicka)">
Parafia św. Anny w Giżycku (rzymskokatolicka)

Parafia Świętej Anny w Giżycku – rzymskokatolicka parafia leżąca w dekanacie Giżycko – św. Krzysztofa należącym do diecezji ełckiej. .

</doc>
<doc id="1703465" url="https://pl.wikipedia.org/wiki?curid=1703465" title="Henri-Georges Clouzot">
Henri-Georges Clouzot

Henri-Georges Clouzot (ur. 20 listopada 1907 w Niort, zm. 12 stycznia 1977 w Paryżu) – francuski reżyser, scenarzysta i producent filmowy. Specjalista od kryminałów, nazywany „francuskim Hitchcockiem”. Do historii kina przeszły jego dreszczowce "Cena strachu" (1953) i "Widmo" (1955), zaliczane przez krytyków do najważniejszych filmów lat 50. XX wieku Tworzył również filmy dokumentalne, m.in. "Tajemnicę Picassa" (1956), będącą hołdem dla twórczości hiszpańskiego artysty i uznaną przez francuski rząd za skarb narodowy.
Życiorys.
Młodość.
Henri-Georges Clouzot urodził się w Niort w rodzinie klasy średniej jako pierwsze z trójki dzieci Suzanne Clouzot i Georges’a Clouzota, właściciela księgarni. Henri-Georges ujawnił swój talent pisząc sztuki oraz grając fortepianowe recitale. Jego ojciec przez bankructwo w 1922 był zmuszony sprzedać rodzinną księgarnię i przenieść się z żoną i z dziećmi do Brestu. Tam Georges pracował jako licytator. W Brest Henri-Georges uczęszczał do szkoły marynarki wojennej, lecz został z niej wydalony przez wadę wzroku – cierpiał na krótkowzroczność. W wieku 18 lat przeniósł się do Paryża, by studiować politologię. Tam zaprzyjaźnił się z kilkoma redaktorami tamtejszych czasopism. Jego pisarski talent doprowadził go do kina i teatru, gdzie tworzył jako dramaturg, liryk i scenarzysta-adaptor. Dzięki wysokiej jakości swoich prac został zatrudniony przez producenta Adolphe Osso i oddelegowany do niemieckiego studia Babelsberg, gdzie miał tłumaczyć scenariusze filmów zagranicznych na język francuski.
Kariera scenarzysty.
W latach 30. Clouzot pracował pisząc oraz tłumacząc scenariusze, dialogi i słowa piosenek do ponad dwudziestu filmów. W Berlinie poznał dzieła ekspresjonistów Fritza Langa i F.W. Murnaua, które miały duży wpływ ma jego późniejszą twórczość (w szczególności technika "chiaroscuro"). W 1931 stworzył swój pierwszy film krótkometrażowy – "La Terreur des Batignolles", przy scenariuszu Jacques’a de Baroncellego. Była to 15-minutowa komedia z trzema aktorami. Clouzot był obserwatorem kilku parad na cześć Adolfa Hitlera i był zszokowany tym jak nieświadoma tego co dzieje się w Niemczech jest Francja. W 1934 został zwolniony z Universum Film AG za współpracę z żydowskimi producentami, takimi jak Adolphe Osso i Pierre Lazareffe.
W 1935 u Clouzota zdiagnozowano gruźlicę, co zmusiło go do spędzenia prawie pięciu lat w sanatoriach we Francji i Szwajcarii. Będąc przykutym do łóżka, Clouzot nieprzerwanie czytał i studiował technikę tworzenia opowiadań, by dopracować swoje scenariusze. W okresie choroby otrzymywał wsparcie finansowe i psychiczne od rodziny i przyjaciół. Gdy opuścił sanatorium i powrócił do Paryża, trwała już II wojna światowa, która miała ogromny wpływ na francuską kinematografię, ponieważ wielu producentów w obawie przed nazizmem ratowało się ucieczką z kraju.
Problemy zdrowotne uchroniły Clouzota przed służbą w wojsku. W 1939 poznał Pierre’a Fresnaya, już wtedy znanego i cenionego we Francji aktora. Napisał dla niego scenariusz do "Le Duel", reżyserskiego debiutu Fresnaya, jak i dwie sztuki: "On prend les mêmes" zagraną w grudniu 1940 oraz "Comédie en trois actes" zagraną w 1942. Pomimo pisania sztuk i scenariuszy, problemy finansowe Clouzota były na tyle duże, że uciekał się do próby sprzedaży swojego tekstu francuskiej piosenkarce Édith Piaf, która odmówiła jego zakupu. W efekcie inwazji Francji przez III Rzeszę i jej okupacji, w październiku 1940 na terenie Francji powstała sterowana przez niemiecki rząd wytwórnia filmowa Continental Films. Alfred Greven, dyrektor wytwórni, który poznał Clouzota w Berlinie, zaoferował mu pracę nad adaptacją powieści Stanislasa-André Steemana. Clouzot nie czuł się dobrze pracując dla Niemców, ale w wyniku desperackiej potrzeby zarobku nie mógł odmówić Grevenowi. Pierwszym filmem stworzonym dla Continental Films była adaptacja kryminału "Six hommes mort". Dzięki sugestiom aktorki Suzy Delair Clouzot zmienił tytuł filmu na "Le Dernier des six", pozwalając jej również wybrać imię bohaterki, którą miała zagrać.
Wczesna praca reżyserska.
Po sukcesie "Le Dernier de six" Clouzot został szefem działu scenariopisarstwa w wytwórni filmowej Continental. Rozpoczął pracę nad "Morderca mieszka pod 21", swoją drugą adaptacją Steemana, jednocześnie odpowiadając za jej reżyserię. W filmie wystąpili Fresnay i Delair, którzy odegrali te same role co w "Le Dernier de six". Produkcja, której premiera przypadła na 1942, otrzymała pozytywne oceny od krytyków filmowych i widowni. Kolejnym obrazem Clouzota był "Kruk" oparty na wydarzeniach z małego francuskiego miasta z 1922 o rozsyłanych listach z pogróżkami autorstwa osoby podpisującej się jako tytułowy "Kruk" (fr. "Le Corbeau"). Alfred Grevin był przeciwny jego produkcji, argumentując to zbyt niebezpiecznym głównym wątkiem filmu. Produkcja była wielkim sukcesem we Francji, z widownią blisko 250 tysięcy w ciągu kilku miesięcy po jej premierze. Pomimo tego "Kruk" wywołał kontrowersje ze strony prawicowego rządu Vichy, lewicowej prasy ruchu oporu i Kościoła katolickiego. Kościół uważał film za „bolesny i ciężki, stale chorobliwy w swej złożoności”. Prasa Vichy nazwała go antytezą ideologii "Révolution nationale" (pol. rewolucja narodowa) i żądała zakazu jego emisji ze względu na jego niemoralne wartości. Prasa antyfaszystowskiego oporu uznała "Kruka" za nazistowską propagandę z powodu ukazywania negatywnego wizerunku francuskiej ludności. Dwa dni przed premierą "Kruka" wytwórnia Continental zwolniła Clouzota.
Po wyzwoleniu Francji Clouzot wraz z kilkoma innymi reżyserami został oskarżony i osądzony za kolaborację z nazistami. Wyrokiem był dożywotni zakaz jakiegokolwiek udziału w tworzeniu filmu. Reżyser otrzymywał listowne wsparcie od niezgadzających się z wyrokiem sądowym twórców filmowych i aktorów Jeana Cocteau, René Clair, Marcela Carné oraz Jean-Paula Sartre. Później wyrok został skrócony do dwóch lat. Podczas dwuletniego zakazu Clouzot współpracował z Jean-Paulem Sartre, który był jednym z pierwszych ludzi broniących "Kruka".
Powrót do twórczości filmowej i uznanie.
Po zniesieniu zakazu Clouzot odzyskał reputację i popularność we Francji dzięki takim filmom jak "Kto zabił?" z 1947 i "Manon" z 1949. Do stworzenia "Kto zabił?" Clouzot poprosił Stanislasa-André Steemana o kopię powieści "Légitime défense", na której film miał być oparty, chociaż pisanie scenariusza rozpoczął jeszcze przed jej otrzymaniem. Film zgromadził 5,5-milionową widownię we francuskich kinach w 1947, plasując się na czwartym miejscu listy najbardziej popularnych filmów roku. W "Manon" Clouzot chciał zatrudnić nieznanych aktorów. Aktorkę do roli głównej znalazł w szkole, wybierając Cécile Aubry po obejrzeniu ponad 700 kandydatek. Obraz obejrzało 3,4 miliona widzów we Francji; zdobył również Złotego Lwa na 10. MFF w Wenecji. 
Clouzot wyreżyserował i napisał scenariusz do krótkometrażowego filmu "Le Retour de Jean" będący jednym z rozdziałów antologii "Powrót do życia". Inspiracją dla Clouzota do stworzenia "Le Retour de Jean" był jego pobyt w Niemczech, gdzie krótko mieszkał w latach 30. Główną rolę w filmie zagrał Louis Jouvet wcielający się w ocalałego jeńca obozu koncentracyjnego, który przesłuchuje i torturuje znalezionego w hotelu rannego nazistowskiego zbrodniarza wojennego. Kolejnym filmem Francuza była komedia "Miquette et Sa Mère", która okazała się finansową porażką. Podczas produkcji reżyser poznał Vérę Gibson-Amado, którą poślubił 15 stycznia 1950. Na miesiąc miodowy para wybrała się do Brazylii, ojczyzny Véry. Clouzot do Ameryki Południowej zabrał ze sobą ekipę filmową, chcąc tam po raz pierwszy w swojej karierze wyreżyserować film dokumentalny. Brazylijski rząd był nieprzychylny temu pomysłowi, ponieważ francuski reżyser częściej skupiał obiektyw kamery na mieszkańcach faweli i ich biedzie niż na malowniczych częściach kraju. Filmu nigdy nie ukończono z powodu dużych kosztów produkcji. Zafascynowany regionem Clouzot opisał swoją podróż w książce "Le cheval des dieux".
Po powrocie do ojczyzny Clouzotowi dostarczono tekst napisany przez Georges’a Arnauda, żyjącego w Ameryce Południowej emigranta, który opisywał swoje własne doświadczenia. Reżyser zapragnął nakręcić film na ich podstawie. Do pisania scenariusza do "Ceny strachu" przystąpił ze swoim bratem Jeanem Clouzotem, który będzie współpracował z Henri-Georges’em przy każdym z kolejnych jego filmów pod pseudonimem Jérôme Geronimi. Produkcja "Ceny strachu" trwała od 1951 do 1952. W celu uzyskania niezależności Clouzot stworzył własną wytwórnię filmową, którą nazwał Véra Films na cześć swojej żony. Jedyną żeńską rolę w filmie Clouzot stworzył również z myślą o niej. Postać, w którą wcieliła się Véra, nie występowała w pierwowzorze. "Cena strachu" przedstawia południowoamerykańskie miasteczko, w którym grupa zdesperowanych mężczyzn w zamian za wysokie wynagrodzenie przystaje na propozycję dowiezienia wrażliwego na wstrząsy ładunku nitrogliceryny do położonego na górskim odludziu pola naftowego. "Cena strachu" była drugim co do popularności filmem we Francji w 1953, obejrzanym przez blisko 7 milionów widzów. Zdobyła główną nagrodę dla najlepszego filmu (obecnie nazywaną Złotą Palmą) oraz nagrodę dla najlepszego aktora (Charles Vanel) na 6. MFF w Cannes.
Kolejnym dziełem francuskiego reżysera był dreszczowiec "Widmo" z 1955. Scenariusz do filmu stworzył na podstawie niedawno przetłumaczonej powieści "Ta, której już nie było" autorstwa Pierre’a Boileau i Thomasa Narcejaca, kupując prawa do tej książki tuż przed Alfredem Hitchcockiem. Film zdobył nagrodę Stowarzyszenia Nowojorskich Krytyków Filmowych (NYFCC) dla najlepszego filmu nieanglojęzycznego oraz Nagrodę Louisa Delluca dla najlepszego filmu. Dzięki "Cenie strachu" i "Widmu", w połowie lat 50. Clouzot zyskał międzynarodowe uznanie w oczach krytyków filmowych i widzów. Oba filmy były popularne w Stanach Zjednoczonych i we Francji; znalazły się wśród najlepszych dreszczowców dekady.
W 1955 wyreżyserował film dokumentalny "Tajemnica Picassa", który przedstawia pracę artysty nad 15 różnymi dziełami, celowo zniszczonymi po zakończeniu produkcji. Clouzot i Picasso byli starymi znajomymi, poznali się gdy reżyser miał 14 lat. "Tajemnica Picassa" zdobyła Nagrodę Jury ("Prix du Jury") na Festiwalu Filmowym w Cannes, ale we Francji okazała się finansową porażką, będąc obejrzaną przez zaledwie 37 tys. widzów w 1956. W 1982 film ten został uznany przez francuski rząd za skarb narodowy.
Kolejnym filmem Clouzota byli "Szpiedzy" z 1957. W produkcji wystąpili m.in. Véra Clouzot, Curd Jürgens, Sam Jaffe i Peter Ustinov. Był to również ostatni film, w którym wystąpiła Véra mająca problemy z sercem od czasu "Widma". Film nie wszedł na ekrany amerykańskich kin, a we Francji był finansową porażką. Clouzot przyznał później, że był zadowolony tylko z dwóch trzecich filmu. Producent filmowy Raoul Lévy zasugerował Clouzotowi, by w jego następnym filmie w roli głównej obsadził francuską aktorkę Brigitte Bardot. W odpowiedzi reżyser napisał scenariusz do "Prawdy". Później Bardot przyznała, że "Prawda" była jej ulubionym filmem spośród wszystkich, nad którymi pracowała. Film trafił na ekrany w 1960 i z 5,7 mln widzów był drugim co do popularności we Francji. Był też najbardziej dochodowym filmem w karierze Bardot i otrzymał nominację do Oscara dla najlepszego filmu nieanglojęzycznego.
Życie prywatne.
Jego żoną w latach 1950–1960 była aktorka brazylijskiego pochodzenia Véra Clouzot (właśc. Véra Gibson-Amado). Zagrała w trzech filmach męża.

</doc>
<doc id="1703467" url="https://pl.wikipedia.org/wiki?curid=1703467" title="Parafia św. Kazimierza Królewicza w Giżycku">
Parafia św. Kazimierza Królewicza w Giżycku

Parafia Świętego Kazimierza Królewicza w Giżycku – rzymskokatolicka parafia leżąca w dekanacie Giżycko – św. Krzysztofa należącym do diecezji ełckiej.
Do utworzenia parafii doszło w roku 1991. Główną przyczyną jej powstania był wzrost liczby mieszkańców, a parafia św. Brunona Biskupa i Męczennika była stanowczo za mała, by pomieścić liczne rzesze wiernych. Tak więc potrzeba stworzenia nowej parafii była ogromna. Wtedy Biskup Warmiński Edmund Piszcz powołał do istnienia parafię św. Kazimierza Królewicza. Została ona wyłoniona z części terenu parafii św. Brunona w Giżycku. Erygował ją 1 lipca 1991 roku biskup Edmund Piszcz, ordynariusz warmiński. Proboszczem parafii został mianowany ks. mgr Lech Janowicz. 1 lipca 1991 roku przejął on nowo utworzoną parafię od proboszcza parafii rzymskokatolickiej św. Brunona w Giżycku – ks. Kazimierza Krzyżaniaka, który zapoczątkował budowę świątyni. 1 sierpnia 1991 roku poświęcono kaplicę utworzoną z części budowanego kościoła. Ceremonii dokonał biskup pomocniczy warmiński Józef Wysocki. Od tej chwili kaplica stała się kościołem parafialnym, gdzie odprawiane były Msze Święte. Obecnie jest to kaplica Matki Bożej Ostrobramskiej i stanowi część kościoła. Od 19 lutego 1992 roku parafia pod wezwaniem św. Kazimierza Królewicza jest siedzibą dekanatu św. Krzysztofa. Od maja 1994 roku Msze Święte odprawiane są w nowym kościele. 21 maja 2000 roku Biskup Ełcki Wojciech Ziemba dokonał konsekracji kościoła. Budowa Kościoła Parafialnego trwała w latach 1991–2000.

</doc>
<doc id="1703468" url="https://pl.wikipedia.org/wiki?curid=1703468" title="Shermaine Williams">
Shermaine Williams

Shermaine Williams (ur. 4 lutego 1990) – jamajska lekkoatletka specjalizująca się w biegu na 100 metrów przez płotki. Okazjonalnie występuje także w sztafecie 4 × 100 metrów.
Jej przyrodnią siostrą jest Danielle Williams.
Osiągnięcia.
W 2012 startowała na igrzyskach olimpijskich w Londynie, na których zajęła 3. miejsce w swoim biegu półfinałowym i nie awansowała do finału.

</doc>
<doc id="1703470" url="https://pl.wikipedia.org/wiki?curid=1703470" title="Asynergia tułowia">
Asynergia tułowia

Asynergia tułowia – objaw neurologiczny polegający na niemożności zmiany pozycji ciała z leżącej na siedzącą bez pomocy rąk, z powodu trudności w stabilizacji kończyn dolnych na podłożu, które odrywają się od posłania i unoszą ku górze, tworząc wraz z usiłującym unieść się tułowiem obraz tzw. „kołyski”. Wynika to z zaburzenia zautomatyzowanych procesów regulacyjnych zapewniających utrzymanie równowagi i przeciwdziałaniu sile ciążenia, których ośrodkiem jest móżdżek.
Objaw ten jest charakterystyczny dla zespołu móżdżkowego.

</doc>
<doc id="1703471" url="https://pl.wikipedia.org/wiki?curid=1703471" title="Bashkim Hoxha">
Bashkim Hoxha

Bashkim Hoxha (ur. 2 lutego 1954 w Durrësie) – albański pisarz i scenarzysta filmowy.
Życiorys.
Ukończył studia z zakresu języka i literatury albańskiej na Uniwersytecie Tirańskim. Po studiach rozpoczął pracę dziennikarza. W 1974 rozpoczął współpracę ze Studiem Filmowym Nowa Albania. Pierwszy scenariusz, jaki napisał został wykorzystany przy realizacji filmu dokumentalnego "Me këngë dhe valle në festën e madhe" (Z pieśnią i tańcem na wielkim święcie). 
W 1991 wyemigrował do Włoch, gdzie zaczął pisać powieści i zbiory opowiadań. W rodzinnym mieście znany jest z audycji porannych, prowadzonych od 1997 w miejscowej stacji TV Teuta. Rok później objął kierownictwo nad Centrum Kultury w Durrësie. W 2004 został uhonorowany tytułem "Honorowego Obywatela Durrësu" (alb. Qytetar Nderi i Durrësit), a w 2010 tytułem Mjështër i madh (Wielki mistrz).

</doc>
<doc id="1703472" url="https://pl.wikipedia.org/wiki?curid=1703472" title="Klub Igora Nietty">
Klub Igora Nietty

Klub 50 lub Klub Igora Nietty – potoczna nazwa grupy radzieckich i rosyjskich piłkarzy, którzy podczas swojej kariery rozegrali minimum pięćdziesiąt oficjalnych i towarzyskich meczów w składzie narodowej reprezentacji ZSRR, WNP i Rosji. 3 czerwca 1962 Igor Nietto pierwszy osiągnął ten cel. 22 stycznia 1986 Ołeh Błochin pierwszy rozegrał 100 meczów w składzie narodowej reprezentacji. Oprócz Błochina ponad 100 meczów rozegrał rosyjski piłkarz Wiktor Onopko.
Regulamin.
Liczone są oficjalne i towarzyskie mecze radzieckich i rosyjskich piłkarzy, rozegrane w składzie:

</doc>
<doc id="1703474" url="https://pl.wikipedia.org/wiki?curid=1703474" title="Pieczęć miasta Los Angeles">
Pieczęć miasta Los Angeles

Pieczęć miasta Los Angeles została ustanowiona w marcu 1905 roku. Napis w otoku brzmi: "CITY OF LOS ANGELES FOUNDED 1781" ("Miasto Los Angeles Założone 1781"). Wewnętrzna linia otoku symbolizuje różaniec i odnosi się do roli jaką dużej roli misjonarzy franciszkańskich przy zakładaniu miasta. Oliwki, winogrona i pomarańcze umieszczone pomiędzy otokiem a tarczą symbolizują położenie wśród żyznych ziem i ogrodów Kalifornii.
Pośrodku umieszczony jest czteropolowy herb miasta. Poszczególne pola tarczy odnoszą się do czterech etapów historii Los Angeles: jako miasta hiszpańskiej kolonii (1781-1821), miasta meksykańskiego (1822-1846), miasta Republiki Kalifornii (1846), miasta Stanów Zjednoczonych Ameryki (od 1846).
W prawym (kolejność heraldyczna, tj. odwrócona) górnym rogu w polu znajduje się tarcza Stanów Zjednoczonych z trzynastoma gwiazdami, w lewym górnym rogu flaga Kalifornii z czerwonym niedźwiedziem i czerwona gwiazdą pięcioramienną. W prawym dolnym, polu znajduje się orzeł trzymający węża – godło Meksyku w wersji używanej w latach 1867-1968, w lewym dolnym, herby Kastylii i León.

</doc>
<doc id="1703475" url="https://pl.wikipedia.org/wiki?curid=1703475" title="Odruchy wahadłowe">
Odruchy wahadłowe

Odruchy wahadłowe – odruchy patologiczne polegające na wielokrotnej odpowiedzi na jeden bodziec wywołujący odruch. 
Np. po jednym uderzeniu młotkiem neurologicznym w ścięgno mięśnia czworogłowego uda nie spowoduje pojedynczego skurczu tego mięśnia (wyprostowania kończyny w stawie kolanowym), lecz kilka wahadłowych wychyleń.
Obecność odruchów wahadłowych może świadczyć o uszkodzeniu móżdżku.

</doc>
<doc id="1703480" url="https://pl.wikipedia.org/wiki?curid=1703480" title="Parafia św. Piotra i Pawła w Węgorzewie">
Parafia św. Piotra i Pawła w Węgorzewie

Parafia Świętych Apostołów Piotra i Pawła w Węgorzewie – rzymskokatolicka parafia leżąca w dekanacie Węgorzewo należącym do diecezji ełckiej.

</doc>
<doc id="1703481" url="https://pl.wikipedia.org/wiki?curid=1703481" title="Herb Los Angeles">
Herb Los Angeles



</doc>
<doc id="1703482" url="https://pl.wikipedia.org/wiki?curid=1703482" title="Parafia Dobrego Pasterza w Węgorzewie">
Parafia Dobrego Pasterza w Węgorzewie

Parafia Dobrego Pasterza w Węgorzewie – rzymskokatolicka parafia leżąca w dekanacie Węgorzewo należącym do diecezji ełckiej.
Zasięg parafii.
Do parafii należą wierni z Węgorzewa mieszkający przy ulicach: Granicznej, Jaracza, Krótkiej, Ofiar Katynia, Placu Wolności, Pionierów, Poprzecznej, Portowej, Przemysłowej, Reymonta, Towarowej, Zamkowej(od nr. 24) i Zesłańców Sybiru oraz wierni z miejscowości: Janówko, Mały Trygort, Ruska Wieś i Trygort.

</doc>
<doc id="1703484" url="https://pl.wikipedia.org/wiki?curid=1703484" title="Parafia Matki Bożej Fatimskiej w Węgorzewie">
Parafia Matki Bożej Fatimskiej w Węgorzewie

Parafia Matki Bożej Fatimskiej w Węgorzewie – rzymskokatolicka parafia w Węgorzewie należąca do dekanatu Węgorzewo w diecezji ełckiej.
Historia parafii.
6 czerwca 1990 roku biskup warmiński Edmund Piszcz utworzył parafię pw. Matki Bożej Fatimskiej i powierzył ją zgromadze­niu salwatorianów. Pierwszym proboszczem został mianowany ks. Joachim Strze­lecki, który objął obowiązki 1 lipca 1990 i przystąpił do wybudowa­nia tymczasowej świątyni w formie drewnianego baraku z pomieszczeniem dla duszpasterzy. Od początku zaczęto organizować, od maja do października w soboty i niedziele, w okolicach 13. dnia każdego miesiąca, nabożeństwa fa­timskie.
Teren parafii zamieszkuje 4072 ludzi, z których do parafii należy 3200 wiernych.
Zasięg parafii.
Do parafii należą wierni z Węgorzewa (ulice: gen. Bema, Brzozowa, Chopina, Chmielna, Chrobrego, Heweliusza, Jana Pawła II, Jasna, Kopernika, Mała, Mickiewicza, Nadbrzeżna, Nowa, 3-go Maja, Kajki, Ogrodowa, Słowackiego, Struga, Wańkowicza, Wesoła, Wodociągowa, Zbożowa i Żeglarska) oraz z miejscowości: Jeziorzyny i Kal

</doc>
<doc id="1703488" url="https://pl.wikipedia.org/wiki?curid=1703488" title="Gia Định">
Gia Định



</doc>
<doc id="1703491" url="https://pl.wikipedia.org/wiki?curid=1703491" title="Pollena">
Pollena

Pollena – istniejące w PRL zjednoczenie przemysłu kosmetyków i środków czystości.
W latach 1945–1958 zakłady kosmetyczne należały do Zjednoczenia Przemysłu Przetwórczo-Tłuszczowego. W 1958 powołano pierwsze branżowe Zjednoczenie Przemysłu Środków Piorących i Kosmetyków, które w 1964 przekształciło się w Zjednoczenie Przemysłu Chemii Gospodarczej. W latach 1970–1982 to zjednoczenie branżowe funkcjonowało jako Zjednoczenie Przemysłu Chemii Gospodarczej „Pollena” w Warszawie. W 1982 r. zreformowano zarządzanie gospodarką PRL i zmieniono nazwę zjednoczenie na zrzeszenie. W 1989 r. podczas wdrażania planu Balcerowicza (planu Sachsa-Liptona) podjęto działania prywatyzacyjne.
Opis.
Do 1989 r. Zrzeszenie Pollena liczyło m.in. 18 przedsiębiorstw produkujących kosmetyki, mydła, proszek do prania, płyn do mycia naczyń inne wyroby chemii gospodarczej i kompozycje zapachowe (aromaty). Należały do niego m.in.:
Najbardziej znane produkty Zrzeszenia Pollena to licencjonowany krem Nivea, proszek IXI, linia produktów hipoalergicznych Biały Jeleń oparta na szarym mydle, mydła, proszki do prania, żele kąpielowe itd.
Obecnie pod firmą Pollena działa wiele przedsiębiorstw, niezwiązanych z sobą kapitałowo.

</doc>
<doc id="1703494" url="https://pl.wikipedia.org/wiki?curid=1703494" title="Marco Sandy">
Marco Sandy

Marco Sandy (ur. 29 sierpnia 1971 w Cochabamba) – boliwijski piłkarz występujący na pozycji środkowego obrońcy. Uczestnik Mistrzostw Świata 1994.
Kariera klubowa.
Wychowanek stołecznego Club Bolívar. Opuścił klub w 1995 roku i podpisał kontrakt z Real Valladolid. Był to jego jedyny klub w Europie, zagrał 4 mecze i po zakończeniu sezonu wrócił do kraju. Znów znalazł zatrudnienie w La Paz. Kolejnym zespołem piłkarza była argentyńska Gimnasia. Po 2 latach wrócił do Boliwii. W sezonie 2001/2002 zagrał w meksykańskim Jaibos Tampico Madero. Nie zrobił furory i na ostatnie lata kariery powrócił do klubu, w którym zaczynał sportową przygodę.
Reprezentacja.
Marco Sandy rozegrał w reprezentacji Boliwii w ciągu 10 lat 93 spotkania i strzelił 6 bramek. Uczestniczył w Mundialu 1994, Copa América 1993, 1995, 1997, 1999 oraz 2001.

</doc>
<doc id="1703495" url="https://pl.wikipedia.org/wiki?curid=1703495" title="Matteo Contini">
Matteo Contini

Matteo Contini (ur. 16 kwietnia 1980 w Gemonio) – włoski piłkarz występujący na pozycji środkowego lub bocznego obrońcy. Od 2011 roku gra w Sienie, dokąd jest wypożyczony z Realu Saragossa.
Kariera klubowa.
Matteo Contini jest wychowankiem Milanu. Zawodową karierę rozpoczął w 1998 w AC Lumezzane. Następnie Włoch był piłkarzem kolejno takich klubów jak Livorno, SPAL, Monza oraz L’Aquila Calcio i w każdym z nich przez rok występował w rozgrywkach Serie C1. Latem 2003 Contini przeniósł się do Avellino. Z nową drużyną zajął przedostatnie miejsce w tabeli Serie B i spadł do trzeciej ligi. Dla Avellino Contini rozegrał 39 ligowych pojedynków i strzelił jednego gola.
W letnim okienku transferowym w 2004 Contini podpisał kontrakt z Parmą, do której dołączył na zasadzie współwłasności. 26 września podczas zremisowanego 2:2 spotkania z Interem Mediolan zadebiutował w Serie A. W sezonie 2004/2005 Parma zajęła siedemnaste miejsce w tabeli pierwszej ligi i utrzymała się w Serie A dzięki zwycięstwu w dwumeczu barażowym z Bologną. W sezonie 2004/2005 Contini razem ze swoim zespołem dotarł także do półfinału Pucharu UEFA, w którym Parma została wyeliminowana przez CSKA Moskwa. Po zakończeniu rozgrywek działacze włoskiego klubu odkupili od US Avellino drugą połowę praw do karty zawodnika i tym samym Contini stał się pełnoprawnym piłkarzem Parmy. W sezonie 2005/2006 zajął z nią siódme miejsce w Serie A, natomiast w sezonie 2006/2007 uplasował się na jedenastej pozycji w ligowych rozgrywkach oraz dotarł do 1/16 finału Pucharu UEFA. Łącznie dla Parmy włoski obrońca rozegrał 89 meczów w pierwszej lidze.
16 sierpnia 2007 Contini za trzy i pół miliona euro odszedł do SSC Napoli. W nowym klubie zadebiutował 26 sierpnia podczas przegranego 0:2 ligowego pojedynku z Cagliari Calcio. 4 maja 2008 strzelił honorowego gola dla Napoli w przegranym 1:2 spotkaniu przeciwko Torino FC. W sezonie 2007/2008 Napoli zajęło w Serie A ósme miejsce i zakwalifikowało się do Pucharu Intertoto. Dzięki zwycięstwu w tych rozgrywkach Napoli zostało przesunięte do Pucharu UEFA, z którego zostało wyeliminowane już w pierwszej rundzie przez Benficę.
27 stycznia 2010 Contini został wypożyczony do hiszpańskiego Realu Saragossa, a po sezonie wykupiony przez ten zespół na stałe. W 2011 roku wypożyczono go do Sieny.

</doc>
<doc id="1703497" url="https://pl.wikipedia.org/wiki?curid=1703497" title="Wiktorija Walukiewicz">
Wiktorija Walukiewicz

Wiktorija Walukiewicz, dawniej Gurowa (ros. "Виктория Валюкевич (Гурова)"; ur. 22 maja 1982) – rosyjska lekkoatletka, specjalizująca się w trójskoku. 
Jej mężem jest reprezentujący Słowację trójskoczek – Dmitrij Vaľukevič.
Osiągnięcia.
Gurowa trzykrotnie reprezentowała Rosję na igrzyskach olimpijskich. W olimpijskim debiucie w 2004 na igrzyskach w Atenach odpadła w eliminacjach (sklasyfikowano ją ostatecznie na 21. pozycji). 4 lata później w Pekinie zajęła 7. miejsce. W 2012, podczas igrzysk w Londynie uplasowała się na 8. pozycji.

</doc>
<doc id="1703499" url="https://pl.wikipedia.org/wiki?curid=1703499" title="Viktoriya Gurova">
Viktoriya Gurova



</doc>
<doc id="1703500" url="https://pl.wikipedia.org/wiki?curid=1703500" title="Katlego Mphela">
Katlego Mphela

Katlego Abel Mphela (ur. 29 listopada 1984 w Brits) – południowoafrykański piłkarz grający na pozycji napastnika.
Kariera klubowa.
Karierę piłkarską Mphela rozpoczął w klubie Jomo Cosmos z Johannesburga. W sezonie 2002/2003 zadebiutował w jego barwach w Premier Soccer League, ale po rozegraniu dwóch spotkań odszedł do francuskiego RC Strasbourg. Początkowo grał w rezerwach Strasbourga, ale pod koniec sezonu, 3 kwietnia 2004, zadebiutował w Ligue 1 w zremisowanym 1:1 wyjazdowym spotkaniu z Girondins Bordeaux. W sezonie 2004/2005 rozegrał 12 meczów w Ligue 1 i występował także w rezerwach Strasbourga. Latem 2005 przeszedł do drugoligowego Stade de Reims, ale grał tam tylko pół roku.
W 2006 roku Mphela wrócił do RPA i został piłkarzem klubu Supersport United z miasta Atteridgeville. W sezonie 2007/2008 wywalczył pierwszy większy sukces w karierze, gdy został mistrzem RPA. Latem 2008 odszedł z Supersport United i podpisał kontrakt z Mamelodi Sundowns, w którym grał w sezonie 2008/2009.
Kariera reprezentacyjna.
W 2005 roku Mphela został powołany do reprezentacji RPA na COSAFA Cup 2005. 26 lutego tamtego roku zadebiutował w meczu tego pucharu, wygranym 3:0 z Seszelami, w którym strzelił dwa gole. W COSAFA Cup zdobył także bramkę w spotkaniu z Mauritiusem (1:0). W 2006 roku był w kadrze RPA na Puchar Narodów Afryki 2006, a w 2008 roku na Puchar Narodów Afryki 2008. W tym drugim strzelił jednego gola, w meczu z Tunezją. W 2009 roku w organizowanym przez RPA, Pucharze Konfederacji w meczu o 3. miejsce pomiędzy Republiką Południowej Afryki a Hiszpanią, strzelił dwa gole, lecz mimo to zwycięstwo odnieśli mistrzowie Europy wygrywając po dogrywce 3:2.

</doc>
<doc id="1703503" url="https://pl.wikipedia.org/wiki?curid=1703503" title="Parafia Matki Bożej Szkaplerznej w Orzyszu">
Parafia Matki Bożej Szkaplerznej w Orzyszu

Parafia Matki Bożej Szkaplerznej – rzymskokatolicka parafia leżąca w dekanacie Orzysz należącym do diecezji ełckiej. 
Historia Kościoła.
Na początku wieku XVI w Orzyszu istniał kościół katolicki jako filia Okartowo, należał do dekanatu reszelskiego. W okresie reformacji na ziemi orzyskiej dominujące stało się wyznanie ewangelickie. Protestanci wybudowali nowy kościół w 1530 roku, który został w późniejszych latach odrestaurowany po uszkodzeniu od uderzenia pioruna. Wieża kościoła została wzniesiona w połowie XVII wieku, ale uległa zniszczeniu w wyniku pożaru w 1820 r. Główny ołtarz pochodził z poł. XVII w. Został usunięty po II wojnie światowej. Obecny ołtarz został wykonany w 1948 r. przez Ojców Franciszkanów z Niepokalanowa z inicjatywy ks. Adamskiego. Został zaprojektowany był przez ks. prof. Skałbana z Łodzi. 11 maja 1961r. biskup warmiński Tomasz Wilczyński poświęcił nową figurę ufundowaną przez orzyszan, rzeźbioną Matkę Bożą Szkaplerzną, w 1966 r. Chrzcielnicę jako dar na tysiąclecie Chrztu Polski. W 1974 r. wykonano przez pana Kośmickiego z Poznania piękne witraże we wszystkich oknach. Kościół ten jest głównym kościołem w Orzyszu, zrzesza największą liczbę parafian w mieście. Na jego terenie znajduje się parafia wojskowa pw. św. Kazimierza. W parafii posługują Siostry Dominikanki, jedna z nich jest organistką i zakrystianką, pozostałe katechizują dzieci i młodzież.
25 marca 1992 parafia weszła w skład nowo utworzonej diecezji ełckiej.
11 lutego 2019 zmarł Proboszcz ks. kan. Lech Gardocki.
Do 30 września 2020 parafia należała do dekanatu Biała Piska, kiedy to decyzją biskupa ełckiego Jerzego Mazura powołano dekanat św. Jana Pawła II w Orzyszu. Parafia stała się wówczas siedzibą dekanatu, a proboszcz ks. kan. dr hab. Roman Szewczyk pierwszym jego dziekanem.

</doc>
<doc id="1703504" url="https://pl.wikipedia.org/wiki?curid=1703504" title="Meribbaal">
Meribbaal

Meribbaal (Mefiboszet) – imię dwóch postaci starotestamentowych.

</doc>
<doc id="1703505" url="https://pl.wikipedia.org/wiki?curid=1703505" title="Objaw z odbicia">
Objaw z odbicia

Objaw z odbicia (ang. "rebound phenomenon"), objaw Stewarda-Holmesa – objaw neurologiczny polegający na braku zdolności do natychmiastowego zatrzymania ruchu spowodowanego nagłym zwolnieniem siły przytrzymującej kończynę (tak, jak przy siłowaniu się na ręce, kiedy jedna osoba nagle rozluźniłaby mięśnie, prawidłowo druga osoba natychmiast zmniejszy siłę, by nie uderzyć ręką przeciwnika o stół). Odpowiada za to zależny od móżdżku mechanizm szybkiej zmiany inerwacji mięśni agonistycznych i antagonistycznych.
Objaw z odbicia jest charakterystycznym objawem zespołu móżdżkowego.

</doc>
<doc id="1703506" url="https://pl.wikipedia.org/wiki?curid=1703506" title="HMS Punjabi">
HMS Punjabi

HMS Punjabi – brytyjski niszczyciel z okresu II wojny światowej, typu "Tribal", w służbie Royal Navy od 1939. Nosił znaki taktyczne F21, G21. Podczas wojny służył w kampanii norweskiej, na Atlantyku i w Arktyce, gdzie zatonął w kolizji 1 maja 1942.
Podczas służby otrzymał wyróżnienia bitewne ("battle honours"): Narwik 1940, Atlantyk 1940, Norwegia 1941, operacja przeciw pancernikowi Bismarck 1941, Arktyka 1942
Budowa.
Okręt zamówiono 19 czerwca 1936 w ramach programu z 1936 roku w stoczni Scotts Shipbuilding &amp; Engineering w Greenock, wraz z niszczycielem HMS „Matabele”. Stępkę pod jego budowę położono 1 października 1937. Kadłub wodowano 18 grudnia 1937, a okręt wszedł do służby w brytyjskiej marynarce Royal Navy 29 marca 1939 jako pierwszy okręt brytyjski noszący tę nazwę (Pendżabczyk). Koszt budowy, bez uzbrojenia i wyposażenia łączności, wynosił 343.005 funtów szt..
Służba w skrócie.
Przed wojną i początek II wojny światowej.
„Punjabi” wszedł do służby w składzie 2. Flotylli Niszczycieli "Tribal" Floty Metropolii (Home Fleet), przemianowanej wkrótce na 6. Flotyllę. 1 czerwca 1939 uczestniczył w bezskutecznych poszukiwaniach zaginionego okrętu podwodnego HMS „Thetis”.
Po wybuchu II wojny światowej okręt głównie patrolował na Morzu Północnym i północno-zachodnich podejściach do Wysp Brytyjskich oraz działał z siłami głównymi floty. Bazował wraz z 6. Flotyllą w Scapa Flow. 2 grudnia 1939 uszkodził dziób w kolizji ze statkiem SS „Lairdscrest” i do 29 lutego 1940 był naprawiany w Govan.
Kampania norweska 1940.
Tuż przed niemieckim atakiem na Norwegię, 7 kwietnia 1940 „Punjabi” wyszedł w morze ze Scapa Flow w osłonie głównych sił Floty Metropolii adm. Forbesa, w bezskutecznym poszukiwaniu niemieckich okrętów. 8 kwietnia został wysłany z zespołem mającym wesprzeć niszczyciel HMS „Glowworm”, lecz ten w tym czasie już został zatopiony. 9 kwietnia rano okręty te zostały skierowane do patrolowania pod Vestfjordem (już po wysadzeniu w tym fiordzie desantu z niemieckich niszczycieli na Narwik) i podjęły blokadę fiordu (napotkanie HMS "Penelope", "Punjabi" i "Kimberley" zmusiło niemieckie niszczyciele "Erich Giese" i "Wolfgang Zenker" do zarzucenia próby przedarcia się z fiordu 10 kwietnia).
13 kwietnia „Punjabi” z 8 innymi niszczycielami i pancernikiem HMS „Warspite” wziął aktywny udział w drugiej bitwie pod Narwikiem. Podczas bitwy, wziął udział w zatopieniu niszczyciela „Erich Koellner”, a następnie walce z niszczycielami „Wolfgang Zenker”, „Bernd von Arnim”, „Hans Lüdemann”, "Hermann Künne", w której został dość poważnie uszkodzony 6 trafieniami (m.in. miał dziurę w burtach na dziobie i wybuchł na nim pożar). W następstwie uszkodzeń wyszedł z akcji, lecz po godzinie przywrócono mu sprawność (według innych źródeł, uszkodzeniu uległ później, w walce z niszczycielami "Diether von Roeder" i "Erich Giese"). Zginęło 6 ludzi i raniono 17, z czego 1 zmarł.
Po prowizorycznej naprawie w Skjelfjordzie na Lofotach, powrócił do Wielkiej Brytanii, gdzie był remontowany od 28 kwietnia do 12 czerwca w Devonport. Podczas remontu zastąpiono 2 działa 120 mm na rufowej pozycji X przez działa przeciwlotnicze 102 mm (podobnie, jak na innych okrętach tego typu). Zmieniono wówczas znak taktyczny z F21 na G21.
Flota Metropolii, 1940-1942.
Od 17 czerwca 1940 „Punjabi” brał udział w ewakuacji żołnierzy z Saint-Nazaire we Francji, m.in. 20 czerwca ewakuował polskich żołnierzy. Następnie, od końca czerwca powrócił do służby we Flocie Metropolii, patrolując i osłaniając okręty oraz konwoje w okolicach Wysp Brytyjskich. Od marca do kwietnia 1941 był remontowany i otrzymał wówczas radar Type 286.
24 maja brał udział w eskorcie pancernika HMS „King George V” i lotniskowca HMS „Victorious” podczas poszukiwań pancernika „Bismarck”, lecz 25 maja odszedł do Hvalfjörður na Islandii dla uzupełnienia paliwa, a 28 maja do Londonderry. Eskortował następnie „King George V” powracający po operacji.
Arktyka 1941-1942.
W dniach 27 lipca-2 sierpnia 1941 wraz z krążownikami HMS „Aurora” i „Nigeria” oraz niszczycielem „Punjabi” rozpoznawał rejon Spitsbergenu oraz Wyspy Niedźwiedziej (operacja FB). 1 sierpnia 1941 HMS „Punjabi” i „Tartar” ewakuowały norweską ludność z Wyspy Niedźwiedziej i patrolowały u wybrzeży Norwegii. Od 30 sierpnia do 15 września „Punjabi” wraz z HMS „Matabele”, „Somali” i krążownikiem HMS „Shropshire” eskortował do ZSRR i z powrotem lotniskowiec HMS „Argus” dostarczający brytyjskie myśliwce Hawker Hurricane i personel do Archangielska (operacja "Strength"). Od grudnia 1941 do stycznia 1942 był remontowany w stoczni Hawthorn Leslie w Hebburn.
Na początku marca 1942 „Punjabi” brał udział w silnym zespole osłaniającym konwój arktyczny do ZSRR PQ-12 oraz powrotny QP-8 (m.in. z pancernikami HMS „King George V”, „Duke of York” i krążownikiem liniowym HMS „Renown” i lotniskowcem HMS „Victorious”). 11 marca z innymi niszczycielami poszukiwał bezskutecznie „Tirpitza” pod Bodø.
Od 10 kwietnia brał udział w zespole eskortującym konwój powrotny QP-10. 13 kwietnia był atakowany bezskutecznie przez okręt podwodny U-435. 21 kwietnia odłączony został od konwoju, który przybył do Reykjavíku.
Następnie, 26 kwietnia „Punjabi” został przydzielony do sił głównych osłaniających konwój PQ-15 (m.in. z pancernikami HMS „King George V” i amerykańskim USS „Washington” oraz lotniskowcem „Victorious”). 29 kwietnia zespół wyruszył z Hvalfjörður na Islandii. 1 maja „Punjabi” został we mgle staranowany przez pancernik HMS „King George V”, po czym przełamał się na dwie części. Część rufowa szybko zatonęła, przy czym eksplodowały bomby głębinowe niszczyciela. Przez pozostałości przepłynęły w szyku torowym oba pancerniki, przy czym „Washington” doznał uszkodzeń urządzeń od wstrząsów przy wybuchach. Uratowano 169 osób z części dziobowej i 40 wyciągnięto z morza. Zginęło 49 osób
Dane.
"Szczegółowy opis i dane techniczne w artykule niszczyciele typu Tribal (1936)"
Uzbrojenie.
1939-1940:
czerwiec 1940-1942

</doc>
<doc id="1703510" url="https://pl.wikipedia.org/wiki?curid=1703510" title="Gideon Ngatuny">
Gideon Ngatuny

Gideon Ngatuny (ur. 10 października 1986 w Prowincji Rift Valley) – kenijski lekkoatleta, długodystansowiec.
Osiągnięcia.
W 2009 dzięki drugiemu miejscu na 10 000 metrów podczas mistrzostw Kenii Ngatuny zakwalifikował się do narodowej reprezentacji na mistrzostwa świata w Berlinie, jednak kenijska federacja skreśliła go ze składu z powodu udziału w komercyjnym półmaratonie w Sapporo.

</doc>
<doc id="1703511" url="https://pl.wikipedia.org/wiki?curid=1703511" title="Parafia Najświętszego Serca Pana Jezusa w Orzyszu">
Parafia Najświętszego Serca Pana Jezusa w Orzyszu

Parafia Najświętszego Serca Pana Jezusa w Orzyszu – rzymskokatolicka parafia leżąca w dekanacie Orzysz należącym do diecezji ełckiej. Do 30 września 2020 parafia przynależała do dekanatu Biała Piska.

</doc>
<doc id="1703513" url="https://pl.wikipedia.org/wiki?curid=1703513" title="Hagharcin">
Hagharcin

Hagharcin (orm. Հաղարծին) – klasztor w Armenii, w pobliżu miasta Dilidżan, pochodzący z X-XIII wieku. Związany z dynastią Bagratydów.

</doc>
<doc id="1703520" url="https://pl.wikipedia.org/wiki?curid=1703520" title="Vincent Chepkok">
Vincent Chepkok

Vincent Kiprop Chepkok (ur. 5 lipca 1988) – kenijski lekkoatleta, długodystansowiec.

</doc>
<doc id="1703524" url="https://pl.wikipedia.org/wiki?curid=1703524" title="Debed">
Debed

Debed – rzeka graniczna pomiędzy Gruzją i Armenią, prawy dopływ Chrami. Ma 176 km długości.

</doc>
<doc id="1703525" url="https://pl.wikipedia.org/wiki?curid=1703525" title="Parafia Najświętszej Maryi Panny Matki Kościoła w Gołdapi">
Parafia Najświętszej Maryi Panny Matki Kościoła w Gołdapi

Parafia Najświętszej Maryi Panny Matki Kościoła w Gołdapi – rzymskokatolicka parafia leżąca w dekanacie Gołdap należącym do diecezji ełckiej.

</doc>
<doc id="1703526" url="https://pl.wikipedia.org/wiki?curid=1703526" title="Nowosielce (stacja kolejowa)">
Nowosielce (stacja kolejowa)

Nowosielce – stacja kolejowa w Nowosielcach, w województwie podkarpackim, w Polsce, na linii Stróże – Krościenko. Znajduje się tu jeden peron. Stacja jest obsługiwana wyłącznie przez pociągi osobowe Przewozów Regionalnych.
W noc sylwestrową 31 grudnia 1945 stacja została zniszczona przez UPA, zaś po odbudowaniu infrastruktury (budynek dworca kolejowe, place, rampy wyładowcze) została oddana uroczyście do użytku 22 czerwca 1986.

</doc>
<doc id="1703530" url="https://pl.wikipedia.org/wiki?curid=1703530" title="Opactwo Esrum">
Opactwo Esrum

Opactwo cystersów w Esrum (duń. "Esrum" albo "Esrom Kloster") – klasztor cystersów w Esrum, w Danii, w Regionie Stołecznym, na północy wyspy Zelandia, między jeziorem Esrum (Esrum Sø) a cieśniną Sund, w pobliżu wsi Esbønderup, na obszarze Parku Narodowego Królewska Północna Zelandia ("Nationalpark Kongernes Nordsjælland"). 
Zarys historii.
W 1151, na miejsce wcześniejszego klasztoru benedyktynów. arcybiskup Eskil z Lund (żyjący w latach 1100-81) sprowadził cystersów z opactwa w Clairvaux. Opactwo w Esrum — najstarsze cysterskie opactwo na obecnym terenie Danii (drugie na terenie ówczesnej Danii po opactwie Herrevad, które od 1658 znalazło się na terenie Szwecji) — w stosunkowo krótkim czasie stało się bogato uposażonym i prężnie działającym ośrodkiem duchowym oraz kulturalno-gospodarczym tej części Europy. Pożary pierwotnych zabudowań w 1194 i 1204 przyczyniły się do gruntownej odbudowy, wówczas powstał okazały trzynawowy kościół opacki. Z zachowanych zabytków literatury średniowiecznej znany jest "Codex Esromensis (Esrum Klosters Brevbog)", kodeks z 259 łacińskimi dokumentami rękopiśmiennymi z lat 1140-1512. 
Świetność opactwa bezpowrotnie skończyła się z nadejściem reformacji, kiedy dekretem króla Chrystiana III z dnia 30 października 1536 luteranizm stał się religią państwa. W 1537 zrekonstruowana Rada Państwa zaaprobowała zarządzenie luterańskie ("Ordinatio ecclesiastica regnorum Daniae et Norwegiae et ducatuum Slesvicencis, Holtsatiae etc. etc."), opracowane w oparciu o wyznanie augsburskie i mały katechizm Lutra przez duńskich teologów wraz z pastorem luterańskim, bliskim współpracownikiem i przyjacielem Marcina Lutra — Janem Bugenhagenem, podpisane przez króla 2 września 1537 po poprawkach naniesionych przez Bugenhagena. Wszystkie dobra kościoła katolickiego przejęte zostały przez Koronę, a opactwu pozwolono funkcjonować jako klasztor do roku 1559, kiedy pozostałych 11 zakonników zmuszono do przeniesienia się do opactwa Sorø, zaś zabudowania klasztorne w dużym stopniu rozebrano i pozyskane w ten sposób materiały budowlane użyto przy budowie zamków Frederiksborg i Kronborg w Helsingør nad cieśniną Sund, do terenów którego zamku przyłączono ziemie należące do opactwa. 
W wieku XVII zabudowania klasztorne, którym udało się przetrwać, zaadaptowane zostały na domek myśliwski dla królów i dworu. Do 1717 istniała tam również stadnina koni, po czym do 1746 ulokowane tam były barki dla dragonów. Następnie mieściły się tam różnego rodzaju urzędy wojskowe i cywilne i lokalne władze administracyjne przejęły opactwo na swoją własność.
Klasztor w Esrum utworzył sześć filii: 
Klasztor dziś.
W piwnicy jedynego ocalałego budynku gospodarczego, powstałego w latach 1350-1450, z dawnego klasztornego skrzydła południowego, od 1997 działa restauracja. W innych pomieszczeniach urządzono wystawy o charakterze muzealnym, salę koncertową oraz sklep z pamiątkami i punkt informacji turystycznej. W okolicy klasztoru znakowane szlaki turystyczne, prowadzą m.in. nad jezioro Esrum (Park Narodowy Królewska Północna Zelandia).
Ser „Esrom”.
Znana marka związana z miejscem, ser według klasztornej receptury z 1559 produkowany jest od 1930, oficjalna nazwa od 1962. Ser typu „trapistów”, posiada PGI (Chronione Oznaczenie Geograficzne).

</doc>
<doc id="1703531" url="https://pl.wikipedia.org/wiki?curid=1703531" title="Parafia św. Leona i św. Bonifacego w Gołdapi">
Parafia św. Leona i św. Bonifacego w Gołdapi

Parafia św. Leona i św. Bonifacego w Gołdapi – rzymskokatolicka parafia leżąca w dekanacie Gołdap należącym do diecezji ełckiej.

</doc>
<doc id="1703532" url="https://pl.wikipedia.org/wiki?curid=1703532" title="Order Zasługi Republiki Włoskiej">
Order Zasługi Republiki Włoskiej

Order Zasługi Republiki Włoskiej (wł. "Ordine al Merito della Repubblica Italiana", OMRI) – najwyższe odznaczenie włoskie, nadawane od 1951 roku.
Historia.
Order został ustanowiony 3 marca 1951 przez prezydenta Luigi Einaudiego i otrzymał statuty 31 października 1952 roku. Po wprowadzeniu we Włoszech republikańskiej formy rządu (1946) powstała potrzeba ustanowienia w tym kraju nowych odznaczeń, zamiast bardzo popularnych i nadawanych szerokim kręgom społeczeństwa orderów królewskich, Korony Włoch i Maurycego i Łazarza, które po opuszczeniu kraju przez ostatniego monarchę, Humberta II, stały się orderami domowymi wygnanej dynastii sabaudzkiej. Nowy order może być nadawany obywatelom Włoch i cudzoziemcom za zasługi wszelkiego rodzaju, zarówno cywilne jak wojskowe. Wielkim mistrzem jest każdorazowy prezydent Włoch. Orderu nie mogą otrzymać posłowie i senatorowie włoskiego parlamentu w czasie swej aktualnej kadencji.
Order otrzymał pięć klas według tradycyjnego schematu Legii Honorowej, przy czym I klasa została podzielona na dwa stopnie:
Insygnia w latach 1951–2001.
Dawne insygnia orderu to oznaka, gwiazda I i II klasy oraz łańcuch. Pierwotną oznaką był emaliowany na biało krzyż grecki, zawieszony na złotej corona muralis, ze złotą pięcioramienną gwiazdką w medalionach środkowych obu stron. Między ramionami krzyża znajdowały się złote orły rzymskie. Gwiazdy I i II klasy były srebrne, ośmiopromienne, z nałożonymi na nie oznakami orderu. Łańcuch składał się z 22 ogniw, jedenastu pięcioramiennych gwiazd, dziesięciu ornamentów w kształcie kwiatów akantu oraz środkowej plakietki z literami "RI" ("Repubblica Italiana"). Wstęga orderu była zielona z dwoma czerwonymi paskami, przy IV klasie z rozetką na wstążce.
Insygnia od roku 2001.
W pięćdziesięciolecie ustanowienia orderu nadano insygniom nowy wygląd, nawiązując do tradycji dawnego Orderu Korony Włoch. Nowa oznaka (krzyż orderowy) to identyczny jak w orderze Korony krzyż Ruperta. Pomiędzy ramionami krzyża umieszczono złoty wieniec, w połowie oliwny, w połowie dębowy. Pośrodku krzyża znajduje się złoty medalion środkowy, otoczony bordiurą, emaliowaną na niebiesko. Wewnątrz medalionu znajduje się złote godło Włoch; na bordiurze zaś, złoty napis: AL MERITO DELLA / REPUBBLICA ("ZA ZASŁUGI DLA / REPUBLIKI"). Ramiona krzyża są białe w klasach I, II i III; złote w klasie IV; srebrzone w klasie V; zaś ich krawędzie są złocone (we wszystkich klasach).Gwiazda orderowa jest w I klasie ośmiopromienna, cyzelowana na kształt brylantów; złota w stopniu wyższym, srebrna w stopniu niższym; na gwiazdę nałożony jest krzyż orderowy. Gwiazda orderowa jest w II klasie czteropromienna (o kształcie kwadratu obróconego o 45°), srebrna, cyzelowana na kształt brylantów; na nią nałożony jest krzyż orderowy.Ogniwa łańcucha i wstęga pozostały niezmienione.
Odznaczeni.
Znane osobistości.
Lista odznaczonych (niepełna):

</doc>
<doc id="1703533" url="https://pl.wikipedia.org/wiki?curid=1703533" title="Parafia św. Józefa Robotnika w Gołdapi">
Parafia św. Józefa Robotnika w Gołdapi

Parafia św. Józefa Robotnika w Gołdapi – rzymskokatolicka parafia leżąca w dekanacie Gołdap należącym do diecezji ełckiej. Kościół zlokalizowany jest na tzw. Podlasiu.
Historia.
Parafia św. Józefa Robotnika została wydzielona z parafii NMP Matki Kościoła w Gołdapi. Erygował ją kanonicznie dn. 30 maja 1991 r. Ks. Bp Edmund Piszcz, biskup warmiński. Jesienią 1991 r. oddano do użytku tymczasową kaplicę parafialną. Kaplicę pobłogosławił 22 czerwca 1993 r. Ks. Bp Edward Samsel, Biskup pomocniczy ełcki.

</doc>
<doc id="1703535" url="https://pl.wikipedia.org/wiki?curid=1703535" title="Odzun">
Odzun

Odzun – historyczne miasto w Armenii, w marzie Lori, na lewym brzegu rzeki Debed. Znane ze średniowiecznej bazyliki.

</doc>
<doc id="1703538" url="https://pl.wikipedia.org/wiki?curid=1703538" title="Disaster recovery">
Disaster recovery

Disaster recovery (odtwarzanie awaryjne) – procesy, polityki i procedury związane z wznowieniem lub utrzymywaniem infrastruktury teleinformatycznej, krytycznej dla organizacji, po wystąpieniu katastrofy naturalnej lub wywołanej przez człowieka.
W praktyce o procedurze mówi się najczęściej w kontekście dużych awarii, takich jak awaria całego centrum danych. W celu zapobieżenia skutkom takiej awarii buduje się zapasowe centrum danych (), które przejmuje rolę podstawowego centrum danych podczas awarii. Centrum zapasowe powinno być w odległej lokalizacji, aby zapobiec możliwości jednoczesnej awarii obu centrów, na przykład na skutek klęski żywiołowej całego regionu.
W związku z postępującym wzrostem popularności chmur obliczeniowych, coraz większego znaczenia nabierają usługi typu DRaaS ().
Planowanie jest częścią procesu planowanie ciągłości działania (BCP), skoncentrowaną na przywróceniu działania obszarów ICT, natomiast BCP obejmuje przywrócenie wszystkich obszarów danej organizacji.
Historia.
Odtwarzanie awaryjne opracowano pod koniec lat siedemdziesiątych, kiedy właściciele firm zaczęli dostrzegać zależność ich organizacji od systemów komputerowych. Przez zagrożenie jakim jest zakłócenie działalności, które nastąpiłoby po katastrofie związanej z informatyką, przemysł odzyskiwania po awarii opracował system zapasowych centrów komputerowych, organizacja Sun Information Systems (która później zmieniła nazwę na Sungard Availability Services) stała się pierwszym ważnym dostawcą usług budowania zapasowych centrów przetwarzania danych w USA, powstała w 1978 roku na Sri Lance.
W latach 80. i 90. branża IT szybko rosła, co zwiększyło zależność organizacji od systemów IT. Rozporządzenia dotyczące planów ciągłości działania i planów przywracania po awarii dla organizacji w różnych sektorach gospodarki, nałożone przez władze i partnerów biznesowych, zwiększyły popyt i doprowadziły do dostępności komercyjnych usług odzyskiwania po awarii, w tym mobilnych centrów danych.
Wraz z gwałtownym rozwojem Internetu od końca lat 90. do 2000 r. Organizacje każdej wielkości uzależniały się jeszcze bardziej od ciągłej dostępności swoich systemów informatycznych. Ta rosnąca zależność od systemów informatycznych, a także zwiększona świadomość na temat katastrof na dużą skalę, takich jak tsunami, trzęsienie ziemi, powódź i erupcja wulkanów, spowodowały pojawienie się produktów i usług związanych z odzyskiwaniem po awarii, od wysokiego poziomu. Udoskonalona sieć oznacza, że krytyczne usługi IT mogą być obsługiwane zdalnie, w związku z tym odzyskiwanie danych na miejscu stało się mniej ważne.
Rozwój chmury obliczeniowej od 2010 r. Jest kontynuacją tego trendu: w dzisiejszych czasach jeszcze mniejsze znaczenie ma fakt, że usługi obliczeniowe są fizycznie obsługiwane, o ile sama sieć jest wystarczająco niezawodna (odrębna kwestia i mniej niepokoju, ponieważ nowoczesne sieci są bardzo odporne przez swoją budowę) „Recovery as a Service” (RaaS) to jedna z cech bezpieczeństwa lub zalet chmury obliczeniowej promowanej przez Cloud Security Alliance.
Przyczyny utraty danych.
Można je podzielić na dwie szerokie kategorie. Pierwszą z nich są klęski żywiołowe, takie jak powodzie, huragany, tornada lub trzęsienia ziemi. Chociaż zapobieganie katastrofie naturalnej jest niemożliwe, to unikanie sytuacji podatnych na klęski żywiołowe i dobre planowanie może okazać się pomocne. Druga kategoria to katastrofy spowodowane przez człowieka, takie jak wycieki danych, awarie infrastruktury, bioterroryzm i katastrofalne błędy informatyczne lub nieudane wdrożenia zmian.
Istota odtwarzania awaryjnego.
Ostatnie badania wykazują, że wdrożenie planowania przed katastrofami jest bardzo opłacalne w dłuższej perspektywie. Każde 1 USD wydane na złagodzenie zagrożeń (takie jak plan przywracania systemu po awarii), ratuje 4 USD pod względem kosztów reakcji i odzyskiwania.
Na podstawie statystyk dotyczących przywracania danych po awarii z 2015 r. stwierdzono, że przestoje, które trwają godzinę, mogą kosztować małe firmy nawet 8000 USD, organizacje średniej wielkości 74 000 USD i 700 000 USD dla dużych przedsiębiorstw.

</doc>
<doc id="1703541" url="https://pl.wikipedia.org/wiki?curid=1703541" title="Port lotniczy Balikpapan">
Port lotniczy Balikpapan



</doc>
<doc id="1703542" url="https://pl.wikipedia.org/wiki?curid=1703542" title="Tsepo Masilela">
Tsepo Masilela

Peter Tsepo Masilela (ur. 5 maja 1985 w Witbank) – południowoafrykański piłkarz grający na pozycji lewego obrońcy, zawodnik AmaZulu FC.
Kariera klubowa.
Karierę piłkarską Masilela rozpoczął w klubie Hellenic FC z Kapsztadu. W 2003 roku zadebiutował w jego barwach w Premier Soccer League i grał w nim do lata 2005 roku. Wtedy też drużyna została rozwiązana i przejęta przez nowego właściciela. Przemianowano ją na Benoni Premier United i tam Masilela grał przez kolejne dwa sezony swojej kariery.
Latem 2007 roku Masilela został sprzedany za 400 tysięcy euro do izraelskiego Maccabi Hajfa. Tam stał się podstawowym zawodnikiem i w pierwszej lidze zajął 5. miejsce. Od 2008 roku gra w Maccabi z rodakiem Thembinkosim Fantenim. W 2009 roku wywalczył pierwsze w karierze mistrzostwo Izraela. W sezonie 2011/2012 został wypożyczony do Getafe CF, w którym rozegrał 13 meczów.
Latem 2012 Masilela wrócił do RPA i został zawodnikiem Kaizer Chiefs FC. 8 listopada 2019 podpisał kontrakt z AmaZulu FC, umowa do 30 czerwca 2021.
Kariera reprezentacyjna.
W 2006 roku Masilela został powołany do reprezentacji RPA na Puchar Narodów Afryki 2006. 30 stycznia 2006 zadebiutował w kadrze narodowej, w meczu tego turnieju przegranym przez RPA 0:1 z Zambią. W 2008 roku zaliczył trzy grupowe mecze w Pucharze Narodów Afryki 2008.

</doc>
<doc id="1703543" url="https://pl.wikipedia.org/wiki?curid=1703543" title="Goszawank">
Goszawank

Klasztor Goszawank (orm. Գոշավանք, "klasztor Gosza"; dawniej Nor-Getik, Նոր Գետիկ, "Nowy Getik") – klasztor ormiański założony przez Mechitara Gosza w Gosh, Prowincja Tawusz, Armenia.

</doc>
<doc id="1703547" url="https://pl.wikipedia.org/wiki?curid=1703547" title="Mansa (Zambia)">
Mansa (Zambia)

Mansa – miasto w Zambii; stolica Prowincji Luapula; 42 tys. mieszkańców (2004). W mieście znajduje się fabryka baterii elektrycznych.

</doc>
<doc id="1703548" url="https://pl.wikipedia.org/wiki?curid=1703548" title="The Final Riot!">
The Final Riot!

The Final Riot! – koncertowy album grupy Paramore wydany w listopadzie 2008 roku.

</doc>
<doc id="1703549" url="https://pl.wikipedia.org/wiki?curid=1703549" title="Bayerische Voralpen">
Bayerische Voralpen

Bayerische Voralpen – pasmo górskie, część Alp Bawarskich, w Północnych Alpach Wapiennych. Leży w przeważającej części w południowych Niemczech, w Bawarii; mniejsza część leży w Austrii, w kraju związkowym Tyrol. Najwyższym szczytem pasma jest Krottenkopf, który osiąga wysokość 2086 m. Największym miastem rejonu jest Kufstein.
Pasmo to graniczy z: Ammergauer Alpen na zachodzie, Wettersteingebirge na południowym zachodzie, Karwendel i Rofan na południu, Kaisergebirge na południowym wschodzie oraz z Chiemgauer Alpen na wschodzie.
Bayerische Voralpen dzielą się na następujące podgrupy:
Najwyższe szczyty:
Schroniska:

</doc>
<doc id="1703551" url="https://pl.wikipedia.org/wiki?curid=1703551" title="CIA (ujednoznacznienie)">
CIA (ujednoznacznienie)



</doc>
<doc id="1703552" url="https://pl.wikipedia.org/wiki?curid=1703552" title="PAL Express">
PAL Express

PAL Express – dawna filipińska regionalna tania linia lotnicza z siedzibą w Pasay. PAL Express działała w Porcie lotniczy Mactan-Cebu, z mniejszymi operacjami w Manili. Obsługiwała głównie trasy krajowe pomiędzy Visayas i Mindanao. Jej operacje i samoloty przejęła Airphil Express.
Flota.
Flota składała się z:

</doc>
<doc id="1703553" url="https://pl.wikipedia.org/wiki?curid=1703553" title="Geghard">
Geghard

Klasztor Geghard – zespół klasztorny z IV wieku w Armenii w marzie Kotajk. 
Historia.
Według tradycji kompleks został założony przez Grzegorza Oświeciciela. Pierwszy klasztor został zniszczony przez Arabów w IX wieku. Monaster przeżywał rozkwit w XIII wieku, głównie dzięki przechowywanym tu szczątkom św. Andrzeja i św. Jana i relikwii Włóczni Przeznaczenia przyciągającym pielgrzymów. 
Zespół obejmuje kościoły i grobowce wykute w skale. Najstarsza część kompleksu to wykuta w skale, niedokończona kaplica Grzegorza Oświeciciela. Główny kościół (Kathoghikè) wzniesiony w 1215 roku na planie krzyża równoramiennego wpisanego w kwadrat nakrywa kopuła. Wschodnie ramię krzyża zamyka apsyda. Do kościoła przylegają dwie dwupiętrowe kaplice. Konstrukcja świątyni przypomina architekturę armeńskiej chaty chłopskiej – cztery masywne, wolno stojące kolumny podtrzymują kopułę z okrągłym otworem pośrodku by oświetlić wnętrza. Narteks łączy kościół ze świątynią wykutą w skale. 
Pierwszy kościół wykuty w skale powstał na planie krzyża równoramiennego przed 1250 rokiem. W jego wschodniej części znajduje się grobowiec dynastii Proszian, przez który przechodzi się do drugiej świątyni w skale wykutej w 1283 roku.
W 2000 roku klasztor został wpisany na listę dziedzictwa kulturowego UNESCO.

</doc>
<doc id="1703554" url="https://pl.wikipedia.org/wiki?curid=1703554" title="Rajd Dakar 2003">
Rajd Dakar 2003

Rajd Dakar 2003 (Rajd Paryż – Dakar 2003) – dwudziesta piąta edycja terenowego Rajdu Dakar, która odbyła się na trasie Marsylia – Szarm el-Szejk. Rajd rozpoczął się 1 stycznia i trwał do 19 stycznia. Trasa rajdu wynosiła 8552 km. Na trasie 10. etapu doszło do wypadku gdzie zginął na miejscu francuski kierowca Bruno Cauvy, Cauvy prawdopodobnie nie zapanował nad kierownicą i wywrócił się na wydmach. W kategorii samochodów tryumfował Japończyk Hiroshi Masuoka, zaś w kategorii motocyklów po raz trzeci – Francuz Richard Sainct.

</doc>
<doc id="1703555" url="https://pl.wikipedia.org/wiki?curid=1703555" title="Maria Jarosz (polityk)">
Maria Jarosz (polityk)

Maria Jarosz (ur. 21 listopada 1952 w Hucie Turobińskiej) – polska polityk, posłanka na Sejm PRL IX kadencji.
Życiorys.
Pracowała od 1971 jako odlewnik wyrobów sanitarnych, a następnie jako mistrz produkcji w Zakładach Wyrobów Sanitarnych „Krasnystaw” w Krasnymstawie. W 1973 wstąpiła do Związku Socjalistycznej Młodzieży Polskiej, a w 1977 do Polskiej Zjednoczonej Partii Robotniczej. Członkini Towarzystwa Przyjaźni Polsko-Radzieckiej i Ligi Kobiet. W 1982 skończyła Technikum Ceramiczne przy Zespole Szkół Zawodowych nr 1 w Krasnymstawie. W latach 1985–1989 pełniła mandat posłanki na Sejm PRL IX kadencji z okręgu Chełm. Zasiadała w Komisji Budownictwa, Gospodarki Przestrzennej, Komunalnej i Mieszkaniowej oraz w Komisji Rynku Wewnętrznego i Usług.

</doc>
<doc id="1703556" url="https://pl.wikipedia.org/wiki?curid=1703556" title="Parafia Najświętszej Maryi Panny Królowej Polski w Olecku">
Parafia Najświętszej Maryi Panny Królowej Polski w Olecku

Parafia Najświętszej Maryi Panny Królowej Polski w Olecku – rzymskokatolicka parafia leżąca w dekanacie Olecko - Niepokalanego Poczęcia NMP należącym do diecezji ełckiej

</doc>
<doc id="1703557" url="https://pl.wikipedia.org/wiki?curid=1703557" title="Carlos Pellegrini (stacja metra)">
Carlos Pellegrini (stacja metra)

Carlos Pellegrini - stacja metra w Buenos Aires, na linii B. Znajduje się pomiędzy stacjami Florida a Uruguay. Stacja została otwarta 22 czerwca 1931.

</doc>
<doc id="1703558" url="https://pl.wikipedia.org/wiki?curid=1703558" title="Klub Igora Nietta">
Klub Igora Nietta



</doc>
<doc id="1703559" url="https://pl.wikipedia.org/wiki?curid=1703559" title="Uruguay (stacja metra w Buenos Aires)">
Uruguay (stacja metra w Buenos Aires)

Uruguay – stacja metra w Buenos Aires, na linii B. Znajduje się pomiędzy stacjami Carlos Pellegrini a Callao. Stacja została otwarta 22 czerwca 1931.

</doc>
<doc id="1703560" url="https://pl.wikipedia.org/wiki?curid=1703560" title="Hawuc Tarr">
Hawuc Tarr

Hawuc Tarr – klasztor w Armenii, położony w marzie Kotajk, kilka kilometrów od kompleksu Garni. Datowany na XI - XIII wiek. Obecnie w stanie ruiny.

</doc>
<doc id="1703562" url="https://pl.wikipedia.org/wiki?curid=1703562" title="Parafia Świętej Rodziny w Olecku">
Parafia Świętej Rodziny w Olecku

Parafia Świętej Rodziny w Olecku – rzymskokatolicka parafia leżąca w dekanacie Olecko - Niepokalanego Poczęcia NMP należącym do diecezji ełckiej

</doc>
<doc id="1703565" url="https://pl.wikipedia.org/wiki?curid=1703565" title="Parafia Podwyższenia Krzyża Świętego w Olecku">
Parafia Podwyższenia Krzyża Świętego w Olecku

Parafia Podwyższenia Krzyża Świętego w Olecku – rzymskokatolicka parafia leżąca w dekanacie Olecko – św. Jana Apostoła należącym do diecezji ełckiej. Jest najstarszą parafią katolicką w mieście – została erygowana w 1871 r. Diecezjalne Sanktuarium Krzyża Świętego od 13 maja 1994 r. zgodnie z dekretem ówczesnego biskupa ełckiego ks. bpa Wojciecha Ziemby. Od 15 lipca 2020 r. proboszczem parafii jest ks. prał. dr Andrzej Jaśko, a od 24 sierpnia 2020 r. wikariuszem ks. mgr Paweł Lenda.
Msze i nabożeństwa.
Porządek Mszy św.:
Ponadto:
Wspólnoty działające na terenie parafii.
Przy parafii działają:
Historia.
Olecko zostało założone w roku 1560 przez księcia Albrechta na pamiątkę spotkania się z królem Zygmuntem Augustem, fundatorem pobliskiego miasta Augustowa. W chwili założenia Olecko było całkowicie protestanckie. W wieku XIX osiedliła się tu większa ilość katolików, którzy w roku 1853 otrzymali własnego duszpasterza. Budowę kościoła rozpoczęto W 1859 roku, poświęcono 1 grudnia 1861, a konsekrował go 27 sierpnia 1862 roku ks. bp Antoni Frenzl. Prawa parafialne Olecko uzyskało 31 marca 1871 roku, gdy bp F. Krementz erygował parafię p.w. Podwyższenia Krzyża Św. i św. Wojciecha.
Zgodnie z dekretem, nowo powstała parafia weszła w skład dekanatu sambijskiego z siedzibą w Królewcu i obejmowała tereny powiatu oleckiego oraz gołdapskiego. Zaraz po wojnie parafia w Olecku obejmowała teren późniejszych parafii w Wieliczkach, Cichym, Świętajnie, Gąskach i Kowalach Oleckich. W wyniku usamodzielnienia się tych placówek teren parafii uszczuplił się o kilkanaście miejscowości. Dalsze zmiany granic parafii nastąpiły w latach 1974–1978. Wówczas to z terenu parafii wydzielono dwie nowe: w Szarejkach i Szczecinkach. Zmiany polityczne w latach 80. pozwoliły na utworzenie większej liczby parafii także w samym mieście.
Kiedy w roku 1987 w Olecku utworzono nową parafię p.w. NMP Królowej Polski, parafia p.w. Krzyża Św. stała się rektoratem. Ponownie podniesiona do funkcji parafii 3 lipca 1989 przez ks. bpa Edmunda Piszcza – Biskupa Warmińskiego. Wraz z reorganizacją struktur kościelnych w Polsce w 1992 roku parafia Podwyższenia Krzyża Św. weszła w skład nowo utworzonej diecezji ełckiej i dekanatu Olecko. 13 maja 1994 Biskup Ełcki Wojciech Ziemba ustanowił kościół parafialny Diecezjalnym Sanktuarium Krzyża Świętego. W 1998 r. z parafii Podwyższenia Krzyża Św. wydzielono jeszcze jedną parafię – Wniebowzięcia NMP. W 2002 r. Biskup Ełcki Edward Samsel dokonał reorganizacji dekanatu Oleckiego. W jej wyniku parafia Podwyższenia Krzyża Św. znalazła się w nowo powołanym dekanacie – Olecko, św. Jana Apostoła, wraz z parafiami: Olecko-Lesk, Cimochy, Gąski, Szczecinki, Wieliczki.
Kult Krzyża Świętego.
Krzyż misyjny przy kościele wykonany z drzewa dębowego został ustawiony w 1960 roku na zakończenie misji parafialnych. 10 września 1981 w czasie przygotowania do odpustu, po nabożeństwie wierni wychodzący z kościoła zauważyli strugi płynące z przodu i z prawej strony krzyża pod ramieniem poprzecznym. Sączące się krople koloru czerwonego spływały kilka dni. „Krwawienie” trwało do końca listopada 1981 roku. 2 marca 1982 „krwawienie” ponowiło się. Wierni uznali to za znak – wezwanie i przestrogę. Ludność odczytywała w tym znaku krwawiące rany Chrystusa. Wydarzenie stało się głośne nie tylko w regionie, ale też i w całej Polsce. Zaczęły napływać pielgrzymki z całego kraju. Na odpust obchodzony w wigilię święta, 13 września 1981 r. przybyły pielgrzymki z Warszawy, Białegostoku, Lublina. Zamościa i ze Śląska, łącznie ponad 2 tys. osób. Ówczesne władze państwowe nie interweniowały, a władze kościelne nie zajęły oficjalnego stanowiska. W 1987 r. staraniem ks. S. Tabaki (ówczesnego rektora kościoła) krzyż obudowano, tworząc rodzaj kaplicy na planie kwadratu. W północnej, wschodniej i zachodniej elewacji od przyziemia do 3/4 wysokości kaplicy umieszczono przeszklone okna w formie wydłużonego prostokąta zakończonego półkoliście. Całość budowli nakryta została czterema dwuspadowymi daszkami wykonanymi z dachówki ceramicznej zakończonej krzyżem. We wnętrzu kaplicy umieszczono obrazy – wota oraz tablicę z krótką historią wydarzeń. Ramię poprzeczne krzyża zostało umieszczone w specjalnej gablocie. Od roku 2003, w 25 rocznicę Pontyfikatu Jana Pawła II, przy Krzyżu o godz. 15:00 odmawiana jest codziennie Koronka do Miłosierdzia Bożego. Szczególnie z okazji odpustu Podwyższenia Krzyża Świętego (14 września) gromadzą się wierni nie tylko z okolicznych miejscowości, ale także z terenu całej diecezji ełckiej.
1987 – rozpoczęto budowę kaplicy Krzyża.
1989 – przybyły pierwsze piesze pielgrzymki.
1993–1994 – wybudowano stacje Męki Pańskiej.
13 V 1994 – Dekret Biskupa Ełckiego ustanawiający Sanktuarium Krzyża św.
14 IX 1994 – Dekret erygujący Drogę Krzyżową wokół kościoła.
17 IX 1994 – Biskup Julian Wojtkowski z Olsztyna w obecności Biskupa Ełckiego, kapłanów i wiernych poświęcił Stacje Drogi Męki Pańskiej i odprawił nabożeństwo Drogi Krzyżowej.
W Roku Jubileuszowym 2000 wykonano dębową obudowę krzyża. Miejsce to stanowi szczególny kult Krzyża św. i Męki Pańskiej.
Linki zewnętrzne.
strona internetowa parafii
Bibliografia.
ks. Marian Salamon: "Życie religijne pod Krzyżem oleckim". Ełk, 2020.

</doc>
<doc id="1703566" url="https://pl.wikipedia.org/wiki?curid=1703566" title="Chor Wirap">
Chor Wirap

Klasztor Chor Wirap (arm. Խոր Վիրապ – głębokie lochy) – klasztor Apostolskiego Kościoła Ormiańskiego w Lusarat, w prowincji Ararat niedaleko góry Ararat, 8 km na południe od miasta Artaszat, w pobliżu granicy z Turcją.
Miejsce uwięzienia Grzegorza Oświeciciela przez króla Armenii Tiridatesa III.
Klasztor był siedzibą seminarium oraz patriarchy ormiańskiego - katolikosa.
Jest jednym z najczęściej odwiedzanych miejsc pielgrzymkowych w Armenii.

</doc>
<doc id="1703567" url="https://pl.wikipedia.org/wiki?curid=1703567" title="Ihor Kołomojski">
Ihor Kołomojski

Ihor Wałerijowycz Kołomojski (; ur. 13 lutego 1963 w Dniepropetrowsku) – ukraiński przedsiębiorca, oligarcha, magnat mediowy, właściciel klubu piłkarskiego FK Dnipro, działacz społeczności żydowskiej na Ukrainie, od 2008 r. prezes Zjednoczonej Wspólnoty Żydowskiej w kraju, przewodniczący Dniepropetrowskiej Obwodowej Administracji Państwowej Ukrainy (od 2 marca 2014 do 24 marca 2015).
Życiorys.
W 1985 r. ukończył studia w Dniepropietrowskim Instytucie Metalurgicznym ze stopniem inżyniera. Po 1991 r. zaangażował się w działalność biznesową, zakładając wraz z Giennadijem Bogoliubowem spółkę Sentoza, a później Prywatbank. Obecnie swą działalność biznesową koncentruje na mediach oraz przemyśle naftowo-chemicznym. Zasiadał w radzie nadzorczej spółki Prywatbank (do nacjonalizacji w 2016 r. udziałowiec większościowy), zasiada w radach nadzorczych spółek Naftochimik Prykarpattja i Ukrnafta. Stoi również na czele holdingu mediowego Hławred, który wydaje pisma „Profil”, „Nowaja gazieta” i „Hazeta po-kyjiwśky” oraz kontroluje agencję informacyjną UNIAN i telewizję 1+1. Posiada 3-procentowe udziały w holdingu Central European Media (CME), jest członkiem jej Rady Dyrektorów. Pełni obowiązki prezesa klubu piłkarskiego FK Dnipro. Właściciel linii lotniczych UIA ().
W 2006 r. znalazł się na trzecim miejscu w rankingu najbogatszych ludzi na Ukrainie, jego majątek szacowano wówczas na 2,8 mld USD. W 2007 r. i 2008 r. utrzymał miejsce w rankingu, a jego majątek wzrósł w ciągu dwóch lat do 6,5 mld USD.
Jest żonaty i ma dwoje dzieci. Posiada potrójne obywatelstwo: ukraińskie, izraelskie i cypryjskie. Najczęściej przebywa w Szwajcarii. 5 października 2008 Zjednoczona Wspólnota Żydowska na Ukrainie () wybrała go swoim nowym przewodniczącym w miejsce Wadyma Rabinowycza.
2 marca 2014 r., w czasie agresji rosyjskiej na Krymie, rząd Ukrainy mianował go gubernatorem obwodu dniepropietrowskiego, którą to funkcję pełnił do 24 marca 2015. Opowiedział się za utrzymaniem integralności terytorialnej Ukrainy, finansując m.in. paliwo dla ukraińskich oddziałów.

</doc>
<doc id="1703568" url="https://pl.wikipedia.org/wiki?curid=1703568" title="Die Muminfamilie">
Die Muminfamilie

Die Muminfamilie – Seria seriali animowanych produkcji niemieckiej powstałych w 1959-1960 (1962). Seria jest oparta na przygodach Muminków i ich przyjaciół z książek cyklu Muminki autorstwa Tove Jansson. Ta seria jest pierwszą w historii ekranizacją powieści cyklu Muminki. 

</doc>
<doc id="1703570" url="https://pl.wikipedia.org/wiki?curid=1703570" title="Hradec Králové hlavní nádraží">
Hradec Králové hlavní nádraží

Hradec Králové hlavní nádraží ("Hradec Králové Główny") - główna stacja kolejowa w Hradcu Králové, w kraju hradeckim, w Czechach przy ulicy Riegrovo náměstí 914/2. Stacja znajduje się na głównej linii kolejowej Pardubice - Jaroměř. Znajdują się tu 3 perony.
Obecny budynek dworca ukończono w 1935. Wieża ma 46 m. wysokości i zawiera trzy zbiorniki wody.

</doc>
<doc id="1703571" url="https://pl.wikipedia.org/wiki?curid=1703571" title="Parafia Wniebowzięcia Najświętszej Maryi Panny w Olecku">
Parafia Wniebowzięcia Najświętszej Maryi Panny w Olecku

Parafia Wniebowzięcia Najświętszej Maryi Panny w Olecku – rzymskokatolicka parafia leżąca w dekanacie Olecko – św. Jana Apostoła należącym do diecezji ełckiej. Jest najmłodszą parafią katolicką w mieście.
Historia.
28 czerwca 1995 roku z terenu parafii Podwyższenia Krzyża Świętego w Olecku wydzielono Samodzielny Ośrodek Duszpasterski mianując rektorem ks. kan. Zdzisława Grabowskiego. Biskup ełcki Wojciech Zięb erygował parafię 1 września 1988 roku. Podjęto decyzję o budowie kościoła zatwierdzając 23 grudnia 2013 roku projekt autorstwa Krzysztofa Wojciechowskiego w Komisji Architektury Budownictwa i Sztuki Ełckiej Kurii Biskupiej. Pierwsze prace przy budowie rozpoczęto 14 kwietnia 2016 roku. 28 maja 2017 roku biskup Jerzy Mazur poświęcił kościół. 

</doc>
<doc id="1703573" url="https://pl.wikipedia.org/wiki?curid=1703573" title="Areni">
Areni

Areni (orm. Արենի) – winiarska wieś w marzie Wajoc Dor w Armenii.
We wsi znajduje się kościół z XIV wieku – Surb Astvatsatsin to Ormiański Kościół ukończony w roku 1321 znajduje się na szczycie płaskowyżu z widokiem na rzekę Areni i Arpę. Został zaprojektowany przez architekta i rzeźbiarza Momika Vardpeta, który jest znany z projektu kompleksu klasztornego Norawank (w odległości około 6 kilometrów na południowy wschód od Areni). W pobliżu znajdują się również ruiny z XIII wieku pałacu Tarsaitcha Orbeliana, władcy Sjuniku, przeniesiony z Jeghegis do Areni w tym czasie. Ruiny mostu z XIII wieku zbudowanego przez biskupa Sarkis w latach 1265-87 leżą na północny wschód od kościoła w odległości jednego kilometra. W tym samym miejscu znajdują się pozostałości starszego mostu.
We wsi znajduje się stanowisko archeologiczne epoki brązu.

</doc>
<doc id="1703578" url="https://pl.wikipedia.org/wiki?curid=1703578" title="Parafia Nawiedzenia Najświętszej Maryi Panny w Sejnach">
Parafia Nawiedzenia Najświętszej Maryi Panny w Sejnach

Parafia Nawiedzenia Najświętszej Maryi Panny w Sejmach – rzymskokatolicka parafia znajdująca się w Sejnach, w dekanacie Sejny należącym do diecezji ełckiej.

</doc>
<doc id="1703579" url="https://pl.wikipedia.org/wiki?curid=1703579" title="Norawank">
Norawank

Norawank – klasztor ormiański z XIII wieku, położony w wąwozie rzeki Arpa, w pobliżu wsi Amaghu, w prowincji Wajoc Dzor w Armenii. W XIII–XIV w. siedziba biskupów Sjuniku.

</doc>
<doc id="1703581" url="https://pl.wikipedia.org/wiki?curid=1703581" title="Paraskiewi Tsiamita">
Paraskiewi Tsiamita

Paraskiewi Tsiamita (gr.: Παρασκευή Τσιαμήτα, "Paraskev̱í̱ Tsiamí̱ta"; ur. 10 marca 1972) – grecka lekkoatletka, trójskoczkini.

</doc>
<doc id="1703584" url="https://pl.wikipedia.org/wiki?curid=1703584" title="Lechquellengebirge">
Lechquellengebirge

Lechquellengebirge – pasmo górskie, część Alp Bawarskich, w Północnych Alpach Wapiennych. Leży w Austrii, w kraju związkowym Vorarlberg. Najwyższym szczytem pasma jest Große Wildgrubenspitze, który osiąga 2753 m. Okolica jest słabo zaludniona; największe miasta w okolicy to Landeck w kraju związkowym Tyrol i Oberstdorf w Niemczech. Nazwa pasma oznacza "Góry źródła Lechu". Lech to rzeka, która bierz swe początki właśnie w tym paśmie.
Lechquellengebirge graniczy z: Lasem Bregenckim na północnym zachodzie, Alpami Algawskimi na północnym wschodzie, Alpami Lechtalskimi na wschodzie, Verwallgruppe na południowym wschodzie oraz z pasmem Rätikon na południowym zachodzie.
Najwyższe szczyty:
Schroniska:

</doc>
<doc id="1703591" url="https://pl.wikipedia.org/wiki?curid=1703591" title="Świerczyniec">
Świerczyniec

1 miejscowość w Polsce:
1 ciek w Polsce:

</doc>
<doc id="1703592" url="https://pl.wikipedia.org/wiki?curid=1703592" title="Stefan Dołęga-Zakrzewski">
Stefan Dołęga-Zakrzewski

Stefan Dołęga-Zakrzewski (ur. 2 grudnia 1908 w Mławie, zm. 7 stycznia 1989 w Warszawie) – magister ekonomii, powstaniec warszawski.
Syn Stefana, dyrektora syndykatu w Mławie, i Jadwigi z Dąbrowskich.
W okresie międzywojennym ukończył studia magisterskie w zakresie ekonomii. Należał do Związku Harcerstwa Polskiego – był harcmistrzem.
Wziął udział w wojnie obronnej 1939 roku. W konspiracji od 1 listopada 1939 roku jako członek Organizacji Wojskowo-Niepodległościowej „Wigry” (ps. „Zew”). Równolegle uczestniczył w organizowaniu tajnego nauczania akademickiego. Był starszym strzelcem z cenzusem.
Przed powstaniem warszawskim 1944 roku przydzielony do kompanii „Witold”. Nie dotarł jednak na koncentrację swojego oddziału. W walkach poza batalionem „Wigry”. Przyłączył się do Zgrupowania mjr. „Bartkiewicza” – Włodzimierza Zawadzkiego. Pracował w służbach kwatermistrzowskich dowództwa I Obwodu AK. We wrześniu 1944 roku wziął udział w maskowaniu szlaku komunikacyjno-transportowego Śródmieście–Czerniaków. Złapany przez Niemców, uciekł do Pruszkowa i dostał się do obozu pracy.
Po zakończeniu wojny pracował w Ministerstwie Przemysłu Spożywczego.
Był przewodniczącym Środowiska byłych żołnierzy harcerskiego batalionu AK „Wigry”. Odznaczony m.in. Krzyżem Walecznych i Warszawskim Krzyżem Powstańczym.

</doc>
<doc id="1703594" url="https://pl.wikipedia.org/wiki?curid=1703594" title="Klub 100 (Rosja)">
Klub 100 (Rosja)

Klub 100 rosyjskich strzelców – nazwa grupy rosyjskich piłkarzy, którzy podczas swojej kariery strzelili minimum sto goli w rozgrywkach Wyższej Ligi ZSRR, Rosyjskiej Premier Ligi, Pucharu ZSRR, Pucharu Rosji, europejskich Pucharów oraz oficjalnych i towarzyskich meczach narodowej reprezentacji ZSRR, WNP i Rosji. Nazwę klubu zaproponowała redakcja gazety "Sport-Ekspress", i oni prowadzą statystykę. Oprócz Klubu strzelców rosyjskich istnieje również Klub Grigorija Fiedotowa – dla piłkarzy, którzy strzelili minimum 100 goli dla piłkarzy rosyjskich i radzieckich.
Regulamin.
Liczone są bramki rosyjskich piłkarzy, strzelone w następujących meczach:

</doc>
<doc id="1703595" url="https://pl.wikipedia.org/wiki?curid=1703595" title="Kasuga Taisha">
Kasuga Taisha

 – ważny chram sintoistyczny w japońskim mieście Nara, zbudowany w VIII w. i należący do możnej rodziny Fujiwara. Jest to sanktuarium związane z czterema bóstwami: Takemikazuchi, Futsumushi, Amenokoyane oraz Hime. Zapoczątkowało ono nowy styl w sakralnej architekturze japońskiej, tzw. kasuga-zukuri.
Do chramu prowadzi droga, po bokach której postawiono około tysiąca kamiennych latarni wotywnych "ishi-dōrō". Wiszących latarni wykonanych z brązu jest jeszcze więcej – około tysiąca sześciuset. Zapalane są tylko dwa razy w roku: w lutym z okazji święta wiosny, oraz 15 sierpnia, podczas święta o-bon.
Święta.
W chramie odbywa się corocznie prawie dwadzieścia tradycyjnych festiwali. Najważniejsze z nich to Kasuga-matsuri (13 marca) oraz Wakamiya-matsuri (grudzień). Podczas świąt można zobaczyć m.in. stroje z okresu Heian, tańce kagura w wykonaniu świętych dziewic miko oraz niemal zapomniane widowiska teatralno-muzyczne zwane bugaku sprzed ponad tysiąca lat.
Jelenie.
Symbolem sanktuarium Kasuga są oswojone jelenie sika ("nihon-jika"), swobodnie chodzące po przylegającym do chramu parku. W tradycji shintō uważane są za posłańców bogów. Według miejscowej legendy bóg Takemikazuchi przybył w to miejsce właśnie na jeleniu. Istnieje również festiwal przyciągający turystów, związany z rytuałem przycinania rogów jelonkom przed okresem godowym (październik). Do drugiej połowy XIX w. za zabicie jelenia groziła kara śmierci, i wyroki rzeczywiście wykonywano, zwłaszcza w latach głodu.

</doc>
<doc id="1703596" url="https://pl.wikipedia.org/wiki?curid=1703596" title="Glioza">
Glioza



</doc>
<doc id="1703598" url="https://pl.wikipedia.org/wiki?curid=1703598" title="Szaki (Armenia)">
Szaki (Armenia)

Szaki, – wieś w prowincji Sjunik w Armenii, kilka kilometrów od miasta Sisjan. W 2011 roku liczyła 1197 mieszkańców. W pobliżu miejscowości i znajduje się wodospad Szaki.

</doc>
<doc id="1703602" url="https://pl.wikipedia.org/wiki?curid=1703602" title="Ihor Kołomojśkyj">
Ihor Kołomojśkyj



</doc>
<doc id="1703603" url="https://pl.wikipedia.org/wiki?curid=1703603" title="Sisian">
Sisian



</doc>
<doc id="1703604" url="https://pl.wikipedia.org/wiki?curid=1703604" title="Norton Ghost">
Norton Ghost

Norton Ghost – program komputerowy służący do tworzenia kopii bezpieczeństwa danych.
Spośród wielu innych aplikacji tego typu wyróżnia go możliwość wykonywania obrazu partycji systemowej (i innych partycji, lub całych dysków), a następnie dzięki specjalnemu środowisku uruchomieniowemu przywrócenie całego dysku/partycji.
Program umożliwia m.in.:

</doc>
<doc id="1703605" url="https://pl.wikipedia.org/wiki?curid=1703605" title="Engelbert Kraus">
Engelbert Kraus

Engelbert Kraus (ur. 30 lipca 1934, zm. 13 maja 2016) – niemiecki piłkarz występujący na pozycji napastnika.
W latach 1955–1964 rozegrał 9 meczów i strzelił 3 gole w reprezentacji RFN. Wystąpił na mistrzostwach świata 1962.
Z zespołem TSV 1860 Monachium w 1964 zdobył Puchar Niemiec, a w 1965 awansował do finału Pucharu Zdobywców Pucharów.
Engelbert Kraus zmarł po długiej chorobie 13 maja 2016.

</doc>
<doc id="1703607" url="https://pl.wikipedia.org/wiki?curid=1703607" title="Peng Xiaoming">
Peng Xiaoming

Peng Xiaoming (; ur. 15 maja 1975) – chińska lekkoatletka, skoczkini o tyczce.

</doc>
<doc id="1703608" url="https://pl.wikipedia.org/wiki?curid=1703608" title="Xiaoming Peng">
Xiaoming Peng



</doc>
<doc id="1703609" url="https://pl.wikipedia.org/wiki?curid=1703609" title="Zamenis">
Zamenis

 
Zamenis – rodzaj węża z podrodziny Colubrinae w rodzinie połozowatych (Colubridae). 
Zasięg występowania.
Rodzaj obejmuje gatunki występujące w Portugalii, Hiszpanii, Francji, Szwajcarii, Niemczech, Austrii, Polsce, Czechach, Słowacji, na Węgrzech, w Rumunii, Mołdawii, Bułgarii, Chorwacji, Bośni i Hercegowinie, Słowenii, Czarnogórze, Macedonii Północnej, Serbii, Albanii, Włoszech, Grecji, na Malcie, Ukrainie, w Rosji, Armenii, Gruzji, Azerbejdżanie, Turcji, Izraelu, Libanie, Iraku i Iranie. 
Systematyka.
Podział systematyczny.
Do rodzaju należą następujące gatunki:
Przypisy.
 

</doc>
<doc id="1703611" url="https://pl.wikipedia.org/wiki?curid=1703611" title="Zębiełek gruboogonowy">
Zębiełek gruboogonowy

Zębiełek gruboogonowy ("Crocidura brunnea") – gatunek ssaka owadożernego z rodziny ryjówkowatych (Soricidae). Występuje endemicznie w Indonezji na wyspach Jawa i Bali. Niewiele wiadomo na temat ekologii tego gatunku. W Czerwonej księdze gatunków zagrożonych Międzynarodowej Unii Ochrony Przyrody i Jej Zasobów został zaliczony do kategorii LC (niższego ryzyka). Zagrożenia dla tego gatunku nie są znane. Ssak ten został zaliczony w 1982 roku przez Jenkinsa do "Crocidura fuliginosa", co zweryfikował w 1995 roku Ruedi traktując "C. brunnea" i "C. pudjonica" za odrębne podgatunki.

</doc>
<doc id="1703614" url="https://pl.wikipedia.org/wiki?curid=1703614" title="Chyndzoresk">
Chyndzoresk

Chyndzoresk – wieś w Armenii, w marzie Sjunik. W miejscowości jest zabytkowy kościół św. Rypsymy z XVII wieku.
Wieś znana z siedzib ludzkich częściowo wykutych w skałach w tzw. Starym Chyndzoresku.

</doc>
<doc id="1703615" url="https://pl.wikipedia.org/wiki?curid=1703615" title="Przestrzeń dwoista">
Przestrzeń dwoista



</doc>
<doc id="1703618" url="https://pl.wikipedia.org/wiki?curid=1703618" title="Gandzasar">
Gandzasar

Klasztor Gandzasar (orm. Գանձասարի վանք) –- ormiański klasztor położony w Górskim Karabachu, w rejonie Martakert, tuż nad wioską Vank. Znajdują się tam relikwie św. Zachariasza (ojca Jana Chrzciciela). Od ok. 1400 do 1816 był siedzibą katolikosów Armenii.

</doc>
<doc id="1703623" url="https://pl.wikipedia.org/wiki?curid=1703623" title="Rezerwat przyrody Dęby w Meszczach">
Rezerwat przyrody Dęby w Meszczach

Rezerwat przyrody Dęby w Meszczach – rezerwat leśny im. Jeremiego Kozłowskiego. Jego położenie to południowo-zachodnia część gminy Wolbórz (powiat piotrkowski, województwo łódzkie), w kierunku zachodnim od wsi Proszenie. Powierzchnia rezerwatu wynosi 39,15 ha. Został utworzony 11 maja 1989 roku w celu ochrony starodrzewu dębowego pochodzenia naturalnego w zespołach o charakterze grądu i boru mieszanego. W rezerwacie rośnie ponad 100 dębów szypułkowych, których obwód wynosi od 2,5 do 3,8 m, a wysokość od 25 do 35 m. Dęby mają od 150 do 260 lat. W skład drzewostanu wchodzi również sosna (w wieku od 120 do 140 lat), brzoza, grab, jodła, osika, świerk, a także dzika jabłoń, dzika grusza, jarzębina. W rezerwacie można spotkać gatunki roślin pospolitych występujące w lasach liściastych i borach iglastych Polski środkowej oraz kilka gatunków mniej pospolitych takich jak: gwiazdnica długolistna, jarzmianka większa, trzcinnik owłosiony, turzyca cienista oraz wyka leśna. Z gatunków chronionych można wymienić lilię złotogłów, listerę jajowatą, wawrzynka wilczełyko, podkolana zielonkawego i widłaka jałowcowatego.
Rezerwat nosi imię leśnika, który w latach niemieckiej okupacji, narażając własne życie, obronił drzewostan dębowy przed wycięciem.

</doc>
<doc id="1703626" url="https://pl.wikipedia.org/wiki?curid=1703626" title="Język madurski">
Język madurski

Język madurski ("Basa Mathura") − język austronezyjski używany na wyspie Madura oraz we wschodniej części Jawy. Według danych z 2002 roku mówi nim blisko 6,8 mln osób (2000). Posługują się nim Madurowie.
Jest dość rozdrobniony dialektalnie, wyróżnia się trzy główne dialekty: zachodni, centralny i wschodni. Dialekt wschodni, a zwłaszcza wariant sumenep, pełni funkcję języka standardowego i jest odmianą stosowaną w mediach i edukacji. Odmiana wysp Kangean jest słabo zrozumiała i bywa rozpatrywana jako odrębny język.
Wśród Madurów w użyciu są również języki indonezyjski i jawajski.
Charakteryzuje się znacznie bogatszym systemem fonetycznym niż sąsiednie, spokrewnione języki. W przeszłości zapisywany był pismem jawajskim, od pierwszych liter zwanym "hanacaraka". Obecnie stosuje się przede wszystkim alfabet łaciński.
Został dobrze opisany w literaturze lingwistycznej. Jest nauczany w szkołach.

</doc>
<doc id="1703628" url="https://pl.wikipedia.org/wiki?curid=1703628" title="Tatew">
Tatew

Klasztor Tatew, położony w marzie Sjunik, niedaleko miasta Goris w Armenii. Założony w roku 815. Najważniejszy kościół, pod wezwaniem św. Piotra i Pawła był zbudowany w latach 895-906.
Monastyr Tatew i Wielka Pustelnia Tatewska oraz sąsiadujące tereny w dolinie rzeki Worotan są od 1995 roku wpisane na armeńską listę informacyjną UNESCO.

</doc>
<doc id="1703629" url="https://pl.wikipedia.org/wiki?curid=1703629" title="Gens">
Gens

Gens – pierwotna organizacja rodowa w starożytnym Rzymie, skupiająca do kilkunastu rodzin ("familia") wywodzących się, lub przypisujących sobie pochodzenie od wspólnego przodka – eponima, od którego imienia pochodziła nazwa całego rodu ("nomen gentilicium"). Gentes posiadały wspólne groby przydomowe i prywatne kulty ("sacrum gentilicium"), które często stawały się później kultami państwowymi.
Według tradycyjnych przekazów w okresie królewskim Rzymu istniało 300 rodów skupionych w 30 kuriach w 3 tribus. Gentes poprzez patronów sprawowały opiekę nad swoimi klientami, którymi stawali się wyzwoleni niewolnicy, "peregrini" – obcy przybysze osiedlający się w Rzymie lub zubożali członkowie innych rodów.

</doc>
<doc id="1703632" url="https://pl.wikipedia.org/wiki?curid=1703632" title="Zorac Karer">
Zorac Karer

Zorac Karer, Karahuń, też Carahunge (śpiewające kamienie) – megalityczne struktury, największe w swoim rodzaju w Armenii. Położone w okolicy miasta Sisjan w prowincji Sjunik. Powstały w epoce brązu. Składają się z 223 głazów, z czego 40 tworzy wewnętrzny krąg. Największe głazy ważą do 10 ton.

</doc>
<doc id="1703635" url="https://pl.wikipedia.org/wiki?curid=1703635" title="Joseph Albert Malula">
Joseph Albert Malula

Joseph Albert Malula, (ur. 12 grudnia 1917 w Léopoldville, zm. 14 czerwca 1989 w Louvain w Belgii), kongijski, duchowny katolicki, kardynał, arcybiskup Kinshasy.
Życiorys.
Święcenia kapłańskie przyjął 9 czerwca 1946 roku w Léopoldville z rąk bp. Georges Six. 18 lipca 1959 roku Jan XXIII mianował go biskupem tytularnym Attanaso i biskupem pomocniczym diecezji Léopoldville, sakrę biskupią przyjął 20 września 1959 roku w Léopoldville z rąk arcybiskupa Léopoldville Felixa Scalaisa. Uczestnik Soboru Watykańskiego II. 7 lipca 1964 roku mianowany arcybiskupem metropolitą Léopoldville. 30 maja 1966 roku Paweł VI zmienił nazwę archidiecezji Léopoldville na archidiecezję Kinshasa. Na konsystorzu 28 kwietnia 1969 roku Paweł VI wyniósł go do godności kardynalskiej z tytułem prezbitera Santi Protomartiri a Via Aurelia Antica. Był pierwszym kardynałem pochodzącym z Zairu (obecnie Demokratyczna Republika Konga). Zmarł w szpitalu w Louvain w Belgii. Pochowano go w Kongo w archikatedrze Kinshasa. 

</doc>
<doc id="1703637" url="https://pl.wikipedia.org/wiki?curid=1703637" title="Agnolo Gaddi">
Agnolo Gaddi

Agnolo Gaddi (ur. ok. 1350, zm. 16 października 1396 we Florencji) – włoski malarz.
Był synem i uczniem Taddeo Gaddiego, współpracownika Giotta. W 1369 roku zaczął pracować w Rzymie jako pomocnik swojego brata Giovanniego. Razem wykonywali m.in. freski dla papieża Urbana V w Watykanie. 
Około 1380 roku wykonał na chórze kościoła Santa Croce serię fresków przedstawiających "Legendę Prawdziwego Krzyża". W latach 1383–86 projektował medaliony przedstawiające uosobienia cnót w Loggia dei Lanzi we Florencji.

</doc>
<doc id="1703639" url="https://pl.wikipedia.org/wiki?curid=1703639" title="Parafia Przemienienia Pańskiego w Brzozowie">
Parafia Przemienienia Pańskiego w Brzozowie

Parafia Przemienienia Pańskiego w Brzozowie – parafia rzymskokatolicka pod wezwaniem Przemienienia Pańskiego w Brzozowie, należąca do dekanatu Brzozów w archidiecezji przemyskiej. Kościół został wybudowany w stylu barokowym w latach 1676-1686, następnie przebudowywany. Mieści się przy Placu Grunwaldzkim.

</doc>
<doc id="1703641" url="https://pl.wikipedia.org/wiki?curid=1703641" title="DLM">
DLM



</doc>
<doc id="1703642" url="https://pl.wikipedia.org/wiki?curid=1703642" title="LTBS">
LTBS



</doc>
<doc id="1703643" url="https://pl.wikipedia.org/wiki?curid=1703643" title="Nergal">
Nergal



</doc>
<doc id="1703645" url="https://pl.wikipedia.org/wiki?curid=1703645" title="Zameen">
Zameen

Zameen – bollywoodzki thriller z 2003 roku nawiązujący do porwania indyjskiego samolotu IC-814. W rolach głównych Ajay Devgan, Abhishek Bachchan, Bipasha Basu. Reżyseria – Rohit Shetty – autor komedii "Sunday" i "Szalona przyjaźń".
Film zdominowało kilka motywów. Patriotyzm indyjski. 62 lata niepodległości to tak niewiele, że ideę miłości do matki Indii buduje niejeden film. Czasem w oparciu o wrogość do sąsiada. 1947, 1965, 1971 – trzy wojny z Pakistanem. Plus walki o Kargil. W tym filmie grany przez Ajaya Devgana główny bohater żałuje, że Indie nie poszły na całego w walce o Kaszmir, że dziś terroryści przenoszą Kaszmir na ulice indyjskich miast atakując parlament, świątynię, hotele. Kolejny motyw obok relacji z Pakistanem, który wspiera terrorystów w Indiach to problem muzułmanów. To oni są większością w Kaszmirze walcząc o wyzwolenie go spod okupacji indyjskiej, to oni stoją za zamachami terrorystycznymi, oni też są ofiarami pogromów faszyzujących hindusów. Aby nie zaostrzać tej wrogości film optuje za jednością wszystkich wyznań. Film rozpoczyna się patetyczną piosenką wychwalającą matkę Indie, tak uświęconą "jak Biblia, Gita i Koran". Postaciom złych muzułmańskich porywaczy przeciwstawiono dobrego muzułmańskiego kapitana porwanego samolotu. To on jest bity za oskarżanie terrorystów, że nie żyją w zgodzie z Koranem, który za hańbę uważa uderzenie kobiety. Broni go sikh. Mimo różnicy wyznań jedność w patriotycznych uczuciach do Indii.
Ponadto w filmie motyw conradowskiego Lorda Jima – zawahanie się w chwili decydującej. Bohater zagrany przez Abhisheka Bachchana śni swoją słabość i szuka sytuacji, w której mógłby wykazując się odwagą, ryzykując życie zmazać hańbę z przeszłości. Znajduje ją u boku bohatera granego przez Ajaya Devgana.
Fabuła.
Dowodzącemu jednostką antyterrorystyczną pułkownikowi Ranvirowi Singh Ranawat (Ajay Devgan) udaje się w Kaszmirze schwytać Babę Zaheera (Mukesh Tiwari), odpowiedzialnego za ataki terrorystyczne w Indiach. W Pakistanie zorganizowano akcję, której celem jest zdobycie zakładników, na których można będzie wymienić cennego dla separatystów kaszmirskich wojownika. Próba rozszyfrowania tej akcji doprowadza do spotkania ze sobą dwóch ludzi, którzy poznali się kiedyś w dramatycznych okolicznościach. W pułkowniku Ranvirze Singhu oficer policji Jaideep Rai (Abhishek Bachchan) rozpoznaje dowódcę, który mu kazał odejść z armii. Jai do dziś szuka sposobności do zrehabilitowania się za chwilę wahania, która kosztowała czyjeś życie. Umożliwi mu to teraz wspólna z pułkownikiem próba odbicia porwanego samolotu.

</doc>
<doc id="1703646" url="https://pl.wikipedia.org/wiki?curid=1703646" title="Parafia św. Józefa Sebastiana Pelczara w Strzyżowie">
Parafia św. Józefa Sebastiana Pelczara w Strzyżowie

Parafia pw. św. Józefa Sebastiana Pelczara w Strzyżowie - parafia rzymskokatolicka znajdująca się w diecezji rzeszowskiej w dekanacie Strzyżów.

</doc>
<doc id="1703650" url="https://pl.wikipedia.org/wiki?curid=1703650" title="Przełęcz Sulema">
Przełęcz Sulema

Przełęcz Sulema albo Selim, 2410 m n.p.m. znajduje się w Armenii, na drodze z marzu Wajoc Dzor nad jezioro Sewan. Pod przełęczą znajduje się karawanseraj z 1332 roku.

</doc>
<doc id="1703651" url="https://pl.wikipedia.org/wiki?curid=1703651" title="Złoty standard kapitalizmu">
Złoty standard kapitalizmu

Złoty standard kapitalizmu - zasady i zalecenia jakie powinny spełniać modelowe gospodarki krajowe. Zasadnicze jego elementy to:

</doc>
<doc id="1703652" url="https://pl.wikipedia.org/wiki?curid=1703652" title="TRY 2004">
TRY 2004

Piramida TRY 2004 – projekt ogromnej piramidy, która ma powstać w zatoce Tokio. Projektanci zakładają, że piramida pomieści około 750 tys. osób oraz będzie miała wysokość około 4 kilometrów. Zaproponowana struktura jest tak duża, że nie może być zbudowany z materiałów dostępnych obecnie, ze względu na ich masę własną. Projekt opiera się na materiałach dostępnych w przyszłości, na przykład superlekkich nanorurkach węglowych.

</doc>
<doc id="1703655" url="https://pl.wikipedia.org/wiki?curid=1703655" title="Parafia Miłosierdzia Bożego w Malborku">
Parafia Miłosierdzia Bożego w Malborku

Parafia Miłosierdzia Bożego w Malborku - rzymskokatolicka parafia położona w diecezji elbląskiej, w dekanacie Malbork I. Erygowana dekretem biskupa elbląskiego Andrzeja Śliwińskiego 11 czerwca 1993 roku.
Na obszarze parafii leżą ulice Malborka: Asnyka, Batorego, Broniewskiego, Dygata, Gałczyńskiego, Głowackiego, Góralska, Jagiełły, Kochanowskiego, Koszalińska, Korczaka, Kostki, Mazowiecka, Mieszka I, 500-lecia, Pola, Polna, Poprzeczna, Raczkiewicza, Rodziewiczówny, Rzemieślnicza, Na Skarpie, Słupecka, pl. Staffa, Struga, Sobieskiego, al. Sprzymierzonych, Szeroka, Tuwima, Teligi, Wejhera, Włościańska, Zaciszna, Zagórna, Zygmunta Starego.

</doc>
<doc id="1703660" url="https://pl.wikipedia.org/wiki?curid=1703660" title="Parafia Matki Bożej Nieustającej Pomocy w Malborku">
Parafia Matki Bożej Nieustającej Pomocy w Malborku

Parafia Matki Bożej Nieustającej Pomocy w Malborku - rzymskokatolicka parafia położona w diecezji elbląskiej, w dekanacie Malbork I. 
Parafia erygowana 8 września 1945 roku, reerygowana 16 maja 1958 roku przez administratora warmińskiego Tomasza Wilczyńskiego. 
Parafia obejmuje ulice Malborka: Armii Krajowej, Bażyńskiego, Bema, Chrobrego, Marii Curie-Skłodowskiej, Dworcowa, Fałata, Grunwaldzka, Jagiellońska, Jasna, Konopnickiej (numery 2-26), Kopernika, Kościuszki (numery 6-25), Krakowska, Kraszewskiego, Mała, Małachowskiego, 17 Marca, Matejki, Mickiewicza, Orzeszkowej, Pasteura, Piłsudskiego, Poczty Gdańskiej, Prądzyńskiego, Pstrowskiego, Prusa, Pułaskiego, Reymonta, Sienkiewicza, Sikorskiego, Słowackiego, pl. Wolności, pl. Wyspiańskiego, Zamenhofa, Zapolskiej, Zakopiańska, Żeromskiego, Żelazna.

</doc>
<doc id="1703661" url="https://pl.wikipedia.org/wiki?curid=1703661" title="Piwo ciemne">
Piwo ciemne



</doc>
<doc id="1703662" url="https://pl.wikipedia.org/wiki?curid=1703662" title="Noratus (stanowisko archeologiczne)">
Noratus (stanowisko archeologiczne)

Noratus - średniowieczny cmentarz z największym światowym nagromadzeniem zabytkowych chaczkarów (ponad 800), znajdujący się we wsi Noratus, w marzie Gegharkunik w Armenii. Najstarsze tutejsze chaczkary datowane są na IX wiek n.e.

</doc>
<doc id="1703663" url="https://pl.wikipedia.org/wiki?curid=1703663" title="Granthi">
Granthi

Granthi – w sikhizmie mężczyzna lub kobieta, która otrzymała zaszczytną funkcję, związana z czytaniem i recytacją świętej księgi Guru Granth Sahib oraz prowadzenie ceremonii religijnych. Recytacja ta nosi nazwę path. Przy obchodzeniu się z Księgą obowiązuje postawa pełna szacunku: księga musi być oprawiona w czyste płótno, nie należy jej kłaść na podłodze, przed dotknięciem należy umyć ręce i nakryć głowę. Osoba opiekująca się Księgą nie jest osobą duchowną, chodzi o funkcje honorową. W sikhizmie nie ma kleru, wybierana jest do tej funkcji osoba ciesząca się szczególnym poważaniem w lokalnej społeczności.

</doc>
<doc id="1703664" url="https://pl.wikipedia.org/wiki?curid=1703664" title="Mistrzostwa Świata w Piłce Siatkowej Mężczyzn 2010 (eliminacje strefy NORCECA)/Grupa D">
Mistrzostwa Świata w Piłce Siatkowej Mężczyzn 2010 (eliminacje strefy NORCECA)/Grupa D

Mecze grupy D drugiej rundy kwalifikacyjnej do Mistrzostw Świata w Piłce Siatkowej Mężczyzn 2010 strefy NORCECA rozegrane zostały w dniach od 20 do 24 maja 2009 roku w stolicy Jamajki - Kingston.
Drużyny podzielone zostały na dwie grupy (A i B), z których po dwie najlepsze przeszły do półfinału, a reprezentacje z trzecich miejsc walczyły w meczu o 5. miejsce. Bahamy i Meksyk jako finaliści awansowali do trzeciej rundy kwalifikacyjnej.
Tabele.
Grupa A
Grupa B
Grupa A.
Jamajka – Haiti.
Środa, 20 maja 2009
22:48 - National Arena, Kingston - Widzów: 500
Kajmany – Haiti.
Czwartek, 21 maja 2009
17:13 - National Arena, Kingston - Widzów: 0
Jamajka – Kajmany.
Piątek, 22 maja 2009
19:00 - National Arena, Kingston - Widzów: 300
Grupa B.
Saint Lucia – Bahamy.
Środa, 20 maja 2009
7:25 - National Arena, Kingston - Widzów: 400
Bahamy – Meksyk.
Czwartek, 21 maja 2009
19:07 - National Arena, Kingston - Widzów: 200
Meksyk – Saint Lucia.
Piątek, 22 maja 2009
17:00 - National Arena, Kingston - Widzów: 0
Mecz o 5. miejsce.
Kajmany – Saint Lucia.
Sobota, 23 maja 2009
15:00 - National Arena, Kingston - Widzów: 100
Półfinały.
Jamajka – Bahamy.
Sobota, 23 maja 2009
19:00 - National Arena, Kingston - Widzów: 800
Meksyk – Haiti.
Sobota, 23 maja 2009
17:00 - National Arena, Kingston - Widzów: 200
Mecz o 3. miejsce.
Jamajka – Haiti.
Niedziela, 24 maja 2009
17:00 - National Arena, Kingston - Widzów: 200
Finał.
Meksyk – Bahamy.
Niedziela, 24 maja 2009
19:22 - National Arena, Kingston - Widzów: 250
Składy.
Sekcja grupuje składy wszystkich reprezentacji narodowych w piłce siatkowej, które grały w grupie D drugiej rundy kwalifikacyjnej do mistrzostw świata.
Przynależność klubowa na początek sezonu 2008-09.
Bahamy.
Trener: Wilson Raymond&lt;br&gt;Asystent: Smith DeVince
Haiti.
Trener: Yves Joseph Larrieux&lt;br&gt;Asystent: Eddy Etienne
Jamajka.
Trener: David JackAsystent: Gatasheu Bonner
Kajmany.
Trener: Glen DaykinAsystent: Cassim Hosein
Meksyk.
Trener: Jorge Miguel Azair López&lt;br&gt;Asystent: Adrian Delgado
Saint Lucia.
Trener: Roberto Garcia&lt;br&gt;Asystent: Florian Combie

</doc>
<doc id="1703665" url="https://pl.wikipedia.org/wiki?curid=1703665" title="Porwanie lotu Indian Airlines 814">
Porwanie lotu Indian Airlines 814

Porwanie indyjskiego samolotu IC-814 – porwanie indyjskiego samolotu lecącego z Katmandu do Delhi, do którego doszło 24 grudnia 1999 roku. Większość ze 178 pasażerów było obywatelami Indii wracającymi z wakacji w Nepalu.
Porywaczami było pięciu Pakistańczyków ze zbrojnej grupy Harkat-ul-Mujahideen. Porwany samolot zatrzymał się Amritsarze, Lahaur, Dubaju (tam wypuszczono kilku zakładników), ostatecznie wylądował w Kandaharze (w Afganistanie pod rządami talibów). Po siedmiu dniach negocjacji (utrudnionych z powodu faktu nieuznawania przez Indie rządu talibów) zakładników wymieniono na islamskich terrorystów wypuszczonych z więzienia (Mushtaq Ahmed Zargar, Ahmed Omar Saeed Sheikh – aresztowany później za mord na dziennikarzu Danielu Pearl i Maulana Masood Azhar).
Do tego zdarzenia nawiązują dwa indyjskie fabularne filmy: "Zameen" (2003) i "Hijack" (2008).

</doc>
<doc id="1703666" url="https://pl.wikipedia.org/wiki?curid=1703666" title="Order of the Leech">
Order of the Leech

Order of The Leech – dziesiąty album studyjny zespołu Napalm Death. Znajduje się na nim 12 utworów.

</doc>
<doc id="1703667" url="https://pl.wikipedia.org/wiki?curid=1703667" title="Adam Wiślicki">
Adam Wiślicki

Adam Wiślicki (ur. 24 grudnia 1836 w Warszawie, zm. 29 lipca 1913 w Warszawie) – polski dziennikarz i publicysta, encyklopedysta.
Życiorys.
Po ukończeniu gimnazjum pisał do "Gazety Codziennej" i "Księgi Świata". W 1866 roku założył, wydawał oraz przez cały okres redaktorem Przeglądu Tygodniowego Życia Społecznego, Literatury i Sztuk Pięknych, na łamach którego ogłosił kilka artykułów programowych "młodych pozytywistów" (m.in. Groch na ścianę. Parę słów do całej plejady zapoznanych wieszczów naszych z nr 49 z 1867).
Był redaktorem naczelnym Podręcznej encyklopedii powszechnej według 5go wydania "Encyklopedii Meyera" wydanej dwukrotnie w języku polskim w Warszawie w latach 1873-1901.
Był synem pisarza Józefa Mikołaja i Michaliny z Jopkiewiczów, a bratem kompozytora Władysława.
Został pochowany na cmentarzu Powązkowskim (kwatera 98-6-19).

</doc>
<doc id="1703668" url="https://pl.wikipedia.org/wiki?curid=1703668" title="Sejmik Województwa Małopolskiego">
Sejmik Województwa Małopolskiego

Sejmik Województwa Małopolskiego – organ stanowiący i kontrolny samorządu województwa małopolskiego. Istnieje od 1998 roku. Obecna, VI kadencja Sejmiku, trwa w latach 2018–2023.
Sejmik Województwa Małopolskiego składa się z 39 radnych, wybieranych w województwie małopolskim w wyborach bezpośrednich na kadencje trwające 5 lat (w latach 1998–2018 kadencja trwała 4 lata).
Siedzibą sejmiku województwa jest Kraków.
Przewodniczącym Sejmiku Województwa Małopolskiego jest Jan Duda, a marszałkiem województwa małopolskiego Witold Kozłowski.
Wybory do Sejmiku.
Radni do Sejmiku Województwa Małopolskiego są wybierani w wyborach co 5 lat (do 2018 co 4) w sześciu okręgach wyborczych, które nie mają swoich oficjalnych nazw. Zasady i tryb przeprowadzenia wyborów określa odrębna ustawa. Skrócenie kadencji sejmiku może nastąpić w drodze referendum wojewódzkiego.
Organizacja Sejmiku.
Sejmik tworzy 39 radnych, wybierających spośród siebie przewodniczącego i 3 wiceprzewodniczących. Radni pracują w tematycznych komisjach stałych i doraźnych. Aktualne komisje:

</doc>
<doc id="1703670" url="https://pl.wikipedia.org/wiki?curid=1703670" title="Parafia Błogosławionych 108 Męczenników Polskich w Malborku">
Parafia Błogosławionych 108 Męczenników Polskich w Malborku

Parafia Błogosławionych 108 Męczenników Polskich w Malborku - rzymskokatolicka parafia położona w diecezji elbląskiej, w Dekanacie Malbork I. Jest najmłodszą parafią w mieście, erygowaną 1 czerwca 2000 roku dekretem biskupa elbląskiego Andrzeja Śliwińskiego.

</doc>
<doc id="1703672" url="https://pl.wikipedia.org/wiki?curid=1703672" title="Bandh">
Bandh

Bandh ( – "zamknięty") – forma strajku lub protestu, popularna w Indiach i Nepalu, polegająca na zaprzestaniu zwykłej działalności, czasem również na niewychodzeniu z domu.
Teoretycznie uczestnictwo w bandhu powinno być dobrowolne, lecz w praktyce partie polityczne często wymuszają zamykanie sklepów i zatrzymanie komunikacji miejskiej.

</doc>
<doc id="1703675" url="https://pl.wikipedia.org/wiki?curid=1703675" title="Anton Martin Slomšek">
Anton Martin Slomšek



</doc>
<doc id="1703676" url="https://pl.wikipedia.org/wiki?curid=1703676" title="Feliks Bogacki">
Feliks Bogacki

Feliks Bogacki (ur. 22 lutego 1847 w Zasławiu, Wołyń, zm. 4 maja 1916 w Odessie) – polski krytyk literacki i publicysta.
Życiorys.
Ukończył gimnazjum w Równem oraz studia prawnicze w Odessie (pracował w sądownictwie i adwokaturze). Był radcą prawnym zarządu miejskiego Odessy oraz prezesem Rady Adwokackiej. W 1871 w Przeglądzie Tygodniowym Życia Społecznego, Literatury i Sztuk Pięknych (nr 49-52) opublikował słynne artykuły programowe "młodych pozytywistów": "Powieściopisarstwo wobec społeczeństwa" i "Tło powieści wobec tła życia" tworzące cykl pt. "Problematyka powieści jako postulatowego gatunku literackiego".

</doc>
<doc id="1703677" url="https://pl.wikipedia.org/wiki?curid=1703677" title="Magia i miecz (fantasy)">
Magia i miecz (fantasy)

Magia i miecz (ang. "sword and sorcery") – podgatunek fantasy charakteryzujący się zuchwałymi bohaterami, uczestniczącymi w krwawych i ekscytujących przygodach. Zwykle w tym gatunku znajdują się elementy nadnaturalne i magia. Często też można w nim znaleźć elementy romantyczne. W odróżnieniu od high fantasy, fabuła skupia się na osobistych dążeniach postaci, niż na uczestnictwie w konfliktach dotyczących całego świata. Przykładem tego jest Saga o wiedźminie.
Pochodzenie.
Termin „magia i miecz” został stworzony przez Fritza Leibera, na prośbę brytyjskiego autora książek Michaela Moorcocka. Moorcock, w liście opublikowanym w amatorskim magazynie „Amra”, prosił o nazwanie gatunku, do którego można by zaliczać cykl o Conanie autorstwa Roberta E. Howarda. Jako propozycję podał nazwę „epic fantasy”, jednak Leiber w magazynie „Ancalagon” (6 kwietnia 1961) zaproponował nazwę „magia i miecz”, jako chwytliwe określenie pozwalającą na wyróżnienie gatunku.
W ten sposób odróżniono „magię i miecz”, od takich gatunków jak powieści płaszcza i szpady (np. "Trzej muszkieterowie" Aleksandra Dumasa) czy powieści szpiegowskie (ang. "cloak and dagger").

</doc>
<doc id="1703678" url="https://pl.wikipedia.org/wiki?curid=1703678" title="Kobajr">
Kobajr

Klasztor Kobajr położony w Armenii w marzie Lori klasztor, zbudowany w XII wieku przez poboczną linię Bagratydów. Duża część napisów w klasztorze to zabytki j. gruzińskiego.

</doc>
<doc id="1703679" url="https://pl.wikipedia.org/wiki?curid=1703679" title="Ale">
Ale



</doc>
<doc id="1703681" url="https://pl.wikipedia.org/wiki?curid=1703681" title="Division One (1926/1927)">
Division One (1926/1927)

Division One (1926/1927) – był to 37. sezon szkockiej pierwszej klasy rozgrywkowej w piłce nożnej. Sezon rozpoczął się 14 sierpnia 1926, a zakończył się 30 kwietnia 1927. Brało w niej udział 20 zespołów, które grały ze sobą systemem „każdy z każdym”. Tytułu mistrzowskiego nie obronił Celtic. Nowym mistrzem Szkocji zostało Rangers, dla którego był to 15. tytuł mistrzowski w historii klubu. Tytuł króla strzelców zdobył Jimmy McGrory, który strzelił 48 bramek.
Zasady rozgrywek.
W rozgrywkach brało udział 20 drużyn, walczących o tytuł mistrza Szkocji w piłce nożnej. Każda z drużyn rozegrała po 2 mecze ze wszystkimi przeciwnikami (razem 38 spotkań).
Wyniki.
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 

</doc>
<doc id="1703682" url="https://pl.wikipedia.org/wiki?curid=1703682" title="Gherao">
Gherao

Gherao ( – "okrążenie") – popularna w Indiach forma protestu lub strajku, polegająca na otoczeniu przez demonstrantów budynku odnośnej instytucji rządowej i niewpuszczaniu/niewypuszczaniu zeń pracowników dopóki politycy nie wyrażą gotowości do negocjacji.
Tę formę protestu zastosował po raz pierwszy Subodh Banarjee w 1967 w Bengalu Zachodnim.

</doc>
<doc id="1703686" url="https://pl.wikipedia.org/wiki?curid=1703686" title="Division One (1927/1928)">
Division One (1927/1928)

Division One (1927/1928) – był to 38. sezon szkockiej pierwszej klasy rozgrywkowej w piłce nożnej. Sezon rozpoczął się 13 sierpnia 1927, a zakończył się 28 kwietnia 1928. Brało w niej udział 20 zespołów, które grały ze sobą systemem „każdy z każdym”. Tytuł mistrzowski obroniło Rangers, dla którego był to 16. tytuł mistrzowski w historii klubu. Tytuł króla strzelców zdobył Jimmy McGrory, który strzelił 47 bramek.
Zasady rozgrywek.
W rozgrywkach brało udział 20 drużyn, walczących o tytuł mistrza Szkocji w piłce nożnej. Każda z drużyn rozegrała po 2 mecze ze wszystkimi przeciwnikami (razem 38 spotkań).
Wyniki.
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 

</doc>
<doc id="1703691" url="https://pl.wikipedia.org/wiki?curid=1703691" title="Parafia św. Antoniego Padewskiego w Suszu">
Parafia św. Antoniego Padewskiego w Suszu

Parafia św. Antoniego Padewskiego w Suszu – rzymskokatolicka parafia położona w diecezji elbląskiej, w dekanacie Susz. Kościół parafialny został wybudowany w XIV wieku w stylu gotyckim. Mieści się przy ulicy Kościelnej.
Od 16 lipca 2022 roku proboszczem parafii jest ks. mgr lic. Maciej Ruciński. 

</doc>
<doc id="1703694" url="https://pl.wikipedia.org/wiki?curid=1703694" title="Henry Thomas Buckle">
Henry Thomas Buckle

Henry Thomas Buckle (ur. 24 listopada 1821, zm. 29 maja 1862) – brytyjski filozof, historyk kultury, socjolog oraz szachista.
Życiorys.
Autor "Historii cywilizacji w Anglii" (ang. "History of Civilization in England", 1857–1861, przekład polski W. Zawadzkiego, 1864–1868), w którym przedstawił koncepcję obiektywnych praw procesu dziejowego odrzucającego wiarę, integrację opatrzności, rolę jednostki i przypadkowość historyczną. Jego poglądy wywarły znaczny wpływ na światopogląd pozytywistów warszawskich.
Największymi sukcesami szachowymi Henry'ego Thomasa Buckle'a były zwycięstwa w meczach z Henrym Birdem (Londyn 1847, 12½–3½), Lionelem Kieseritzkym (Paryż 1848, 4½–3½) i Johannem Löwenthalem (Londyn 1851, 5–2). W 1851 r. zajął I m. w turnieju rozegranym w londyńskiej kawiarni "The Divan". W tym samym roku rozegrał kilka towarzyskich partii z Adolfem Anderssenem, który wysoko ocenił jego umiejętności. Według retrospektywnego systemu Chessmetrics, najwyższy ranking osiągnął we wrześniu 1848 r., z wynikiem 2584 zajmował wówczas trzecie miejsce na świecie (za Howardem Stauntonem i Lionelem Kieseritzkym).

</doc>
<doc id="1703695" url="https://pl.wikipedia.org/wiki?curid=1703695" title="Matka Boska Zwycięska">
Matka Boska Zwycięska

Matka Boska Zwycięska – obraz włoskiego malarza i rytownika Andrei Mantegni.
Powstanie obrazu.
Obraz został namalowany w 1495 roku na zamówienie generała armii Francesca II Gonzagi z przeznaczeniem do nowego kościoła pw. Madonna della Vittoria. Generał został bohaterem Włoch po zwycięskich walkach z armią francuską, a głównie po bitwie pod Fornovo w lipcu 1495 roku. W dowód wdzięczności Gonzaga zlecił budowę kościoła i wykonanie obrazu ołtarzowego. Wytyczne odnośnie do tematyki obrazu przedstawiono szczegółowo w zamówieniu, w zachowanym fragmencie listu negocjacyjnego od Mantegni do Gonzagi.Powstanie obrazu zbiegło się również z innym wydarzeniem. W 1492 roku żydowski bankier z Mantui zamalował na murze swojego domu fresk Matki Boskiej z Dzieciątkiem. Pomimo nakazu biskupa Sigismondo Gonzagi odtworzenia malowidła i zgody kupca, wzburzony lud rozszarpał bankiera i zburzył jego dom. Według innych przekazów żydowski bankier nie stracił życia, lecz jedynie dom i musiał pokryć koszty zakupu obrazu, zaś w miejscu, w którym znajdował się jego dom, wybudowano świątynię. Wydarzenie to zostało zaakcentowane poprzez biblijną scenę Adama i Ewy w Raju, znajdującą się na postumencie tronu. Ma ona również symbolizować przyszłe odkupienie.
Tematyka obrazu.
Dzieło przedstawia Matkę Boską, siedzącą na tronie i trzymającą na kolanach stojącego Jezusa. Jej płaszcz ma osłaniać wszystkich wiernych. Krańce szaty trzymają dwaj święci. Po prawej stronie jest to św. Jerzy, przedstawiony w zbroi i trzymający w dłoni złamaną włócznię. Włócznia symbolizuje pokonanie smoka oraz nawiązuje do złamanej włóczni Francesco Gonzagi, którą złamał na polu bitwy pod Fornovo, i którą przesłał w darze dla Isabelli d'Este (1474–1539) – opiekunki sztuki, córki księcia Ferrary Ercolego d'Este i księżniczki Neapolu Eleonory Aragońskiej. 
Po lewej stronie św. Jerzego, w czerwonym hełmie i z czerwoną włócznią, Mantegna przedstawił Longinusa, rzymskiego centuriona, który przebił bok umierającego Jezusa. Czerwień jego włóczni ma symbolizować krew Chrystusa, której krople, według legendy, Longinus zawiózł do Mantui. Włócznia jako relikwia została podarowana papieżowi Innocentemu VIII w 1491 roku. 
Pod płaszczem Marii, po prawej stronie, na marmurowym postumencie stoi mały Jan Chrzciciel, trzymający swój nieodłączny atrybut – krzyż. Na nim znajduje się proporzec z napisem "ECCE / AGNUS / DEI / ECCE / Q (VI) Toll / IT P (ECaTT) M (VNDI)" ("Oto Baranek Boży, który gładzi grzechy świata"). Obok klęczy jego matka – św. Elżbieta. 
Po lewej stronie, w czarnej zbroi klęczy sam zleceniodawca Francesco Gonzaga, margrabia Mantui. Spogląda dziękczynnym wzrokiem na Marię, która błogosławi go gestem prawej ręki. Stojący koło niego św. Michał, przytrzymuje koniec jej szaty, okrywając nim Gonzagę. Święty trzyma miecz, który w ikonografii stanowi jego atrybut. Za św. Michałem widać głowę św. Andrzeja z krzyżem, który symbolizował jego śmierć. Święty Andrzej był patronem Mantui. 
Nad głową Madonny znajduje się koło ozdobione motywem słońca, będące godłem rodu Gonzagów. Bezpośrednio nad postaciami, na środku wisi koral. W średniowieczu uważano go za talizman, pomagający rycerzowi w walce i w zwycięstwie. Kolor czerwony może nawiązywać do krwi Chrystusa, którego krople przechowywano w Mantui. Wszystkie postacie stoją pod pergolą, ozdobioną girlandami owoców i kwiatów, przypominającą raj.

</doc>
<doc id="1703696" url="https://pl.wikipedia.org/wiki?curid=1703696" title="Stay (singel Jaya Seana)">
Stay (singel Jaya Seana)

Stay – trzeci singel pochodzący z drugiego albumu studyjnego "My Own Way" brytyjskiego wokalisty Jaya Seana. Piosenkę wydano 7 lipca 2008 roku.
Teledysk.
Tworzony był w trakcie tworzenia teledysku do piosenki "Maybe". 5 maja 2008 roku klip był dostępny na Youtube, a tydzień później na kanale muzycznym The Box.

</doc>
<doc id="1703697" url="https://pl.wikipedia.org/wiki?curid=1703697" title="Laurent Wauquiez">
Laurent Wauquiez

Laurent Wauquiez (ur. 12 kwietnia 1975 w Lyonie) – francuski polityk i samorządowiec, parlamentarzysta, minister w gabinecie François Fillona, prezydent regionu Owernia-Rodan-Alpy, w latach 2017–2019 przewodniczący Republikanów.
Życiorys.
Ukończył studia z zakresu historii i prawa. Absolwent "École normale supérieure" i Instytutu Nauk Politycznych w Paryżu. W 2001 uzyskał promocję w "École nationale d’administration".
Początkowo pracował w ambasadzie francuskiej w Kairze. W 2004 wygrał wybory uzupełniające do Zgromadzenia Narodowego, przeprowadzone w jednym z okręgów Górnej Loary po złożeniu mandatu przez Jacques’a Barrota (powołanego w skład Komisji Europejskiej). W 2007 skutecznie ubiegał się o reelekcję jako kandydat Unii na rzecz Ruchu Ludowego.
Wkrótce po wyborach został mianowany sekretarzem stanu w gabinecie François Fillona i rzecznikiem prasowym rządu. W 2008 wygrał wybory na urząd mera Le Puy-en-Velay, ponownie wybrany w 2014, pełnił tę funkcję do 2016. Również w 2008, po rekonstrukcji rządu, objął stanowisko sekretarza stanu ds. zatrudnienia (przy minister Christine Lagarde). W 2010 został ministrem ds. europejskich podległym ministrowi spraw zagranicznych. W 2011 wszedł w skład ścisłego rządu jako minister szkolnictwa wyższego i nauki (zastępując Valérie Pécresse). Funkcję tę pełnił do 2012. W wyborach parlamentarnych w tym samym roku ponownie został wybrany do Zgromadzenia Narodowego. W 2013 został wiceprzewodniczącym UMP, a w 2014 jej sekretarzem generalnym.
W grudniu 2015 jako kandydat centroprawicy, w tym powstałych na bazie UMP Republikanów, zwyciężył w drugiej turze wyborów na prezydenta nowego regionu Owernia-Rodan-Alpy (z kadencją od stycznia 2016). Z powodzeniem ubiegał się o reelekcję w wyborach regionalnych w 2021.
W sierpniu 2016 został pełniącym obowiązki przewodniczącego Republikanów, zastąpił Nicolasa Sarkozy’ego, który zaangażował się w prawybory prezydenckie na centroprawicy. Złożył rezygnację z tej funkcji w listopadzie tegoż roku. W grudniu 2017 został nowym przewodniczącym Republikanów, w wewnątrzpartyjnych wyborach poparło go blisko 75% głosujących. Ustąpił z tego stanowiska w czerwcu 2019, powodem był słaby wynik ugrupowania w wyborach europejskich.

</doc>
<doc id="1703698" url="https://pl.wikipedia.org/wiki?curid=1703698" title="Parafia św. Rozalii w Suszu">
Parafia św. Rozalii w Suszu

Parafia św. Rozalii w Suszu – rzymskokatolicka parafia położona w diecezji elbląskiej, w Dekanacie Susz. Kościół parafialny został wybudowany w latach 1904–1905 w stylu neogotyckim. Mieści się przy ulicy Słowiańskiej.

</doc>
<doc id="1703700" url="https://pl.wikipedia.org/wiki?curid=1703700" title="Edward Zielski">
Edward Zielski

Edward Zielski (ur. 12 lutego 1947 w Brodnicy) − polski duchowny katolicki, od 1980 pracujący w Brazylii, biskup diecezjalny São Raimundo Nonato.
Życiorys.
Urodził się 12 lutego 1947 w Brodnicy. W latach 1965–1972 studiował w Wyższym Seminarium Duchownym w Pelplinie. 21 maja 1972 został wyświęcony na prezbitera przez biskupa Bernarda Czaplińskiego, biskupa pomocniczego chełmińskiego.
W latach 1972–1974 pracował jako wikariusz w parafii Podwyższenia Krzyża Świętego w Osiu, następnie w Gdyni. W 1980 wyjechał do pracy duszpasterskiej do Brazylii, gdzie jego pierwszą placówką duszpasterską była parafia Chrystusa Króla w Blumenau. W latach 1983-1985 był proboszczem parafii Central w diecezji Irecê, a w latach 1985-1990 – parafii katedralnej tejże diecezji. Od listopada 1990 kierował parafią św. Antoniego w Ibimirim w diecezji Floresta. W 1997 został proboszczem parafii Matki Bożej Zdrowia w Tacaratu.
2 lutego 2000 papież Jan Paweł II prekonizował go biskupem diecezjalnym diecezji Campo Maior. Święcenia biskupie otrzymał 7 maja 2000. Głównym konsekratorem był Czesław Stanula, biskup diecezjalny Itabuny, a współkonsekratorami Jan Bernard Szlaga, biskup diecezjalny pelpliński i Abel Alonso Núñez, biskup senior Campo Maior. Diecezja ta, położona w północno-wschodniej Brazylii (w stanie Piauí), liczyła w tym czasie 28 księży i 33 osoby zakonne, a polski duchowny był jej drugim ordynariuszem od chwili utworzenia w 1976.
2 marca 2016 papież Franciszek przeniósł go na urząd biskupa diecezjalnego São Raimundo Nonato. Ingres do katedry w São Raimundo Nonato odbył 2 kwietnia 2016.
W 2008 był współkonsekratorem podczas sakry biskupa diecezjalnego Oeiras Juareza Sousy da Silvy.

</doc>
<doc id="1703702" url="https://pl.wikipedia.org/wiki?curid=1703702" title="Erckmann-Chatrian">
Erckmann-Chatrian

Erckmann-Chatrian (także Chatrian) - nazwisko, pod którym publikowali swe popularne powieści dwaj pisarze francuscy Émile Erckmann (1822-1899) oraz Alexandre Chatrian (1827-1890).

</doc>
<doc id="1703703" url="https://pl.wikipedia.org/wiki?curid=1703703" title="Uistiti białoucha">
Uistiti białoucha

Uistiti białoucha ("Callithrix jacchus") – gatunek małpy szerokonosej z rodziny płaksowatych.
Obszar występowania.
Występuje powszechnie w lasach deszczowych położonych nad brzegiem morza i nad rzekami, zamieszkuje także inne tereny leśne na obszarze północno-wschodniej Brazylii. Populacje sztucznie wprowadzone na innych obszarach Ameryki Południowej dobrze zaadaptowały się do nowych warunków.
Rozmiary i ciężar.
Długość ciała: 12–15 cm. Długość ogona: 30–35 cm. Ciężar 300–360 g.
Wygląd.
Długi ogon w szaro-białe pręgi. Sierść nakrapiana, szarobrązowa, ciemniejsza na głowie. Czoło białe, nad uszami charakterystyczne kępki białej sierści. Młode jednolicie szare.
Pożywienie.
Żywi się głównie żywicą drzew i słodkimi sokami spijanymi z nacięć na drzewach, które sama wydłubuje dolnymi siekaczami. Zjada także owoce i inne części roślin, dodatkowo wzbogacając dietę niewielkimi zwierzętami, np. owadami, żabami, ptasimi jajami, pisklętami.
Rozmnażanie.
Dominujące w stadzie samice zaczynają rozmnażać się w wieku 14–24 miesięcy i co roku wydają na świat dwa mioty liczące po 1–4 młodych. W wychowaniu pomagają im partnerzy i inne marmozety. Ciąża trwa 130–150 dni, a młode są karmione mlekiem przez ok. 100 dni. Długość życia sięga 10 lat na wolności, a 16 w niewoli.
Tryb życia.
Marmozeta (inna nazwa: uistiti białoucha) jest aktywna głównie za dnia. Łatwo przystosowuje się do nowych warunków. Żyje w stadach liczących do 15 osobników, a ich terytorium obejmuje obszar o powierzchni ok. 10–40 hektarów. Przywódczynią stada jest rozmnażająca się samica. Bywają też stada, w których dominującą pozycję zajmuje 1 lub 2 samice, a reszta grupy składa się z ich potomstwa oraz 1 lub 2 niespokrewnionych osobników. Dominująca w stadzie samica wydziela związki chemiczne zwane feromonami, które powstrzymują rozmnażanie pozostałych samic. Zaloty rozpoczyna zwykle samica, wpatrując się w wybranego samca i wykonując pokaz oblizywania i cmokania, który on następnie odwzajemnia. Pozostałe samice pomagają opiekować się młodymi samicy przywódczyni. Marmozeta ma silne poczucie własności terytorialnej.

</doc>
<doc id="1703704" url="https://pl.wikipedia.org/wiki?curid=1703704" title="Chatrian">
Chatrian



</doc>
<doc id="1703706" url="https://pl.wikipedia.org/wiki?curid=1703706" title="Czesław Stanula">
Czesław Stanula

 
Czesław Stanisław Stanula C.SS.R. (ur. 27 marca 1940 w Szerzynach, zm. 14 maja 2020 w Salvadorze) − polski duchowny katolicki, misjonarz, redemptorysta, emerytowany biskup diecezji Itabuna.
Życiorys.
Urodził się 27 marca 1940 w Szerzynach. Jego bratem był ks. prof. Emil Stanula, wieloletni dziekan Wydziału Kościelnych Nauk Historycznych i Społecznych Uniwersytetu Kardynała Stefana Wyszyńskiego w Warszawie, a jego kuzyn Gerard Stanula również został kapłanem (wyświęcony w 1968 w Przemyślu). W 1957 roku wstąpił do zakonu redemptorystów i 15 sierpnia złożył pierwsze śluby zakonne . Święceń kapłańskich udzielił mu 19 lipca 1964 Jerzy Ablewicz, biskup diecezjalny tarnowski. 
W latach 1964−1967 pracował w Gliwicach, po czym w 1967 wyjechał na misje do Ameryki Łacińskiej. Posługiwał najpierw w Argentynie, a w 1973 udał się do Brazylii, gdzie był m.in. rektorem sanktuarium maryjnego w Bahia i wikariuszem generalnym tamtejszej archidiecezji.
17 czerwca 1989 papież Jan Paweł II mianował go biskupem diecezjalnym diecezji Floresta. Święcenia biskupie otrzymał 5 listopada 1989. Głównym konsekratorem był kardynał Lucas Moreira Neves, arcybiskup metropolita São Salvador da Bahia, zaś współkonsekratorami Tarcisio Ariovaldo Amaral, biskup diecezjalny Campanii, i Thomas William Murphy, biskup pomocniczy São Salvador da Bahia. 
27 sierpnia 1997 papież Jan Paweł II przeniósł go na urząd biskupa diecezjalnego diecezji Itabuny. 1 lutego 2017 papież Franciszek przyjął jego rezygnację z tego urzędu. 
Dał się poznać jako człowiek pióra. Za swoją aktywność literacką 22 maja 2012 r. został przyjęty do Akademii Literatury (Agral) w Itabuna. W 2014 r. obchodził uroczyście złoty jubileusz kapłaństwa. Z tej okazji na Jego cześć siostra Miria Terezinha Kolling skomponowała na Jego cześć specjalny hymn „Bispo Ceslau em Jubileu”. 
Zmarł 14 maja 2020 w szpitalu w Salvadorze, gdzie trafił kilka dni wcześniej z powodu wstrząsu septycznego, zapalenia płuc, Czikungunii oraz raka prostaty. Pochowany został następnego dnia w tym samym mieście, na cmentarzu w dzielnicy Brotas

</doc>
<doc id="1703708" url="https://pl.wikipedia.org/wiki?curid=1703708" title="Koncert (album Madame)">
Koncert (album Madame)

Koncert – album zespołu Madame nagrany podczas jego koncertu w warszawskim klubie "Riviera–Remont" w 1986 roku. Płyta ukazała się nakładem firmy Canto dopiero w 1999 roku. 

</doc>
<doc id="1703712" url="https://pl.wikipedia.org/wiki?curid=1703712" title="Fulcrum">
Fulcrum

Fulcrum – krok na drodze w rozwoju indywidualnym człowieka pomiędzy kolejnymi dziewięcioma strukturami świadomości wyróżnionymi przez Wilbera. W każdym fulcrum można wyróżnić trzy pomniejsze kroki:
Rozwój może zostać zakłócony na każdym fulcrum. Powstają wówczas specyficzne dla danego poziomu zespoły patologiczne, do których Wilber zaleca specyficzne formy terapii (jest to jedno z podstawowych założeń psychologii integralnej):

</doc>
<doc id="1703714" url="https://pl.wikipedia.org/wiki?curid=1703714" title="Lathi">
Lathi

Lathi (dewanagari: लाठी "kij") - indyjska sztuka walki przy użyciu kija o długości ok. 180 - 200 cm. Tego typu bambusowe kije są standardowym wyposażeniem indyjskiej policji, służącym zwłaszcza do rozpędzania demonstracji.
Historia.
Kij ze względu na swą dostępność i łatwość posługiwania się jest jednym z najstarszych rodzajów broni. Trening z użyciem kija stanowił standardową część szkolenia wojowników w starożytnych Indiach. Ponieważ zasadniczo nie jest on bronią śmiercionośną, kij był również często stosowany w samoobronie przez kapłanów hinduistycznych i mnichów buddyjskich.
W czasach mogolskich grupy tzw. "lathial" (uzbrojonych w kije) pomagały zamindarom (właścicielom ziemskim) w pobieraniu podatków od opornych chłopów.
Lathi na wyposażeniu policji.
W czasach rządów Brytyjczyków wprowadzili oni lathi jako standardową broń policji, szczególnie często używaną do tłumienia zamieszek. Standardowym wyrażeniem w języku angielskim stała się tzw. "lathi charge", szarża policjantów uzbrojonych w bambusowe lathi w celu rozpędzenia protestującego tłumu.
W niepodległych Indiach i ościennych krajach lathi pozostały częścią wyposażenia policji. Szkolenie policjantów obejmuje również takie techniki użycia lathi, które mogą prowadzić do trwałego kalectwa. Spotkało się to z protestami obrońców praw człowieka.

</doc>
<doc id="1703715" url="https://pl.wikipedia.org/wiki?curid=1703715" title="LZ 10">
LZ 10

LZ 10 Schwaben ("Luftschiff Zeppelin") – dziesiąty sterowiec szkieletowy wybudowany w Niemczech przez wytwórnię "Luftschiffbau Zeppelin GmbH" z Friedrichshafen nad Jeziorem Bodeńskim. 
Budowę sterowca rozpoczęto w 1911. Należał do typu F. Sterowiec pierwszy próbny lot wykonał 26 czerwca 1911.
Budowa.
Długość całkowita wynosiła 140 m, a średnica 14 m. Jego konstrukcja była pokryta materiałem bawełnianym. W środku znajdowało się 17 komór, które wypełnionych wodorem o łącznej pojemności 17 800 m³. 
Sterowiec był zaopatrzony w trzy silniki o mocy 150 KM każdy, wyposażony był w dwie gondole, które mogły pomieścić 8 członków załogi i do 20 pasażerów.
Historia lotów.
Po odbyciu 5 lotów próbnych sterowiec został przekazany linii lotniczej DELAG. Przeleciał do hangaru w Baaden-Oss 15 lipca 1911. Stąd wykonywał loty widokowe w okolicach Baaden-Badenn do zimy 1911/1912. Po przerwie zimowej wznowił loty w marcu 1912. W czerwcu powrócił do macierzystej bazy w celu dokonania niezbędnych napraw. Po wyjściu ostatnich pasażerów, LZ 10 stanął w ogniu i uległ całkowitemu spaleniu. W ciągu roku sterowiec LZ 10 przebywał ponad 480 godz. w powietrzu, przewiózł 4 354 pasażerów i przebył 27 321 km w czasie 218 komercyjnych lotów.

</doc>
<doc id="1703716" url="https://pl.wikipedia.org/wiki?curid=1703716" title="Parafia Niepokalanego Poczęcia Najświętszej Maryi Panny w Iławie">
Parafia Niepokalanego Poczęcia Najświętszej Maryi Panny w Iławie

Parafia Niepokalanego Poczęcia Najświętszej Maryi Panny w Iławie – rzymskokatolicka parafia położona w diecezji elbląskiej, w dekanacie Iława - Wschód.

</doc>
<doc id="1703718" url="https://pl.wikipedia.org/wiki?curid=1703718" title="Premia za pierwszeństwo">
Premia za pierwszeństwo

Premia za pierwszeństwo (ang. "first-mover advantage") – ponadprzeciętna marża osiągana przez przedsiębiorstwa wprowadzające usługę lub produkt na rynek jako pierwsze. Dotyczy zarówno nowych rynków, jak również rynków rozwiniętych, na których produkt lub usługa pojawia się jako pierwsza. 
Przedsiębiorstwa zajmujące dany segment rynku jako pierwsze lub wprowadzające nowy produkt czy usługę, mają możliwość zrealizowania ponadprzeciętnej marży. Mogą również tworzyć bariery wejścia. Jednocześnie ich naśladowcy mogą uczyć się i unikać popełnionych przez nich błędów..

</doc>
<doc id="1703720" url="https://pl.wikipedia.org/wiki?curid=1703720" title="Citroën GT">
Citroën GT

Citroën GT − supersamochód, który zadebiutował 2 października na Paris Motor Show 2008. Wyposażony w silnik benzynowy V8 o mocy 482 KW (646 KM) + funkcję overboost; zwiększający moment obrotowy i dodający aż 138 KM (w grze w najmocniejszej wersji "concept" to 4 silniki elektryczne generujące 591 KW (804 KM) i 2495 Nm momentu obrotowego). Od 0 do 100 km/h samochód rozpędza się w 3,6 s. a prędkość maksymalna może wynieść nawet 330 km/h. Samochód jest dziełem współpracy między francuskim Citroënem i japońskim deweloperem Polyphony Digital. Według projektanta Jean Pierre Ploué zostanie wyprodukowanych tylko 6 jednostek. Cena detaliczna jednego egzemplarza ma wynieść ok. 2,1 mln USD.
Design.
Koncepcja została specjalnie zaprojektowana dla gier z serii "Gran Turismo" – "Gran Turismo 5", "Gran Turismo 5: Prologue" na PlayStation 3 oraz "Gran Turismo" wydanej na konsolę PlayStation Portable. Stworzono i sprzedano projekt zarówno Polyphony Digital jak i Citroënowi. Louis Vuitton projektował wnętrze tego auta.
Citroën.
Samochód na zewnątrz zaprojektował Takumi Yamamoto, japoński projektant z Jean-Pierre Ploué's Style Studio. Członek zespołu Citroën. Takumi Yamamoto od dzieciństwa był przyjacielem Kazunori Yamauchi, dyrektora Polyphony Digital i twórcy popularnego Gran Turismo, znanego także jako "GT". Zgodnie z Yamauchi wywiad z Paris Motor Show 2008, on i Yamamoto rozpoczęli współpracę nad tym projektem już w 2003 roku. W komunikacie prasowym opublikowanym na Północno Amerykańskich oficjalnych forach gry Gran Turismo Citroën oraz Polyphony Digital opisują współpracę jako "wspólny wysiłek". Yamamoto przekonany przez Jean-Pierre Ploué zgodził się do przedstawienia swojej koncepcji na targach w Paryżu. Samochód cieszył się niezwykłym zainteresowaniem gości i wzbudził entuzjazm. Skutkiem tego była jednogłośna zgoda na rozpoczęcie procesu produkcji i wytwarzania prawdziwych samochodów pod marką Citroën. Koncepcja tyłu samochodu została starannie zaprojektowana, aby gracze rzeczywiście zobaczyli model w grze, ponieważ jest to bardziej skuteczne, twierdzi Yamamoto.
Polyphony Digital.
Polyphony Digital jest światowym liderem wyścigowych symulacji, deweloper sprzedał ponad 50 milionów egzemplarzy wszystkich gier od 1998 roku. Polyphony Digital współpracuje z japońskim życiem motoryzacyjnym. Projektuje wiele części i tunerów do samochodów, głównie związanych z Nissanem (Polyphony Digital i Nissan współpracują od stycznia (2002). Aerodynamiczne części przyczyniły się do rozwoju wielu samochodów; Nissan 350Z (2002), Nissan Skyline (2004), Honda S2000 (2003), Nissan Fairlady Z, czyli seria Z (2005). Tokio Auto Salon prezentuje te modele.
Większość z tych samochodów musiała mieć swój wirtualny odpowiednik biorący udział w grze Gran Turismo. Niektóre części zaprojektowane przez Polyphony Digital, takie jak do Opera Carmate Z, pełnią funkcję aerodynamiczną, w skład wchodzą: przedni zderzak, listwy boczne, tylne światła, zderzak tylny i spoiler. Ostatecznie zostały wyprodukowane i sprzedane jako japoński tuning Opery Performance jako Nissan 350Z RS aero kit. Polyphony obejmuje także wnętrze Nissana GT-R. W GT projekt i jego pełny proces produkcyjny to duży krok w projektowaniu dla Polyphony Digital.

</doc>
<doc id="1703723" url="https://pl.wikipedia.org/wiki?curid=1703723" title="Zespół bolesnych nóg i ruchów palców">
Zespół bolesnych nóg i ruchów palców

Zespół bolesnych nóg i ruchów palców (ang. "painful legs-moving toes syndrome") – rzadki zespół chorobowy objawiający się bólem kończyn dolnych i mimowolnymi ruchami stóp lub palców. Najczęściej powstaje na skutek urazu poziomie rdzenia kręgowego, ogona końskiego, korzeni nerwowych lub nerwów obwodowych. 
Skuteczne leczenie nie istnieje. Zwykle nie dochodzi także do samoistnej poprawy.

</doc>
<doc id="1703724" url="https://pl.wikipedia.org/wiki?curid=1703724" title="Parafia Przemienienia Pańskiego w Iławie">
Parafia Przemienienia Pańskiego w Iławie

Parafia Przemienienia Pańskiego – polska rzymskokatolicka parafia położona w Iławie, należąca do diecezji elbląskiej, w dekanacie Iława - Wschód. Parafię prowadzą misjonarze oblaci Maryi Niepokalanej (OMI).

</doc>
<doc id="1703727" url="https://pl.wikipedia.org/wiki?curid=1703727" title="Tere Ghar Ke Samne">
Tere Ghar Ke Samne

Tere Ghar Ke Samne (tj. "Naprzeciwko twego domu") – bollywoodzki . Producentem i odtwórcą głównej roli jest sławny w Indiach aktor Dev Anand. Film wyreżyserował według własnego scenariusza jego brat Vijay Anand. Obok Ananda występują Nutan, Rajindernath i Om Prakash. Autorem muzyki jest S. D. Burman. Jeszcze jedna wersja Romeo i Julii. 
Fabuła.
Delhi. Wybitny architekt Rakesh Kumar (Dev Anand) dostaje zamówienie na zaprojektowanie dwóch stojących obok siebie domów. Właściciel każdego z nich pragnie, by jego dom okazał się wspanialszy od domu sąsiada.Zaciekłego wroga. Rakesh buduje dwa identyczne domy. Pragnie pogodzić skłóconych sąsiadów. Bardzo mu na tym zależy, bo w każdym z tych domów zamieszka ktoś, z kim Rakesh związany jest sercem. W jednym jego ojciec, z którym z trudem udało mu się pogodzić po powrocie z Ameryki,a w drugim piękna Sulekha (Nutan). W oczach ojca córka wroga, a w sercu Rakesha - ta jedyna.

</doc>
<doc id="1703729" url="https://pl.wikipedia.org/wiki?curid=1703729" title="Parafia Chrystusa Króla Wszechświata w Iławie">
Parafia Chrystusa Króla Wszechświata w Iławie

Parafia Chrystusa Króla Wszechświata w Iławie – rzymskokatolicka parafia położona w diecezji elbląskiej, w dekanacie Iława - Wschód. Obejmuje swym zasięgiem Osiedle Ostródzkie, Piastowskie i Nową Wieś.

</doc>
<doc id="1703733" url="https://pl.wikipedia.org/wiki?curid=1703733" title="Parafia św. Andrzeja Boboli w Iławie">
Parafia św. Andrzeja Boboli w Iławie

Parafia św. Andrzeja Boboli w Iławie – rzymskokatolicka parafia położona w diecezji elbląskiej, w Dekanacie Iława-Wschód. Obejmuje swym zasięgiem Osiedle Lipowy Dwór.

</doc>
<doc id="1703735" url="https://pl.wikipedia.org/wiki?curid=1703735" title="Matthew Booth">
Matthew Booth

Matthew Paul Booth (ur. 14 marca 1977 w Fish Hoek) – południowoafrykański piłkarz grający na pozycji środkowego obrońcy.
Kariera klubowa.
Karierę piłkarską Booth rozpoczął w Kapsztadzie, w tamtejszym klubie Cape Town Spurs. W 1996 roku zadebiutował w jego barwach w Premier Soccer League i do 1999 roku był podstawowym zawodnikiem tego zespołu. Następnie przeszedł do innego pierwszoligowca, Mamelodi Sundowns. W 2000 roku osiągnął z Mamelodi swój pierwszy większy sukces, gdy wywalczył z nim mistrzostwo Republiki Południowej Afryki. Na początku 2001 roku został wypożyczony do angielskiego Wimbledonu, grającego w Division One, jednak nie wystąpił tam w żadnym spotkaniu i latem powrócił do Mamelodi, w którym grał do 2002 roku.
Latem 2002 Booth wyjechał do Rosji i został piłkarzem klubu Rotsielmasz Rostów. W Rostsielmaszu grał do lata 2004 roku, ale nie odniósł z nim większych sukcesów. Następnie przeszedł do Krylji Sowietow Samara, w której został mianowany kapitanem. W sezonie 2004 zajął z Krylją 3. miejsce w lidze, najwyższe w historii klubu. W 2005 roku wystąpił z Krylją w rozgrywkach Pucharu UEFA. W drużynie z Samary grał do końca sezonu 2008, a w lidze rosyjskiej rozegrał łącznie 151 meczów i strzelił 8 bramek.
Na początku 2009 roku Booth wrócił do Mamelodi Sundowns, z którym zajął 8. miejsce w lidze RPA.
Kariera reprezentacyjna.
W 1997 roku Booth wziął udział w młodzieżowych Mistrzostwach Świata. W pierwszej reprezentacji RPA zadebiutował 20 lutego 1999 roku w wygranym 2:1 meczu COSAFA Cup 1999 z Botswaną. W 2000 roku wystąpił z kadrą olimpijską na Igrzyskach Olimpijskich w Sydney. Z kolei w 2002 roku był w kadrze RPA na Puchar Narodów Afryki 2000. W 2009 roku został powołany przez selekcjonera Joela Santanę do kadry na Puchar Konfederacji 2009.

</doc>
<doc id="1703740" url="https://pl.wikipedia.org/wiki?curid=1703740" title="Ołeksandr Kowpak">
Ołeksandr Kowpak

Ołeksandr Ołeksandrowycz Kowpak, ukr. Олександр Олександрович Ковпак (ur. 2 lutego 1983 w Smile, w obwodzie czerkaskim, Ukraińska SRR) – ukraiński piłkarz, grający na pozycji napastnika, reprezentant Ukrainy.
Kariera piłkarska.
Kariera klubowa.
Najpierw trenował gimnastykę sportową w Smile. W 14 lat zapisał się do piłkarskiej sekcji, występował w juniorskiej drużynie. Rozpoczął karierę piłkarską w 2003 w klubie FK Czerkasy, dokąd go zaprosił trener Serhij Puczkow. Młodym napastnikiem zainteresowali się kluby najwyższej ligi ukraińskiej i w 2005 został piłkarzem Tawrii Symferopol. 1 marca 2005 debiutował w Wyższej Lidze w meczu Tawrija Symferopol - Borysfen Boryspol, a 13 marca już zdobył pierwsze dwa gola w meczu przeciwko Worskła-Naftohazu Połtawa. W drużynie pełnił również funkcję kapitana. 2 grudnia 2010 przeszedł do Arsenału Kijów. 21 stycznia 2013 r. podpisał 3-letni kontrakt z FK Sewastopol. 1 lipca 2014 przeszedł do Worskły Połtawa. W maju 2016 po wygaśnięciu kontraktu opuścił połtawski klub, a 20 lipca 2016 został piłkarzem klubu Czerkaśkyj Dnipro Czerkasy. 1 sierpnia 2017 przeniósł się do FK Połtawa. W lipcu 2018 został piłkarzem Desny Czernihów. 22 lutego 2019 wrócił do Arsenału Kijów. 1 września 2019 podpisał kontrakt z Czornomorcem Odessa. 26 listopada 2019 opuścił odeski klub. 25 grudnia 2019 został piłkarzem Polissia Żytomierz.
Kariera reprezentacyjna.
W czerwcu 2009 roku został powołany do reprezentacji Ukrainy na mecz kwalifikacyjny Mistrzostw Świata 2010 z Chorwacją.

</doc>
<doc id="1703744" url="https://pl.wikipedia.org/wiki?curid=1703744" title="Para dwoista">
Para dwoista

Para dwoista albo dualna – w algebrze liniowej para modułów nad ustalonym pierścieniem z formą dwuliniową określoną na ich iloczynie kartezjańskim i nazywaną dalej „parowaniem” oznaczanym symbolem formula_1 „parowaniem” nazywa się również samą konstrukcję pary dwoistej (oraz wynik tej operacji). Para dualna nazywana jest "doskonałą", jeżeli jej parowanie jest niezdegenerowane (jeśli powstała para dwoista jest doskonała, to parowanie również nazywa się wtedy "doskonałym"). Doskonałe pary dualne umożliwiają utożsamienie jednego modułu z modułem dualnym do drugiego, a więc rozpoznanie danego modułu jako dualnego do innego nawet wtedy, gdy nie został on pierwotnie zdefiniowany w ten sposób.
Przestrzeń euklidesową formula_2 utożsamia się zwykle z jej przestrzenią dualną za pomocą standardowego iloczynu skalarnego; ponieważ jest on dodatnio określoną, a więc niezdegenerowaną formą dwuliniową formula_3 to parowanie to jest doskonałe. Utożsamienie to przyczyniło się prawdopodobnie do pewnego zastoju rozwoju algebry liniowej, gdyż dostrzeżenie, że przestrzeń dualna może być sama w sobie przedmiotem badań, wymaga pewnej wnikliwości w przypadku przestrzeni euklidesowych, gdzie nie różni się ona niczym od przestrzeni wyjściowej. To, że przestrzeń sprzężona jest obiektem samodzielnym względem oryginalnej przestrzeni zauważono po raz pierwszy w kontekście analizy funkcjonalnej, gdzie bada się zwykle pary doskonałe przestrzeni liniowych nad wspólnym ciałem. Umożliwiają one mianowicie rozpoznanie struktury ważniejszych z punktu widzenia tej dziedziny przestrzeni sprzężonych topologicznie (przestrzeni ciągłych funkcjonałów liniowych nazywanych dalej „przestrzeniami sprzężonymi”), a nie zwykle dużo większych od nich przestrzeni sprzężonych algebraicznie (przestrzeni wszystkich funkcjonałów liniowych nazywanych dalej „przestrzeniami dualnymi”) – przykładowo przestrzenie sprzężone do przestrzeni funkcji ciągłych są przestrzeniami miar, a więc funkcji nieciągłych.
Własności.
Algebra.
Jeśli formula_53 oznacza formula_5-moduł form dwuliniowych formula_55 to moduły formula_56 formula_57 formula_58 są izomorficzne.
Niech formula_59 będzie parowaniem między formula_5-modułami formula_61 Może być ono wykorzystane do postrzegania jednego z tych modułów jako „części” modułu dualnego do drugiego: dla każdego formula_62 wzór formula_63 definiuje funkcjonał na formula_64 podobnie dla każdego formula_65 wzór formula_66 jest funkcjonałem na formula_67 Może się zdarzyć, że formula_68 dla wszystkich formula_10 przy formula_70 (zob. czwarty przykład); wynika stąd, że różne elementy formula_71 zachowują się jak jeden element formula_72 Jeśli parowanie jest "doskonałe", tzn. indukowane przekształcenia liniowe formula_73 i formula_74 są jednocześnie izomorfizmami, to taka sytuacja nie może mieć miejsca – umożliwia to utożsamienie jednego modułu z „pełnym” modułem dualnym do drugiego modułu.
Jeśli formula_75 są skończenie generowanymi modułami wolnymi tej samej rangi, to sprawdzenie doskonałości parowania między nimi wymaga zbadania izomorficzności przekształcenia indukowanego formula_76 przekształcenie formula_74 będzie wówczas izomorfizmem, gdyż jest ono dualne do poprzedniego (zamiast izomorficzności wystarczy zbadać, czy homomorfizm liniowy jest epimorfizmem). W przypadku przestrzeni liniowych tego samego skończonego wymiaru wystarczy sprawdzić różnowartościowość (tj. niezdegenerowanie: formula_68 dla wszystkich formula_79 tylko gdy formula_80 lub równoważnie dla formula_81 istnieje formula_79 dla którego formula_83), gdyż różnowartościowe przekształcenie liniowe między przestrzeniami liniowymi równego wymiaru jest izomorfizmem.
Parowania w przykładach czwartym, piątym i szóstym nie są doskonałe; parowanie w przykładzie piątym jest doskonałe wtedy i tylko wtedy, gdy przekształcenie naturalne formula_84 jest izomorfizmem, tzn. moduł formula_71 jest refleksywny; parowanie w przykładzie szóstym jest doskonałe, jeśli wykorzystać przestrzeń sprzężoną zamiast dualnej (tzn. przestrzeń ciągłych funkcjonałów liniowych). Powyższa uwaga dotycząca przykładu piątego wynika z ogólnej obserwacji: istnienie parowania doskonałego między formula_71 a formula_87 pociąga za sobą izomorficzność przekształcenia naturalnego formula_88 W ten sposób elementami pary doskonałej mogą być wyłącznie moduły refleksywne.
Analiza.
Niech formula_89 będą przestrzeniami liniowymi (tzn. modułami) nad wspólnym ciałem. Doskonałe parowanie między formula_45 a formula_91 wyznacza na tych przestrzeniach topologie odpowiednio formula_92 oraz formula_93 które składają się odpowiednio z otoczeń
oraz ich skończonych przecięć i nieskończonych sum (zob. baza otoczeń); wspomniane topologie czynią z formula_45 i formula_91 lokalnie wypukłe przestrzenie liniowo-topologiczne (sprzężone względem siebie).
W przypadku przestrzeni unormowanej formula_45 i sprzężonej do niej przestrzeni formula_98 topologie formula_99 oraz formula_100 nazywa się odpowiednio "słabą" oraz "*-słabą". Dowolna przestrzeń Hilberta jest sprzężona względem siebie („samosprzężona”) z iloczynem skalarnym jako parowaniem (doskonałym). Każda przestrzeń lokalnie wypukła (w szczególności przestrzeń unormowana) formula_45 jest sprzężona do formula_98 ze względu na formę dwuliniową formula_103 gdzie formula_104 oraz formula_105 daną standardowo, czyli jako wartość funkcjonału formula_106 dla elementu formula_107

</doc>
<doc id="1703746" url="https://pl.wikipedia.org/wiki?curid=1703746" title="Para dualna">
Para dualna



</doc>
<doc id="1703749" url="https://pl.wikipedia.org/wiki?curid=1703749" title="Ficroja cyprysowata">
Ficroja cyprysowata

Ficroja cyprysowata, cyprys patagoński ("Fitzroya cupressoides") – gatunek drzewa należący do rodziny cyprysowatych ("Cupressaceae"). Jest współcześnie jedynym przedstawicielem monotypowego rodzaju ficroja ("Fitzroya"). Nazwa rodzajowa upamiętnia brytyjskiego żeglarza Roberta FitzRoya. Występuje w lasach waldiwijskich w południowej części Chile i w Argentynie. Rośnie na terenach górskich do wysokości 1000 m n.p.m. Drzewa tego gatunku są bardzo długowieczne – znany rekordzista osiągnął wiek 3622 lat. Gatunek wymieniony jest w załączniku I konwencji CITES.
Gatunek jest objęty ochroną czynną – jest namnażany i stosowany do zalesień. Jego drewno jest bardzo trwałe – wartościowe z tego powodu także w przypadku pozyskania z martwych drzew, co wobec zagrożenia i ochrony gatunku jest praktykowanym sposobem jego pozyskania.
Ekologia.
Gatunek rośnie w lasach kształtujących się zwykle na słabych glebach, na obszarach o dużej ilości opadów. W niższych położeniach tworzy lasy wspólnie z drzewami i krzewami z rodzajów: "Pilgerodendron", "Saxegothaea", "Drimys" i "Desfontainia". W wyżej położonych andyjskich dolinach rośnie w towarzystwie "Nothofagus dombeyi", "Austrocedrus" i "Saxegothaea".

</doc>
<doc id="1703751" url="https://pl.wikipedia.org/wiki?curid=1703751" title="Ficroja">
Ficroja



</doc>
<doc id="1703752" url="https://pl.wikipedia.org/wiki?curid=1703752" title="Fitzroya">
Fitzroya



</doc>
<doc id="1703753" url="https://pl.wikipedia.org/wiki?curid=1703753" title="Cyprys patagoński">
Cyprys patagoński



</doc>
<doc id="1703754" url="https://pl.wikipedia.org/wiki?curid=1703754" title="Fitzroya cupressoides">
Fitzroya cupressoides



</doc>
<doc id="1703755" url="https://pl.wikipedia.org/wiki?curid=1703755" title="Alain Marleix">
Alain Marleix

Alain Marleix (ur. 2 stycznia 1946 w Paryżu) – francuski polityk, były eurodeputowany, sekretarz stanu w rządzie François Fillona.
Życiorys.
Absolwent "École des hautes études en sciences sociales" i "École supérieure de journalisme" w Lille. Pracował jako dziennikarz we francuskim parlamencie. Zaangażował się w działalność polityczną, przystępując do gaullistowskiego Zgromadzenia na rzecz Republiki. Był doradcą Charles'a Pasqua, ministra spraw wewnętrznych w połowie lat 80.
W latach 1984–1993 sprawował mandat posła do Parlamentu Europejskiego. Zasiadał w Grupie Europejskiego Sojuszu Demokratycznego.
W 1993, 1997, 2002, 2007 i 2012 był wybierany w skład Zgromadzenia Narodowego kolejnych kadencji. Od 1988 wchodził w skład rady departamentu Cantal, w 2015 wybrany do rady regionu Owernia-Rodan-Alpy. W latach 1995–2008 był także merem miejscowości Massiac.
Od 2002 działał w Unii na rzecz Ruchu Ludowego, przekształconej następnie w partię Republikanie. W czerwcu 2007 został sekretarzem stanu ds. kombatantów w rządzie François Fillona. W marcu 2008, po rekonstrukcji gabinetu, powierzono mu stanowisko sekretarza stanu ds. wspólnot terytorialnych przy ministrze spraw wewnętrznych. Z rządu odszedł w listopadzie 2010.

</doc>
<doc id="1703756" url="https://pl.wikipedia.org/wiki?curid=1703756" title="John Wyndham">
John Wyndham

John Wyndham Parkes Lucas Beynon Harris (ur. 10 lipca 1903, zm. 11 marca 1969) – brytyjski pisarz fantastyki naukowej.
Życiorys.
John Wyndham Parkes Lucas Beynon Harris urodził się w małym miasteczku Knowle w hrabstwie Warwickshire w Anglii. Był synem George'a Beynona Harrisa, barristera, i Gertrude Parkes. Wczesne dzieciństwo spędził w Edgbaston w Birmingham. Gdy miał 8 lat, jego rodzice się rozeszli, a on i jego brat, pisarz Vivian Beynon Harris, spędzili resztę dzieciństwa w prywatnych szkołach podstawowych, z których ostatnią była Bedales School w Hampshire. Po jej ukończeniu Wyndham próbował swoich sił w rolnictwie, prawie, reklamie, sztuce komercyjnej, ale przeważnie utrzymywała go rodzina. W 1925 zaczął pisać dla pieniędzy: sprzedawał opowiadania science-fiction dla amerykańskich pism, używając pseudonimów "John Beynon" lub "John Beynon Harris", pisał też opowiadania detektywistyczne.
Podczas II wojny światowej Wyndham służył jako cenzor w Ministerstwie Informacji w Wielkiej Brytanii, następnie dołączył do armii, służąc w Royal Signals. Brał też udział w lądowaniu w Normandii (tzw. Operacji Neptun).
Zainspirowany sukcesem swojego brata, który opublikował 4 powieści, po wojnie wrócił do pisania. Zmienił też styl i w 1951, po raz pierwszy używając pseudonimu John Wyndham, napisał powieść "Dzień tryfidów". Podczas reklamy książki jego przedwojenna kariera nie została nadmieniona, więc czytelnicy myśleli, że mają do czynienia z debiutancką powieścią wcześniej nieznanego autora.
Książka okazała się sukcesem i ugruntowała pozycję Wyndhama jako ważnego twórcę fantastyki naukowej. Kontynuował pisanie i jako John Wyndham opublikował sześć innych powieści. W latach 50. był najlepiej sprzedającym się pisarzem science-fiction w Wielkiej Brytanii i Australii.
W 1963 roku poślubił Grace Wilson, którą znał od ponad 20 lat. Nie mieli dzieci. Mieszkali w Petersfield w Hampshire aż do śmierci pisarza w 1969 roku.

</doc>
<doc id="1703758" url="https://pl.wikipedia.org/wiki?curid=1703758" title="WWS Moskwa (piłka nożna)">
WWS Moskwa (piłka nożna)

WWS Moskwa (ros. Футбольный клуб ВВС (Военно-Воздушные Силы) Москва, "Futbolnyj Kłub WWS Moskwa") - rosyjski klub piłkarski z siedzibą w Moskwie.
Historia.
Chronologia nazw:
Piłkarska drużyna WWS została założona w 1944 w mieście Moskwa na bazie zespołu piłkarskiego Techniczno-Lotniczej Szkoły, który zmagał się w mistrzostwach Moskwy. WWS - to skrót (ros. Военно-Воздушные Силы, "Wojenno-Wozdusznyje Siły"), czyli Wojskowe Lotnictwo. Zespół reprezentował Ministerstwo Obrony ZSRR, a jego jednym z fanów i przełożonym był Wasilij Stalin.
W 1945 zespół debiutował w Drugiej Grupie Mistrzostw ZSRR i zajął 2 miejsce. W następnym sezonie został mistrzem ligi i w turnieju finałowym również zajął pierwsze miejsce i zdobył awans do Pierwszej Grupy.
W 1947 klub startował w Pierwszej Grupie, w której występował do 1952. W maju 1953 w związku z redukcją wojska w ZSRR, został rozformowany.

</doc>
<doc id="1703759" url="https://pl.wikipedia.org/wiki?curid=1703759" title="Parafia Podwyższenia Krzyża Świętego w Ścinawie">
Parafia Podwyższenia Krzyża Świętego w Ścinawie

 
Parafia pw. Podwyższenia Krzyża Świętego w Ścinawie – parafia rzymskokatolicka w dekanacie ścinawskim w diecezji legnickiej. 

</doc>
<doc id="1703760" url="https://pl.wikipedia.org/wiki?curid=1703760" title="Szkoła planistyczna">
Szkoła planistyczna



</doc>
<doc id="1703761" url="https://pl.wikipedia.org/wiki?curid=1703761" title="Szkoła ewolucyjna">
Szkoła ewolucyjna



</doc>
<doc id="1703762" url="https://pl.wikipedia.org/wiki?curid=1703762" title="Jedi Mind Tricks">
Jedi Mind Tricks

Jedi Mind Tricks (skrót: JMT) - amerykańska grupa hip-hopowa. Nazwa zespołu pochodzi z cyklu "Gwiezdne wojny" od mocy używanych przez rycerzy Jedi.
Historia powstania.
Grupa Jedi Mind Tricks została stworzona przez dwóch szkolnych przyjaciół: Vinnie Paza (wł. Vincenzo Luvineri) i Stoupe the Enemy of Mankind (Kevin Baldwin). W roku 1999 do grupy dołączył raper z New Jersey James Bostick (bardziej znany jako Jus Allah). Razem nagrali swój drugi album "Violent by Design". Po krótkim czasie Jus Allah odszedł z nieznanych przyczyn. Nieoficjalnie Jedi Mind Tricks powrócili w 2006 roku (po nagraniu utworu "The Rebuilding"). Oficjalny powrót nastąpił w 2008, kiedy to nagrali album "A History of Violence". W skład Jedi Mind Tricks wchodzi jeszcze DJ Kwestion. JMT współpracowało z takimi raperami i grupami jak: GZA, Kool G Rap, 7L &amp; Esoteric, Sean Price, Ras Kass, Canibus, Percee P, Killah Priest, Louis Logic, R.A. the Rugged Man, Tragedy Khadafi, i Ill Bill. Jedi Mind Tricks sprzedali łącznie ponad 250 tys. albumów w USA i 400 tys. albumów na całym świecie. Vinnie Paz oprócz Jedi Mind Tricks stworzył także zespół Army of the Pharaohs.

</doc>
<doc id="1703763" url="https://pl.wikipedia.org/wiki?curid=1703763" title="WWS Moskwa">
WWS Moskwa



</doc>
<doc id="1703764" url="https://pl.wikipedia.org/wiki?curid=1703764" title="Szkoła pozycyjna">
Szkoła pozycyjna

Szkoła pozycyjna – jedna z głównych koncepcji zarządzania strategicznego. Fundamentem szkoły pozycyjnej
jest przyjęcie założenia, że istotą strategii jest osiąganie przewagi konkurencyjnej. Zakłada, że strategie mają głównie charakter produktowo-rynkowy i powstają na poziomie strategicznych jednostek biznesu.

</doc>
<doc id="1703765" url="https://pl.wikipedia.org/wiki?curid=1703765" title="Teoria zasobowa">
Teoria zasobowa

Teoria zasobowa, teoria zasobów i kompetencji lub podejście zasobowe do zarządzania firmą (ang. "resource-based view") – jedna z głównych teorii zarządzania strategicznego. 
Zakłada, że organizacja jest zbiorem zasobów i kompetencji. Zgodnie z tą teorią zasób wiedzy i umiejętności przedsiębiorstwa są czynnikami istotniejszymi w procesie tworzenia strategii niż sytuacja w otoczeniu, a strategia jest w pierwszej kolejności budowana dla całej organizacji, a dopiero w następnej kolejności dla poszczególnych dywizji czy jednostek biznesu.

</doc>
<doc id="1703766" url="https://pl.wikipedia.org/wiki?curid=1703766" title="Może właśnie Sybilla">
Może właśnie Sybilla

Może właśnie Sybilla – pierwszy singel zespołu Madame, wydany przez firmę Tonpress w 1985 roku.

</doc>
<doc id="1703767" url="https://pl.wikipedia.org/wiki?curid=1703767" title="Path (sikhizm)">
Path (sikhizm)

Path – dosłownie "czytanie" "gurbani" (słów Guru), jedna z podstawowych praktyk religijnych w sikhizmie. Może dotyczyć ceremonialnej publicznej recytacji Guru Granth Sahib w gurudwarze, ale stanowi też część "nitnem", czyli codziennej praktyki. Często w tym celu wykorzystuje się niewielkie książeczki z wybranymi fragmentami Guru Granth Sahib, zwane "gutka".

</doc>
<doc id="1703768" url="https://pl.wikipedia.org/wiki?curid=1703768" title="Szkoła prostych reguł">
Szkoła prostych reguł



</doc>
<doc id="1703771" url="https://pl.wikipedia.org/wiki?curid=1703771" title="Szkoła realnych opcji">
Szkoła realnych opcji



</doc>
<doc id="1703772" url="https://pl.wikipedia.org/wiki?curid=1703772" title="Krawat powieszony w łaźni">
Krawat powieszony w łaźni

Krawat powieszony w łaźni – drugi singel zespołu Madame, wydany przez firmę Tonpress w 1986 roku.

</doc>
<doc id="1703776" url="https://pl.wikipedia.org/wiki?curid=1703776" title="Mahant">
Mahant

Mahant – w hinduizmie tytuł kapłana-zwierzchnika ważnej świątyni; w sikhizmie tytuł zarządcy gurudwary, nienoszącego zwyczajowych oznak przynależności do khalsy, co w przeszłości pozwalało im uniknąć prześladowań. 

</doc>
<doc id="1703778" url="https://pl.wikipedia.org/wiki?curid=1703778" title="Christen-Democratisch Appèl">
Christen-Democratisch Appèl



</doc>
<doc id="1703781" url="https://pl.wikipedia.org/wiki?curid=1703781" title="Giuseppe Gentile">
Giuseppe Gentile

Giuseppe Gentile (ur. 4 września 1943 w Rzymie) – włoski lekkoatleta, który specjalizował się w trójskoku.
Brązowy medalista igrzysk olimpijskich w Meksyku (1968) - podczas tych zawodów Włoch dwukrotnie ustanowił nowy rekord świata. W eliminacjach skoczył 17,10 poprawiając o 7 centymetrów dotychczasowy rekord należący od 1960 roku do Józefa Szmidta. Podczas finału w pierwszej serii Gentile uzyskał wynik 17,22 pobijając swoje własne osiągnięcie z eliminacji. W kolejnych seriach olimpijskiego konkursu rekord świata został pobity jeszcze trzykrotnie do wyniku 17,39 (w ostatniej kolejce skoczył tyle Wiktor Saniejew). W swoim drugim olimpijskim starcie - w Monachium w roku 1972 - zajął 16. miejsce. Trzy razy uczestniczył w uniwersjadzie - Budapeszt 1965 (4. miejsce), Tokio 1967 (brązowy medal z wynikiem 15,84) oraz Turyn 1970 (5. miejsce). Dwa razy stawał na drugim stopniu podium igrzysk śródziemnomorskich - Neapol 1963 oraz Tunis 1967. W roku 1969 zajął siódme miejsce w mistrzostwach Europy, które odbyły się w Atenach. Wielokrotny medalista mistrzostw kraju. Reprezentant Włoch w meczach międzypaństwowych - także przeciwko Polsce. Rekord życiowy: 17,22 (17 października 1968, Meksyk).

</doc>
<doc id="1703783" url="https://pl.wikipedia.org/wiki?curid=1703783" title="Sternenfänger">
Sternenfänger

Sternenfänger – serial, który był emitowany w 2002 r. w telewizji Das Erste. 
Fabuła.
Większość akcji serialu rozgrywa się w miejscowości Überlingen nad jeziorem Bodeńskim. Paula (Nora Tschirner), której rodzice zginęli w wypadku samochodowym, wychowuje się u przybranych rodziców i ich syna Nico (Jochen Schropp) i pracuje tam budując statki. Paula i Nico są najlepszymi przyjaciółmi, także Fred Benz (Oliver Pocher) należy do ich kręgu przyjaciół. Nico ratuje Paulę, która miała wypadek nad jeziorem i w szpitalu poznaje Valery (Florentine Lahme), która niedawno przeprowadziła się do Überlingen z Berlina. Zakochuje się. Odtąd Paula uświadamia sobie, że odczuwa coś więcej niż tylko przyjaźń. On jednak spotyka się z zarozumiałą Valery, co bardzo rani Paulę. Valery, która z powodu nowej pracy matki, jako dyrektorki teatru, musiała opuścić Berlin. Marzy ona o karierze aktorki, pomimo to w ogóle nie interesuje się pracą swojej matki w teatrze. Po swojej nieudanej aplikacji do szkoły teatralnej w Monachium, obwinia za porażkę swojego chłopaka - Nico. Następnie Valery odkrywa w sobie talent scenarzysty. Podczas gdy Valery i Nico mają trudności w związku, Paula odczuwa potrzebę wyjawienia swoich uczuć Nico. Szuka oparcia i rady u Freda, który jeszcze nie miał doświadczenia z kobietami. Także Fred ma marzenie - zostać moderatorem lokalnego radia „Freestyle”. Gdy dochodzi do rozpadu związku pomiędzy Nico i Valery, Nico i Paula stają się sobie bliżsi. Oboje boją się, że może to doprowadzić do zniszczenia ich przyjaźni i nie będzie tak jak kiedyś. Nico czuje się rozdarty ponieważ nadal podświadomie kocha Valery i odkrywa w sobie silne uczucie do Pauli.

</doc>
<doc id="1703784" url="https://pl.wikipedia.org/wiki?curid=1703784" title="Parafia Wniebowzięcia Najświętszej Maryi Panny w Chocianowie">
Parafia Wniebowzięcia Najświętszej Maryi Panny w Chocianowie

 
Parafia Wniebowzięcia Najświętszej Maryi Panny w Chocianowie – parafia rzymskokatolicka w dekanacie Chocianów w diecezji legnickiej. Jej proboszczem jest ks. Stanisław Łobodziec SDB. Obsługiwana przez księży Salezjanów. Erygowana w 1866.

</doc>
<doc id="1703787" url="https://pl.wikipedia.org/wiki?curid=1703787" title="Ab Tak Chhappan">
Ab Tak Chhappan

Ab Tak Chhappan (tj. "Do tej pory 56-ciu") to bollywoodzki thriller z 2004 roku. W roli głównej Nana Patekar. Reżyseria – debiutant Shimit Amin, autor "Chak De! India". W rolach drugoplanowych Mohan Agashe, Revathi i Hrishitaa Bhatt. Tytuł oznacza rachunek policjanta z mumbajskiego oddziału specjalnego, który ma na swym koncie 56-ciu zabitych. 
Motto.
"Ten, kto walczy z potworami musi uważać, by samemu nie stać się potworem" (Friedrich Nietzsche)
Fabuła.
Pistolet oficera policji Sadhu Agashe (Nana Patekar), mimo jego gorliwej służby, milczał latami. Ale gdy przeniesiono go do specjalnego oddziału do zwalczania mumbajskich gangów, Sadhu otworzył swój rachunek zabijania. Zamiast aresztowania - śmierć. Oszczędzano na przekupnych sądach. A policjant jako narzędzie zabijania był też użyteczny przy porachunkach powiązanych z gangsterami polityków. Kazano zabijać, zabijał. Rozkaz to rozkaz. Tego właśnie Sadhu uczy młodziutkiego oficera policji Jatina Shuklę (Nakul Vaid). Uczeń jest podatny na naukę. Na pytanie Sadhu: "Czy zastanawia się nad tym, co jest dobre, a co złe?", odpowiada: "Gdybym zaczął myśleć, jak mógłbym działać?". Pewnego dnia jednak przemoc dotyka Sadhu osobiście. Podczas wesela Jatina zostaje zastrzelona żona Sadhu, Nameeta. Teraz otwiera on z gangsterami osobisty rachunek...

</doc>
<doc id="1703788" url="https://pl.wikipedia.org/wiki?curid=1703788" title="Aloysia triphylla">
Aloysia triphylla



</doc>
<doc id="1703790" url="https://pl.wikipedia.org/wiki?curid=1703790" title="WWS Moskwa (hokej na lodzie)">
WWS Moskwa (hokej na lodzie)

WWS MWO Moskwa (ros. Хоккейный клуб «ВВС МВО» Москва) – rosyjski klub hokejowy z siedzibą w Moskwie. Założony został w 1945 jako sekcja hokejowa klubu WWS Moskwa.
Historia.
Hokejowa drużyna WWS została założona w 1945 w mieście Moskwa na bazie Techniczno-Lotniczej Szkoły, który zmagał się w mistrzostwach Moskwy. WWS MWO - to skrót (ros. Военно-Воздушные Силы Московского Военного Общества, "Wojenno-Wozdusznyje Siły Moskowskogo Wojennogo Obszczestwa"), czyli Wojskowe Lotnictwo Wojskowego Towarzystwa w Moskwie. Zespół reprezentował Ministerstwo Obrony ZSRR, a jego jednym z fanów i przełożonym był Wasilij Stalin, syn Józefa Stalina. 5 stycznia 1950 w pobliżu Swierdłowska, rozbił się samolot z hokeistami WWS MO. Przy życiu pozostali tylko ci, którzy nie polecieli na mecz, m.in. Wsiewołod Bobrow, który zaspał w dniu wylotu. Wasilij Stalin zrobił wszystko, aby ukryć fakt katastrofy lotniczej przed swoim ojcem. Drużyna została zorganizowana ponownie i zdobywała kolejne sukcesy. W maju 1953 w związku z redukcją wojska w ZSRR, klub został rozformowany.
Zawodnicy.
Hokeistami klubu Anatolij Tarasow (1946-1947), Wsiewołod Bobrow (1949-1953), Wiktor Tichonow (1949-1953).

</doc>
<doc id="1703792" url="https://pl.wikipedia.org/wiki?curid=1703792" title="Alcyna">
Alcyna



</doc>
<doc id="1703793" url="https://pl.wikipedia.org/wiki?curid=1703793" title="Anthony Zerbe">
Anthony Zerbe

Anthony Jared Zerbe (ur. 20 maja 1936 w Long Beach, stan Kalifornia) – amerykański aktor filmowy znany z charakterystycznych ról drugoplanowych.
Filmografia.
Pojawił się także, gościnnie w takich serialach telewizyjnych jak m.in.: "Bonanza", "Columbo", "Domek na prerii", "Dynastia", "Autostrada do nieba", "Opowieści z krypty", "Frasier", "Potyczki Amy".
Życie prywatne.
Jego żoną nieprzerwanie od 7 października 1962 jest Arnette Jens.

</doc>
<doc id="1703794" url="https://pl.wikipedia.org/wiki?curid=1703794" title="Jeszcze młodsza generacja">
Jeszcze młodsza generacja

Jeszcze młodsza generacja – album kompilacyjny różnych wykonawców wydany w 1985 roku. Nagrania zrealizowano w okresie listopad 1984 - maj 1985 w studio Tonpress.

</doc>
<doc id="1703795" url="https://pl.wikipedia.org/wiki?curid=1703795" title="Nadburmistrz">
Nadburmistrz

Nadburmistrz (niem. "Oberbürgermeister") – w Niemczech najwyższy urzędnik w mieście podzielonym na dzielnice, którymi rządzą burmistrzowie. Odpowiada polskiej funkcji prezydenta miasta.

</doc>
<doc id="1703796" url="https://pl.wikipedia.org/wiki?curid=1703796" title="Parafia Narodzenia Najświętszej Maryi Panny w Lubinie">
Parafia Narodzenia Najświętszej Maryi Panny w Lubinie

Parafia Narodzenia Najświętszej Maryi Panny w Lubinie – rzymskokatolicka parafia znajdująca się w Lubinie, należąca do diecezji legnickiej i Lubin Zachód.

</doc>
<doc id="1703801" url="https://pl.wikipedia.org/wiki?curid=1703801" title="Kārlis Alainis">
Kārlis Alainis

Kārlis Alainis (ur. 18 czerwca 1985) – łotewski lekkoatleta specjalizujący się w rzucie oszczepem.
W 2007 został młodzieżowym wicemistrzem Europy. Reprezentant Łotwy w zimowym pucharze Europy (2008). Rekord życiowy: 81,64 (7 czerwca 2009, Windawa)

</doc>
<doc id="1703804" url="https://pl.wikipedia.org/wiki?curid=1703804" title="Karlis Alainis">
Karlis Alainis



</doc>
<doc id="1703807" url="https://pl.wikipedia.org/wiki?curid=1703807" title="Sophia de Mello Breyner">
Sophia de Mello Breyner

Sophia de Mello Breyner Andresen (ur. 6 listopada 1919 w Porto, zm. 2 lipca 2004 w Lizbonie) – portugalska pisarka. Była pierwszą autorką portugalską, która otrzymała w 1999 najbardziej cenioną nagrodę w dziedzinie literatury portugalskojęzycznej – o Prémio Camões. 
Życiorys.
Sophia de Mello była pochodzenia duńskiego od strony ojca. Jej dziadek, Jan Henrik Andersen, przypłynął do Porto w roku 1885 i tam na stałe się osiedlił. Rodzice Sophii de Mello wychowywali ją według konserwatywnej tradycji chrześcijańskiej. Jej edukacja przebiegała w warunkach uprzywilejowanych jeśli chodzi o środowisko kulturowe i artystyczne, co miało duży wpływ na późniejszą twórczość pisarki. W latach 1936-39 uczęszczała na studia z zakresu filologii klasycznej na Uniwersytecie w Lizbonie, jednak studiów nie ukończyła. Stała się postacią szeroko rozpoznawalną ze względu na swoją liberalną postawę polityczną. Popierała ruch monarchistyczny i przeciwstawiała się reżimowi Salazara. W 1946 roku wyszła za mąż za dziennikarza, polityka i adwokata Francisco Sousę Tavaresa, z którym miała pięcioro dzieci. W latach pięćdziesiątych uczestniczyła wraz ze swoim mężem w interwencjach przeciwko reżimowi panującemu wówczas w Portugalii. Była współzałożycielką Narodowej Komisji ds. Pomocy Więźniom Politycznym
Twórczość.
Zasady katolickie, mocno zakorzenione w jej hierarchii wartości, uwarunkowały w dużym stopniu tematykę jej dzieł, w których motywami przewodnimi są: poszukiwanie sprawiedliwości, perfekcji, śmierć, próba zdefiniowania moralności i sensu życia. Inne tematy, na których koncentruje się autorka, to m.in. morze, wspomnienia z dzieciństwa, dom, starożytność. Poza szeroką twórczością poetycką, wyróżniała się także literaturą dziecięcą i tłumaczeniami, m.in. Dante Alighieri i Shakespeare’a. Otrzymała łącznie 18 nagród za twórczość literacką. 

</doc>
<doc id="1703808" url="https://pl.wikipedia.org/wiki?curid=1703808" title="Nicolas Forissier">
Nicolas Forissier

Nicolas Forissier (ur. 17 lutego 1961 w Paryżu) – francuski polityk, były sekretarz stanu, parlamentarzysta i samorządowiec.
Życiorys.
Z wykształcenia historyk, absolwent Instytutu Nauk Politycznych w Paryżu. Pracował w spółkach medialnych.
W latach 1989–1995 był zastępcą mera La Châtre, następnie do 2004 pełnił funkcję mera tej miejscowości. Działał w Unii na rzecz Demokracji Francuskiej i Demokracji Liberalnej. Od 2002 należał do powstałej m.in. na bazie DL Unii na rzecz Ruchu Ludowego.
W okresie 1993–2004 sprawował mandat posła do Zgromadzenia Narodowego z departamentu Indre. Zrezygnował z posłowania, obejmując stanowisko sekretarza stanu przy ministrze rolnictwa. Urząd ten sprawował przez rok. W 2005 powrócił na stanowisko mera La Châtre (pełnił tę funkcję do 2017). Do 2007 pozostawał też w administracji rządowej. Po wyborach w tym samym roku, w których odnowił mandat poselski, powrócił do pracy w izbie niższej parlamentu. W 2012 nie został wybrany na kolejną kadencję, do niższej izby francuskiego parlamentu powrócił w 2017 z ramienia powstałych na bazie UMP Republikanów. Utrzymał mandat deputowanego również w 2022.
W 2015 i 2021 wybierany na radnego Regionu Centralnego-Dolina Loary.

</doc>
<doc id="1703815" url="https://pl.wikipedia.org/wiki?curid=1703815" title="Parafia św. Barbary w Lubinie">
Parafia św. Barbary w Lubinie

Parafia św. Barbary w Lubinie – rzymskokatolicka parafia znajdująca się w Lubinie, należąca do diecezji legnickiej i dekanatu Lubin Zachód.

</doc>
<doc id="1703822" url="https://pl.wikipedia.org/wiki?curid=1703822" title="Polyporus squamosus">
Polyporus squamosus



</doc>
<doc id="1703827" url="https://pl.wikipedia.org/wiki?curid=1703827" title="Louis Giscard d’Estaing">
Louis Giscard d’Estaing

Louis Giscard d’Estaing (ur. 20 października 1958 w Paryżu) – francuski polityk i samorządowiec, parlamentarzysta. Syn Valéry’ego Giscarda d’Estaing (prezydenta Francji z lat 1974–1981).
Życiorys.
Pracował w firmie LVMH, koncernie z branży dóbr luksusowych. Działalność polityczną rozpoczął w latach 90., przystępując do Unii na rzecz Demokracji Francuskiej. Od 2002 należał do powstałej m.in. na bazie części UDF Unii na rzecz Ruchu Ludowego.
W 2002 został deputowanym do Zgromadzenia Narodowego z trzeciego okręgu wyborczego w departamencie Puy-de-Dôme, z którego dotąd (nieprzerwanie od 1986) przez cztery kadencje posłował jego ojciec. Zajmował stanowisko zastępcy mera Chamalières (miejscowości w latach 1967–1974 zarządzanej przez ojca). W 2005 został burmistrzem tej miejscowości, co miało miejsce w trakcie kadencji po śmierci urzędującego mera. Reelekcję uzyskiwał w 2008, 2014 i 2020.
W 2015 i 2021 wybierany na radnego regionu Owernia-Rodan-Alpy.
W wyborach w 2007 odnowił mandat poselski, nie utrzymał go jednak w 2012, przegrywając z Danielle Auroi. Dołączył następnie do Unii Demokratów i Niezależnych

</doc>
<doc id="1703828" url="https://pl.wikipedia.org/wiki?curid=1703828" title="Parafia św. Jana Sarkandra w Lubinie">
Parafia św. Jana Sarkandra w Lubinie

Parafia św. Jana Sarkandra w Lubinie - rzymskokatolicka parafia należąca do diecezji legnickiej i dekanatu Lubin Wschód.

</doc>
<doc id="1703829" url="https://pl.wikipedia.org/wiki?curid=1703829" title="Norberto Osvaldo Alonso">
Norberto Osvaldo Alonso



</doc>
<doc id="1703830" url="https://pl.wikipedia.org/wiki?curid=1703830" title="Kateřina Šafránková">
Kateřina Šafránková

Kateřina Šafránková (ur. 8 czerwca 1989 w Kolínie) – czeska lekkoatletka specjalizująca się w rzucie młotem.
W 2007 została wicemistrzynią Europy juniorów. Dwa razy startowała w mistrzostwach świata juniorów – Pekin 2006 (11. miejsce) oraz Bydgoszcz 2008 (2. miejsce i srebrny medal). Srebrna medalistka młodzieżowych mistrzostw Europy (Kowno 2009). Trzecia zawodniczka superligi drużynowych mistrzostw Europy (Sztokholm 2011). Czwarta zawodniczka młodzieżowych mistrzostw Europy (Ostrawa 2011). 7 maja 2008 w Pardubicach ustanowiła, wynikiem 68,26 m rekord Czech, w tym samym roku sięgnęła także po złoty medal mistrzostw kraju. Zawodniczka brała udział w igrzyskach olimpijskich w Londynie (2012). W eliminacjach zajęła 31. lokatę i nie awansowała do finału.
Reprezentantka kraju w pucharze Europy, drużynowych mistrzostwach Europy oraz zimowym pucharze Europy w rzutach.

</doc>
<doc id="1703832" url="https://pl.wikipedia.org/wiki?curid=1703832" title="Katerina Safrankova">
Katerina Safrankova



</doc>
<doc id="1703840" url="https://pl.wikipedia.org/wiki?curid=1703840" title="Ghulam-E-Musthafa">
Ghulam-E-Musthafa

Ghulam-E-Musthafa to bollywoodzki thriller z 1997 roku. W roli tytułowej Nana Patekar. Ponadto występują Ravena Tandon, Paresh Rawal, Aruna Irani, Mohnish Behl, Shivaji Satham. Reżyseria - Partho Ghosh, autor filmu "". Muzyka - Rajesh Roshan ("Koi... Mil Gaya"). Tematem tego filmu jest historia gangstera, któremu miłość i wiara w Boga umożliwiają przemianę. W filmie wypełnionym scenami bójek, zabójstw szokująco przedstawiono scenę wyborów, ale pokazano też żarliwość modlitwy i przełamywanie się ku sobie, jednanie się.
Fabuła.
Ghulam-E-Mustafa (Nana Patekar), niewolnik Pana, jak mówi o sobie ten rozmodlony muzułmanin. Reszta świata zna go jako budzącego grozę Mustafę, prawą rękę znanego gangstera Shanta Prasada (Paresh Rawal). On i Sudama zostali przygarnięci przez Shanta Prasada w dzieciństwie. Wyciągnął ich z bezdomności przyuczając do swojego fachu. Teraz nie ma rzeczy, której Mustafa nie załatwiłby dla swojego Abby. Jednak jego życie wypełnione biciem, zabójstwami i ...modlitwą zmienia się, gdy Mustafa spotyka Kawitę (Raveena Tandon). Z tą tancerką zaczyna go łączyć szczególna więź. Rozumieją się w pół słowa, cieszą się sobą, okazują sobie troskliwą czułość. Kawita nawet dowiedziawszy się, jak Mustafa żyje, świadomie pragnie stać się częścią jego życia. Wierzy, że dobro w nim zwycięży to, co złe. I rzeczywiście jej wiara w Mustafę zaczyna się sprawdzać w jego opiece nad rodziną skrzywdzonego urzędnika Dayananda Dixita (Shivaji Satam) i nieznoszącej go żony (Aruna Irani). Zanim jednak do tego dojdzie, życie Mustafy zmieni się nagle...

</doc>
<doc id="1703842" url="https://pl.wikipedia.org/wiki?curid=1703842" title="Przeboje na „Trójkę”">
Przeboje na „Trójkę”

Przeboje na „Trójkę” – album kompilacyjny różnych wykonawców wydany w 1987 roku. Nagrania zrealizowano w latach 1985-1986 dla Programu III Polskiego Radia.

</doc>
<doc id="1703848" url="https://pl.wikipedia.org/wiki?curid=1703848" title="Schichau">
Schichau



</doc>
<doc id="1703849" url="https://pl.wikipedia.org/wiki?curid=1703849" title="Anna Katharina Schmid">
Anna Katharina Schmid

Anna Katharina Schmid (ur. 2 grudnia 1989) – szwajcarska lekkoatletka specjalizująca się w skoku o tyczce.
W 2007 roku zdobyła brązowy medal mistrzostw Europy juniorów - uzyskała wówczas wynik 4,25. Uczestniczka mistrzostw świata w Osace (2007) - swój udział w imprezie zakończyła na eliminacjach. Jako jedyna z 12 finalistek konkursu skoku o tyczce kobiet podczas mistrzostw Europy (Barcelona 2010) nie zaliczyła żadnej wysokości i nie została sklasyfikowana. Odpadła w eliminacjach na mistrzostwach świata (Daegu 2011). Wielokrotna mistrzyni i rekordzistka kraju.

</doc>
<doc id="1703853" url="https://pl.wikipedia.org/wiki?curid=1703853" title="Albert Bawarski">
Albert Bawarski

Albrecht von Bayern (niem. "Albrecht Luitpold Ferdinand Michael Herzog von Bayern", ur. 3 maja 1905 w Monachium – zm. 8 lipca 1996 w Starnbergu) – niemiecki arystokrata, urodzony jako ostatni książę z dynastii Wittelsbachów przed likwidacją monarchii, w latach 1955-1996 głowa rodu. Do 1918/1919 nosił tytuł księcia Bawarii, Frankonii i Szwabii oraz hrabiego palatyna Renu ("Erbprinz Albrecht Luitpold Ferdinand Michael, Herzog von Bayern, Franken und Schwaben, Pfalzgraf bei Rhein").
Życiorys.
Urodził się jako drugi syn Rupperta, księcia Bawarii, i jego pierwszej żony - Marii Gabrieli Bawarskiej. Był jedynym synem Rupperta z pierwszego małżeństwa, który nie zmarł we wczesnym dzieciństwie. Jego dziadkiem był Ludwik III, ostatni król Bawarii, obalony w 1918.
Rodzina Wittelsbachów, nosząca od 1919 oficjalnie nazwisko "Prinz von Bayern", była przeciwna poczynaniom nazistowskich władz w Niemczech i zmuszona została do udania się na wygnanie. Albrecht von Bayern z rodziną w 1940 udał się do swojej posiadłości na zamku Nádasdy w Sárvárze, na Węgrzech. W październiku 1944, Węgry były pod niemiecką okupacją, a Wittelsbachów aresztowano i uwięziono w obozie koncentracyjnym Sachsenhausen, w Oranienburgu (w Brandenburgii). W kwietniu 1944 przeniesiono ich do Dachau, a stamtąd uwolniła ich armia amerykańska. Ojcu Albrechta udało się uniknąć aresztowania, ale jego macocha - księżna Antonina Luksemburska, nigdy nie zapomniała czasu uwięzienia i zmarła kilka lat później.
Albrecht został głową rodu Wittelsbachów po śmierci swojego ojca w 1955. Został jednocześnie jakobickim pretendentem do tronu Anglii i Szkocji (oraz Francji) Albrecht I.
Małżeństwa.
3 września 1930 w Berchtesgaden, ożenił się z hrabianką Marią Franciszką Drašković z Trakošćanu (ur. 8 marca 1904, zm. 10 czerwca 1969). Para doczekała się 4 dzieci, w tym pary bliźniąt:
21 kwietnia 1971 w Monachium, Albrecht von Bayern ożenił się po raz drugi, z hrabianką Marią-Jenke Klarą Paulą Keglevich von Buzin (ur. 23 kwietnia 1921, zm. 5 października 1983). Para nie miała potomstwa.

</doc>
<doc id="1703854" url="https://pl.wikipedia.org/wiki?curid=1703854" title="Metoda Warda">
Metoda Warda

Metoda Warda
to jedna z aglomeracyjnych metod grupowania, którą spośród pozostałych wyróżnia wykorzystanie podejścia analizy wariancji do oszacowania odległości między skupieniami. Zmierza ona do minimalizacji sumy kwadratów odchyleń dowolnych dwóch skupień, które mogą zostać uformowane na każdym etapie. Traktowana jest jako bardzo efektywna, chociaż zmierza do tworzenia skupień o małej wielkości. Daje pełną kontrolę nad wynikową liczbą grup oraz przedstawia najbardziej naturalne skupiska elementów.
Schemat grupowania.
Kolejność postępowania w metodzie Warda jest podobna jak w pozostałych metodach aglomeracyjnych. Znaczące różnice występują w użytych we wzorze parametrach. Schemat postępowania wygląda następująco:
gdzie:
Uwaga! Chociaż obliczenia wskazują inaczej, na głównej przekątnej zawsze utrzymuje się zera, inaczej mówiąc – odległość nowego skupienia od niego samego zawsze wynosi 0.
Krok drugi i trzeci powtarza się tak długo, aż wszystkie jednostki zostaną połączone w jedno n-elementowe skupienie.
Interpretacja otrzymanego skupienia.
Po zakończeniu grupowania tworzy się diagram drzewa (dendrogram). Liczby na osi poziomej oznaczają odległość, a długości linii łączących poszczególne skupienia odpowiadają najmniejszym odległościom wyszukiwanym w kroku nr 2. Należy zauważyć, że rosną one wraz z każdym kolejnym połączeniem. Wiąże się to z faktem, że odległości wyliczane dla nowo tworzonych skupień są zawsze większe niż odległości bazowe.
Z wykresu można dowiedzieć się:

</doc>
<doc id="1703856" url="https://pl.wikipedia.org/wiki?curid=1703856" title="SKF Sankt Petersburg">
SKF Sankt Petersburg

SKF Sankt Petersburg (ros. Футбольный клуб СКФ Санкт‑Петербург, "Futbolnyj Kłub SKF Sankt Pietierburg") - rosyjski klub piłkarski z siedzibą w Petersburgu.
Historia.
Chronologia nazw:
Piłkarska drużyna Bałtfłot została założona w 1945 w mieście Leningrad na bazie zespołu piłkarskiego Wojskowej Jednostki Łobanowa.
W 1945 zespół debiutował w Drugiej Grupie Mistrzostw ZSRR i zajął 15 miejsce. W następnym 1946 klub przeniósł się do Moskwy i przyjął nazwę WMS Moskwa - skrót (ros. Военно-Морские Силы, "Wojenno-Morskije Siły"), czyli Marynarka Wojskowa. Zespół reprezentował Ministerstwo Obrony ZSRR.
W 1950 został mistrzem ligi i awansował do Klasy A.
W 1951 klub debiutował w Klasie A, ale zajął 13 miejsce i spadł z powrotem do Klasy B, w której występował do 1952. W maju 1953 w związku z redukcją wojska w ZSRR, został rozformowany.
W 1968 klub został odrodzony w Leningradzie pod nazwą SKF Leningrad - skrót (ros. Спортивный Клуб Флота, "Sportiwnyj Kłub Fłota"), czyli Klub Sportowy Marynarki Wojskowej. Klub startował w Klasie B, strefie 8, w której występował dwa sezony. Następnie występował w rozgrywkach amatorskich.

</doc>
<doc id="1703858" url="https://pl.wikipedia.org/wiki?curid=1703858" title="WMS Moskwa">
WMS Moskwa



</doc>
<doc id="1703859" url="https://pl.wikipedia.org/wiki?curid=1703859" title="Bałtfłot Leningrad">
Bałtfłot Leningrad



</doc>
<doc id="1703860" url="https://pl.wikipedia.org/wiki?curid=1703860" title="SKF Leningrad">
SKF Leningrad



</doc>
<doc id="1703864" url="https://pl.wikipedia.org/wiki?curid=1703864" title="Zygoty">
Zygoty



</doc>
<doc id="1703865" url="https://pl.wikipedia.org/wiki?curid=1703865" title="Borujsko (przystanek kolejowy)">
Borujsko (przystanek kolejowy)

Borujsko - przystanek osobowy w Żeńsku w Polsce, w województwie zachodniopomorskim, w powiecie drawskim, w gminie Wierzchowo.

</doc>
<doc id="1703870" url="https://pl.wikipedia.org/wiki?curid=1703870" title="Wozownia">
Wozownia

Wozownia – budynek wykorzystywany na przechowywanie powozów, karet, konnych wozów strażackich, artyleryjskich oraz innych pojazdów wraz z ich wyposażeniem.
Dawniej znajdowały się w zespołach pałacowych, na zamku, kamienicy, w karczmie, w zajeździe, w willi, na dworach szlacheckich – tam, gdzie była ich potrzeba przechowywania lub gdzie mieszkał właściciel pojazdu. Drewniane o prostej konstrukcji lub ceglane o często bogatych zdobieniach. Zdarzało się, że łączono ze stajnią lub innymi budynkami folwarcznymi.
W zagrodach chłopskich jako wozownie służyły pomieszczenia dobudowywane do stodół lub innych budynków gospodarczych. W większych zagrodach wozownię umieszczano w obrębie stajni lub spichrza, a w największych, w których dysponowano kilkoma wozami, stawiano je jako budynki wolnostojące. Na Mazowszu w zagrodach drobnoszlacheckich umieszczana była w centrum części gospodarczej. W przypadku zagród zamkniętych wozy umieszczano w wiatach lub we wjeździe budynku gospodarczego, otwartego od strony podwórza i zamkniętego wrotami od strony ulicy.
Sporo uległo rozebraniu, zniszczeniu, zaniedbaniu lub przekształceniu na galerie sztuki, sklepy albo znalazły inne zastosowanie. Niektóre przekształcone na muzeum.
Dziś spotyka się wozownie jako zajezdnie autobusowe, tramwajowe, trolejbusowe.

</doc>
<doc id="1703871" url="https://pl.wikipedia.org/wiki?curid=1703871" title="Lárnaca">
Lárnaca



</doc>
<doc id="1703877" url="https://pl.wikipedia.org/wiki?curid=1703877" title="Luksemburska Ludowa Partia Chrześcijańsko-Społeczna">
Luksemburska Ludowa Partia Chrześcijańsko-Społeczna



</doc>
<doc id="1703879" url="https://pl.wikipedia.org/wiki?curid=1703879" title="Prześladowca">
Prześladowca

Prześladowca (tytuł oryg. "Joy Ride") – amerykański film fabularny (dreszczowiec) z 2001 roku, wyreżyserowany przez Johna Dahla.
Bohaterami filmu jest trójka młodych ludzi, którzy podczas podróży samochodowej zadzierają z psychopatycznym mordercą. Stają się obiektem jego terroru.

</doc>
<doc id="1703880" url="https://pl.wikipedia.org/wiki?curid=1703880" title="Bronisz ze Służewa">
Bronisz ze Służewa

Bronisz ze Służewa (zm. prawdopodobnie między 22 kwietnia 1316 a 1 kwietnia 1317) — brat stryjeczny kasztelana kruszwickiego Chebdy ze Służewa i kasztelana michałowskiego Imisława ze Służewa oraz być może wojewody inowrocławskiego Jarosława z Łojewa, pochodził z rycerskiego rodu Pomianów. Mianowany kasztelanem kruszwickim przed 20 sierpnia 1293, pełnił ten urząd zapewne do 1297. Następnie, między 6 września a 20 grudnia 1297, postąpił na palację brzeską, który to urząd przestał sprawować albo już przed 1306, albo dopiero przed 17 grudnia 1306. Pod koniec życia, w 1315 mianowany został na urząd starosty brzeskiego.
Jest uważany za najwybitniejszego przedstawiciela tego rodu w końcowych latach rozbicia dzielnicowego (przełom XIII i XIV wieku). Był jednym z pierwszych przedstawicieli rodu Pomianów o niemałej pozycji w tamtym okresie. Bliski współpracownik Władysława I Łokietka, na którego dokumentach bardzo często świadczył (zwłaszcza w latach 1297-1299), czynny szczególnie na terenach Kujaw, ziemi łęczyckiej i Pomorza Gdańskiego.
Biogram.
Pochodzenie, najbliższa rodzina.
Bronisz pochodził z należącej do rodu Pomianów rodziny posiadającej dobra służewskie, gdzie również i on sam głównie mieszkał. Nie wiadomo, kim byli i jakie miana nosili jego rodzice. Jego ojciec był przypuszczalnie synem Chebdy (wzmiankowanego w dokumencie księcia Konrada I mazowieckiego z 19 października 1235), będącego właścicielem lasów nad Tążyną i Wisłą. Nieznany z imienia ojciec Bronisza miał najprawdopodobniej dwóch braci. Pierwszym był, również nieznany z imienia, ojciec Chebdy ze Służewa i Imisława ze Służewa — kasztelanów (odpowiednio — kruszwickiego i michałowskiego) z nadania bratanków Władysława Łokietka, książąt inowrocławskich — Leszka i Przemysła Ziemomysłowiców. Zaś drugi stryj Bronisza to zmarły przed 27 sierpnia 1302 Andrzej za Służewa, być może ojciec Jarosława z Łojewa, wojewody inowrocławskiego z nadania Ziemomysła inowrocławskiego. W przeciwieństwie do swoich bliskich krewnych Bronisz był jednym z pierwszych Pomianów, który, pomimo że pochodził z gniazda rodowego położonego w inowrocławskiej (północno-zachodniej) części Kujaw, to właściwie całą swoją karierę publiczną piastował urzędy związane z ich brzeską (południowo-wschodnią) częścią. Przyczyny takiego stanu rzeczy upatrywać można w istnieniu także w dzielnicy brzeskiej posiadłości należących do rodu Pomianów. W posiadaniu Bronisza ze Służewa poza częściami klucza służewskiego była także część położonego w okolicach Chodcza klucza lutoborskiego oraz wsie: Wonorze (przekazana pomiędzy 1301 a 1308 klasztorowi Norbertanek w Strzelnie) i Żołędowo położone na obszarze ówczesnej kasztelanii wyszogrodzkiej.
Działalność publiczna do roku 1300.
Bronisz ze Służewa jest uważany za najwybitniejszego przedstawiciela rodu Pomianów w końcowych latach rozbicia dzielnicowego (przełom XIII i XIV wieku). Był jednym z pierwszych — obok kasztelana brzeskiego Przecława Bachorzy z Osięcin — przedstawicieli rodu o niemałej pozycji w tamtym okresie. Bronisz — bliski współpracownik Władysława I Łokietka — po raz pierwszy wystąpił w źródłach 20 sierpnia 1293, i to od razu jako kasztelan kruszwicki, świadkując na dokumencie tego władcy (wówczas księcia brzeskiego i sieradzkiego), dotyczącym zamiany wsi pomiędzy księciem a Cystersami z klasztoru w Lądzie. Kolejnym znanym faktem z życia Bronisza był spór między nim a klasztorem Cystersów w Byszewie o leżący w okolicach Wyszogrodu obszar leśny (Tryszczyński Dwór), rozsądzony ostatecznie przez książąt kujawskich — braci Leszka i Przemysła Ziemomysłowiców dnia 9 czerwca 1296 na niekorzyść kasztelana. Zapewne aż do końcowych miesięcy 1297 pozostał kasztelanem kruszwickim (chociaż wystąpienia tych urzędników zanikają w tym właśnie okresie), ponieważ jest raczej niemożliwe, by zanim postąpił na palację brzeską, pełnił w międzyczasie jakiś inny urząd. Ponownie w otoczeniu Władysława I Łokietka Bronisz, już jako wojewoda brzeski, pojawił się świadkując na dokumencie dla kościoła poznańskiego 20 grudnia 1297. Przez następne dwa lata był jednym z trzech najczęściej świadkujących na dokumentach Władysława urzędników brzeskich. Rok następny, 1298, był czasem, kiedy Bronisz podróżował wraz z księciem Władysławem — poświadczona jest jego obecność w Poznaniu i w czerwcu tegoż roku w Kruszwicy. Pod koniec tego miesiąca wojewoda brzeski najpierw przebywał w Gdańsku, gdzie poświadczał na dokumencie książęcym kończącym spór pomiędzy wojewodą tczewskim a klasztorem Cystersów w Oliwie, a już dwa tygodnie później (11 lipca 1298) był w Świeciu, gdzie potwierdzał wraz z prepozytem płockim Janem wydany przez Władysława Łokietka w Gdańsku wyrok. W październiku obecność Bronisza ponownie jest poświadczona na obszarze Kujaw i ziemi łęczyckiej, gdzie dowodnie przebywał również w roku następnym, świadkując trzykrotnie na dokumentach o charakterze gospodarczym księcia brzeskiego.
Lata 1300-1316/1317.
Wraz z nastaniem rządów czeskich (Wacław II) na obszarze Kujaw aktywność polityczna Bronisza znacznie zmalała. Nie stracił on urzędu wojewody brzeskiego, jednak przebywał w tym okresie głównie w swoim dziedzicznym Służewie. O jego działalności publicznej z tego okresu nie zachowały się prawie żadne świadectwa — jedynym jest akt donacyjny (datowany na lata 1301-1308) dla klasztoru norbertanek w Strzelnie obejmujący Broniszową wieś Wonorze. Wieś ta dostała się w posiadanie palatyna w drodze kupna od mających stałe problemy finansowe książąt inowrocławskich (Ziemomysłowiców) i leżała w dość znacznej odległości od głównego ośrodka dóbr wojewody brzeskiego, a co więcej należała ona już wcześniej do norbertanek ze Strzelna. Również w obliczu wybuchu powstania antyczeskiego na Kujawach w 1305 nie doszło do zwiększenia aktywności Bronisza ze Służewa na rzecz wsparcia ruchu mającego na celu przywrócenie władzy Władysława Łokietka w tej dzielnicy. Być może właśnie z tego powodu utracił Bronisz swój urząd, bowiem od grudnia 1306 występuje w dokumentach z określeniem: "quondam palatinus Cuiaviae" (niegdyś wojewoda kujawski [tj. brzeski]), który to tytuł może być traktowany jako honorowy. Działanie takie względem Bronisza ze strony Władysława Łokietka nie było zachowaniem szczególnym dla polityki tego ostatniego uprawianej na Kujawach i na Pomorzu Gdańskim po jego powrocie do władzy, a polegającej na pozostawianiu na urzędach ludzi, którzy zdecydowali się przystąpić do działań antyczeskich pod koniec życia Wacława II, i na nieprzywracaniu godności swoim współpracownikom sprzed 1300. Sam moment utraty przez Bronisza urzędu wojewody pozostaje kwestią sporną i jest datowany albo jeszcze na 1305, albo na 1306 (między 25 stycznia a 17 grudnia). Jeśli byłby on jeszcze wojewodą brzeskim w styczniu 1306, to uczestniczyłby on wówczas dowodnie przy zawieranym wtedy rozejmie polsko-czeskim w Toruniu. Szybko po tym wydarzeniu doszło jednak do ponownego zbliżenia między księciem a byłym wojewodą, ten drugi cały czas przebywał w otoczeniu Władysława. Na przełomie 1306 i 1307 Bronisz ponownie towarzyszył Władysławowi Łokietkowi w podróży na tereny Pomorza Gdańskiego — był w Inowrocławiu (wraz z synem — przyszłym archidiakonem gnieźnieńskim Przecławem), a w połowie grudnia 1306 oraz w okresie okołonoworocznym przebywał w Gdańsku, gdzie brał udział w rozsądzaniu sporu pomiędzy biskupem włocławskim Gerwardem a Piotrem Święcą z Nowego oraz w polubownym zakończeniu sporu granicznego dotyczącego cystersów z opactwa w Oliwie. Następnie, na początku czerwca 1307, przebywa wraz ze swoim bratem stryjecznym Chebdą u boku Władysława w Wiślicy. Jako niepełniący żadnej funkcji publicznej Bronisz pojawił się w Krakowie 1 kwietnia 1310, by świadczyć na dokumencie, w którym książę polski mianuje w uznaniu zasług mieszczanina Gerka dziedzicznym wójtem w Radziejowie. Nie wiadomo, co działo się z Broniszem w ciągu następnych pięciu lat, bowiem dopiero 29 grudnia 1315 świadkuje on, jako starosta brzeski, na dokumencie wydanym w Chęcinach dotyczącym ustanowienia corocznego targu w Słupcy. Ostatni raz starosta brzeski wystąpił w źródłach 22 kwietnia 1316 po raz kolejny świadkując na dokumencie Władysława Łokietka, wydanym tym razem w Brześciu. Zmarł zapewne w ciągu roku po tej dacie, ponieważ 1 kwietnia 1317 na urzędzie starosty brzeskiego poświadczona jest już inna osoba.
Potomstwo.
Z bliżej nieznanej małżonki bądź małżonek Bronisz dochował się na pewno dwóch synów. Byli to:
Najprawdopodobniej jego synami byli również:
Pieczęć Bronisza ze Służewa.
Zachował się jeden znany odcisk pieczęci Bronisza ze Służewa. Przywieszony jest on do znajdującego się w Archiwum Państwowym w Bydgoszczy dokumentu nadania wsi Wonorze klasztorowi Norbertanek w Strzelnie. Okrągłe "sigillum" wystawcy (tj. Bronisza) przedstawia trzy tarcze herbowe złączone podstawami (ułożone dośrodkowo). Na górnej znajduje się znak kreskowy ‡\‡, na dolnej lewej przedstawione są dwa półksiężyce w słup zwrócone barkami do siebie, na dolnej prawej natomiast — hełm z trzema piórami. Napis na otoku pieczęci brzmi: + S BRONISII PALATINI DE BRESCE. Pieczęć ta wykonana została na pewno po 1297, a przedstawienie napieczętne było jednym z godeł przejściowych wśród Pomianów przełomu XIII i XIV wieku.

</doc>
<doc id="1703882" url="https://pl.wikipedia.org/wiki?curid=1703882" title="Skała Stryj (2004)">
Skała Stryj (2004)

Skała Stryj (ukr. Футбольний клуб «Скала» Стрий, "Futbolnyj Kłub "Skała" Stryj") – ukraiński klub piłkarski z siedzibą w Stryju założony w 2004 roku jako FK Morszyn.
Historia.
Chronologia nazw: 
W 2004 w Morszyniu z inicjatywy dyrektora generalnego firmy "Morszyńska" Mykoły Kmicia została zorganizowana Szkoła Piłkarska dla dzieci (DJuSzF - Dziecinno-Juniorska Szkoła Futbolu). W 2005 klub debiutował w juniorskich mistrzostwach Ukrainy (DJuFL).
W sezonie 2008/09 jako "FK Morszyn" zgłosił się do rozgrywek Amatorskiej ligi, w której zajął pierwsze miejsce i zdobył awans do Drugiej Lihi.
17 lutego 2010 klub zmienił nazwę na "Skała Morszyn". Mecze rozgrywa na stadionie "Sokił" w sąsiednim mieście Stryj.
10 lutego 2011 całkowicie przeniósł się do Stryja i przyjął nazwę "Skała Stryj".

</doc>
<doc id="1703883" url="https://pl.wikipedia.org/wiki?curid=1703883" title="FC Artmedia Petržalka">
FC Artmedia Petržalka



</doc>
<doc id="1703886" url="https://pl.wikipedia.org/wiki?curid=1703886" title="Politechnika (ujednoznacznienie)">
Politechnika (ujednoznacznienie)



</doc>
<doc id="1703888" url="https://pl.wikipedia.org/wiki?curid=1703888" title="Alokator">
Alokator

Alokator – jeden z niskopoziomowych mechanizmów biblioteki STL języka C++, wykorzystywany w kontenerach do dynamicznej alokacji oraz zwalniania pamięci.
Biblioteka STL definiuje wiele różnych struktur danych, takich jak lista (codice_1) czy zbiór (codice_2), powszechnie nazywanych kontenerami. Ich podstawową własnością jest możliwość zmiany rozmiaru w czasie działania programu, podczas której może dojść do dynamicznej alokacji lub dealokacji pamięci. Za przydzielanie i zwalnianie pamięci w takich sytuacjach odpowiedzialne są alokatory. Standardowa biblioteka szablonów definiuje alokatory wykorzystywane domyślnie przez kontenery. Programista może jednak definiować i wstrzykiwać własne.
Pomysłodawcą i twórcą alokatorów był Alexander Stepanov, jeden z głównych autorów biblioteki STL. Początkowo ich celem było zwiększenie elastyczności biblioteki oraz uniezależnienie jej od konkretnych modeli pamięci, co pozwoliłoby na wykorzystanie w niej niestandardowych wskaźników oraz referencji. Jednak podczas dyskusji nad włączeniem biblioteki do standardu języka C++, komitet standaryzacyjny zauważył, że w pełni abstrakcyjny model pamięci wiąże się ze znacznym zmniejszeniem wydajności. Aby temu zapobiec, zwiększono wymagania stawiane alokatorom. W efekcie poziom konfiguracji jest dużo mniejszy niż początkowo zakładał Stepanov.
Istnieje wiele różnych scenariuszy w których zdefiniowane przez programistę alokatory bywają przydatne. Jednym z najczęstszych powodów wykorzystywania własnych alokatorów jest próba zwiększenia wydajności alokacji poprzez wykorzystanie puli pamięci (ang. "memory pool"). Przykładowo programy, które alokują dużą liczbę małych obiektów mogą zyskać wykorzystując własne alokatory, zarówno jeżeli chodzi o szybkość działania jak i całościowe zużycie pamięci. Inną sytuacją jest zapewnienie ograniczenia dostępu do różnych typów pamięci, na przykład pamięci współdzielonej lub odzyskanej przez mechanizm garbage collection.
Historia.
W marcu 1994 roku Aleksander Stepanov oraz Meng Lee zaprezentowali bibliotekę STL komitetowi standaryzacyjnemu C++. Biblioteka została wstępnie zatwierdzona, pomimo tego, że wskazano kilka niedociągnięć. W szczególności nakazano Stepanovowi jak największe uniezależnienie kontenerów od modelu pamięci, co doprowadziło do stworzenia alokatorów. Konsekwencją tej decyzji było wymuszenie przepisania interfejsów kontenerów w taki sposób, aby akceptowały alokatory napisane przez klientów biblioteki.
W celu zaadaptowania biblioteki do standardu Stepanov współpracował z kilkoma członkami komitetu standaryzacyjnego, włączając w to Adrew Koeninga oraz Bjarne Stroustrupa, którzy odkryli, że własne alokatory mogą zostać wykorzystane do zaimplementowania kontenerów przechowujących obiekty trwałe.
Pierwotnie, projekt stworzenia alokatorów opierał się na cechach języka, które nie zostały jeszcze zaakceptowane przez komitet standaryzacyjny (np. korzystanie z szablonów jako argumentów dla innych szablonów). Ponieważ większość z tych cech nie była zaimplementowana w ówczesnych kompilatorach, Bjarne Stroustroup oraz Andy Koening dokładnie sprawdzali, czy cechy te są wykorzystywane poprawnie.
Wymagania dla alokatorów.
Każda klasa, która spełnia wymagania stawiane alokatorom może zostać wykorzystana jako alokator. W szczególności, klasa codice_3, której zadaniem jest alokowanie pamięci dla obiektów typu codice_4 musi definiować następujące typy:
Dodatkowo alokator codice_3 dla obiektów typu codice_4 musi posiadać zdefiniowaną metodę codice_14. Metoda ta zwraca wskaźnik na pierwszy element zaalokowanej tablicy, która jest w stanie pomieścić co najmniej &lt;n&gt; obiektów typu codice_4. Metoda ta alokuje tylko pamięć, nie jest odpowiedzialna za konstrukcje obiektów danego typu. Opcjonalny argument w postaci wskaźnika na pamięć już zaalokowaną przez alokator codice_3 może zostać użyty, aby wskazać w jakim obszarze powinna być zrobiona nowa alokacja.
Alokator musi także posiadać zdefiniowaną metodę codice_17, która jako parametry przyjmuje wskaźnik zwrócony przez wywołanie metody codice_18 oraz ilość elementów dla których pamięć ma być zdealokowana (bez niszczenia obiektów).
Tworzenie i usuwanie obiektu jest oddzielone od procesu alokacji i dealokacji pamięci. Alokator musi definiować metody codice_19 oraz codice_20 (obie oznaczone jako przestarzałe w C++17, i usunięte w C++20), które będą odpowiedzialne za tworzenie i usuwanie obiektu. Ich implementacja może wyglądać następująco:
template &lt;typename T&gt;
void A::construct(A::pointer p, A::const_reference t)
 new ((void*) p) T(t);
template &lt;typename T&gt;
void A::destroy(A::pointer p)
 ((T*)p)-&gt;~T();
Poza tym alokatorem powinien spełniać poniższe wymagania:

</doc>
<doc id="1703891" url="https://pl.wikipedia.org/wiki?curid=1703891" title="Xhevdet Ferri">
Xhevdet Ferri

Xhevdet Ferri (ur. 26 listopada 1960 w Durrësie, zm. 16 stycznia 2020 w Tiranie) – albański aktor i reżyser.
Życiorys.
W 1982 ukończył studia na wydziale sztuk scenicznych Instytutu Sztuk w Tiranie. Po studiach pracował w Instytucie, gdzie z czasem objął stanowisko dziekana wydziału aktorskiego. Równocześnie występował na scenie teatru im. Aleksandra Moissiu w Durrësie. W latach 80. pełnił funkcję dyrektora Narodowego Centrum Kinematografii. W latach 1999-2001 kierował Teatrem Narodowym w Tiranie. W roku 2004 objął stanowisko dyrektora Teatru Narodowego w Tiranie, w którym grał i reżyserował spektakle. Pracował także jako wykładowca w prywatnej szkole filmowej „Marubi”.
Na dużym ekranie zadebiutował w 1980 rolą Marko w filmie "Vëllezër dhe shokë". Potem zagrał jeszcze w siedemnastu filmach fabularnych. Za rolę Goriego w filmie "Dhe vjen nje dite" został wyróżniony na Festiwalu Filmów Albańskich w 1987.
Był mężem aktorki Rozety Ferri, z którą miał córkę Borę.

</doc>
<doc id="1703895" url="https://pl.wikipedia.org/wiki?curid=1703895" title="Helma Orosz">
Helma Orosz

Helma Ulrike Orosz (ur. 11 maja 1953 w Görlitz) – niemiecka samorządowiec związana z CDU, minister ds. społecznych w rządzie Saksonii (2003–2008), od listopada 2008 nadburmistrz Drezna.
Życiorys.
W młodości uczyła się w szkołach technicznej oraz medycznej w Görlitz. Tę ostatnią ukończyła w 1972, po czym pracowała jako wychowawczyni w żłobku oraz wicedyrektorka i dyrektorka żłobka w Weißwasser na Łużycach. Od 1990 zatrudniona w administracji lokalnej w powiatach Weißwasser oraz Niederschlesischer Oberlausitzkreis w wydziałach zdrowotnym i socjalnym. W 1998 podjęła studia z dziedziny zarządzania w Saksońskiej Akademii Gospodarki i Administracji w Budziszynie (niem. Sächsische Verwaltungs- und Wirtschafts-Akademie in Bautzen), które ukończyła w 2001.
W działalność polityczną zaangażowała się w 2000, przystępując do CDU. Rok później została wybrana burmistrzem Weißwasser. Od 2003 do 2008 pełniła obowiązki minister ds. społecznych w gabinetach Georga Milbradta oraz rządzie Stanislawa Tilicha. W latach 2004–2008 sprawowała mandat posłanki do Landtagu w Dreźnie z ramienia CDU jako reprezentantka okręgu dolnośląsko-gónołużyckiego (niem. Niederschlesische Oberlausitz 1).
10 listopada 2007 została wybrana kandydatką na nadburmistrza Drezna, otrzymując 97,8% głosów na zjeździe powiatowym CDU w Dreźnie. W I turze wyborów 8 czerwca 2008 poparło ją 47,61% mieszkańców, w II turze 22 czerwca pokonała kandydata Die Linke Klausa Sühla stosunkiem głosów 64 do 31. W sierpniu 2008 została wyznaczona p.o. burmistrza miasta przez Radę Miejską po tym jak do Sądu Administracyjnego w Dreźnie wpłynęły dwie skargi wyborcze, które jednak ostatecznie odrzucono. 20 listopada 2008 objęła stanowisko nadburmistrza stolicy Saksonii, zastępując na tej funkcji burmistrza Ingolfa Roßberga – zawieszonego w 2006 wspólnego kandydata SPD, FDP, Zielonych i PDS na ten urząd, b. członka FDP. Jako burmistrz opowiada się za kontrowersyjnym planem budowy mostu (tzw. Waldschlößchenbrücke) na terenie objętym ochroną UNESCO.
Mieszka na stałe w Dreźnie, jest rozwiedziona, ma córkę i dwoje wnuków.

</doc>
<doc id="1703898" url="https://pl.wikipedia.org/wiki?curid=1703898" title="Mickaël Piétrus">
Mickaël Piétrus

Mickaël Piétrus (ur. 7 lutego 1982 w Les Abymes na Gwadelupie) – francuski koszykarz grający na pozycji obrońcy lub skrzydłowego. Obecnie występuje w zawodowej lidze koszykówki NBA w drużynie Boston Celtics.
Piétrus urodził się w Les Abymes na Gwadelupie, stanowiącej francuski departament zamorski. W wieku piętnastu lat opuścił Gwadelupę i wyjechał do Francji, gdzie dołączył do sekcji juniorów koszykarskiego zespołu Pau Orthez. W Orthez występował przez sześć lat, z czego cztery ostatnie w drużynie seniorskiej. W Pro A zadebiutował w wieku 17 lat. W latach 2001 i 2003 zdobył mistrzostwo Francji, grał również w Eurolidze. W zespole Pau Orthez wystąpił w sumie w 130 meczach, notując średnio 8,6 punktu na mecz (50,2% skuteczności z gry, 36,2% za trzy punkty, 68,2% z rzutów wolnych), 3 zbiórki i 1,7 asysty. W latach 2001, 2002 i 2003 występował w meczach gwiazd francuskiej ekstraklasy. Wraz z reprezentacją Francji zdobył brązowy medal Mistrzostw Europy w Serbii i Czarnogórze w 2005 roku, występował też na Mistrzostwach Świata w Japonii w 2006 roku.
W 2003 przystąpił do draftu i został wybrany w pierwszej rundzie z numerem jedenastym przez Golden State Warriors. Po sezonie 2006/2007 Piétrus miał status zastrzeżonego wolnego agenta i Warriors podpisali z nim kolejny kontrakt pierwszego października 2007. W sezonie 2007/2008 – ostatnim w Golden State – w meczu przeciwko Phoenix Suns Piétrus zdobył 28 punktów, co jest jego rekordem w NBA. W sezonie 2008/2009 przeszedł do Orlando Magic, gdzie w swoim pierwszym sezonie doszedł do finałów NBA, w finale Konferencji Wschodniej pokonując wraz z Magic zespół Cleveland Cavaliers. Piétrus był chwalony przez ekspertów za grę w obronie przeciwko skrzydłowemu Cavaliers LeBronowi Jamesowi – czołowemu zawodnikowi ligi. W Magic występował do grudnia 2010 roku, kiedy wraz z Marcinem Gortatem i Vince'em Carterem przeszedł do Phoenix Suns w zamian za Hidayeta Türkoğlu i Jasona Richardsona.
Piétrus jest zawodnikiem często trapionym przez kontuzje – w debiutanckim sezonie w NBA z powodu urazu lewej kostki opuścił dziesięć spotkań, w sezonie 2004/2005 – 14 spotkań, 2005/2006 – 30, 2006/2007 – 6 meczów. W sezonie 2008/2009 również był kontuzjowany i wystąpił w 54 z 82 meczów sezonu zasadniczego NBA.

</doc>
<doc id="1703899" url="https://pl.wikipedia.org/wiki?curid=1703899" title="Mickael Pietrus">
Mickael Pietrus



</doc>
<doc id="1703903" url="https://pl.wikipedia.org/wiki?curid=1703903" title="Język kaszkajski">
Język kaszkajski

Język kaszkajski – język turkijski, należący do grupy oguzyjskiej tychże, używany przez Kaszkajów, zamieszkujących głównie południowoirański ostan Fars.
Dzieli wiele podobieństw z językami azerskim i afszarskim, wraz z którym bywa czasem klasyfikowany jako dialekt tego pierwszego. Zapisywany perską wersją pisma arabskiego.

</doc>
<doc id="1703904" url="https://pl.wikipedia.org/wiki?curid=1703904" title="Kristaq Skrami">
Kristaq Skrami

Kristaq Skrami (ur. 16 sierpnia 1956 we Wlorze) – albański aktor. 
Życiorys.
W 1981 ukończył studia na wydziale aktorskim Instytutu Sztuk w Tiranie. Po studiach występował na scenie Teatru im. Petro Marko we Wlorze. Na scenie we Wlorze zagrał 50 ról.
Na dużym ekranie zadebiutował w 1981 rolą Viktora w filmie fabularnym "Ne kufi të dy legjendave". Potem zagrał jeszcze w 8 filmach fabularnych. Za rolę Ilira w filmie "Pranvera s'erdhi vetem" został wyróżniony nagrodą aktorską na Festiwalu Filmów Albańskich. Od 2011 pełni funkcję dyrektora Teatru Narodowego (Teatri Kombëtar).
Przez władze Albanii został uhonorowany tytułem Zasłużonego Artysty (alb. Artist i Merituar).

</doc>
<doc id="1703906" url="https://pl.wikipedia.org/wiki?curid=1703906" title="Adam Pług">
Adam Pług



</doc>
<doc id="1703907" url="https://pl.wikipedia.org/wiki?curid=1703907" title="Wesermünde">
Wesermünde

Wesermünde – dawne miasto na prawach powiatu w Niemczech, w prowincji Hanower. Powstało w 1924 z połączenia miast Lehe oraz Geestemünde. W 1939 do miasta przyłączono Bremerhaven, a w 1947 po wejściu w skład kraju związkowego Brema zmieniono nazwę na Bremerhaven. Do 1977 siedziba powiatu Wesermünde.

</doc>
<doc id="1703910" url="https://pl.wikipedia.org/wiki?curid=1703910" title="British and Irish Lions">
British and Irish Lions

British and Irish Lions (z ang. „Brytyjskie i Irlandzkie Lwy”; 1888–1950 "British Isles", 1950–2001 "British Lions") – zespół rugby, w którym występują zawodnicy z reprezentacji Anglii, Irlandii, Szkocji i Walii.
Do drużyny powoływani są, co do zasady, zawodnicy występujący na arenie międzynarodowej, chociaż faktem jest, że "Lwem" może być również zawodnik bez kariery reprezentacyjnej.
Nazwa i symbole.
Pierwotnie zespół używał nazwy "Wyspy Brytyjskie". Podczas wyjazdu do Nowej Zelandii w 1950 roku oficjalnym przydomkiem stały się "Lwy", po raz pierwszy użyte w tym kontekście przez brytyjskich dziennikarzy już w 1924 roku, w nawiązaniu do emblematu lwów na koszulkach i krawatach graczy. Do roku 2001 używano nazwy "Brytyjskie Lwy", którą zmieniono na obecną, "Brytyjskie i Irlandzkie Lwy", uwzględniającą niepodległość Irlandii. Często nazwa zespołu jest skracana - wówczas graczy określa się po prostu "Lwami".
Jako że Lwy nie reprezentują jednego kraju, nie posiadają hymnu. Przed meczami w 2005 roku wprowadzono piosenkę „The Power of Four”, która jednak nie spotkała się z aprobatą kibiców.
Znakiem Lwów są połączone symbole czterech federacji: róża (Anglia), oset (Szkocja), koniczyna (Irlandia) i pióra, będące oznaką księcia Walii. Również strój Lwów oddaje mieszane pochodzenie drużyny. Czerwone koszulki odpowiadają koszulkom Walijczyków, białe spodenki to nawiązanie do graczy z Anglii, granatowe skarpety symbolizują Szkotów, a Irlandczycy reprezentowani są przez zielone wypustki na skarpetach.
Historia.
Pierwszy wyjazd wspólnej reprezentacji Wielkiej Brytanii i Irlandii na półkulę południową miał miejsce w roku 1888. Pierwszy wyjazd był przedsięwzięciem dość ryzykownym, bez jakiejkolwiek gwarancji zysku, jednak sześć kolejnych tras, które miały miejsce do 1910 roku, pozyskały drużynie rzeszę sympatyków i powszechną aprobatę, jako reprezentacji Imperium Brytyjskiego.
Reprezentacja rugbystów Wielkiej Brytanii uczestniczyła również w Igrzyskach Olimpijskich 1900 i 1908, jednak tamte reprezentacje organizowane były niezależnie od drużyny późniejszych Lwów.
W 1949 federacje "Home Nations", czyli krajów Wysp Brytyjskich, utworzyły Komitet Wyjazdowy ("Touring Comitee"), a po raz pierwszy wszyscy zawodnicy w składzie mieli na swoim koncie występy międzynarodowe w 1950 roku, przed tournée do Nowej Zelandii.
Współcześnie.
Od 1989 roku zespół Lwów zwoływany jest regularnie co cztery lata (ostatnio w 2017 roku). Wcześniej, od 1924 roku, Brytyjskie Lwy spotykały się co trzy lata. Każdy z wyjazdów, a są to podróże głównie do krajów tzw. Trzech Narodów - Australii, RPA i Nowej Zelandii, składa się z serii spotkań przygotowawczych i meczów głównych ("tests"). Mecze sparingowe rozgrywane są zwykle przeciwko lokalnym klubom rugby lub reprezentacjom danych regionów. Zakończeniem cyklu są zazwyczaj trzy spotkania z krajem-gospodarzem. I tak na przykład w roku 2009 Lwy rozegrały spotkania z sześcioma południowoafrykańskimi klubami, reprezentacją B i, trzykrotnie, z drużyną "Springbokke".

</doc>
<doc id="1703911" url="https://pl.wikipedia.org/wiki?curid=1703911" title="Courtney Lee">
Courtney Lee

Courtney Lee (ur. 3 października 1985 w Indianapolis) – amerykański koszykarz, grający na pozycji rzucającego obrońcy.
Lee ukończył studia na uniwersytecie Western Kentucky, po czym zgłosił się do draftu NBA w 2008. Został wybrany w pierwszej rundzie, z numerem dwudziestym drugim przez Orlando Magic. W debiutanckim sezonie w NBA zagrał w 77 meczach sezonu zasadniczego (25 w pierwszej piątce), w których notował średnio 8,4 punktu na mecz (45% skuteczności rzutów z gry, 40,4% za trzy punkty, 83% z rzutów wolnych), 2,3 zbiórki i 1,2 asysty. W sezonie 2008/2009 wraz z Magic awansował do finałów NBA, w finale Konferencji Wschodniej pokonując zespół Cleveland Cavaliers.
Pod koniec czerwca 2009 został zawodnikiem New Jersey Nets wraz z Tonym Battie i Raferem Alstonem po wymianie za Vince'a Cartera i Ryana Andersona. W sezonie 2009/2010 w Nets Lee poprawił swój rekord strzelecki do 30 punktów – 8 marca 2010 roku w meczu przeciwko Memphis Grizzlies trafił 13 z 20 rzutów z gry (w tym 2 z 6 za trzy punkty) i 2 z 3 rzutów wolnych, miał także 5 zbiórek, 2 asysty i 2 przechwyty. Przed sezonem 2010/2011 Lee był jednym z zawodników, których kontrakty zostały wymienione w transakcji z udziałem Nets, Indiana Pacers, New Orleans Hornets i Houston Rockets – w jej wyniku trafił do Rockets. W lipcu 2012 trafił do Bostonu Celtics.
7 stycznia 2014, w ramach wymiany między trzema klubami, trafił do Memphis Grizzlies.
22 stycznia 2015 koszulka z jego numerem 32 została zastrzeżona przez uniwersytet Western Kentucky.
16 lutego 2016 w ramach wymiany między Grizzlies, Miami Heat i Charlotte Hornets trafił do tej ostatniej drużyny.
8 lipca 2016 jako wolny agent podpisał kontrakt z New York Knicks.
31 stycznia 2019 trafił w wyniku wymiany do Dallas Mavericks. 11 grudnia 2020 podpisał kolejną umowę z klubem. 10 grudnia opuścił klub.

</doc>
<doc id="1703912" url="https://pl.wikipedia.org/wiki?curid=1703912" title="NBA Finals">
NBA Finals



</doc>
<doc id="1703913" url="https://pl.wikipedia.org/wiki?curid=1703913" title="Lapitowie">
Lapitowie



</doc>
<doc id="1703914" url="https://pl.wikipedia.org/wiki?curid=1703914" title="BTA-6">
BTA-6

BTA-6 () – sześciometrowy teleskop optyczny należący do Specjalnego Obserwatorium Astrofizycznego Rosyjskiej Akademii Nauk (Специальная астрофизическая обсерватория РАН). Teleskop znajduje się na górze Pastuchowa, niedaleko miejscowości Zielenczukskaja na Kaukazie, w Rosji. BTA-6 od czasu powstania w 1975 był największym teleskopem na świecie, wyprzedzając słynny pięciometrowy Teleskop Hale'a, aż do czasu wybudowania dziesięciometrowego Keck 1 na Hawajach w roku 1993. Ze względu na wiele problemów, związanych w szczególności z jego rozmiarami, nigdy nie zdołano w pełni wykorzystać jego teoretycznych zdolności. Przy konstrukcji tego teleskopu zastosowano tzw. montaż alt-azymutalny, który okazał się praktyczniejszy i łatwiejszy w budowie niż stosowany wcześniej montaż paralaktyczny.
Zaraz po jego zbudowaniu propaganda nazywała go „okiem świata”.
Historia.
W roku 1950 Radziecka Akademia Nauk podjęła decyzję budowy nowego obserwatorium. Prace pod kierownictwem Bagrata Joanisianina rozpoczęte zostały w roku 1959 w Pułkowie. Celem było stworzenie największego teleskopu na świecie; zdecydowano się na projekt teleskopu sześciometrowego.
Teoretyczną zdolność rozdzielczą teleskopu określa się na podstawie jego głównych parametrów, które przy sześciometrowym zwierciadle głównym wskazywały na 0,021 sekundy łuku. W praktyce jednak, wartość teoretyczna nigdy nie jest osiągana ze względu na m.in. takie czynniki jak zanieczyszczenia powietrza i jego ruchy oraz rozproszone światło pochodzące z pobliskich miast. Znajdujące się 75 metrów n.p.m. Pułkowo, w którym znajdowało się wówczas najważniejsze w kraju obserwatorium astronomiczne, nie było odpowiednim miejscem na umieszczenie teleskopu o takich rozmiarach. W celu ustalenia możliwie najodpowiedniejszego miejsca na wybudowanie nowego obserwatorium, rozesłano 16 ekspedycji do różnych regionów ZSRR. Ostatecznie, wybrano górę Pastuchowa w północnym Kaukazie, 2070 m n.p.m. W roku 1966 utworzono tam Specjalne Obserwatorium Astrofizyczne.
Pierwsze obserwacje przy użyciu BTA-6 przeprowadzono w nocy z 28 na 29 grudnia 1975. Już na początku okazało się, że teleskop nie spełnia oczekiwań konstruktorów. Zwierciadło główne odznaczało się poważnymi niedoskonałościami, czego jednym z głównych powodów był brak doświadczenia Rosjan w tworzeniu dużych obiektów tego typu.
Główne parametry.
Średnica zwierciadła głównego teleskopu BTA wynosi 605 cm, a jego światłosiła f/4 (ogniskowa 24 m), co pozwala na obserwację obiektów ok. 26 wielkości gwiazdowej. Zdolność rozdzielczą szacuje się na ok. 0,6 sekundy kątowej. Zwierciadło główne waży 42 tony.

</doc>
<doc id="1703915" url="https://pl.wikipedia.org/wiki?curid=1703915" title="KMP vol.1">
KMP vol.1

KMP vol.1 – album zespołu Kosmetyki Mrs. Pinki, który zawiera utwory: premierowe z lat 2004–2005 oraz archiwalne z lat 1985–1988.

</doc>
<doc id="1703916" url="https://pl.wikipedia.org/wiki?curid=1703916" title="Maraton skatowy">
Maraton skatowy

Maraton skatowy – wielorundowy turniej skatowy, obejmujący więcej niż 3 rundy (serie) po 24 rozdania w każdej z nich. Najdłuższe maratony liczyły nawet po 15-18 rund, co stanowi ekwiwalent 5-6 standardowych turniejów. Były to często imprezy całonocne – rozpoczynały się one po południu, a kończyły rankiem następnego dnia.
Pierwsze maratony skatowe w Polsce.
Pierwszy maraton w historii polskiego skata rozegrano 25 maja 1984 roku w Klubie Studenckim „Spirala” w Gliwicach. Zorganizowało go kilku ówczesnych studentów Politechniki Śląskiej, a nad jego przebiegiem czuwał Jerzy Niemiec, przewodniczący założonej nieco wcześniej (3 stycznia 1984) sekcji skatowej Politechniki, wspomagany przez Piotra Niemca i Bogusława Nowakowskiego. W porównaniu z późniejszymi maratonami, frekwencja nie była tu jeszcze zbyt duża (54 zawodników), natomiast pod względem długości gry ustanowiono wówczas rekord, którego już nigdy później nie udało się pobić: rozegrano wtedy aż 18 rund po 24 rozdania. Rozgrywki trwały całą noc, a każda z rund trwała około godziny.
Maraton w „Spirali” zakończył się podwójnym triumfem OKS MDK Mikołów – pierwsze miejsce zajął Ryszard Limański, a na drugiej pozycji uplasował się jego kolega z sekcji, Andrzej Kolon. Dopiero najniższe miejsce na podium przypadło graczowi spoza Mikołowa – Wernerowi Wilczkowi z gliwickiego „Zrembu”.
Jeszcze w tym samym roku, w listopadzie, odbył się 15-rundowy Supermaraton, zorganizowany z okazji „Barbórki” przez sekcję skatową „Zameczek”, działającą przy KWK „Siemianowice”. Kierownikiem imprezy był Marian Prauze z Siemianowic, zaś sędzią głównym zawodów – Jerzy Kuźnik z Mikołowa. W tym przypadku był to już maraton całkowicie „pełnowymiarowy”, nie tylko pod względem liczby rund, ale również frekwencji (160 zawodników) oraz rodzaju nagród (walczono m.in. o telewizor kolorowy, motocykl i motorower). Ten drugi w historii maraton wygrał Krystian Kaszuba z sekcji skatowej „Fazos” Tarnowskie Góry, który wyprzedził Józefa Spyrę („Zameczek” Siemianowice) i Ryszarda Lazara (OKS MDK Mikołów).
Rozkwit i zmierzch maratonów.
Szczyt popularności maratonów przypadł na lata 1985-1986; organizowano je wówczas w kilkunastu miastach Górnego Śląska, zaś największe spośród nich gromadziły po kilkuset zawodników. Zdarzali się nawet goście z zagranicy. Poza wyjątkową, unikalną atmosferą, uczestników przyciągały także dziesiątki bezcennych, bo niedostępnych w handlu nagród. Walczono m.in. o telewizory, lodówki, zamrażarki, pralki, wirówki, motorowery, meble, a nawet o żywe "wieprzki".
Do najważniejszych ośrodków należały w tym czasie miejscowości: Mikołów (a od 1986 roku Katowice-Piotrowice), Siemianowice Śląskie, Żory oraz Tarnowskie Góry.
Do końca 1985 roku maratony skatowe cieszyły się poparciem Polskiego Związku Skatowego i pierwszego prezesa PZSkat, Jana Jojko. Po jego rezygnacji z tego stanowiska (10 grudnia 1985 roku) nowe władze Związku zaprezentowały odmienny, zdecydowanie krytyczny stosunek do idei maratonów skatowych. Zaowocowało to wydaniem decyzji, w myśl której z dniem 1 września 1986 roku – czyli od początku nowego sezonu skatowego – wprowadzony został bezwzględny zakaz organizowania turniejów wielorundowych przez wszystkie kluby skatowe podlegające strukturom Związku.
Od tego momentu maratony organizowane były wyłącznie przez kluby i sekcje pozostające formalnie poza Polskim Związkiem Skatowym. Największe tego rodzaju imprezy odbywały się wówczas w Klubie Skatowym "Famur", będącym przyzakładową sekcją skatową Fabryki Maszyn Górniczych „Famur” w Katowicach-Piotrowicach. W latach 1986-1988 KS "Famur" zorganizował łącznie 22 maratony skatowe, w tym dwa pełne cykle Grand Prix (1987, 1988) składające się z serii 9 i 10 maratonów. Z końcem 1988 roku klub zakończył działalność.
Po roku 1989 popularność maratonów skatowych radykalnie zmalała. Dziś pojedyncze maratony organizowane są już tylko w kilku ośrodkach, m.in. w Bieruniu, przy czym turnieje te obejmują zwykle do 6 rund (po 24 rozdania), względnie 2 lub 3 rundy po 48 rozdań. Dłuższe imprezy spotyka się bardzo rzadko.

</doc>
<doc id="1703917" url="https://pl.wikipedia.org/wiki?curid=1703917" title="Aulus Licinius Archias">
Aulus Licinius Archias

Aulus Licinius Archias także Archias z Antiochii (ur. ok. 120 p.n.e., zm. 61 p.n.e.) – starożytny poeta grecki z Antiochii słynący z talentu improwizatorskiego. W roku 102 p.n.e. przybył do Rzymu, gdzie stał się protegowanym Lukullusa, którego nazwisko przyjął. Został niesłusznie oskarżony o bezprawne nadanie sobie obywatelstwa rzymskiego. Bronił go wówczas jego uczeń Cyceron (słynna mowa "W obronie poety Archiasza").
Życiorys.
Aulus Licyniusz Archiasz pochodził z Antiochii, gdzie przyszedł na świat około 120 roku przed Chr. Już w młodości zabłysnął sławą talentu poetyckiego, która jeszcze wzrosła, gdy wybrał się z publicznymi popisami do innych miast Azji Mniejszej i Grecji. "Sławę jego talentu przewyższała chęć poznania jego osoby, a tę chęć i oczekiwanie – jego przybycie i podziw" pisał po latach zafascynowany jego talentem Cycero. W 101 roku przybył do Rzymu i znalazł gościnę w domu Lukullusa. W 93 roku otrzymał od Lukullusa obywatelstwo rzymskie w lukańskiej Heraklei. Rok później wyjechał z Lukullusem do Azji Mniejszej, gdzie ten objął urząd kwestora i pozostał tam przez 7 lat. Towarzyszył swemu protektorowi podczas jego wojny z Mitrydatesem. W 62 roku został oskarżony przed pretorem Q. Cyceronem o niezgodne z prawem uzyskanie obywatelstwa rzymskiego. Jego obrony podjął się wówczas brat pretora, Marek Tuliusz Cycero, uczeń i przyjaciel Archiasza. Wywdzięczając się Rzymowi za gościnność sławił wierszem jego zwycięstwa i wybitnych mężów. Napisał między innymi poematy epiczne o wojnie Mariusza z Cymbrami i o przewagach Lukullusa nad Mitrydatesem, pochwałę Roscjusza i konsulatu Cycerona. Cycero tak chwali jego występy publiczne w napisanej w 62 roku mowie "W obronie poety Archiasza" ("Pro Archia poeta"): "Ileż to razy słyszałem go improwizującego wielką ilość wybornych wierszy o współczesnych zdarzeniach! Ileż razy na wezwanie improwizował na ten sam temat w innych słowach i zdaniach! A co napisał po namyśle i starannie opracował, to zyskiwało takie uznanie, że sławą dorównywał dawnym pisarzom". Podziwem w Rzymie otaczali go nie tylko Mariusz, Lukullus i Cycero, lecz także Q. Metellus Numidicus i jego syn Pius, M. Aemilius, Q. Catullus ojciec i syn, L. Crassus, Drusus, Oktawiusz, Katon młodszy, cała rodzina Hortensjuszów. Improwizujących poprzedników w literaturze greckiej miał w sofiście z IV wieku Alcydamasie i Antypatrze z Sydonu (z połowy II wieku), którego wspomina z podziwem Cycero w innej swojej mowie ("De oratione" 3, 194).
Twórczość.
Poematy epickie Archiasza nie przetrwały. Zachowało się natomiast około 30 jego epigramów w "Antologii palatyńskiej", gdzie trafiły za pośrednictwem "Wieńca" Filipa z Tesaloniki. Jego utwory są sygnowane jego imieniem z podaniem trojakiej ojczyzny, raz z dodatkiem młodszy, raz „gramatyk” i kilkakrotnie samym tylko imieniem. Zachowana spuścizna Archiasza, pisana, a nie mówiona publicznie, nie potwierdza zachwytów jemu współczesnych. Epigramy jego są w większości naśladowaniem utworów innych poetów lub wariacjami na ich temat. Najwięcej naśladuje Meleagra z Gadary i Leonidasa z Tarentu. Jak Meleager przyjmuje w swe serce wszystkie strzały Erosa, by już dla innych ich nie wystarczyło (V 58). Za Leonidasem sądzi, że ucieczka przed bożkiem miłości jest daremna, bo jest on skrzydlaty, podczas gdy poeta pieszy (V 59). W epigramie wotywnym (VI 16) jeden z myśliwych ofiarowuje Panowi łowcze obierze, drugi – sidła na ptaki, trzeci – sieci na ryby, aby im się powodziło w powietrzu, na morzu i w lesie. Spośród siedmiu innych epigramów wotywnych Archiasza, trzy (VI 179-181) są wariacjami na ten właśnie temat. W epigramie nagrobnym (VII 818), będącym naśladownictwem Leonidasa z Tarentu, zmarły cynik Diogenes prosi przewoźnika acheronckiego o wzięcie go do przepełnionej łodzi, nic bowiem nie ma ze sobą prócz płaszcza, torby, bańki na oliwę i kija, i nic nigdy więcej nie miał. Podobnych epigramów jest osiem. Przykładem epigramu epidejktycznego (IX 19) jest utwór o koniu wyścigowym Orle, który za młodu brał nagrody w igrzyskach, a na starość obraca kierat w młynie. Jeden z najlepszych epigramów poety opowiada o sroce (VII 191): "Ja, któram niegdyś pasterzom, drwalom, rybakom zapuszczającym sieci odrzucała ich okrzyki – rozlicznymi przyśpiewkami przedrzeźniając ich słowa, niby echo, natrząsając się z nich moim dziobem szyderczym – Oto bez głosu już milcząca – odkąd upadłam na ziemię – leżę tu, zapomniawszy przekory, mojej pasji naśladowania. "

</doc>
<doc id="1703920" url="https://pl.wikipedia.org/wiki?curid=1703920" title="Pandi Siku">
Pandi Siku

Pandi Siku (ur. 28 lipca 1949 w Tiranie, zm. 16 sierpnia 2022 w Stanach Zjednoczonych) – albański aktor teatralny i filmowy.
Życiorys.
W 1972 ukończył studia na wydziale aktorskim Instytutu Sztuk w Tiranie i w 1973 zaczął pracę w Teatrze Ludowym (alb. Teatri Popullor). Na scenie narodowej zadebiutował rolą w dramacie "Toka jone" (Nasza ziemia). W 2001 odszedł z teatru i wraz z rodziną wyjechał do USA. Mieszkał w stanie Illinois. Sporadycznie przyjeżdżał do Albanii i występował na scenach stołecznych.
Na dużym ekranie wystąpił po raz pierwszy w 1971 (jeszcze w okresie studiów), grając niewielką rolę Hamalla w filmie "Kur zbardhi nje dite". Potem zagrał jeszcze w 13 filmach fabularnych.
Był żonaty, miał córkę (Yonah)

</doc>
<doc id="1703928" url="https://pl.wikipedia.org/wiki?curid=1703928" title="Cisza jest... nic się nie dzieje">
Cisza jest... nic się nie dzieje

Cisza jest... nic się nie dzieje – album kompilacyjny różnych wykonawców wydany w 1990 roku, wydany przez Tonpress.
Projekt graficzny – Aleksander Januszewski.
Lista utworów.
Źródło:.

</doc>
<doc id="1703929" url="https://pl.wikipedia.org/wiki?curid=1703929" title="Franciszek Krupiński">
Franciszek Krupiński

Franciszek Salezy Krupiński (ur. 22 stycznia 1836 w Łukowie, zm. 16 sierpnia 1898 w Warszawie) – polski filozof i publicysta.
Życiorys.
W 1858 wstąpił do zgromadzenia ojców pijarów w Opolu, a następnie kształcił się w kolegium pijarskim oraz w Akademii Duchownej w Warszawie (od 1853 do 1858). Uczęszczał na wykłady nauk przyrodniczych w Akademii Medyczno-Chirurgicznej oraz filozofii u Henryka Struvego w Szkole Głównej.
Kierując swe zainteresowania naukowe – podobnie jak Struve – w kierunku logiki, dokonał przekładu dwutomowego podręcznika Alexandra Baina do logiki.
Święcenia kapłańskie otrzymał w 1859. Po rozwiązaniu zakonu nie sekularyzował się, lecz był najpierw rektorem kościoła popijarskiego, a następnie nauczycielem religii. Pisał artykuły i rozprawy do Ateneum, Biblioteki Warszawskiej, Pamiętnika Religijno-Moralnego oraz Tygodnika Ilustrowanego. Pochowany na cmentarzu Powązkowskim w Warszawie (kwatera 28-5-19). Jego rozprawa "Romantyzm i jego skutki" z roku 1876, była jednym z najważniejszych tekstów krytycznoliterackich konstytuujących polski pozytywizm.

</doc>
<doc id="1703930" url="https://pl.wikipedia.org/wiki?curid=1703930" title="Mo Williams">
Mo Williams

Maurice „Mo” Williams (ur. 19 grudnia 1982 w Jackson w stanie Missisipi) – amerykański koszykarz grający na pozycji rozgrywającego, po zakończeniu kariery zawodniczej trener koszykarski, obecnie asystent trenera drużyny akademickiej Cal State Northridge Matadors.
W 2001 wystąpił w meczu gwiazd amerykańskich szkół średnich - McDonald’s All-American.
Williams ukończył studia na uniwersytecie Alabamy. Zgłosił się do draftu NBA, w którym został wybrany z czterdziestym siódmym numerem przez Utah Jazz. W debiutanckim sezonie notował średnio 5 punktów oraz po 1,3 zbiórki i asysty na mecz. Latem został wolnym agentem i podpisał kontrakt z Milwaukee Bucks, w którym występował przez cztery kolejne sezony. 
W 2006 T.J. Ford, który dotychczas był podstawowym rozgrywającym Bucks został oddany do Toronto Raptors w zamian za skrzydłowego Charliego Villanuevę, a jego miejsce w pierwszej piątce zajął Williams. 20 grudnia 2006, w wygranym 121:95 meczu przeciwko Miami Heat zanotował pierwsze w karierze triple-double, uzyskując 19 punktów, 11 zbiórek i 10 asyst. Po sezonie 2006/2007 podpisał nowy kontrakt z Bucks, jednak rok później trafił do Cleveland Cavaliers. Sezon 2008/2009 był dla Williamsa najlepszy w karierze pod względem średniej zdobywanych punktów na mecz (17,8), skuteczności rzutów za trzy punkty (43,6%) oraz z rzutów wolnych (91,2%). Wystąpił również w meczu gwiazd NBA, gdzie zastąpił kontuzjowanego Chrisa Bosha. Wraz z Cavaliers awansował do finałów konferencji wschodniej, gdzie jednak zostali pokonani 4:2 przez Orlando Magic. 
W lutym 2011 brał udział w wymianie, w ramach której trafił do Los Angeles Clippers. 28 czerwca 2012 roku trafił do Utah Jazz. 8 sierpnia 2013 podpisał dwuletni kontrakt z Portland Trail Blazers. 30 lipca 2014 podpisał kontrakt z Minnesotą Timberwolves. 13 stycznia 2015 roku, zdobywając 52 punkty w meczu z Indianą Pacers, poprawił rekord Timberwolves pod względem liczby zdobytych punktów w jednym meczu.
W lipcu 2015 został po raz drugi w karierze zawodnikiem Cleveland Cavaliers. 7 stycznia 2017 został wymieniony do zespołu Atlanty Hawks, wraz z Mikiem Dunleavy Jr oraz przyszłym wyborem I rundy draftu, w zamian za Kyle'a Korvera. 18 stycznia trafił do Denver Nuggets, w zamian za prawa do Cenka Akyola, po czym został zwolniony.

</doc>
<doc id="1703932" url="https://pl.wikipedia.org/wiki?curid=1703932" title="Gnom (literatura)">
Gnom (literatura)

Gnom – w literaturze to sentencja lub zdanie mające za zadanie wyrażenia jakiejś myśli ogólnej (często o charakterze dydaktycznym) lapidarnie (zwięźle i treściwie) sformułowanej za pomocą wiersza lub prozy. Jest to jedna z najstarszych form greckiej poezji lirycznej.

</doc>
<doc id="1703933" url="https://pl.wikipedia.org/wiki?curid=1703933" title="Międzynarodówka (album)">
Międzynarodówka (album)

Międzynarodówka – pierwsza płyta zespołu Aurora nagrana latem 1988 roku w Izabelin Studio. Oficjalnie wydana w 2004 przez wydawnictwo Pop Noise. Na płycie znajduje się 12 kompozycji zaśpiewanych w kilku różnych językach.
Lista utworów.
źródło:.
Skład.
źródło:.

</doc>
<doc id="1703937" url="https://pl.wikipedia.org/wiki?curid=1703937" title="Days of '49">
Days of '49

Days of '49 – utwór zaaranżowany przez Boba Dylana, nagrany przez niego na dwóch sesjach w marcu 1970 r. i wydany na albumie "Self Portrait" w czerwcu 1970 r. Znany jest także jako "The Days of Forty-Nine".
Historia i charakter utworu.
Utwór ten został nagrany na szóstej i ósmej sesji do albumu 4 i 11 marca 1970 r. To ostatnia sesja poświęcona była jedynie instrumentalnym overdubbingom. Plonem szóstej sesji była także piosenka "Early Morning Rain" oraz odrzuty: "Thirsty Boots", "Little Brown Dog", "Railroad Bill", "House Carpenter", "Tell Ol' Bill" i "Take [Me] Back Again". Na sesji ósmej dokonano także instrumentalnych overdubbingów takich piosenek jak "Alberta # 1, "All the Tired Horses", "Little Sadie".
Piosenka ta ma starą historię; zasadniczy temat jest całkowicie tradycyjny i anonimowy, jednak z biegiem czasu była ona poddawana przeróbkom i jako współautorzy figurują F. Warner, John A. Lomax i jego syn Alan Lomax.
Piosenka związana jest ze słynną "gorączką złota", która wybuchła w Ameryce w 1849 r. po znalezieniu złota w Sutter's Mill w Kalifornii. Zbiegło się to z końcem wojny z Meksykiem, której skutkiem było poważne zubożenie części społeczeństwa. Dla tych bezrobotnych i bezdomnych ludzi znalezienie złota w górach Sierra Nevada było jedyną nadzieją zmiany losu.
Piosenka powstała zapewne zaraz po 1849 r. i opisuje nowe zasady współżycia społecznego powstałe w demokratycznych wspólnotach poszukiwaczy złota opartych na zasadzie koleżeńskości. Źródłem utworu jest piosenka "Old Put's Golden Songster" skomponowana przez Old Puta w dniach "gorączki złota".
W wykonaniu Dylana piosenka wyróżnia się korzystnie na tle innych utworów z "Self Portrait". Minimalistyczny akompaniament i bardzo dobra interpretacja stawiają tę wersję blisko piosenek z albumu John Wesley Harding.

</doc>
<doc id="1703939" url="https://pl.wikipedia.org/wiki?curid=1703939" title="5 Łotewski Policyjny Pułk Graniczny SS">
5 Łotewski Policyjny Pułk Graniczny SS

5 Łotewski Policyjny Pułk Graniczny SS (niem. "Lettisches Grenzschutz SS Regiment 5 (Polizei)") – kolaboracyjna jednostka policyjna Waffen-SS złożona z Łotyszy podczas II wojny światowej
Historia.
Został utworzony w lutym 1944 r. Na jego czele stanął Waffen-Obersturmbannführer der SS Jānis Zvaigzne. Pułk składał się z czterech batalionów. Liczył ok. 2,7 tys. ludzi. Pełnił zadania ochrony dawnej granicy między Łotwą i ZSRR. Poniósł duże straty podczas walk z partyzantami, a następnie z Armią Czerwoną. W grudniu został rozformowany, a ocaleli Łotysze zasilili nowo formowany 106 Pułk Grenadierów SS.

</doc>
<doc id="1703940" url="https://pl.wikipedia.org/wiki?curid=1703940" title="Burgman">
Burgman



</doc>
<doc id="1703944" url="https://pl.wikipedia.org/wiki?curid=1703944" title="Sim Iness">
Sim Iness

Simeon Garland „Sim” Iness (ur. 9 lipca 1930 w Keota w Oklahomie, zm. 23 maja 1996 w Porterville w Kalifornii) – amerykański lekkoatleta, specjalista rzutu dyskiem, mistrz olimpijski z Helsinek w 1952.
Jako dziecko przeniósł się w 1934 wraz z rodzicami z Oklahomy do Tulare w Kalifornii. Przeprowadzka była wymuszona przez kryzys w ojczystym rejonie wywołany klęskami burz pyłowo-piaskowych znanymi jako "Dust Bowl". W Kalifornii zaprzyjaźnił się z innym lekkoatletą, późniejszym mistrzem olimpijskim Bobem Mathiasem. Uczęszczał na Uniwersytet Południowej Kalifornii.
Na igrzyskach olimpijskich w 1952 w Helsinkach zwyciężył pokonując faworytów Adolfo Consoliniego z Włoch i swego rodaka Fortune Gordiena. Ustanowił rekord olimpijski wynikiem 55,03 m.
20 czerwca 1953 ustanowił rekord świata w Lincoln rzutem na odległość 57,93 m. Był akademickim mistrzem Stanów Zjednoczonych (NCAA) w 1952 i 1953.
Po zakończeniu kariery pracował jako trener lekkoatletyczny.

</doc>
<doc id="1703946" url="https://pl.wikipedia.org/wiki?curid=1703946" title="Przeciwpancerna Kompania Ryga">
Przeciwpancerna Kompania Ryga

Przeciwpancerna Kompania "Ryga" (Panzerjäger-Kompanie "Riga") - kolaboracyjny oddział wojskowy złożony z Łotyszy podczas II wojny światowej
Historia.
W kwietniu 1945 r. ok. 60 łotewskich Flakhelfern (młodych członków oddziałów pomocniczych Luftwaffe) zostało zgrupowanych w obozie w Uściu nad Łabą, gdzie sformowano z nich Panzerjäger-Kompanie "Riga". Składała się ona z trzech plutonów przeciwpancernych. Funkcje dowódcze pełnili przybyli oficerowie łotewskich oddziałów Waffen-SS. Łotysze nie zdążyli jednak otrzymać uzbrojenia przeciwpancernego. Wobec ofensywy Armii Czerwonej kompania 6 maja ewakuowała się na zachód, oddając się wkrótce do niewoli amerykańskiej.
Linki zewnętrzne.
Łotewskie formacje kolaboranckie w służbie niemieckiej (jęz. rosyjski)

</doc>
<doc id="1703948" url="https://pl.wikipedia.org/wiki?curid=1703948" title="Marigold">
Marigold



</doc>
<doc id="1703949" url="https://pl.wikipedia.org/wiki?curid=1703949" title="Ken Carpenter">
Ken Carpenter

William Kenneth "Ken" Carpenter (ur. 19 kwietnia 1913 w Compton, w Kalifornii, zm. 15 marca 1984 w Buena Park, w Kalifornii) – amerykański lekkoatleta, specjalista rzutu dyskiem, mistrz olimpijski z Berlina w 1936.
Studiował na University of Southern California. W 1935 zdobył mistrzostwo Stanów Zjednoczonych (AAU) w rzucie dyskiem, a także akademickie mistrzostwo NCAA i IC4A. W 1936 ponownie został mistrzem USA (AAU) oraz NCAA.
Na igrzyskach olimpijskich w 1936 w Berlinie Carpenter zwyciężył ustanawiając rekord olimpijski rzutem na odległość 50,48 m. Był to pierwszy wynik powyżej 50 m na igrzyskach olimpijskich. Rekord życiowy Carpentera to 53,08 m (Praga, 1936)i.
W późniejszych latach był trenerem i nauczycielem w college'ach w Kalifornii.

</doc>
<doc id="1703959" url="https://pl.wikipedia.org/wiki?curid=1703959" title="Znaki na drodze">
Znaki na drodze

Znaki na drodze – polski czarno-biały film psychologiczny z 1969 roku w reżyserii Andrzeja Jerzego Piotrowskiego, zrealizowany na podstawie powieści Andrzeja Twerdochliba "Gwiazda sezonu".
Film kręcono w Bolesławcu.
Został wyróżniony w 1971 roku Złotym Lampartem na MFF w Locarno.
Premiera odbyła się wraz z reportażem "Obóz na Przemysłowej" produkcji WFD
Opis fabuły.
Michał, człowiek z bogatą więzienną przeszłością, postanawia skończyć ze starym sposobem życia i zatrudnia się w bazie transportowej, gdzie jako jedyny przeciwstawia się panującym tam nadużyciom i kradzieżom. Wkrótce z pomocą przychylnej mu dyspozytorki Jadwigi udaremnia kradzież cementu. Od tej pory jego życie się zmienia.
Obsada aktorska.
Źródło.

</doc>
<doc id="1703960" url="https://pl.wikipedia.org/wiki?curid=1703960" title="Tylko umarły odpowie">
Tylko umarły odpowie

Tylko umarły odpowie – polski czarno-biały film kryminalny z 1969 roku, w reżyserii Sylwestra Chęcińskiego. 
Pierwowzorem scenariusza do filmu była powieść autorstwa Andrzeja Wydrzyńskiego (Artur Morena) pt. "Czas zatrzymuje się dla umarłych". Film kręcono we Wrocławiu.
Opis fabuły.
Doświadczony milicjant, kapitan Wójcik, prowadzi śledztwo w sprawie zabójstwa kasjera w pewnej firmie. Gdy postępowanie utyka w miejscu, kapitan postanawia działać na własną rękę. W tym czasie ginie jeden ze świadków. Śledztwo zostaje wznowione. Okazuje się jednak, że życie kapitana również jest zagrożone.

</doc>
<doc id="1703961" url="https://pl.wikipedia.org/wiki?curid=1703961" title="Martwa fala (film)">
Martwa fala (film)

Martwa fala – polski film psychologiczny z 1970 roku, w reżyserii Stanisława Lenartowicza.
Premiera odbyła się w podwójnym pokazie z dokumentem "Pasje Jana Matejki" WFO z 1969 roku.
Opis fabuły.
Akcja filmu rozgrywa się na morzu, podczas rejsu statkiem. Głównym aspektem dzieła jest konflikt pomiędzy Markiem, świeżo upieczonym absolwentem szkoły morskiej, a kapitanem – surowym, ale mimo wszystko sprawiedliwym człowiekiem. Trudna szkoła życia, którą przejdzie ów absolwent, przekona go do osoby kapitana, a ten oświadczy, że chłopak zdał swój prawdziwy, życiowy marynarski egzamin.

</doc>
<doc id="1703962" url="https://pl.wikipedia.org/wiki?curid=1703962" title="Meta (film)">
Meta (film)

Meta – polski czarno-biały telewizyjny film fabularny z 1971 roku, w reżyserii Antoniego Krauzego. Film zaliczany do tzw. półkowników, którego rozpowszechnianie zostało opóźnione przez cenzurę PRL-u.
Fabuła.
Opowieść o skutkach przypadkowego spotkania, w poczekalni dworca kolejowego, po latach dwóch kolegów, dawnych członków ZMP, z których każdy pokierował życiem na swój sposób.
Władysław Trzeciak i Kazimierz Kaczyński to dwie całkiem odmienne postacie. Pierwszy – zawsze spokojny i wyważony, założył rodzinę i ma nawet dwójkę dzieci. Lekkoduch Kazimierz „Kaczor” lubi imponować i być w centrum uwagi, a pieniądze zdobywa kombinując, nie zaś męcząc się uczciwą pracą.
„Kaczor” aktualnie poszukuje jakiejś "mety", czyli przygodnego miejsca do przejściowego zamieszkania. Władysław odpłatnie przygarnia go pod swój dach, choć żyje w bardzo skromnych warunkach. Ma kłopoty zawodowe, ponieważ przeciwstawia się oszustwom w swoim zakładzie pracy. Kazik ma spać w kuchni, na łóżku po babci. Po wprowadzeniu się coraz bardziej wkracza w domowe sprawy gospodarzy, szasta pieniędzmi i usiłuje nakłonić kolegę do nieuczciwego zarabiania, przy okazji uwodząc jego żonę i prezentami zjednując sobie dzieci.

</doc>
<doc id="1703964" url="https://pl.wikipedia.org/wiki?curid=1703964" title="Hans Szyc">
Hans Szyc

Hans Bernard Szyc (ur. 21 października 1941 w Gdańsku, zm. 24 sierpnia 2022 tamże) – polski polityk, poseł na Sejm II kadencji.
Życiorys.
Ukończył w 1970 studia na Wydziale Elektrycznym Politechniki Gdańskiej, a także studia podyplomowe z zakresu zastosowania komputeryzacji w projektowaniu (1975) oraz organizacji i zarządzania przemysłem (1978). Pracował m.in. na stanowisku dyrektora Stoczni Gdańskiej.
W 1993 uzyskał mandat posła na Sejm II kadencji. Został wybrany w okręgu gdańskim z listy Bezpartyjnego Bloku Wspierania Reform. W trakcie kadencji należał do stowarzyszenia i koła poselskiego Nowa Polska, później przystąpił do Federacyjnego Klubu Parlamentarnego na rzecz AWS. Zasiadał w Komisji Stosunków Gospodarczych z Zagranicą, Komisji Systemu Gospodarczego i Przemysłu, Komisji Nadzwyczajnej do rozpatrzenia projektów ustaw dotyczących reformy Centrum Administracyjnego i Gospodarczego Rządu, Komisji Nadzwyczajnej do Rozpatrzenia Projektów Ustaw Lustracyjnych oraz w Komisji Nadzwyczajnej do Spraw Paktu o Przedsiębiorstwie Państwowym w Trakcie Przekształceń. Był także członkiem dwóch podkomisji. W 1997 nie ubiegał się o reelekcję.
W późniejszym okresie był przewodniczącym Sekcji Emerytów i Rencistów Regionu Gdańskiego NSZZ „Solidarność”. W 2010 bez powodzenia kandydował z listy Sojuszu Lewicy Demokratycznej do Sejmiku Województwa Pomorskiego.
Zmarł 24 sierpnia 2022. Został pochowany na cmentarzu w Nowym Porcie w Gdańsku.

</doc>
<doc id="1703966" url="https://pl.wikipedia.org/wiki?curid=1703966" title="Gerry Weber Open 2009">
Gerry Weber Open 2009

Gerry Weber Open 2009 – tenisowy turniej ATP rangi ATP World Tour 250 z cyklu Gerry Weber Open rozgrywany w dniach 6–14 czerwca 2009 roku w Halle na kortach trawiastych o puli nagród 750 000 euro.

</doc>
<doc id="1703967" url="https://pl.wikipedia.org/wiki?curid=1703967" title="Rajd Dakar 1998">
Rajd Dakar 1998

Rajd Dakar 1998 (Rajd Paryż - Dakar 1998) - dwudziesta edycja terenowego Rajdu Dakar, która odbyła się na trasie Paryż - Grenada - Dakar. W rajdzie uczestniczyło 349 pojazdów, zaś cała trasa wynosiła 10 593 km. Na trasie 9. etapu w Taoudenni (Mali) doszło do ataku tubylców na przejeżdzających nieopodal zawodników, nikt nie ucierpiał. W kategorii samochodów tryumfował Francuz Jean-Pierre Fontenay, zaś w kategorii motocykli - po raz szósty, także Francuz - Stephane Peterhansel.

</doc>
<doc id="1703968" url="https://pl.wikipedia.org/wiki?curid=1703968" title="Ten okrutny, nikczemny chłopak">
Ten okrutny, nikczemny chłopak

Ten okrutny, nikczemny chłopak – polski film psychologiczny z 1972 roku, w reżyserii Janusza Nasfetera.
Opis fabuły.
Romek jest chłopcem, którego nikt nie chce i który u nikogo nie może odnaleźć miłości. Jego matka w ogóle się nim nie interesuje. Chłopiec dostaje się pod strefę wpływów przedsiębiorczego Janusza. Ten uczy go kradzieży. Podczas pierwszej próby zostaje przyłapany i trafia przed sąd dla nieletnich. Matka postanawia skorzystać z nadarzającej się okazji i umieścić go w domu dziecka.

</doc>
<doc id="1703970" url="https://pl.wikipedia.org/wiki?curid=1703970" title="Bayerischen Voralpen">
Bayerischen Voralpen



</doc>
<doc id="1703971" url="https://pl.wikipedia.org/wiki?curid=1703971" title="Godzina szczytu">
Godzina szczytu

Godzina szczytu – polski film psychologiczny z 1973 roku, w reżyserii Jerzego Stefana Stawińskiego. Pierwowzorem scenariusza do filmu była powieść pt. "Godzina szczytu" autorstwa Jerzego Stefana Stawińskiego.
W 2006 roku powstał rosyjski remake filmu w reżyserii Olega Fesenko pod tytułem "Час пик".
Opis fabuły.
45-letni dyrektor zakładu Krzysztof Maksymowicz dowiaduje się, że jest nieuleczalnie chory - ma nowotwór. W krótkim czasie, jaki pozostał do operacji, postanawia uporządkować swoje życie. Nagle wydostają się na wierzch skrywane przed nim tajemnice - w pracy wcale nie jest niezastąpiony, a jego żona woli jego kolegę. Krzysztof bierze rozwód, sprzedaje samochód i zwalnia się z pracy. Tymczasem okazuje się, że nowotwór udało się usunąć.

</doc>
<doc id="1703973" url="https://pl.wikipedia.org/wiki?curid=1703973" title="Przegląd Oświatowo-Wychowawczy">
Przegląd Oświatowo-Wychowawczy

Przegląd Oświatowo–Wychowawczy – kwartalnik pedagogiczny wydawany w Krakowie w latach 1974–1990, początkowo przez Instytut Kształcenia Nauczycieli i Badań Oświatowych, następnie przez Oddział Doskonalenia Nauczycieli, a na pod koniec swego istnienia przez Centrum Doskonalenia Nauczycieli Oddział w Krakowie. W latach 1974–1983 redaktorem naczelnym był S. Witek, w latach 1984–1990 – S. Rzęsikowski. Na łamach pisma ukazywały się artykuły na temat historii szkolnictwa, problemów wychowawczych i metodologii badań pedagogicznych. Kontynuacją pisma jest „Hejnał Oświatowy” – popularnonaukowe pismo wydawane od 1992 roku.

</doc>
<doc id="1703975" url="https://pl.wikipedia.org/wiki?curid=1703975" title="Złoto (polski film 1974)">
Złoto (polski film 1974)

Złoto – polski krótkometrażowy film psychologiczny z 1974 roku, w reżyserii Sylwestra Szyszki. Film jest ósmym obrazem cyklu pt. "Najważniejszy dzień życia".
Plenery: Giżycko, Ryn.
Fabuła.
Akcja filmu toczy się w 1945 roku. Włodzimierz Kalita zostaje burmistrzem miasteczka zrujnowanego przez Niemców. Najważniejsze budynki są zrównane z ziemią. Tymczasem mieszkańcy potrzebują wody, jedzenia i mieszkania. Kalita zdaje sobie sprawę, że wkrótce mieszkańcy zamienią się w szabrowników, jeśli nie dostaną tego, czego oczekują. Nagle burmistrz wpada na świetny pomysł. Rozpuszcza plotkę, że Niemcy ukryli w mieście złoto, które znajduje się pod gruzami. Ludzie masowo rzucają się do kopania, odsłaniając także budynki potrzebne miastu.

</doc>
<doc id="1703976" url="https://pl.wikipedia.org/wiki?curid=1703976" title="Toonstruck">
Toonstruck

Toonstruck – przygodowa gra komputerowa wydana przez Virgin Interactive. Gra opowiada o rysowniku Drew Blancu, który ma na celu stworzyć w ciągu jednej nocy grupkę postaci, dla pokazu dla dzieci. Kiedy zasypia uruchamia się telewizor i wciąga rysownika, przenosząc go do świata postaci, których stworzył. Celem gry jest znalezienie 11 elementów, które utworzą maszynę odwracającą zniszczenia. W grze są trzy krainy. Drew Blanc jest jedyną prawdziwą postacią w grze, przedstawiana przez Christophera Lloyda. Premiera gry była 31 października 1996 , a rok później powstała polska wersja tej gry . Platformą do gry jest Microsoft Windows i DOS. Wymagania sprzętowe: procesor 486, 16MB RAM, SVGA.

</doc>
<doc id="1703978" url="https://pl.wikipedia.org/wiki?curid=1703978" title="Rajd Dakar 1997">
Rajd Dakar 1997

Rajd Dakar 1997 (Rajd Paryż - Dakar 1997) - dziewiętnasta edycja terenowego Rajdu Dakar, która odbyła się na trasie Dakar - Agadez - Dakar. Trasa rajdu liczyła 8 049 km, startowało 280 pojazdów. Jutta Kleinschmidt została pierwszą kobietą, która została sklasyfikowana na wysokim piątym miejscu. W kategorii samochodów tryumfował Japończyk Kenjiro Shinozuka, zaś w kategorii motocykli - po raz piąty Francuz Stephane Peterhansel.

</doc>
<doc id="1703991" url="https://pl.wikipedia.org/wiki?curid=1703991" title="Kazimierz Jezierski">
Kazimierz Jezierski

Kazimierz Jan Jezierski (ur. 14 stycznia 1946 w Grodźcu) – polski polityk, poseł na Sejm PRL VIII i IX kadencji.
Życiorys.
W latach 1958–1962 działał w Związku Harcerstwa Polskiego, w okresie 1961–1970 w Związku Młodzieży Socjalistycznej, a w latach 1964–1970 w Zrzeszeniu Studentów Polskich. W 1970 uzyskał tytuł magistra inżyniera technika górniczego na Politechnice Śląskiej. Od 1970 pracował w Głównym Instytucie Górnictwa w Katowicach jako stażysta, potem asystent naukowo-badawczy. Od 1971 był nadsztygarem urządzeń hydraulicznych w Kopalni Węgla Kamiennego „Andaluzja”. W 1973 wstąpił do Polskiej Zjednoczonej Partii Robotniczej. I sekretarz OOP, członek Plenum Komitetu Zakładowego i Komitetu Miejskiego PZPR. W latach 1980–1984 był radnym Wojewódzkiej Rady Narodowej w Katowicach. W 1981 został posłem na Sejm PRL VIII kadencji w okręgu Bytom z ramienia PZPR. Był członkiem komisji sejmowych: Górnictwa, Energetyki i Chemii; Pracy i Spraw Socjalnych; Do Spraw Samorządu Pracowniczego Przedsiębiorstw oraz Górnictwa, Energetyki i Wykorzystania Zasobów Naturalnych. W 1985 ponownie uzyskał mandat posła. W Sejmie IX kadencji zasiadał w Komisji Górnictwa i Energetyki oraz w Komisji Odpowiedzialności Konstytucyjnej. Został członkiem Towarzystwa Przyjaźni Polsko-Radzieckiej, Polskiego Czerwonego Krzyża, Polskiego Towarzystwa Turystyczno-Krajoznawczego oraz do Stowarzyszenia Inżynierów i Techników Górnictwa.

</doc>
<doc id="1703992" url="https://pl.wikipedia.org/wiki?curid=1703992" title="Helena Jurgielewicz (polityk)">
Helena Jurgielewicz (polityk)

Helena Jurgielewicz z domu Zalewska (ur. 30 stycznia 1949 w Lidzbarku Warmińskim) – polska polityk, posłanka na Sejm PRL IX kadencji.
Życiorys.
Córka Jana i Aleksandry. Skończyła Zasadniczą Szkołę Rachunkowości Rolnej w Smolajnach. Od 1975 pracowała w Zakładach Przemysłu Dziewiarskiego „Morena” w Lidzbarku Warmińskim. 21 lipca 1976 wstąpiła do Polskiej Zjednoczonej Partii Robotniczej. Od 4 października 1984 do 17 października 1986 była członkinią Komitetu Miejskiego PZPR w Lidzbarku Warmińskim, zasiadając w jego egzekutywie. Działaczka związków zawodowych i Ligi Kobiet Polskich. W latach 1985–1989 pełniła mandat posłanki na Sejm PRL IX kadencji z okręgu Olsztyn, zasiadała w Komisji Przemysłu. W 2014 bez powodzenia kandydowała na radną Lidzbarka Warmińskiego z ramienia Polskiego Stronnictwa Ludowego.

</doc>
<doc id="1703993" url="https://pl.wikipedia.org/wiki?curid=1703993" title="Pachymetria">
Pachymetria

Pachymetria (CCT) – z greki παχύς pachýs `gruby' metoda diagnostyczna służąca do oceny grubości rogówki.
Obecnie jest obowiązkowym badaniem u chorych na jaskrę i nadciśnienie oczne, dowiedziono bowiem, że zmiany rogówki są czynnikiem rozwoju jaskry a cienka rogówka jest dodatkowo czynnikiem ryzyka rozwoju neuropatii jaskrowej. Badania pachymetrii są także niezbędne przed zabiegami chirurgicznymi na rogówce, jak chociażby LASIK.
Badanie przeprowadzane jest za pomocą specjalnego urządzenia, tak zwanego pachymetru. Dostępne obecnie pachymetry umożliwiają pomiar grubości rogówki metodą dotykową z wykorzystaniem metody ultrasonografii lub metodami bezdotykowymi, gdy nie jest wymagany kontakt urządzenia z okiem. Stosuje się pachymetry cechujące się różnymi metodami bezdotykowego pomiaru, takie jak APC ("Automatic Puff Control") – system kontroli ciśnienia wyzwalanego powietrza, czy w oparciu o technologię OLCR ("Optical Low Coherence Reflectometry").
Wartości pomiarów osiągane metodami dotykowymi i bezdotykowymi dają porównywalne wyniki.
Pachymetrię umożliwiają też mikroskopy konfokalne stosowane w przypadkach skaningowej konfokalnej mikroskopii rogówki (CONFOSCAN).

</doc>
<doc id="1703994" url="https://pl.wikipedia.org/wiki?curid=1703994" title="Pachymetr">
Pachymetr



</doc>
<doc id="1703995" url="https://pl.wikipedia.org/wiki?curid=1703995" title="Adolf Ritter von Tutschek">
Adolf Ritter von Tutschek

Adolf Ritter von Tutschek (ur. 16 maja 1891 w Ingolstadt, zm. 15 marca 1918 pod Brancourt-le-Grand) – niemiecki as myśliwski z czasów I wojny światowej z 27 potwierdzonymi zwycięstwami powietrznymi.
Życiorys.
Urodzony w Ingolstadt w Bawarii Adolf von Tutschek służbę rozpoczął jako kadet w 1910 roku w 3 Bawarskim Pułku Piechoty po ukończeniu Królewskiej Bawarskiej Szkoły Kadetów. Po dwóch latach został promowany na stopień podoficerski i przeniesiony do 40 Pułku Piechoty.
Po wybuchu I wojny światowej Adolf von Tutschek służył w 1914 roku służył na froncie zachodnim, a na początku 1915 na froncie wschodnim. Został ranny 2 maja. Na froncie wschodnim służył do połowy stycznia 1916 roku. Za duże zasługi wojenne został odznaczony Krzyżem Żelaznym I klasy oraz Orderem Maxa-Josepha najwyższym bawarskim odznaczeniem wojskowym nadającym tytuł szlachecki "Ritter". 17 stycznia został promowany na porucznika i przeniesiony na front zachodni. Brał udział w walkach pod Verdun. 26 marca w czasie ataku gazowego Adolf von Tutschek został zatruty gazem bojowym i przez następne parę miesięcy przebywał w szpitalach. Po wyleczeniu został zaakceptowany do lotnictwa. Od 25 lipca rozpoczął szkolenie pilotażu w Schleissheim. Po uzyskaniu licencji pilota został przydzielony do bawarskiego oddziału lotniczego FFA 6b (październik 1916).
25 stycznia 1917 roku został przydzielony do Jagdstaffel 2. Pierwsze zwycięstwo powietrzne odniósł 6 marca nad Maximillianem Mare-Montembault. Po odniesieniu trzech zwycięstw 28 kwietnia został przeniesiony na stanowisko dowódcy Jagdstaffel 12 na miejsce Paula von Osterroht jej pierwszego dowódcy, który poległ 5 dni wcześniej.
Stanowisko dowódcy Jagdstaffel 12 pełnił do sierpnia odnosząc w niej 20 zwycięstw powietrznych. 11 sierpnia kiedy po zestrzeleniu jednego z asów myśliwskich Imperium Brytyjskiego kapitana Johna Henry’ego „Tud” Tudhope sam został poważnie ranny i zestrzelony przez Charlesa Dawsona Bookera z 8 Naval Squadron. Adolf von Tutschek przeżył, ale odniósł poważne rany. W grudniu 1917 roku został awansowany do stopnia kapitana.
1 lutego 1918 roku został mianowany pierwszym dowódcą nowo utworzonego dywizjonu myśliwskiego Jagdgeschwader 2. W jednostce latał na pomalowanym na zielono samolocie Fokker Dr.I. Jako dowódca dywizjonu odniósł jeszcze 4 zwycięstwa. 15 marca w czasie kolejnej misji został zestrzelony przez Harolda Boltona Redlera i zginął. Został pochowany na Cmentarzu Leśnym w Monachium.

</doc>
<doc id="1703996" url="https://pl.wikipedia.org/wiki?curid=1703996" title="Danuta Juzala">
Danuta Juzala

Danuta Juzala (ur. 9 lipca 1937 w Kadłubie, zm. 10 grudnia 2016 w Wieluniu) – polska polityk, posłanka na Sejm PRL IX kadencji.
Życiorys.
Córka Antoniego i Janiny. Od 1953 pracowała jako kontystka. Później zatrudniona była w prezydium Powiatowej Rady Narodowej w Wieluniu. Od 1955 do 1962 była pracownikiem Wieluńskiego Przedsiębiorstwa Budowlanego, a od 1962 placówki pełnomocnika Banku Inwestycyjnego w Wieluniu. Potem była dyrektorem Oddziału Narodowego Banku Polskiego w Wieluniu (do lat 90.). W 1976 uzyskała tytuł zawodowy magistra administracji w Studium Administracji Uniwersytetu Łódzkiego.
Pełniła mandat radnej Miejsko-Gromadzkiej Rady Narodowej w Wieluniu, będąc przewodniczącą Komisji ds. Samorządowych. Zasiadała w plenum Zarządu Krajowego Ligi Kobiet Polskich, była też wiceprzewodniczącą Zarządu Wojewódzkiego i Zarządu Miejskiego tej organizacji. W 1985 uzyskała mandat posłanki na Sejm PRL IX kadencji w okręgu Sieradz z ramienia Polskiej Zjednoczonej Partii Robotniczej. Zasiadała w Komisji Planu Gospodarczego, Budżetu i Finansów, Komisji Nadzwyczajnej do rozpatrzenia projektu ustawy o zmianach w organizacji naczelnych i centralnych organów administracji państwowej, Komisji Nadzwyczajnej do kontroli wdrażania programu realizacyjnego drugiego etapu reformy gospodarczej oraz w Komisji Nadzwyczajnej do rozpatrzenia projektu ustawy o mieniu komunalnym. W 1989 bez powodzenia ubiegała się o reelekcję.
W 1980 została wpisana do księgi zasłużonych dla miasta i gminy Wieluń. W latach 80. otrzymała również Medal 40-lecia Polski Ludowej, Srebrny Krzyż Zasługi i Krzyż Kawalerski Orderu Odrodzenia Polski. W czasie pełnienia mandatu posła zasiadała w radzie dyrektorów przy naczelniku miasta i gminy Wieluń. W latach 2003–2007 była skarbnikiem Wieluńskiego Towarzystwa Naukowego. Pochowana została 13 grudnia 2016 na cmentarzu parafialnym w Wieluniu.

</doc>
<doc id="1703997" url="https://pl.wikipedia.org/wiki?curid=1703997" title="Rajd Dakar 1996">
Rajd Dakar 1996

Rajd Dakar 1996 (Rajd Paryż - Dakar 1996) - osiemnasta edycja terenowego Rajdu Dakar, która odbyła się na trasie Grenada - Dakar. Startowało 295 pojazdów na całej trasie o długości 7579 km. W kategorii samochodów zwyciężył po raz trzeci Francuz Pierre Lartigue, zaś w kategorii motocykli, zwyciężył po raz czwarty - Włoch Edi Orioli.

</doc>
<doc id="1703998" url="https://pl.wikipedia.org/wiki?curid=1703998" title="Stanisław Kamieniarz">
Stanisław Kamieniarz

Stanisław Kamieniarz (ur. 15 maja 1939 w Gliniku Mariampolskim) – polski spawacz i polityk, poseł na Sejm PRL VII, VIII i IX kadencji.
Życiorys.
Od 1956 był wrębiarzem ścianowym w Kopalni Węgla Kamiennego „Prezydent” w Chorzowie, potem spawaczem elektrycznym w Fabryce Maszyn Wiertniczych i Górniczych „Glinik” w Gorlicach. W 1963 wstąpił do Polskiej Zjednoczonej Partii Robotniczej. Zasiadał w Komitecie Miejskim partii w Gorlicach i w jej Komitecie Wojewódzkim w Nowym Sączu. W 1976, 1980 i 1985 uzyskiwał mandat posła na Sejm PRL w okręgu nowosądeckim. Reprezentował ziemię gorlicką. W Sejmie VII kadencji był członkiem komisji: Górnictwa, Energetyki i Chemii oraz Przemysłu Ciężkiego, Maszynowego i Hutnictwa. W Sejmie VIII kadencji należał do komisji: Górnictwa, Energetyki i Chemii; Przemysłu Ciężkiego, Maszynowego i Hutnictwa oraz Górnictwa, Energetyki i Wykorzystania Zasobów Naturalnych. W Sejmie IX kadencji zasiadał w Komisji Górnictwa i Energetyki oraz w Komisji Skarg i Wniosków.

</doc>
<doc id="1703999" url="https://pl.wikipedia.org/wiki?curid=1703999" title="John Heartfield">
John Heartfield

John Heartfield, właśc. Helmut Herzfeld (ur. 19 czerwca 1891 w Berlinie-Schmargendorf, zm. 26 kwietnia 1968 w Berlinie Wschodnim) − niemiecki malarz, grafik, twórca politycznego fotomontażu. Był bratem wydawcy, Wielanda Herzfeldego.
Życiorys.
Helmut Herzfeld urodził się jako pierwsze z czworga dzieci pisarza Franza Helda (właściwie Franza Herzfelda). W roku 1895 Franz Held został skazany na karę więzienia za bluźnierstwo. Po odbyciu wyroku rodzina Heldów przeniosła się do Szwajcarii, potem do Austrii. W roku 1899 rodzice ośmioletniego Helmuta przekazali go wraz z młodszym rodzeństwem rodzinie, po czym w niewyjaśnionych okolicznościach zaginęli bez wieści. Dzieci dostały się do przytułków i rodzin zastępczych, gdyż rodzina nie mogła pozwolić sobie na ich utrzymania.
W 1905 roku Helmut Herzfeld rozpoczął w Wiesbaden 1905 naukę zawodu księgarza, w latach 1908–1911 studiował na Królewskiej Akademii Sztuk Pięknych w Monachium.
W 1915 roku został powołany do wojska, aby uniknąć służby, symulował chorobę psychiczną. Na jesieni tegoż roku poznał malarza i grafika George Grosza. W roku 1916 przybrał angielsko brzmiące nazwisko "John Heartfield", chcąc tym sprowokować nienawidzące Anglii mieszczaństwo niemieckie. W 1917 roku założył z bratem Wielandem Herzfeldem w Berlinie wydawnictwo „Malik-Verlag”.
Początkowo zajmował się układem graficznych czasopism „Neue Jugend” (Nowa Młodzież) i „Kleine Grosz-Mappe“ (Mała Teka Grosza). Jednocześnie eksperymentował z realizacją dadaizmu w typografii. W ostatnim roku wojny stworzył wraz z George Groszem film rysunkowy dla wojska, które jednak odmówiło przyjęcia dzieła.
31 grudnia 1918 roku został jednym z członków założycieli Komunistycznej Partii Niemiec. Nadal tworzył w duchu dadaizmu. Od roku 1921 zaczął stosować w okładkach książek dla wydawnictwa Malik-Verlag technikę fotomontażu. Nawiązał współpracę z Erwinem Piscatorem.
Od roku 1924 publikował Heartfield polityczne fotomontaże, stanowiące ironiczny komentarz do bieżących wydarzeń. W roku 1929 opublikował, wraz z Kurtem Tucholskim, ilustrowany tom zatytułowany prześmiewczo "Deutschland, Deutschland über alles". Od 1930 roku współpracował z "Arbeiter Illustrierte Zeitung" (Ilustrowaną Gazetą Robotniczą). Ukazał się tam znany fotomontaż z roku 1933, przedstawiający oskarżonego w procesie o podpalenie Reichstagu Georgi Dymitrowa z Marszałkiem Rzeszy Hermannem Göring w zamienionych rolach oskarżyciela i podsądnego.
W 1931 spędził rok w Związku Radzieckim, pracując tam nad różnymi projektami.
W 1933, po dojściu do władzy nazistów, uciekł do Czechosłowacji przez zieloną granicę. Powodem było szczególne krytykowanie w latach poprzednich nacjonalistycznej retoryki Hitlera i liczne prace ośmieszające przywódcę tej partii. Na emigracji kontynuował pracę twórczą, uczestniczył w wystawach. Wykonał w tym czasie m.in. projekt okładki niemieckiego wydania książki "Brachland" Petra Jilemnickiego: fotomontaż, w którym wykorzystał fotografię Ireny Blühovej. W 1935 roku przedstawił swoje prace na wystawie w Paryżu.
Po zajęciu Sudetów przez Hitlera Heartfield wydostał się 9 grudnia 1938 roku do Wielkiej Brytanii. Jako były obywatel Niemiec został tam internowany. Współpracował jednak z brytyjskimi wydawnictwami.
31 sierpnia 1948 roku Heartfield powrócił do Niemiec. Zamieszkał w Lipsku, w strefie radzieckiej. Wraz z bratem Wielandem Herzfeldem pracował dla różnych wydawnictw i teatrów NRD. W roku 1956 przeniósł się do Berlina, gdzie został obrany członkiem rzeczywistym Niemieckiej Akademii Sztuk w Berlinie. Od roku 1951 chorował wskutek powtarzających się zawałów serca.
W roku 1962 Wieland Herzfelde wydał książkę "John Heartfield. Leben und Werk" (John Heartfield. Życie i dzieło) stanowiącą miarodajne źródło dla badań nad Heartfieldem.

</doc>
<doc id="1704000" url="https://pl.wikipedia.org/wiki?curid=1704000" title="Stadion im. Ojca Władysława Augustynka">
Stadion im. Ojca Władysława Augustynka

Stadion im. Ojca Władysława Augustynka – stadion piłkarski zlokalizowany przy ul. Kilińskiego 47 w Nowym Sączu należący do klubu Sandecja Nowy Sącz. Stadion budowany był w latach 1968–1970, a jego projektantem był Wojciech Szczygieł. Na tym stadionie rozgrywane są mecze drużyny Sandecji w ramach I ligi, w której uczestniczy właściciel tego obiektu. Stadion nazwany był imieniem ojca Władysława Augustynka. 19 czerwca 2021 został wyburzony, a w jego miejsce powstanie nowy obiekt.
Otwarcie i inauguracja.
Oficjalne otwarcie obiektu miało miejsce 2 maja 1970. W inauguracyjnym meczu zmierzyły się reprezentacje juniorów Polski i Węgier. Goście wygrali 3:2. Bramki dla Polski zdobyli Kazimierz Kmiecik (Wisła Kraków) oraz Jerzy Zawiślan (Cracovia) wychowanek Sandecji Nowy Sącz. Jednak ten mecz nie był pierwszym na tym stadionie. Dwa dni wcześniej klub z Nowego Sącza wygrał z Fablokiem Chrzanów 2:1. W meczu o punkty III ligi, pierwszego gola na stadionie strzelił Wacław Grądziel, a drugiego Zygmunt Żabecki. Obiekt nosił wówczas nazwę XXV-lecia PRL.
Dodatkowe informacje.
W latach 90. został wybudowany nowy budynek klubowy oraz kryta trybuna. Obecnie ta trybuna to sektor B. Plastikowe krzesełka zastąpiły drewniane ławki. Ich liczba wynosi 2850. W tym czasie została powiększona płyta boiska; jej obecne wymiary to 110m x 70m. Wymiana murawy została dokonana w 2011 roku. Obecnie stadion Sandecji nie spełnia żadnych wymogów UEFA i PZPN żeby zagrać w ramach Ekstraklasy. Wszystkie mecze Ekstraklasy z udziałem Sandecji zostały przeniesione na Stadion w Niecieczy a drużyna Sandecja II Nowy Sącz, czyli druga drużyna rezerwowa grała na własnym stadionie.
7 czerwca 2021 władze miasta Nowego Sącza zatwierdziły ofertę przetargową na projekt i budowę nowego stadionu miejskiego, który powstanie na terenie dotychczasowego obiektu. Nowy stadion miejski ma zostać oddany do użytku w przeciągu dwóch lat i będzie w stanie pomieścić co najmniej 4770 kibiców, dodatkowo obiekt ma spełniać wymogi Ekstraklasy. Budowa stadionu jest realizowana jako inwestycja „zaprojektuj i wybuduj”, przez co w październiku 2021 pojawiły się informacje o powiększeniu liczby pojemności stadionu do 8 tysięcy kibiców.
Szacowany koszt nowego stadionu wynosi około 50 mln złotych. 19 czerwca 2021 prezydent miasta Ludomir Handzel podpisał umowę z wykonawcą nowego stadionu, rozpoczynając tym samym pierwszy etap inwestycji.

</doc>
<doc id="1704002" url="https://pl.wikipedia.org/wiki?curid=1704002" title="Park tysiąca westchnień">
Park tysiąca westchnień

Park tysiąca westchnień – polski film fabularny z 2004 roku. Okres zdjęciowy trwał od czerwca do lipca 2004

</doc>
<doc id="1704003" url="https://pl.wikipedia.org/wiki?curid=1704003" title="Złota kaczka (film)">
Złota kaczka (film)

Złota kaczka – polski film fabularny z 1976 roku, w reżyserii Jerzego Sztwiertni. Pierwowzorem scenariusza do filmu było opowiadanie autorstwa Ewy Szelburg-Zarembiny pt. "Złota kaczka".
Opis fabuły.
Akcja toczy się w XVII wieku. Do Warszawy powraca z wojen szwedzkich młody żołnierz. Dowiaduje się, że w podziemiach miasta znajduje się bajeczny skarb strzeżony przez królewnę zamienioną w złotą kaczkę. Do uwolnienia królewny i uzyskania skarbu potrzebne jest spełnienie jednego warunku - trzeba wydać sto dukatów, a nie wolno się z nikim dzielić. Ostatni grosz wydaje on jednak na jałmużnę dla biedaka - wówczas czar pryska.

</doc>
<doc id="1704004" url="https://pl.wikipedia.org/wiki?curid=1704004" title="Sal da Vinci">
Sal da Vinci

Sal da Vinci, właśc. Salvatore Michael Sorrentino (ur. 7 kwietnia 1969 w Nowym Jorku) – włoski piosenkarz i aktor.
Biografia artystyczna.
Karierę rozpoczął będąc jeszcze dzieckiem u boku swojego ojca Mario Da Vinci, od którego zapożyczył również „nazwisko artystyczne”. W 1974 zaśpiewali razem piosenkę "Miracolo e Natale", która cieszyła się dużym powodzeniem na Półwyspie Apenińskim. Następnie wystąpił w filmach "Figlio mio sono innocente" u boku Dolores Palumbo i "Napoli storia d’amore e di vendetta" u boku Paoli Pitagora e Marii Fiore. W 1979 wystąpił w roli głównej w obrazie "Tanti auguri". Dwa lata później wydał swój pierwszy album "O guappo nnammurato". W 1983 znowu wystąpił w głównej roli w musicalu "'O motorino". W 1986 zagrał w filmie Carlo Verdone "Troppo forte".
Następnie zajął się głównie piosenką. W 1994 wygrał Festival italiano organizowany przez włoską stację telewizyjną Canale 5. Zaśpiewał wówczas piosenkę zatytułowaną "Vera". Płyta z tą piosenką cieszyła się znaczną popularnością we Włoszech.
Po kilkuletnim okresie, w którym Sal da Vinci zniknął ze sceny, wielki powrót nastąpił w 2002, kiedy artysta zagrał w musicalu "C'era una volta...Scugnizzi" autorstwa Claudio Mattone i Enrico Vaime. Dwa lata później uczestniczył wraz z Lucio Dalla i Gigi Finizio w nagraniu piosenki Napule, która znalazła się na krążku Gigi D'Alessio "Quanti Amori". W 2006 Da Vinci podjął się współpracy z komikiem Alessandro Sianim, dla którego skomponował ścieżkę dźwiękową do jego filmu "Ti lascio perché ti amo troppo". Piosenka z tego filmu "Accuminciamm a' respirà" znalazła się na wydanym w 2007 dysku.
W 2008 artysta wydał singel "Nnammuratè". Na przełomie 2008 i 2009 występował w spektaklu "Canto per amore" w reżyserii Gino Landi. W 2009 wziął również udział w Festiwalu Piosenki Włoskiej w San Remo, wykonując "Non riesco a farti innamorare". Zdobył trzecie miejsce.
Ma żonę Paolę i dwoje dzieci: Franciszka i Annę Klarę.

</doc>
<doc id="1704005" url="https://pl.wikipedia.org/wiki?curid=1704005" title="Stadion Miejski w Łodzi">
Stadion Miejski w Łodzi

Stadion Miejski Łódzkiego Klubu Sportowego im. Władysława Króla – wielofunkcyjny stadion sportowy zlokalizowany przy al. Unii Lubelskiej 2 w Łodzi, zarządzany przez Miejską Arenę Kultury i Sportu Sp. z o.o. Mecze piłkarskie rozgrywają na nim zawodnicy ŁKS-u Łódź. Stadion od 2 czerwca 2021 ma patrona, którym jest sportowiec i trener, Władysław Król.
Stary stadion.
W 1922, z inicjatywy m.in. Aleksego Rżewskiego, pierwszego prezydenta Łodzi po odzyskaniu niepodległości, podjęto decyzję o budowie "Parku Sportowego" dla Łódzkiego Klubu Sportowego, w którego skład miał wchodzić także stadion; jego budowa trwała do 1924, rok później posiano na głównej płycie boiska trawę.
W 1969 wybudowano trybunę, pod którą umieszczono halę o pojemności 1 tys. osób, w której mecze rozgrywały sekcje koszykówki (mężczyzn i kobiet) oraz siatkówki kobiet ŁKS. Rok później na stadionie zainstalowane zostało sztuczne oświetlenie, którego moc wynosiła 1300 lx.
Nowy stadion.
W 2009 roku rozstrzygnięto otwarty konkurs na budowę stadionu o pojemności 35 000 widzów, jednakże po analizie materiałów konkursowych unieważniono wyniki tego konkursu. Nowy konkurs przewidywał wykonanie stadionu na 16 500 widzów, zaproszono do udziału w nim zespoły nagrodzone i wyróżnione w pierwszym konkursie. Autorami zwycięskiej pracy byli: arch. Piotr Łabowicz, arch. Marcin Kulpa, arch. Grzegorz Sowiński. 20 września 2011 roku Miasto Łódź ogłosiło przetarg na „Zaprojektowanie i wybudowanie Stadionu Miejskiego przy al. Unii Lubelskiej 2 w Łodzi”, w wyniku, którego wyłoniono Wykonawcę Inwestycji, Konsorcjum firm BUDUS S. A. i Mostostal. W 2011 roku ogłoszono powstanie w sąsiedztwie obecnego obiektu nowego stadionu na 16 500 miejsc oraz boiska treningowe i hala sportowa. Ponadto, zapowiadano, że po zakończeniu budowy nowego stadionu planowane jest zburzenie starego obiektu i wybudowanie na jego miejscu parkingu dla kibiców. Prace przygotowawcze przed budową nowego obiektu rozpoczęto w maju 2012, a prace budowlane 30 lipca 2012. Termin ukończenia budowy zaplanowano na 30 grudnia 2013. Nowy obiekt miał składać się ze stadionu, sali treningowej, a także hali do gier zespołowych, której pojemność prognozowano na 3 tys. osób. Trybuny miały być całkowicie zadaszone. Projekt zakładał ponadto podziemny parking na około 240 samochodów, a także naziemny na 900. Całość zakładała również pow. 4tys.m² o przeznaczeniu komercyjnym. Nowy kompleks miał zawierać również: boisko treningowe, boisko do koszykówki oraz do siatkówki.
W lutym 2012 umowa pomiędzy Urzędem Miasta Łodzi a przedsiębiorstwami Mostostal Zabrze Holding SA i Syndykiem Masy Upadłości Katowickiego Przedsiębiorstwa Budownictwa Przemysłowego BUDUS SA została rozwiązana, na podstawie ugody, którą strony ze sobą zawarły.
W lipcu 2013 podpisano list intencyjny pomiędzy UM Łodzi a członkami zarządu ŁKS ws. wybudowania Centrum Sportowego przy al. Unii Lubelskiej 2, które ma pomóc w odbudowaniu drużyny piłkarskiej. W sierpniu 2013 ogłoszono nowy przetarg na stadion i Centrum Sportowe, a w listopadzie podpisano umowę pomiędzy UM Łodzi a firmą MIRBUD SA ze Skierniewic na budowę pierwszej trybuny nowego stadionu o pojemności 5700 miejsc.
W grudniu 2013 firma, która wygrała przetarg, rozpoczęła rozbiórkę starej trybuny na byłych obiektach ŁKS. W lutym 2015 zakończono montaż stelaża dachu trybuny nowo powstającego stadionu. Postanowiono przy tym o wyglądzie krzesełek na stadionie; wybrano dwa kolory – biały i czerwony, a także zadecydowano o napisie na nich widniejącym ("ŁKS Łódź"). Stadion składający się z jednej trybuny został otwarty w sierpniu 2015. Otwarcie zainaugurowano towarzyskim meczem z Pogonią Lwów wygranym 2:1 przez gospodarzy.
W czerwcu 2017 prezydent Łodzi Hanna Zdanowska poinformowała, że ogłoszenie przetargu i wyłonienie wykonawcy na budowę pozostałych trzech trybun stadionu nastąpi w 2018 roku. Ukończony stadion ma mieć pojemność ok. 20 000 miejsc siedzących. W lipcu 2018 radni miasta Łodzi podjęli decyzję o budowie pozostałych trzech trybun stadionu ŁKS-u, na których mają się znaleźć: klubowe muzeum, sklep z pamiątkami, restauracja, sale konferencyjne, powierzchnie biurowe oraz usługowo-handlowe. Budowa pozostałych trzech trybun rozpoczęła się w 2019 roku a zakończyła się w 2022. W pierwszym meczu na nowym stadionie ŁKS Łódź przegrał 0:1 z Chrobry Głogów

</doc>
<doc id="1704007" url="https://pl.wikipedia.org/wiki?curid=1704007" title="Salvatore Michael Sorrentino">
Salvatore Michael Sorrentino



</doc>
<doc id="1704008" url="https://pl.wikipedia.org/wiki?curid=1704008" title="Nienasycenie (film)">
Nienasycenie (film)

Nienasycenie – polski dramat filmowy z 2003 roku w reżyserii Wiktora Grodeckiego. Zdjęcia powstały w Wilnie w Lithuanian Film Studio od 27 grudnia 2002 do 7 lutego 2003. Scenariusz filmu oparty został na książce pod tym samym tytułem, napisanej przez Stanisława Ignacego Witkiewicza.
Ścieżka dźwiękowa.
Muzyka do filmu Wiktora Grodeckiego Nienasycenie - ścieżkę dźwiękową skomponował Leszek Możdżer. Nagrania ukazały się 22 listopada 2003 roku nakładem wytwórni muzycznej EMI Music Poland.

</doc>
<doc id="1704009" url="https://pl.wikipedia.org/wiki?curid=1704009" title="Vasjan Lami">
Vasjan Lami

Vasjan Lami, też jako Vasjan Lame (ur. 21 maja 1957 w Tiranie) – albański aktor teatralny i filmowy. 
Życiorys.
W 1978 ukończył studia na wydziale aktorskim Instytutu Sztuk w Tiranie, a następnie odbył specjalizację we Francji i w 1978 zaczął pracę w Teatrze Ludowym (alb. Teatri Popullor). Na scenie narodowej zadebiutował rolą Murgu w dramacie Teki Dervishiego "Bregu i pikëllimit" (Nieszczęśliwy brzeg). W 1997 został wyróżniony nagrodą dla najlepszego aktora albańskiego za rolę w inscenizacji "Quo vadis". W ciągu 33 lat pracy na scenie zagrał ponad 70 ról. Sporadycznie występował w roli reżysera teatralnego. W 2011 przeszedł na emeryturę.
Na dużym ekranie wystąpił po raz pierwszy w 1981, grając niewielką rolę marynarza w filmie fabularnym "Plaku dhe hasmi". Potem zagrał jeszcze w 17 filmach fabularnych, w większości role drugoplanowe. W ostatnich latach regularnie występuje w programach telewizyjnych, recytując poezję albańską.
Wystąpił w pierwszej albańskiej edycji programu Taniec z gwiazdami, wraz z Roveną, zajmując 10 miejsce. W 2022 został uhonorowany tytułem Wielkiego Mistrza (Mjeshtër i Madh).
Jest żonaty, ma córkę.

</doc>
<doc id="1704010" url="https://pl.wikipedia.org/wiki?curid=1704010" title="Cerkiew Przemienienia Pańskiego w Baden-Baden">
Cerkiew Przemienienia Pańskiego w Baden-Baden

Cerkiew Przemienienia Pańskiego – parafialna prawosławna cerkiew w Baden-Baden, wzniesiona w 1882.
Historia.
W Baden-Baden w XIX wieku powstała silna społeczność rosyjska, która od 1855 uczestniczyła w nabożeństwach prawosławnych odprawianych w prywatnych domach. W 1880 dzięki wsparciu księżnej Leuchtenbergu Marii Maksymilianowny (wnuczki cara Mikołaja I) i przekazaniu działki budowlanej przez władze miejskie była możliwa budowa wolnostojącej cerkwi. Jej projekt wykonał architekt petersburski Iwan Strom, utrzymując budynek w stylu staroruskim. Dekorację zewnętrzną budynku i mozaiki wykonał Grigor Gagarin. 28 października 1882 miało miejsce uroczyste poświęcenie obiektu. 
Cerkiew w Baden-Baden była przedmiotem sporu między Rosyjskim Kościołem Prawosławnym a Rosyjskim Kościołem Prawosławnym poza granicami Rosji, obecnie nadal jest administrowana przez ten drugi. 
Architektura.
Cerkiew wzniesiona jest na planie kwadratu z wysuniętym przedsionkiem. Stylowo przypomina cerkwie budowane w XI–XIII wieku w okolicach Jarosławia i Rostowa. Nad wejściem do budynku, otoczonym portalem z dwiema kolumnami i motywem oślego grzbietu znajduje się ikona Przemienienia Pańskiego w ozdobnym obramowaniu. Powyżej poziomu dachu budynku położony jest rząd oślich grzbietów. Cerkiew wieńczy pojedyncza złocona cebulasta kopuła z krzyżem prawosławnym.

</doc>
<doc id="1704011" url="https://pl.wikipedia.org/wiki?curid=1704011" title="Krechowice">
Krechowice

Krechowice (ukr. Креховичі, "Krechowyczi") – wieś na Ukrainie, w obwodzie iwanofrankiwskim, w rejonie rożniatowskim.
Znajduje tu się stacja kolejowa Rożniatów, położona na linii Stryj – Iwano-Frankiwsk (odcinek dawnej Galicyjskiej Kolei Transwersalnej).
Historia.
"Słownik Geograficzny Królestwa Polskiego" podaje: "wieś w powiecie dolińskim, 13 km na północny wschód od Doliny, 7 km na północ od sądu powiatowego w Różniatowie. Na zachód leżą Rachiń i Raków, na południe Swaryczów, na południowy wschód Broszniów, na wschód Hołyń, na północy Kadobna". Pod koniec XIX grupa domów i gorzelnia we wsi nosiły nazwę Łapszyn.
Miejsce urodzenia Augusta Bielowskiego.
Pod okupacją hitlerowską istniała gmina Krechowice.

</doc>
<doc id="1704012" url="https://pl.wikipedia.org/wiki?curid=1704012" title="Podkarpackie Centrum Piłki Nożnej">
Podkarpackie Centrum Piłki Nożnej

Podkarpackie Centrum Piłki Nożnej – ośrodek treningowy w Stalowej Woli, składający się z: boiska głównego, dwóch boisk ze sztuczną nawierzchnią, dwóch boisk pełnowymiarowych, boiska pełnowymiarowego z nawierzchnią naturalną. Na boisku głównym swoje mecze rozgrywają piłkarze Stali Stalowa Wola. Podkarpackie centrum powstało w latach 2017–2020, przed remontem obiekt nosił nazwę Stadion Miejskiego Ośrodka Sportu i Rekreacji w Stalowej Woli. 
Historia.
Pierwszy stadion: Stadion MOSiR.
Stadion MOSiR powstał w latach 30. XX wieku, był jednym z pierwszych budynków w mieście. Miał pojemność 12 tysięcy miejsc, m.in. tyle osób oglądało 30 października 1994 roku wygrany przez Stal 1:0 ligowy mecz przeciwko Legii Warszawa. Po montażu miejsc siedzących, pojemność obiektu została zmniejszona do ok. 10 tysięcy miejsc, a w dniu likwidacji wiekowego stadionu wynosiła ona 2,937 miejsc.
Drugi stadion: PCPN.
W 2016 miasto Stalowa Wola złożyło wniosek do Ministerstwa Sportu i Turystyki o dofinansowanie budowy Podkarpackiego Centrum Piłki Nożnej (dotacja przyznana w sierpniu 2016). Budowę podkarpackiego centrum rozpoczęto w 2017. W ramach projektu, oprócz trybun i podgrzewanej murawy powstał budynek klubowy oraz boiska treningowe.
Boisko główne podkarpackiego centrum zostało otwarte 29 lutego 2020, meczem II ligi Stali Stalowa Wola przeciwko Bytovii Bytów. Spotkanie rozpoczęło się o godzinie 19:38 (symbolicznej, gdyż 1938 to rok założenia klubu Stal) i zakończyło bezbramkowym remisem; odbywało się pierwszy raz w historii miasta przy sztucznym oświetleniu. Mecz obejrzało na żywo 3345 widzów (rekord frekwencji na nowym obiekcie).
W marcu i kwietniu 2020 roku na stadionie miały odbyć się mecze turnieju UEFA Development Tournament. Uczestnikami miały być Polska U-16, Wenezuela U-16, Islandia U-16 i Iran U-16. W dniu 18 marca 2020 turniej został odwołany z powodu pandemii COVID-19. 27 września 2022 na stadionie odbył się mecz turnieju Elite League, w którym reprezentacja Polski U-20 pokonała reprezentację Portugalii U-20 3:1; a 2 listopada 2022 mecz Ligi Młodzieżowej UEFA pomiędzy Ruchem Lwów a Galatasaray Stambuł, zakończony wygraną gospodarzy 3:1.
Użytkownicy obiektu.
Głównym użytkownikiem obiektu jest Stal Stalowa Wola.
Od 2020 roku na stadionie w roli gospodarza, poza Stalą, występowały również zespoły: Stali Rzeszów (6 meczów II ligi od 7 kwietnia do 2 maja 2021), Wólczanki Wólka Pełkińska (2 mecze III ligi na bocznym boisku stadionu od 27 lutego do 13 marca 2021), Sokoła Sieniawa (1 mecz III ligi na bocznym boisku stadionu 7 marca 2021), Herosów Krzaki-Słomiana (1 mecz klasy B dnia 3 czerwca 2022) oraz młodzieżowego Ruchu Lwów (1 mecz Ligi Młodzieżowej UEFA 2 listopada 2022).

</doc>
<doc id="1704015" url="https://pl.wikipedia.org/wiki?curid=1704015" title="Artemidor z Efezu">
Artemidor z Efezu



</doc>
<doc id="1704016" url="https://pl.wikipedia.org/wiki?curid=1704016" title="Centrum Powiadamiania Ratunkowego">
Centrum Powiadamiania Ratunkowego



</doc>
<doc id="1704018" url="https://pl.wikipedia.org/wiki?curid=1704018" title="Niedziela pewnego małżeństwa w mieście przemysłowym średniej wielkości">
Niedziela pewnego małżeństwa w mieście przemysłowym średniej wielkości

Niedziela pewnego małżeństwa w mieście przemysłowym średniej wielkości – polski krótkometrażowy film fabularny z 1977 roku, w reżyserii Jerzego Sztwiertni.
Opis fabuły.
Milewscy to małżeństwo w średnim wieku. Witold i Magda, oboje zajęci karierą na kierowniczych stanowiskach tworzą solidny, dobrany związek. Nie mają dzieci – to decyzja Magdy, która wolała robić karierę, niż zajmować się pieluchami. Z więzi, która łączyła ich na początku, niewiele jednak pozostało. W każdą niedzielę każde z nich zdradza swego partnera, a oboje nawzajem nic o tym nie wiedzą. Wszystko ulega zmianie, gdy zjawia się u nich młodszy brat Witolda, Franek, przystojny geolog.
Obsada aktorska.
i inni

</doc>
<doc id="1704019" url="https://pl.wikipedia.org/wiki?curid=1704019" title="Artemidor (geograf)">
Artemidor (geograf)

Artemidor z Efezu (gr. "Ἀρτεμίδωρος, Artemídōros", łac. "Artemidorus, Artemidorus Ephesius", II/I wiek p.n.e. – grecki geograf, podróżnik i poseł, którego "akme" przypadało na lata 104-100 r. p.n.e. 
Został wybrany posłem przez mieszkańców Efezu do Rzymu w sprawie dochodów z dwóch jezior leżących obok ujścia rzeki Kaystros (tur. Küçük Menderes – Mały Meander). Należały one do świątyni Artemidy. Zagarnięte przez królów hellenistycznych, zostały oddane przez Rzym, jednak niebawem publikanie zabrali je siłą. Artemidor, jako poseł, wywiązał się ze swego zadania. Dzięki niemu Efez odzyskał zwrot jezior oraz władzę nad zbuntowanym regionem Herakleotis. Miasto będąc wdzięczny Artemidorowi, wystawiło mu złoty wizerunek w świątyni (Strabon, "Geografia", XIV 1,26). Markianos z Heraklei, powołując się na Menipposa, stwierdził, że Artemidor widział Gadejrę, ocean za Słupami Heraklesa oraz Hiszpanię. Z pewnością był w Aleksandrii. 
Artemidor napisał "Geofrafumena" (gr. "Γεωγραφούμενα, Geōgrafoúmena"), dzieło liczące jedenaście ksiąg. Ten typ dzieła, w przeciwieństwie do geografii, nie wymagał znajomości od autora pomiarów astronomicznych i wyliczeń matematycznych. Zachowały się z tego dzieła tylko obszerne fragmenty w "Geografii" Strabona – bezpośrednie lub za pośrednictwem Posejdoniosa z Rodos. Cytowali to dzieło także Pliniusz Starszy, Stefanos z Bizancjum oraz Markianos z Heraklei (V w. n.e.), epitomator dzieła Artemidora, zachowanego także we fragmentach. Dzieło Artemidora wykorzystywali także Agathemeros oraz Pauzaniasz.
Pierwsza księga stanowiła wstęp do dzieła, opisując wielkość "ojkumene" („obszar zamieszkany”) oraz dzieje odkryć zachodnich i północnych rejonów Europy. Druga księga traktowała o Hiszpanii, trzecia o Galii, czwarta o Italii, piąta o Grecji z wyspami. W księdze VI opisywał północną część Grecji, Macedonię, Trację oraz wybrzeża Morza Czarnego po Tanais. Siódma księga przedstawiała Afrykę wraz z Libią. Pozostałe zaś księgi traktowały o Azji, do której zaliczał także Egipt. W księdze VIII Artemidor opisał Egipt, Etiopię, Nubię oraz Arabię, w IX Indie, Partię, Fenicję i południową Azję Mniejszą, zaś pozostałą część opisał w księdze X. Ostatnia księga XI traktowała o terenach, leżących na południowych i wschodnich wybrzeżach Morza Czarnego. Dzieło nie podawało tylko suche informacje geograficzne o miejscowościach oraz odległościach. Zanotowało także dane etnograficzne, o florze i faunie, a może nawet historyczne. Artemidor zamieszczał informacje z własnych obserwacji oraz z dzieł m.in. Hekatajosa z Miletu, Ktezjasza z Knidos, Efora, Timajosa, Timosthenesa, Eratostenesa, Polibiusza oraz Agatarchidesa z Knidos.
Niedawno odkryto obszerne fragmenty jego dzieła, w formie tzw. "papirusu Artemidora". Znaleziono go wewnątrz egipskiej trumny, gdzie służył za kartonaż (wypełnienie). Wydano je w krytycznym opracowaniu w 2008 r. Ten około trzymetrowej długości papirus został napisany w I w., być może w Aleksandrii. Zawiera m.in. pierwszą mapę Półwyspu Iberyjskiego i wiele innych różnego typu ilustracji, np. prawdziwych zwierząt, jak i mitycznych. Mapa jest niekompletna i nie ma nazwy. Papirus został następnie zapewne sprzedany jako makulatura. Papirus - który został kupiony przez fundację na 3.369.850 dolarów - jest obecnie własnością turyńskiego Banco di San Paolo. Nadal się toczą dyskusje nad autentycznością papirusu. Są poważne argumenty, że mamy tu do czynienia z XIX-wiecznym, sprytnym fałszerstwem. W 2007 r. badania przeprowadzone przez L. Canforę stwierdziły, że tekst nie może być papirusem z tekstem Artemidora, lecz został sfałszowany, być może przez Konstantyna Simonidesa.

</doc>
<doc id="1704021" url="https://pl.wikipedia.org/wiki?curid=1704021" title="Woreczek łzowy">
Woreczek łzowy

Woreczek łzowy (łac. "sacullus lacrimalis") – część dróg odprowadzających łzy. Leży w dole woreczka łzowego przyśrodkowej ściany oczodołu, oddzielony przegrodą oczodołową. Sklepienie woreczka łzowego tworzy górny, ślepy odcinek długości około 12 mm i szerokości 4–5 mm. Ku dołowi przedłuża się w przewód nosowo-łzowy.

</doc>
<doc id="1704024" url="https://pl.wikipedia.org/wiki?curid=1704024" title="Załuż (przystanek kolejowy)">
Załuż (przystanek kolejowy)

Załuż – przystanek kolejowy i ładownia w Załużu, w województwie podkarpackim, w Polsce, na linii Stróże – Krościenko. Znajduje się tu jeden peron. Stacja nie jest obsługiwana, m.in. z uwagi na wyłączenie z użytkowania dalszego odcinka linii kolejowej numer 108 (Uherce – Krościenko).
W styczniu 2012 roku pochodzący z XIX wieku opuszczony budynek stacyjny, w którym znajdowały się dawniej poczekalnia i kasa, został rozebrany.

</doc>
<doc id="1704025" url="https://pl.wikipedia.org/wiki?curid=1704025" title="Schweizer Voralpen">
Schweizer Voralpen

Schweizer Voralpen, Schweizerische Voralpen, Préalpes Suisses () – pasmo górskie w Szwajcarii, część Alp Zachodnich. Rozciąga się od Jeziora Genewskiego na zachodzie do doliny Renu (granica Szwajcarii i Liechtensteinu) na wschodzie.
Według podziału Alp "SOIUSA" Schweizerische Voralpen (kod "SOIUSA" I/B-14) dzielą się na:

</doc>
<doc id="1704027" url="https://pl.wikipedia.org/wiki?curid=1704027" title="Żyła oczna górna">
Żyła oczna górna

Żyła oczna górna (łac. "vena ophthalmica superior") – żyła zaczynająca się w przyśrodkowym kącie szpary ocznej z połączenia żyły nosowo-czołowej i żyły kątowej. Biegnie między nerwem wzrokowym a mięśniem prostym górnym i przez szczelinę oczodołową górną wpada do zatoki jamistej. Ma zespolenie z żyłą środkową siatkówki. 
Wpadają do niej:

</doc>
<doc id="1704029" url="https://pl.wikipedia.org/wiki?curid=1704029" title="Ryszard Olszewski (polityk)">
Ryszard Olszewski (polityk)

Ryszard Olszewski (ur. 2 stycznia 1951 w Gdańsku) – polski polityk, inżynier, działacz samorządowy, poseł na Sejm RP II kadencji.
Życiorys.
Ukończył Wydział Budowy Maszyn i Urządzeń Okrętowych Technikum Przemysłu Okrętowego w Gdańsku w 1976, zdobywając specjalizację automatyka. Był likwidatorem spółek. W wyborach parlamentarnych w 1991 bez powodzenia kandydował do Sejmu z listy Chrześcijańskiej Demokracji (otrzymał 2894 głosy). W 1993 uzyskał mandat posła na Sejm II kadencji. Został wybrany w okręgu gdańskim z listy Bezpartyjnego Bloku Wspierania Reform.
Zasiadał w Komisji Transportu, Łączności, Handlu i Usług, Komisji Obrony Narodowej, Komisji Nadzwyczajnej do Spraw Paktu o Przedsiębiorstwie Państwowym w Trakcie Przekształceń oraz w Komisji Nadzwyczajnej do Spraw Kodeksu Pracy. Był także członkiem dziesięciu podkomisji. Pod koniec kadencji należał do Bloku dla Polski, z listy którego bez powodzenia ubiegał się o reelekcję w wyborach parlamentarnych w 1997.
Po zakończeniu kadencji Sejmu został oskarżony o dopuszczenie się w latach 1992–1995 nadużyć jako likwidator Gdańskiego Przedsiębiorstwa Budowlanego, a także o przekroczenie uprawnień – według prokuratora sprzedał tereny pod budowę hali Makro Cash and Carry na gdańskim Przymorzu, podczas gdy ta decyzja leżała w gestii władz miasta.
W 2006 Sąd Okręgowy w Gdańsku uznał go winnym defraudacji ponad 660 tys. zł z firmy komunalnej i skazał na karę trzech lat pozbawienia wolności. Wyrok ten został następnie częściowo uchylony przez sąd wyższej instancji, który skierował sprawę do ponownego rozpoznania. W 2010 Ryszard Olszewski został ponownie uznany przez Sąd Okręgowy za winnego i skazany na karę jednego roku i sześciu miesięcy pozbawienia wolności z warunkowym zawieszeniem jej wykonania na okres próby 4 lat. W lipcu 2011 Sąd Apelacyjny utrzymał ten wyrok w mocy.
W okresie 2002–2006 sprawował mandat radnego Gdańska z listy Samoobrony RP. Został następnie zatrudniony w Gdańskim Zarządzie Nieruchomości Komunalnych.

</doc>
<doc id="1704030" url="https://pl.wikipedia.org/wiki?curid=1704030" title="Jodopsyna">
Jodopsyna

Jodopsyna (łac. "iodopsinum", fiolet wzrokowy) – barwnik światłoczuły (ulegający przemianie fotochemicznej) znajdujący się w czopkach siatkówki oka, uczestniczący w powstawaniu wrażeń barwnych (widzenie fotopowe). W trzech różnych typach czopków siatkówki znajdują się kompleksy retinalu z jednym z trzech białek – analogów opsyny (fotopsyny). 
Analogicznym barwnikiem występującym w pręcikach siatkówki, uczestniczącym w widzeniu zmierzchowym (skotopowym) jest rodopsyna ("purpura/czerwień wzrokowa").

</doc>
<doc id="1704031" url="https://pl.wikipedia.org/wiki?curid=1704031" title="Błona podśluzowa">
Błona podśluzowa

Błona podśluzowa (łac. "tunica submucosa") – łącznotkankowa błona leżąca pod błoną śluzową. Umożliwia ograniczoną przesuwalność błony śluzowej względem podłoża. Zawiera naczynia krwionośne, włókna nerwowe, zazwyczaj także małe gruczoły wydzielnicze, które produkują i wydzielają śluz na powierzchnię błony śluzowej.
Błona podśluzowa występuje na całej długości przewodu pokarmowego. Poza tym znajduje się m.in. w jamie nosowej (produkuje tu wodnistą wydzielinę zawierającą niewielkie ilości białek).

</doc>
<doc id="1704033" url="https://pl.wikipedia.org/wiki?curid=1704033" title="Port lotniczy Bhubaneswar">
Port lotniczy Bhubaneswar

Port lotniczy Bhubaneswar (IATA: BBI, ICAO: VEBS) – port lotniczy położony w Bhubaneswar, w stanie Orisa, w Indiach. Został nazwany imieniem byłego szefa rządu Orissy Biju Patnaiku, który był także lotnikiem.

</doc>
<doc id="1704034" url="https://pl.wikipedia.org/wiki?curid=1704034" title="Przewód nosowo-łzowy">
Przewód nosowo-łzowy

Przewód nosowo–łzowy (łac. "ductus nasolacrimalis") – przewód o długości ok. 15 mm i średnicy 4 mm łączący woreczek łzowy z jamą nosowa. Uchodzi do przewodu nosowego dolnego.

</doc>
<doc id="1704037" url="https://pl.wikipedia.org/wiki?curid=1704037" title="Marian Piotrowski">
Marian Piotrowski

Marian Piotrowski (ur. 8 września 1939 w Warszawie) – polski polityk, poseł na Sejm II kadencji.
Życiorys.
Ukończył w 1965 studia na Wydziale Melioracji Wodnych Szkoły Głównej Gospodarstwa Wiejskiego w Warszawie. Był prezesem spółki budowlanej. W 1996 uzyskał mandat posła na Sejm II kadencji w okręgu podwarszawskim z listy Bezpartyjnego Bloku Wspierania Reform.
Zasiadał w Komisji Polityki Przestrzennej, Budowlanej i Mieszkaniowej oraz w Komisji Młodzieży, Kultury Fizycznej i Sportu. Był także członkiem dwóch podkomisji.
Grał kiedyś w pierwszoligowej drużynie piłki ręcznej klubu „Warszawianka”.
Życie prywatne.
Jest żonaty, ma dwójkę dzieci.

</doc>
<doc id="1704039" url="https://pl.wikipedia.org/wiki?curid=1704039" title="Owrzodzenie rogówki">
Owrzodzenie rogówki

Owrzodzenie rogówki (łac. "ulcus corneae") – ubytek w tkance rogówki uprzednio chorej. Proces zapoczątkowany jest naciekiem wywołanym najczęściej działaniem drobnoustrojów lub innego czynnika uszkadzającego (uraz, oparzenie). Odróżnia się owrzodzenie pełzające, nieżytowe lub powstałe w powierzchownych schorzeń rogówki np. jaglicy.

</doc>
<doc id="1704041" url="https://pl.wikipedia.org/wiki?curid=1704041" title="Kościół św. Mikołaja w Rzeszowie">
Kościół św. Mikołaja w Rzeszowie

Kościół św. Mikołaja – parafialny kościół rzymskokatolicki znajdujący się przy ul. Dębickiej w Przybyszówce, części Rzeszowa.
Historia.
Obecny kościół wybudowany jest na miejscu wcześniejszych, drewnianych. Pierwszy kościół drewniany został zniszczony przez pożar w 1621, kolejny drewniany został rozebrany w 1802, w trakcie budowy murowanego kościoła (1797-1806). Fundatorem świątyni był Jędrzej z Zakliczyna. Projekt wykonał architekt Hauzan. W latach 1912 i 1923 czyniono starania o rozbudowę kościoła, które jednak nie przyniosły efektów. W latach 50. XX wieku dobudowano kruchtę i przedsionek do zakrystii.
W 1982 uzyskano pozwolenie na rozbudowę. W 1984 inż. Jan Rączy opracował projekt rozbudowy świątyni. Budowę rozpoczęto w 1985, a ukończono w 1991.
Opis.
Kościół składa się z dwóch części. Starsza to murowany kościół postawiony na przełomie XVIII i XIX wieku. Do niego, od strony północnej, dostawiony jest tzw. nowy kościół, wybudowany w latach 1984-1991. Dwa kościoły stanowią jedną przestrzeń sakralną.
Otoczenie.
W 1991 r. przy kościele wybudowano dom rekolekcyjny z kaplicą pw. bł. Karoliny Kózkówny.
Przy kościele od 2005 działa Dom Zakonny i przedszkole Sióstr Służebniczek Najświętszej Marii Panny Niepokalanie Poczętej.

</doc>
<doc id="1704047" url="https://pl.wikipedia.org/wiki?curid=1704047" title="Kanał oczny">
Kanał oczny



</doc>
<doc id="1704054" url="https://pl.wikipedia.org/wiki?curid=1704054" title="Szóstak">
Szóstak



</doc>
<doc id="1704055" url="https://pl.wikipedia.org/wiki?curid=1704055" title="Tętnica łzowa">
Tętnica łzowa

Tętnica łzowa (łac. "arteria lacrimalis") – gałąź tętnicy ocznej, przebiega wzdłuż górnego brzegu mięśnia prostego bocznego (gałki ocznej) i wnika do gruczołu łzowego. Wychodzą z niego: 

</doc>
<doc id="1704056" url="https://pl.wikipedia.org/wiki?curid=1704056" title="Prawosławie w Szwecji">
Prawosławie w Szwecji

Prawosławie w Szwecji, historycznie związane z mniejszością rosyjską, jest religią związaną głównie z imigracją zarobkową z krajów bałkańskich. Obecnie największymi grupami narodowościowymi wyznającymi tę religię są Serbowie i Grecy. Łączną liczbę prawosławnych żyjących w Szwecji szacuje się na 50–60 tys. wiernych.
Początki.
Pierwsza cerkiew prawosławna na terenie Szwecji powstała na mocy traktatu pokojowego ze Stolbowa w 1617 na potrzeby kupców rosyjskich działających na terenie Szwecji. Powstała wówczas parafia Przemienienia, istniejąca do dnia dzisiejszego, od 1807 posiadająca wolnostojący budynek cerkiewny. Do 1917 cerkiew formalnie należała do ambasady rosyjskiej w Szwecji, jurysdykcyjnie podlegając metropolii petersburskiej.
Na skutek emigracji politycznej w Rosji w latach 20. i 30. XX wieku liczba parafian gwałtownie wzrosła, z kilkudziesięciu do kilkuset. W 1930 razem z całym Zachodnioeuropejskim Egzarchatem Rosyjskiego Kościoła Prawosławnego, któremu podlegała po 1917, przeszła pod jurysdykcję patriarchy Konstantynopola.
Po II wojnie światowej.
Cerkiew była obsługiwana przez kler pochodzenia rosyjskiego lub ukraińskiego, dopiero w 1979 proboszczem został Szwed Mattias Norström. Organizował on podległe parafii placówki duszpasterskie poza Sztokholmem, wprowadził również język szwedzki do niektórych odprawianych w cerkwi nabożeństw.
Rosyjski Kościół Prawosławny.
Liczba prawosławnych w Szwecji gwałtownie wzrosła w II połowie XX wieku, głównie za sprawą emigracji z obszaru radzieckiego. W 1990 powstała parafia św. Sergiusza, która od 1992 podlega Rosyjskiemu Kościołowi Prawosławnemu. W 2011 Dekanat Patriarchatu Moskiewskiego w Szwecji liczył osiem parafii.
Patriarchat Konstantynopolitański.
Osobne 6 parafii w Sztokholmie i Göteborgu założyli zbiegli z Estonii po II wojnie światowej wierni Estońskiego Kościoła Prawosławnego na czele z metropolitą Aleksandrem (ok. 2,5 tys. osób). W podobnych okolicznościach powstała fińskojęzyczna parafia w Båras, następnie placówki w Sztokholmie i Göteborgu. Obecnie w cerkwiach tych posługują duchowni przybyli z Finlandii, jednak liczba wiernych stale spada. Parafie estońskie i fińskie podlegają jurysdykcji patriarchy Konstantynopola.
W latach 60. i 70. Szwecja stała się celem imigracji zarobkowej z obszaru Bałkanów. W tym okresie w kraju znalazło się ok. 25 tys. prawosławnych Serbów i 17 tys. Greków i Cypryjczyków. Od początku lat 70. z tego powodu powstała podlegająca Patriarchatowi Konstantynopola metropolia Szwecji i całej Skandynawii z siedzibą w Sztokholmie i czterema parafiami w Sztokholmie, Göteborgu, Uppsali i Malmö (w dwóch ostatnich miejscowościach parafia nie posiada osobnej cerkwi).
Rumuński Kościół Prawosławny.
W Szwecji żyje ok. 15 tys. prawosławnych Rumunów, podlegających Rumuńskiemu Kościołowi Prawosławnemu. Posiadają oni trzy parafie w Sztokholmie, Göteborgu i Malmö.
Serbski Kościół Prawosławny.
Prawosławni Serbowie tworzą obecnie największą narodowościową grupę w obrębie szwedzkiego prawosławia, liczącą 23 tys. osób. Parafie podlegające Serbskiemu Kościołowi Prawosławnemu należą do eparchii brytyjskiej i skandynawskiej z siedzibą w Sztokholmie i są rozmieszczone głównie w Szwecji centralnej i południowej. Serbskiemu Kościołowi Prawosławnemu podlegają 2 monastery (Świętej Trójcy w Bredared i Opieki Matki Bożej w Örkelljundze) oraz 13 parafii (w tym 10 serbskich i 3 częściowo stosujące w pracy duszpasterskiej język szwedzki).
Pozostałe informacje.
Wśród szwedzkich wyznawców prawosławia znajdują się również imigranci z Bułgarii (w Sztokholmie działa parafia Bułgarskiego Kościoła Prawosławnego, wchodząca w skład metropolii zachodniej i środkowej Europy) oraz z Macedonii.
Prawosławni Szwedzi.
W 2004 w Överkalix powstała pierwsza parafia, w której nabożeństwa odprawiane są wyłącznie po szwedzku. Podlega ona patriarsze Moskwy. Prawosławni narodowości szwedzkiej stanowią jednak jedynie ok. 1% wszystkich wyznawców tej religii w kraju.
Współpraca.
Koordynacją działań prawosławnych hierarchii kościelnych w Szwecji zajmuje się od 1970 Rada Ekumeniczna Kościołów Orientalnych i Prawosławnych. Od 1982 prowadzi ona systematyczny dialog ekumeniczny z luterańskim Kościołem Szwecji. Od 1986 posiada swój organ prasowy "Miesięcznik Prawosławny".

</doc>
<doc id="1704057" url="https://pl.wikipedia.org/wiki?curid=1704057" title="LC Busre">
LC Busre

LC Perú była peruwiańską linią lotniczą z siedzibą w Limie. Obsługiwała regionalne połączenia lotnicze ze swojej bazy. 
Flota.
Stan floty na grudzień 2018:
Zamówienia

</doc>
<doc id="1704058" url="https://pl.wikipedia.org/wiki?curid=1704058" title="Concertina">
Concertina



</doc>
<doc id="1704059" url="https://pl.wikipedia.org/wiki?curid=1704059" title="Państwowy Instytut Przeciwrakowy w Gliwicach">
Państwowy Instytut Przeciwrakowy w Gliwicach



</doc>
<doc id="1704060" url="https://pl.wikipedia.org/wiki?curid=1704060" title="Callao (stacja metra w Buenos Aires)">
Callao (stacja metra w Buenos Aires)

Callao - stacja metra w Buenos Aires, na linii B i D. Stacja na linii B znajduje się pomiędzy stacjami Uruguay a Pasteur. Stacja została otwarta 17 października 1930. Stacja na linii D znajduje się pomiędzy stacjami Tribunales a Facultad de Medicina. Stacja została otwarta 29 marca 1938.

</doc>
<doc id="1704062" url="https://pl.wikipedia.org/wiki?curid=1704062" title="Pasteur (stacja metra w Buenos Aires)">
Pasteur (stacja metra w Buenos Aires)

Pasteur – stacja metra w Buenos Aires, na linii B. Znajduje się pomiędzy stacjami Callao a Pueyrredón. Stacja została otwarta 17 października 1930.

</doc>
<doc id="1704066" url="https://pl.wikipedia.org/wiki?curid=1704066" title="Franciszek Karp">
Franciszek Karp

Franciszek Karp (ur. 8 kwietnia 1933 w Lipinkach, zm. 15 grudnia 2010) – polski polityk, poseł na Sejm PRL IX kadencji.
Życiorys.
Syn Józefa i Katarzyny z domu Krupa. W latach 1950–1951 był słuchaczem, a potem seminarzystą Wojewódzkiej Szkoły Organizacyjnej Związku Młodzieży Polskiej w Krakowie. Uzyskał tytuł zawodowy magistra ekonomii w Akademii Ekonomicznej w Krakowie. W latach 1962–1965 był słuchaczem Wyższej Szkoły Nauk Społecznych przy KC PZPR.
Należał do Związku Walki Młodych, a następnie do ZMP, w którym od 1951 do 1952 był wiceprzewodniczącym Zarządu Powiatowego w Gorlicach, następnie do 1953 przewodniczącym ZP w Dębicy, a w 1953 instruktorem Zarządu Wojewódzkiego w Rzeszowie. Od 1953 do 1956 odbywał służbę wojskową w Legnicy. W latach 1956–1958 był instruktorem Komitetu Powiatowego Polskiej Zjednoczonej Partii Robotniczej w Gorlicach, następnie do 1959 był przewodniczącym tamtejszego ZP Związku Młodzieży Socjalistycznej, a w latach 1959–1962 wiceprzewodniczącym ZW ZMS w Rzeszowie. od 1965 do 1968 był sekretarzem Komitetu Miejskiego i Powiatowego PZPR w Przemyślu, a w okresie 1969–1971 pełnił funkcję I sekretarza KP PZPR w Dębicy. Od 1969 do 1974 był kierownikiem Wydziału Ekonomicznego Komitetu Wojewódzkiego PZPR w Rzeszowie. Od 1975 do 1980 był dyrektorem Rzeszowskich Fabryk Mebli w Sędziszowie Małopolskim. Od 19 listopada 1980 do 16 października 1989 pełnił funkcję I sekretarza KW PZPR w Rzeszowie. Od 1985 do 1989 pełnił mandat posła na Sejm PRL IX kadencji, reprezentując okręg Rzeszów. Zasiadał w Komisji Rolnictwa, Leśnictwa i Gospodarki Żywnościowej oraz w Komisji Planu Gospodarczego, Budżetu i Finansów. Od lipca 1986 do września 1989 był członkiem Centralnej Komisji Kontrolno-Rewizyjnej PZPR. W 1989 przeszedł na emeryturę, działał m.in. w Kole Łowieckim „Jedność”.
Pochowany na cmentarzu Wilkowyja w Rzeszowie.

</doc>
<doc id="1704067" url="https://pl.wikipedia.org/wiki?curid=1704067" title="Artemidor">
Artemidor



</doc>
<doc id="1704068" url="https://pl.wikipedia.org/wiki?curid=1704068" title="Jani Riza">
Jani Riza

Jani Riza (ur. 17 stycznia 1941 we wsi Bulgarec k. Korczy, zm. 24 października 1988 w Korczy) – albański aktor teatralny i filmowy. 
Życiorys.
W 1964 ukończył studia na wydziale aktorskim Instytutu Sztuk w Tiranie, a następnie występował na scenie teatru Andona Zako Çajupiego w Korczy.
W filmie wystąpił po raz pierwszy w 1965 grając rolę Dalipa w filmie "Vitet e para". Potem zagrał jeszcze w 15 filmach fabularnych, w czterech z nich były to role główne. Za rolę Bunaca Saliu w serialu "Agimet e stinës së madhe" został wyróżniony nagrodą aktorską na V Festiwalu Filmów Albańskich.
Zginął w wypadku samochodowym. Związek Pisarzy i Artystów, działający w Korczy ufundował nagrodę jego imienia, przeznaczoną dla młodych artystów.

</doc>
<doc id="1704070" url="https://pl.wikipedia.org/wiki?curid=1704070" title="Bailly (krater księżycowy)">
Bailly (krater księżycowy)

Bailly - największy widoczny krater na Księżycu znajdujący się na jego południowej stronie. Nazwa krateru pochodzi od Jeana Bailly'ego, francuskiego astronoma.

</doc>
<doc id="1704072" url="https://pl.wikipedia.org/wiki?curid=1704072" title="Kościół św. Rodziny w Przedczu">
Kościół św. Rodziny w Przedczu

Kościół św. Rodziny w Przedczu – neogotycki kościół w parafii Przedecz. Powstał w 1909 roku.
Historia budowy.
Budowa kościoła rozpoczęła się wiosną 1904 roku. Fakt, iż parafianie pomagali pracą oraz dysponowali własnym sprzętem sprawił, że koszty wielkiej i okazałej budowli wypadły stosunkowo nisko. Cegłę wypalano we własnej cegielni, a do robienia modelowej cegły sprowadzono maszynę, dzięki czemu cena jej wynosząca w fabryce zwykle 25–50 rubli, wyniosła zaledwie 15 rubli za tysiąc sztuk. W sierpniu tego samego roku ksiądz Franciszek Stopierzyński z Włocławka dokonał poświęcenia fundamentów, a w roku 1906 ukończono roboty murarskie. Użyto do tego 220 sążni kamieni polnych, milion dwieście tysięcy cegły, w tym ponad 200 tysięcy modelowej, 25 wagonów wapna, 5 wagonów cementu. Dwa witraże prezbiterium kosztowały, według rachunku złożonego przez Alexego Baytela z Warszawy, 715 rubli i 20 kopiejek. Dodatkowo zebrano z drobnych składek 1000 rubli. Resztę pokrył ksiądz proboszcz Józef Ornastowski.
W 1907 roku ustawiono ołtarz wielki, tak jak wszystkie, neogotycki. Ołtarz wykonano z dębowego drzewa z rzeźbami świętych: Joachima i Anny. W samej górze, w zwieńczeniu, umieszczono figurę Najświętszej Panny Marii Niepokalanie Poczętej i dwóch trąbiących aniołów. W miejscu centralnym ołtarza, znajduje się obraz Świętej Rodziny, pod której wezwaniem jest kościół.
W dolnej części ołtarza umieszczono płaskorzeźbę Ostatniej Wieczerzy i czterech ewangelistów. Ołtarz wykonał Zakład Rzeźbiarski Nowakowskiego z Poznania za 4500 rubli (w kwocie tej mieściła się dostawa i cło). Budowę zakończono w 1909 roku.
Fasada kościoła, portal i wieże wzorowane były na kościele Świętej Anny w Wilnie. Najokazalsze świątynie nawiązujące do tego stylu wznosił Józef Pius Dziekoński (1844-1927), najwybitniejszy przedstawiciel historyzmu w architekturze. Za kosztorys i plan pobrał wynagrodzenie w kwocie 400 rubli.

</doc>
<doc id="1704073" url="https://pl.wikipedia.org/wiki?curid=1704073" title="Wanda Kledzik">
Wanda Kledzik

Wanda Bronisława Kledzik (ur. 2 września 1946 w Dziembówku, zm. 11 maja 1998) – polska polityk, posłanka na Sejm PRL IX kadencji.
Życiorys.
W 1963 ukończyła zasadniczą szkołę zawodową w Chodzieży. W 1964 podjęła pracę w Chodzieskich Zakładach Porcelany i Porcelitu, a w 1973 jako brakarz kontroli jakości na Oddziale Szkliwierni i Pieców.
W 1967 wstąpiła do Polskiej Zjednoczonej Partii Robotniczej. Była też działaczką OPZZ i Niezależnych Samorządnych Związków Zawodowych Chodzieskich Zakładów Porcelany i Porcelitu. Od 1980 pełniła funkcję sołtysa wsi Dziembówko. W latach 1985–1989 sprawowała mandat posłanki na Sejm PRL IX kadencji w okręgu Piła z ramienia PZPR. Zasiadała w Komisji Rynku Wewnętrznego i Usług, należała także do Zespołu Posłów Związkowych.
Była także radną gminy Kaczory.

</doc>
<doc id="1704078" url="https://pl.wikipedia.org/wiki?curid=1704078" title="Amt Usedom-Süd">
Amt Usedom-Süd

Amt Usedom-Süd – niemiecki związek gmin leżący w kraju związkowym Meklemburgia-Pomorze Przednie, w powiecie Vorpommern-Greifswald. Siedziba związku znajduje się w mieście Usedom. Powstał w 1992 r.
W skład związku wchodzi 15 gmin, w tym jedna gmina miejska "(Stadt)" oraz 14 gmin wiejskich "(Gemeinde)":

</doc>
<doc id="1704079" url="https://pl.wikipedia.org/wiki?curid=1704079" title="Nitra (stacja kolejowa)">
Nitra (stacja kolejowa)

Nitra – stacja kolejowa w Nitrze, w kraju nitrzańskim, na Słowacji. Znajduje się na ulicy Staničná, w dzielnicy Stare Mesto. Znajduje się tu dworzec autobusowy i węzeł komunikacji miejskiej. Znajduje się tu 5 peronów.
Historia kolei w Nitrze sięga drugiej połowy XIX wieku. Odcinek linii Ivanka pri Nitre (Nyitraivánka) – Nitra (Nyitra) został otwarty w roku 1876 i połączył Nitrę (Nyitra) z linią Šurany (Nagysurány) – Ivanka pri Nitre (Nyitraivánka) i Palárikovo (Tótmegyer) – Šurany (Nagysurány). Linia kolejowa do Topoľčany (Nagytapolcsány) została otwarta w 1881 roku, a lokalna trasa Nitra – Zbehy (Izbék) – Radošina (Radosna) w 1909 roku.
Główny budynek został zbudowany około 1876, i rozbudowany w 1921 roku. Dzisiejszy wygląd budynku pochodzi z 1925 roku, po elektryfikacji oświetlenia stacji. 
Dziś Nitra nie znajduje się wśród głównych korytarzy kolejowych i ma znaczenie tylko dla regionalnego transportu kolejowego.

</doc>
<doc id="1704080" url="https://pl.wikipedia.org/wiki?curid=1704080" title="Motorola A760">
Motorola A760

Motorola A760 – telefon komórkowy firmy Motorola. 

</doc>
<doc id="1704081" url="https://pl.wikipedia.org/wiki?curid=1704081" title="Młodzieżowe Mistrzostwa Europy w Lekkoatletyce 2003">
Młodzieżowe Mistrzostwa Europy w Lekkoatletyce 2003

4. Młodzieżowe Mistrzostwa Europy w Lekkoatletyce – zawody lekkoatletyczne dla sportowców do lat 23 zorganizowane w Bydgoszczy między 17 i 20 lipca 2003 roku. Areną zmagań zawodników był stadion Zdzisława Krzyszkowiaka.

</doc>
<doc id="1704084" url="https://pl.wikipedia.org/wiki?curid=1704084" title="Zdzisław Pisarek">
Zdzisław Pisarek

Zdzisław Jan Pisarek (ur. 24 stycznia 1953 w miejscowości Tokary) – polski polityk, poseł na Sejm II kadencji.
Życiorys.
Ukończył w 1979 studia na Wydziale Melioracji Wodnych Akademii Rolniczej we Wrocławiu. Zajął się prowadzeniem własnego gospodarstwa rolnego. Pełnił funkcję wójta gminy Długołęka.
Od 1993 do 1997 pełnił mandat posła na Sejm II kadencji. Został wybrany w okręgu wrocławskim z listy Bezpartyjnego Bloku Wspierania Reform. Zasiadał w Komisji Samorządu Terytorialnego i Polityki Regionalnej, Komisji Nadzwyczajnej do Rozpatrzenia Projektów Ustaw Lustracyjnych, Komisji Regulaminowej i Spraw Poselskich. Był także członkiem dziesięciu podkomisji. W 2014 bez powodzenia kandydował do rady gminy Długołęka z ramienia KWW Pawlaka Leszka.

</doc>
<doc id="1704087" url="https://pl.wikipedia.org/wiki?curid=1704087" title="Amt Usedom-Nord">
Amt Usedom-Nord

Amt Usedom-Nord – niemiecki związek gmin leżący w kraju związkowym Meklemburgia-Pomorze Przednie, w powiecie Vorpommern-Greifswald. Siedziba związku znajduje się w miejscowości Zinnowitz. 
W skład związku wchodzi pięć gmin wiejskich "(Gemeinde)":

</doc>
<doc id="1704088" url="https://pl.wikipedia.org/wiki?curid=1704088" title="Parafia św. Franciszka z Asyżu w Lwówku Śląskim">
Parafia św. Franciszka z Asyżu w Lwówku Śląskim

Parafia św. Franciszka z Asyżu w Lwówku Śląskim – parafia rzymskokatolicka w dekanacie lwóweckim w diecezji legnickiej.
Jej proboszczem jest o. Piotr Reizner. Obsługiwana przez Ojców Franciszkanów Konwentualnych. Erygowana w 2000.

</doc>
<doc id="1704090" url="https://pl.wikipedia.org/wiki?curid=1704090" title="Sprawa oddalona">
Sprawa oddalona

Sprawa oddalona (ang. "Overruled!", 2009) – kanadyjski serial fabularny.
Premiera serialu miała miejsce 13 września 2009 na antenie Family Channel. W Polsce serial miał premierę 14 czerwca 2009 przez antenę ZigZap.
Opis fabuły.
Zabawne perypetie przebojowego 15-latka Jareda „Coop” Coopera. Dzięki wyjątkowym zdolnościom Jared został mianowany mecenasem w szkolnym sądzie Banting High School. Wraz z nim na sądowej ławie zasiadają: mecenas Kaleigh Stewart, sędzia Tara Bohun oraz urzędnik Rusty Dougal. Jak nastolatki poradzą sobie z interpretacją prawa?

</doc>
<doc id="1704093" url="https://pl.wikipedia.org/wiki?curid=1704093" title="Lekcja dla Lindy">
Lekcja dla Lindy

Lekcja dla Lindy (tyt. oryg. "Mësimi për Lindën") – albański film fabularny z roku 1970 w reżyserii Doniki Muçi.
Filmowa wersja spektaklu, przygotowanego przez Teatr Kukiełkowy, działający w Tiranie. Sekwencje fabularne przeplatają się z obrazkami z życia codziennego jednego z działających w Tiranie domów dziecka.

</doc>
<doc id="1704094" url="https://pl.wikipedia.org/wiki?curid=1704094" title="Parafia Wniebowzięcia Najświętszej Maryi Panny w Lwówku Śląskim">
Parafia Wniebowzięcia Najświętszej Maryi Panny w Lwówku Śląskim

Parafia pw. Wniebowzięcia Najświętszej Maryi Panny w Lwówku Śląskim – parafia rzymskokatolicka w dekanacie lwóweckim w diecezji legnickiej. Jej proboszczem jest ks. Krzysztof Kiełbowicz. Obsługiwana przez księży diecezjalnych. Erygowana w 1217.

</doc>
<doc id="1704095" url="https://pl.wikipedia.org/wiki?curid=1704095" title="Holger Apfel">
Holger Apfel

Holger Apfel (ur. 29 grudnia 1970 w Hildesheimie) – niemiecki polityk narodowy, lider frakcji nacjonalistów w saksońskim landtagu, od 13 listopada 2011 do 19 grudnia 2013 przewodniczący NPD.
Życiorys.
W młodości związał się ze Śląskim Związkiem Studentów (niem. "Studentenbund Schlesien") oraz Młodymi Narodowymi Demokratami (niem. "Junge Nationaldemokraten"), do których należał od 1988. W 1991 ukończył szkołę średnią w rodzinnym Hildesheim, po czym uczył się do zawodu księgarza i wydawcy. W 1992 został wiceprzewodniczącym młodzieżówki NPD, dwa lata później stanął na jej czele (do 1999). W 1996 wybrano go w skład nowego zarządu partii. W tym samym roku objął obowiązki szefa wydawnictwa narodowego związanego z NPD Deutsche Stimme Verlag. W 2000 stanął na czele redakcji miesięcznika o tej samej nazwie.
W marcu 2000 został wybrany wiceprzewodniczącym NPD. W wyborach 2004 uzyskał mandat radnego saksońskiego landtagu, gdy NPD po raz pierwszy przekroczyła próg wyborczy. Objął obowiązki lidera frakcji nacjonalistów w parlamencie lokalnym. Rok później bez powodzenia ubiegał się o mandat w Bundestagu z ramienia narodowców w okręgu Kamenz-Hoyerswerda-Großenhain. W styczniu 2005, gdy przewodniczący landtagu Erich Iltgen zarządził minutę ciszy na rzecz ofiar narodowego socjalizmu, wraz z innymi członkami frakcji NPD opuścił salę. W tym czasie domagał się uczczenia jedynie pamięci niemieckich ofiar bombardowania Drezna. W 2006 saksoński parlament uchylił mu immunitet z powodu toczącej się sprawy o zniesławienie.
Od 2003 stoi na czele Sojuszu Narodowego w Dreźnie (niem. "Nationales Bündnis Dresden)". Jest żonaty z przewodniczącą Grupy Kobiet Narodowych (niem. "Ring Nationaler Frauen") Jasmin Langer.
Ze względu na nazwisko (niem. Apfel = jabłko) jest przedmiotem licznych żartów, np. działacze antynazistowscy założyli w 2005 stowarzyszenie Front Niemieckich Jabłek (niem. "Front Deutscher Äpfel"), które parodiuje działania i retorykę NPD.

</doc>
<doc id="1704096" url="https://pl.wikipedia.org/wiki?curid=1704096" title="Tadeusz Gąsienica-Łuszczek">
Tadeusz Gąsienica-Łuszczek

Tadeusz Gąsienica Łuszczek (ur. 30 września 1934 w Zakopanem, zm. 17 grudnia 2013) – polski polityk, poseł na Sejm II kadencji.
Życiorys.
Posiadał wykształcenie średnie zawodowe. Ukończył Państwową Szkołę Hotelarską dla absolwentów liceów ogólnokształcących w Krakowie w 1960. Przed przejściem na emeryturę pracował jako taksówkarz.
W 1993 uzyskał mandat posła na Sejm II kadencji. Został wybrany liczbą 3569 głosów w okręgu nowosądeckim z listy Konfederacji Polski Niepodległej. Zasiadał we władzach lokalnych tej partii. W grudniu 1993 wystąpił z KPN. W Sejmie był członkiem Komisji Regulaminowej i Spraw Poselskich oraz Komisji Ochrony Środowiska, Zasobów Naturalnych i Leśnictwa. Kadencję kończył w kole parlamentarnym Ruchu Solidarni w Wyborach.
Przed wyborami parlamentarnymi w 1997 razem z posłem Pawłem Saarem (wybranym z listy Bezpartyjnego Bloku Wspierania Reform) dołączył do Krajowej Partii Emerytów i Rencistów, bez powodzenia ubiegając się o reelekcję.
Wstąpił później do Samoobrony RP, z jej listy w wyborach w 2001 ponownie bezskutecznie ubiegał się o mandat poselski (otrzymał 4668 głosów). W kwietniu 2002 odszedł z tego ugrupowania. Był następnie sekretarzem Stowarzyszenia Obrony Praw Obywateli Powiatu Tatrzańskiego.
Pochowany na Nowym Cmentarzu w Zakopanem (kw. A1/1/14).
Życie prywatne.
Tadeusz Gąsienica-Łuszczek był żonaty, miał dwoje dzieci.

</doc>
<doc id="1704097" url="https://pl.wikipedia.org/wiki?curid=1704097" title="Pismo laotańskie">
Pismo laotańskie

Pismo laotańskie – alfabet sylabiczny wywodzący się z alfabetu khmerskiego, a pośrednio z indyjskiego pisma brahmi poprzez vatteluttu. Wykazuje duże podobieństwa do pisma tajskiego, jednak w porównaniu z nim, po reformie ortografii przeprowadzonej w latach 60., jest bardziej fonetyczne. Pismo stosowane jest do zapisu zarówno języka laotańskiego, jak i języków mniejszości narodowych na terenie Laosu.
Spółgłoski.
W poniższej tabeli podano zapis spółgłosek w piśmie laotańskim oraz różne sposoby transliteracji i transkrypcji.
Samogłoski.
Poniższa tabela pokazuje sposób tworzenia sylab dopisując samogłoskowe znaki diakrytyczne do spółgłoski ກ „k”.

</doc>
<doc id="1704098" url="https://pl.wikipedia.org/wiki?curid=1704098" title="Letni Puchar Kontynentalny w skokach narciarskich 2003">
Letni Puchar Kontynentalny w skokach narciarskich 2003

Letni Puchar Kontynentalny w skokach narciarskich 2003 – 2. edycja Letniego Pucharu Kontynentalnego, która rozpoczęła się 4 lipca 2003 w słoweńskim Velenje, a zakończyła 24 sierpnia 2003 w norweskim Trondheim.

</doc>
<doc id="1704099" url="https://pl.wikipedia.org/wiki?curid=1704099" title="Parafia św. Jadwigi Śląskiej w Gryfowie Śląskim">
Parafia św. Jadwigi Śląskiej w Gryfowie Śląskim

 
Parafia pw. św. Jadwigi Śląskiej w Gryfowie Śląskim – parafia rzymskokatolicka w dekanacie gryfowskim w diecezji legnickiej. Jej proboszczem jest ks. Krzysztof Kurzeja. Obsługiwana przez księży diecezjalnych. Erygowana w 1201.

</doc>
<doc id="1704100" url="https://pl.wikipedia.org/wiki?curid=1704100" title="Polonaise">
Polonaise



</doc>
<doc id="1704101" url="https://pl.wikipedia.org/wiki?curid=1704101" title="European Super Touring Championship 2001">
European Super Touring Championship 2001

European Super Touring Championship 2001 – druga edycja europejskiej serii samochodów turystycznych była sezonem przejściowym w którym rywalizacja toczyła się w dwóch klasach: superturystycznej i superprodukcyjnej. Klasa superprodykcyjna była nową klasą która ze względu na niższe koszty w kolejnym sezonie miała całkowicie zastąpić superturystyczną.
Sezon składał się z 10 rund, podczas których odbywały się dwa wyścigi klasy ST i jeden klasy SP. Mistrzem pierwszej z nich został Fabrizio Giovanardi (Alfa Romeo 156), a drugiej Peter Kox (BMW 320i).

</doc>
<doc id="1704102" url="https://pl.wikipedia.org/wiki?curid=1704102" title="Tatabányai Bányász Sport Club">
Tatabányai Bányász Sport Club



</doc>
<doc id="1704103" url="https://pl.wikipedia.org/wiki?curid=1704103" title="Seweryn Bączalski">
Seweryn Bączalski

Seweryn Bączalski herbu Gozdawa (data ur. nieznana, zm. po 21 czerwca 1631) – polski poeta, publicysta polityczny, ziemianin, pisał okolicznościowe utwory polityczne powstałe pod wpływem zagrożenia wojną domową w XVII-wiecznej Rzeczypospolitej.
Nieznana jest data jego urodzin, z wyboru mieszkał w Dalechowicach, lecz jego gniazdo rodzinne znajdowało się w miejscowości Bączal Górny lub w Bączalu Dolnym skąd ród Bączalskich wziął swoje nazwisko. Dawny powiat biecki (obecnie powiat jasielski), parafia Bączal Dolny.

</doc>
<doc id="1704104" url="https://pl.wikipedia.org/wiki?curid=1704104" title="Dvalin">
Dvalin

Dvalin – w mitologii norweskiej karzeł, który pojawia się w kilku starych opowieściach norweskich. Imię to można przetłumaczyć jako "chwilowo zapomniany" albo "zdrzemnąć się". Dvalin jest notowany jako jeden z czterech jeleni Yggdrasill.
W poemacie Völuspá, jednej z szesnastu pieśni Eddy starszej, Dvalin jest imieniem wspomnianym w wykazie karłów.
W Hávamálu Dvalin podobno przedstawia pismo runiczne karłom, ponieważ Dain zrobił je dla elfów, a Odyn dla bogów.
W sadze Hervevar Dvalin jest jednym z karłów (wliczając Durina), który wykuł magiczny miecz Tyrfing. 

</doc>
<doc id="1704105" url="https://pl.wikipedia.org/wiki?curid=1704105" title="John Henry Tudhope">
John Henry Tudhope

John Henry Tudhope (ur. 17 kwietnia 1891 w Johannesburgu, zm. 12 października 1956 w Londynie) – as lotnictwa brytyjskiego Royal Flying Corps z 10 potwierdzonymi zwycięstwami w I wojnie światowej.
John Henry Tudhope urodził się w Johannesburgu w Kolonii Przylądkowej zamorskim terytorium Imperium brytyjskiego. Kształcił się w Johannesburgu, a następnie w Anglii. Po wybuchu wojny zaciągnął się do armii brytyjskiej. W 1917 roku został skierowany do służby w Royal Flying Corps i po uzyskaniu licencji pilota został przydzielony do eskadry myśliwskiej No. 40 Squadron RAF. Pierwsze zwycięstwo odniósł 22 września 1917 roku pilotując samolot Nieuport. Łącznie odniósł 10 zwycięstw powietrznych ostatnie 11 kwietnia 1918 roku. Tego dnia został zestrzelony przez niemieckiego asa Adolfa Rittera von Tutschek. John Tudhope dostał się do niewoli niemieckiej, w której przebywał do końca wojny.
Po wojnie wyemigrował do Kanady i od 1920 roku rozpoczął służbę w Royal Canadian Air Force. Pracował jako instruktor. W 1937 roku odbył pierwszy lot od świtu do zmierzchu nad terytorium Kanady od Montrealu do Vancouver. Z wojska odszedł w 1938 roku i został pierwszym prezesem Aviation Insurance Group. Pracował w Londynie w Canada House jako attaché od spraw telekomunikacji. Zmarł w Londynie w wieku 65 lat.

</doc>
<doc id="1704107" url="https://pl.wikipedia.org/wiki?curid=1704107" title="Yann Arthus-Bertrand">
Yann Arthus-Bertrand

Yann Arthus-Bertrand (ur. 13 marca 1946 w Paryżu) – francuski fotograf, dziennikarz, reporter, reżyser filmowy i obrońca przyrody. W 2009 ze względu na jego zaangażowanie w sprawę ochrony przyrody przyznano mu tytuł Ambasadora Dobrej Woli Programu Środowiskowego ONZ.
Życiorys.
W wieku trzydziestu lat opuścił rodzinną Francję i wyjechał do Kenii, aby badać i fotografować lwy w parku narodowym Masai Mara.
Tworzy wielokrotnie nagradzane filmy dokumentalne. Zwykle koncentruje się w nich na problemach środowiska naturalnego i ekologii, m.in. "S.O.S. Ziemia!" (2009). 
Zasłynął również z dokumentów socjologiczno-eseistycznych, jak "Człowiek" (2015), który za darmo został udostępniony w serwisie YouTube. Praca nad nim trwała trzy lata, a film zawiera wypowiedzi ponad dwóch tysięcy kobiet i mężczyzn z całego świata i próbuje odpowiedzieć na pytanie "Co czyni nas człowiekiem?". Kontynuacją "Człowieka" był dokument "Kobieta" (2019), zaprezentowany w ramach pokazów pozakonkursowych na 76. MFF w Wenecji.

</doc>
<doc id="1704108" url="https://pl.wikipedia.org/wiki?curid=1704108" title="Parafia św. Antoniego Padewskiego w Piechowicach">
Parafia św. Antoniego Padewskiego w Piechowicach

 
Parafia pw. św. Antoniego Padewskiego w Piechowicach – parafia rzymskokatolicka w dekanacie szklarskoporębskim w diecezji legnickiej. Jej proboszczem jest ks. Ryszard Soroka. Obsługiwana przez księży diecezjalnych. Erygowana w 1919.

</doc>
<doc id="1704109" url="https://pl.wikipedia.org/wiki?curid=1704109" title="AEGON Championships 2009">
AEGON Championships 2009

AEGON Championships 2009 – tenisowy turniej ATP rangi ATP World Tour 250 z cyklu AEGON Championships rozgrywany w dniach 8–14 czerwca 2009 roku w Londynie na kortach trawiastych o puli nagród 713 000 euro.

</doc>
<doc id="1704113" url="https://pl.wikipedia.org/wiki?curid=1704113" title="Parafia Nawiedzenia Najświętszej Maryi Panny w Karpaczu">
Parafia Nawiedzenia Najświętszej Maryi Panny w Karpaczu

Parafia Nawiedzenia Najświętszej Maryi Panny w Karpaczu – parafia rzymskokatolicka w dekanacie mysłakowickim w diecezji legnickiej. Jej proboszczem jest ks. dr Paweł Oskwarek. Obsługiwana przez księży diecezjalnych. Erygowana w 1920.
Proboszczowie po 1945.
"Źródło": oficjalna strona parafii

</doc>
<doc id="1704114" url="https://pl.wikipedia.org/wiki?curid=1704114" title="Udo Pastörs">
Udo Pastörs

Udo Pastörs (ur. 24 sierpnia 1952 w Wegbergu) – niemiecki polityk, lider NPD i przewodniczący frakcji tej partii w meklemburskim landtagu.
Życiorys.
Z zawodu jest handlarzem, jubilerem i zegarmistrzem. W młodości mieszkał w Bad Zwischenahn w Dolnej Saksonii, jednak po 1991 przeniósł się do Lübtheen, gdzie prowadzi sklep z zegarkami i biżuterią. W latach dziewięćdziesiątych wstąpił do NPD w miejscowości Ludwigslust. Prowadził szkolenia niemieckich narodowców, pomagał również w organizacji spotkań i konferencji. Pełnił obowiązki wiceprzewodniczącego regionalnej NPD.
W wyborach samorządowych z 2006 otwierał listę NPD w Meklemburgii-Pomorzu Przednim, ponieważ przeciwko lokalnemu szefowi partii Stefanowi Kösterowi toczyło się w tym czasie śledztwo. Po uzyskaniu mandatu został wybrany przewodniczącym frakcji narodowców w landtagu. Podczas zjazdu 4 kwietnia 2009 wystąpił przeciwko Udo Voigtowi jako kandydat na szefa NPD, jednak przegrał w głosowaniu. Funkcję tę objął w 2014 (wcześniej od grudnia 2013 pełnił obowiązki przewodniczącego partii).
Angażuje się w inicjatywy społeczne w swojej miejscowości Lübtheen, m.in. w akcję ekologiczną „Braunkohle Nein” (Brunatnemu Węglowi Nie). W przeszłości utrzymywał kontakty z niemieckimi osadnikami w Chile z Colonia Dignidad, którym proponował osiedlenie się na swoim liczącym ponad 50 ha gospodarstwie w gminie Lübtheen. Był objęty postępowaniem prokuratorskim ze względu na przemówienie, jakie wygłosił 25 lutego 2009 w Saarbrücken, które zdaniem prokuratury nawoływało do nienawiści wobec cudzoziemców. Parlament w Schwerinie uchylił mu z tego powodu immunitet. W 2010 został skazany na 10 miesięcy pozbawienia wolności w zawieszeniu oraz karę pieniężną za podżeganie do waśni narodowościowych przeciwko Turkom i Żydom.
W przeszłości pozytywnie wyrażał się o Rudolfie Hessie, którego porównywał z Gandhim. Z szacunkiem mówił również o Adolfie Hitlerze.

</doc>
<doc id="1704115" url="https://pl.wikipedia.org/wiki?curid=1704115" title="Na własną prośbę">
Na własną prośbę

Na własną prośbę – polski film obyczajowy z 1980 roku, w reżyserii Ewy i Czesława Petelskich. Pierwowzorem scenariusza do filmu było opowiadanie autorstwa Janiny Wieczerskiej pt. "Nie ma sprawy".
Opis fabuły.
Głównym aspektem filmu jest konflikt pomiędzy dyrektorem zakładu a świeżo upieczonym pracownikiem, zdolnym fachowcem, wizjonerem, człowiekiem uczciwym i twardym. Dyrektor jest zaś człowiekiem ambitnym, lecz nie zawsze uczciwym, utrzymującym się na powierzchni dzięki układom. Fachowiec otrzymuje urlop bezpłatny i podejmuje pracę za granicą, dyrektor zaś zostaje zwolniony z posady.

</doc>
<doc id="1704116" url="https://pl.wikipedia.org/wiki?curid=1704116" title="Shuruvath">
Shuruvath

Shuruvath (hindi: शुरुआत, pol. "Początek") – debiutancki album studyjny polskiego piosenkarza Michała Rudasia wydany w 2009 roku.
Materiał na płycie stylistycznie przedstawia mieszankę muzyki pop i klasycznej muzyki hinduskiej w oparciu o melodykę raga. 
Twórcy.
Materiał na płytę zrealizowali:
Album nagrywano w Studiu S-4 w Polskim Radiu w Warszawie, w studiu Sonus w Łomiankach, w Pueblo People Studios oraz w studiu Michała Dąbrówki w Komorowie. Nagranie partii smyczkowych i perkusyjnych zrealizowano w RG Studio w Gdańsku.

</doc>
<doc id="1704120" url="https://pl.wikipedia.org/wiki?curid=1704120" title="Pupillotonia">
Pupillotonia

Pupillotonia lub źrenica Adiego – toniczne rozszerzenie jednej źrenicy (rzadziej dwóch) spowodowane odnerwieniem mięśnia zwieracza rzęskowego na skutek uszkodzenia włókien przywspółczulnych zwoju rzęskowego. Dotknięta tą chorobą źrenica powoli zwęża się przy ekspozycji na jasne światło, a przy przebywaniu w ciemnym pomieszczeniu ponownie ulega rozszerzeniu.
Najczęstszą przyczyną pupillotonii są urazy. Inne przyczyny to:
Postać idiopatyczna pupillotonii występująca wraz ze zniesieniem odruchów ścięgnistych (głównie u młodych kobiet) to zespół Adiego. Zespół Adiego ze współistniejącą miejscową nadmierną potliwością nazywany jest zespołem Ross.

</doc>
<doc id="1704121" url="https://pl.wikipedia.org/wiki?curid=1704121" title="Parafia Bożego Ciała w Szklarskiej Porębie">
Parafia Bożego Ciała w Szklarskiej Porębie

 
Parafia pw. Bożego Ciała w Szklarskiej Porębie – parafia rzymskokatolicka w dekanacie szklarskoporębskim w diecezji legnickiej. Jej proboszczem jest o. Zygmunt Mikołajczyk OFMConv. Obsługiwana przez księży franciszkanów konwentualnych. Erygowana w 1888.
Z parafii wywodził się franciszkanin o. Roman Pałaszewski.

</doc>
<doc id="1704122" url="https://pl.wikipedia.org/wiki?curid=1704122" title="Reprezentacja Ukrainy w piłce nożnej plażowej mężczyzn">
Reprezentacja Ukrainy w piłce nożnej plażowej mężczyzn

Reprezentacja Ukrainy w piłce nożnej plażowej – zespół piłkarski, biorący udział w imieniu Ukrainy w meczach i sportowych imprezach międzynarodowych, powoływany przez selekcjonera, w którym mogą występować wyłącznie zawodnicy posiadający obywatelstwo ukraińskie. Za jego funkcjonowanie odpowiedzialna jest Ukraińska Asocjacja Piłki Nożnej Plażowej (ukr. АПФУ - Асоціація Пляжного Футболу України, "APFU - Asociacija Plażnoho Futbołu Ukrajiny").
Historia.
Reprezentacja została powołana dopiero po utworzeniu Ukraińskiej Asocjacji Piłki Nożnej Plażowej, która powstała 4 sierpnia 2002 roku, a 18 grudnia otrzymała status członka drużynowego Ukraińskiego Związku Piłki Nożnej. 29 lipca 2003 roku rozegrała debiutowy pierwszy mecz w historii na turnieju Mundialito w Portugalii z mistrzami świata Brazylią, przegraną 2:5. Największym sukcesem ukraińskiej reprezentacji w piłce nożnej plażowej jest Puchar Europy, zdobyty w hiszpańskiej Tarragonie w 2007 oraz 3 miejsce Euro Beach Soccer League, wywalczone na Majorce w 2004 roku.
Aktualny skład.
"Stan na lipiec 2012"
Trener: Serhij Kuczerenko
Asystent: Petro Dmytrenko

</doc>
<doc id="1704125" url="https://pl.wikipedia.org/wiki?curid=1704125" title="Urząd Bad Bramstedt-Land">
Urząd Bad Bramstedt-Land

Urząd Bad Bramstedt-Land (niem. "Amt Bramstedt-Land") – urząd w Niemczech w kraju związkowym Szlezwik-Holsztyn, w powiecie Segeberg. Siedziba urzędu znajduje się w mieście Bad Bramstedt. 
W skład urzędu wchodzi 14 gmin:

</doc>
<doc id="1704127" url="https://pl.wikipedia.org/wiki?curid=1704127" title="Parafia św. Maksymiliana Marii Kolbe w Szklarskiej Porębie">
Parafia św. Maksymiliana Marii Kolbe w Szklarskiej Porębie

 
Parafia św. Maksymiliana Marii Kolbe w Szklarskiej Porębie – parafia rzymskokatolicka w dekanacie Szklarska Poręba w diecezji legnickiej. Erygowana 29 czerwca 1998 przez bp. Tadeusza Rybaka. Prowadzona przez księży diecezjalnych. Funkcję proboszcza, od początku istnienia parafii, sprawuje ks. Bogusław Sawaryn.
Historia.
1 kwietnia 1490 r. Ojciec Święty Innocenty VIII powołał do istnienia parafię w Szklarskiej Porębie. Rozwój huty szkła w 1844 roku i związany z tym napływ ludności sprawił, że powstała potrzeba zbudowania nowej świątyni. Liczba katolików wynosiła 1000 osób. Mieszkający wówczas w Szklarskiej Porębie hrabia Ludwik Schaffgotsch wraz z małżonką Marią bardzo pragnęli mieć dzieci. Złożyli więc ślub, że jeśli otrzymają potomstwo, podziękowaniem będzie nowa świątynia. Gdy tylko urodził się im syn, z radością wypełnili przyrzeczenie. W 1883 r. rozpoczęto budowę kościoła p.w. Bożego Ciała, którą ukończono w roku 1887. Dwa lata później w 1889 r. zbudowano z granitu i piaskowca obecny kościół św. Maksymiliana (data budowy umieszczona na murach wieży). Usytuowany on jest na znacznym wzniesieniu ponad 700 m n.p.m. na Kruczych Skałach. 
W 2004 r. ks. bp Tadeusz Rybak poświęcił odremontowany dom parafialny, który stał się od tej chwili miejscem zamieszkania duszpasterzy oraz spotkań duszpasterskich.
W 2005 r. Biskup Legnicki Stefan Cichy powołał nowy dekanat Szklarska Poręba z siedzibą w parafii św. Maksymiliana w Szklarskiej Porębie. Dziekanem nowo powołanego dekanatu ustanowił dotychczasowego proboszcza tejże parafii ks. kan. Bogusława Sawaryna.
Pierwszym proboszczem nowo powstałej parafii został ks. Bogusław Sawaryn

</doc>
<doc id="1704128" url="https://pl.wikipedia.org/wiki?curid=1704128" title="Verona (zespół muzyczny)">
Verona (zespół muzyczny)

Verona – czeski zespół, w skład którego wchodzą producent i klawiszowiec – Peter Fider oraz wokalistka Veronika Stýblová. Ta zastąpiła w 2018 roku długoletnią wokalistkę Markétę Jakšlovą.
Historia.
Grupa powstała w 2002 i od tego czasu wydała 8 płyt.
Od kilkunastu lat Verona jest najpopularniejszym zespołem dance w Czechach. Na swoim koncie mają wiele sukcesów.
Bodaj najbardziej znany na arenie międzynarodowej singiel grupy "You gotta move on" królował w Czechach i innych europejskich krajach podczas wakacji 2007.
W 2008 roku piosenka "Stay with me" odniosła ogromny sukces m.in. w Bułgarii czy na Słowacji.
W 2009 roku zespół wystąpił na 46. Międzynarodowym Festiwalu w Sopocie z najnowszym hitem "Do You Really Wanna Know", który już wcześniej trafił na szczyty list przebojów w Polsce. Dwa dni później z tą samą piosenką wystąpili na koncercie Hity Na Czasie Radia Eska. W 2010 roku zespół wydał nowy singiel – "Up To The Stars".

</doc>
<doc id="1704129" url="https://pl.wikipedia.org/wiki?curid=1704129" title="Mikasa (książę)">
Mikasa (książę)

 – książę japoński, orientalista, archeolog.
Zarys biografii.
Urodził się jako czwarty syn cesarza Taishō (Yoshihito) i cesarzowej Teimei (Sadako). Do 1935 używał tytułu: „Książę Sumi” ("Sumi-no-miya"). Zajmował piąte miejsce w sukcesji do japońskiego tronu. Podczas II wojny światowej służył jako oficer w Cesarskiej Armii Japońskiej.
22 października 1941 poślubił Yuriko Takagi. Para miała pięcioro dzieci:
Zmarł 27 października 2016 roku.

</doc>
<doc id="1704130" url="https://pl.wikipedia.org/wiki?curid=1704130" title="Mikasa no Miya">
Mikasa no Miya



</doc>
<doc id="1704131" url="https://pl.wikipedia.org/wiki?curid=1704131" title="Urząd Trave-Land">
Urząd Trave-Land

Urząd Trave-Land (niem. "Amt Trave-Land") – urząd w Niemczech w kraju związkowym Szlezwik-Holsztyn, w powiecie Segeberg. Siedziba urzędu znajduje się w mieście Bad Segeberg. 
W skład urzędu wchodzi 27 gmin:

</doc>
<doc id="1704134" url="https://pl.wikipedia.org/wiki?curid=1704134" title="Hervé Tum">
Hervé Tum

Hervé Tum (ur. 15 lutego 1979 w Jaunde) – kameruński piłkarz grający na pozycji napastnika.
Kariera klubowa.
Karierę piłkarską Tum rozpoczął w akademii piłkarskiej o nazwie Kadji Sports Academy. W 1997 roku jako 18-latek wyjechał do Francji i występował w amatorskim zespole FC Pacy-sur-Eure. W 1998 roku został piłkarzem szwajcarskiego FC Sion i w jego barwach zadebiutował w szwajcarskiej ekstraklasie. Przez pierwsze dwa sezony był rezerwowym w Sionie, ale od początku sezonu 2000/2001 grał w pierwszym składzie i w rundzie jesiennej strzelił 6 goli.
Na początku 2001 roku Tum przeszedł do FC Basel. 25 lutego rozegrał swoje pierwsze spotkanie dla klubu z Bazylei, przegrane 0:3 na wyjeździe z Servette FC. W ataku Basel występował z rodakiem Jeanem-Michelem Tchougą, reprezentantem RPA George’em Koumantarakisem, a także ze Szwajcarem Markiem Strellerem. W 2002 roku wywalczył z Basel swoje pierwsze mistrzostwo Szwajcarii oraz zdobył Puchar Szwajcarii. W 2003 roku ponownie zdobył krajowy puchar, a w 2004 roku drugi tytuł mistrza kraju.
Latem 2004 roku Tum odszedł na zasadzie wolnego transferu do francuskiego FC Metz. W Ligue 1 zadebiutował 7 sierpnia 2004 w wygranym 1:0 domowym meczu z FC Nantes. W sezonie 2004/2005 strzelił 9 goli i był najlepszym strzelcem Metz. W 2006 roku spadł z Metz do Ligue 2. Przeszedł do innego spadkowicza z Ligue 1, RC Strasbourg i zdobywając 7 goli przyczynił się do powrotu klubu do Ligue 1.
W 2007 roku Tum został wypożyczony do tureckiego Bursasporu. 12 sierpnia 2007 zadebiutował w tureckiej Superlidze w meczu z Denizlisporem (0:0). W sezonie 2007/2008 strzelił dla Bursasporu 6 goli i występował w ataku z Turkiem Sinanem Kaloğlu.
W 2008 roku Kameruńczyk pozostał w tureckiej lidze, ale został piłkarzem Sivassporu. 23 sierpnia 2008 zaliczył swój debiut w meczu z Kayserisporem. W Sivassporze tworzył atak z Izraelczykiem Pinim Balilim i Mehmetem Yıldızem. Z Sivassporem wywalczył wicemistrzostwo Turcji, pierwsze w historii klubu. W latach 2009-2011 grał w İstanbul Büyükşehir Belediyespor, a w sezonie 2011/2012 w Gençlerbirliği. W 2012 roku przeszedł do Elazığsporu.
Kariera reprezentacyjna.
W reprezentacji Kamerunu Tum zadebiutował w 2004 roku, jednak w reprezentacji jest rezerwowym i przegrywa rywalizację o miejsce w ataku z Samuelem Eto’o, Albertem Meyongiem Zé i Achillem Webo.

</doc>
<doc id="1704135" url="https://pl.wikipedia.org/wiki?curid=1704135" title="Herve Tum">
Herve Tum



</doc>
<doc id="1704137" url="https://pl.wikipedia.org/wiki?curid=1704137" title="Biserka Rajčić">
Biserka Rajčić

Biserka Rajčić, cyr. Бисерка Рајчић (ur. 1940 w Jelašnicy k. Zaječaru) – serbska tłumaczka literatury polskiej.
Życiorys.
Ukończyła studia filologiczne na Uniwersytecie Belgradzkim. Jest uczennicą i kontynuatorką prac translatorskich tłumacza literatury polskiej Petara Vujičicia. Tłumaczy z języka polskiego, rosyjskiego, czeskiego, słowackiego, a także bułgarskiego. Pracowała w Narodowej Bibliotece Serbii i w bibliotece Serbskiej Akademii Nauk i Sztuk SANU. Od 1967 współpracuje z Radiem Belgrad.
Jest autorką wielu esejów i artykułów poświęconych polskiej literaturze i sztuce, a w szczególności teatrowi. Bibliografia B. Rajčić obejmuje 1584 pozycje. W jej dorobku translatorskim jest 77 publikacji, z różnych dziedzin humanistyki. Na liście przetłumaczonych przez nią polskich autorów jest ponad 330 polskich pisarzy, a także filozofów i historyków. Przetłumaczyła wiele sztuk i omówiła twórczość m.in.: Stanisława Ignacego Witkiewicza, Witolda Gombrowicza, Tadeusza Różewicza, Sławomira Mrożka, Erwina Axera, Tadeusza Kantora, Krystiana Lupy, a także teksty teoretyków teatru: Jana Kotta, Jerzego Ziomka, Edwarda Csató, Konstantego Puzyny i innych.
W latach 2000–2004 wystawiono w jej tłumaczeniu "Kartotekę" Tadeusza Różewicza, "Antygonę w Nowym Jorku" i "Czwartą siostrę" Janusza Głowackiego, sztuki Ingmara Villqista i Krzysztofa Bizio.
Jest autorką monografii "Cywilizacja polska" – syntezy wiedzy o polskiej kulturze, wydanej w 2003 (wyd. Geopoetika, ) oraz książki „Moj Krakov”.
W 2015 w wydawnictwie Universitas ukazała się poświęcona jej książka, zatytułowana po prostu "Biserka" (czyli „Perełka”). Jej autorem jest Łukasz Mańczyk. Publikacja otrzymała laur Krakowskiej Książki Miesiąca.
Nagrody i wyróżnienia.
Za swoją pracę B. Rajćić została uhonorowana:

</doc>
<doc id="1704140" url="https://pl.wikipedia.org/wiki?curid=1704140" title="Parafia Imienia Najświętszej Maryi Panny w Kowarach">
Parafia Imienia Najświętszej Maryi Panny w Kowarach

 
Parafia Imienia Najświętszej Maryi Panny w Kowarach – parafia rzymskokatolicka w dekanacie mysłakowickim w diecezji legnickiej. Jej proboszczem jest o. Jan Grzywna OFM Conv. Obsługiwana przez zakon franciszkanów konwentualnych. Założona w 1301 roku.

</doc>
<doc id="1704141" url="https://pl.wikipedia.org/wiki?curid=1704141" title="Górnik Zabrze w sezonie 2009/2010">
Górnik Zabrze w sezonie 2009/2010

Sezon 2009/2010 klubu Górnik Zabrze.
Sezon.
Po 30 latach nieprzerwanej gry na najwyższym szczeblu rozgrywek ligowych Górnik po raz drugi zaznał goryczy spadku na zaplecze ekstraklasy i tam też rozgrywa kolejny sezon, będący dla niego szóstym na tym poziomie. W związku z degradacją zabrzanie nie rywalizują w Pucharze Ekstraklasy, ani nie posiadają drużyny Młodej Ekstraklasy. W zmaganiach pierwszoligowych drużynę prowadzi nowy trener, Ryszard Komornicki. Od 23 Grudnia 2009 trenerem Górnika Zabrze jest Adam Nawałka.
I Liga.
Górnik Zabrze rozpoczął rozgrywki w I lidze 3 sierpnia, wygranym 3:1 spotkaniem z KSZO Ostrowiec Świętokrzyski. Mecz rozegrano w Zabrzu na stadionie miejskim im. Ernesta Pohla.
Remes Puchar Polski.
Jako klub występujący w sezonie 2008/09 w Ekstraklasie, Górnik rozpoczął rozgrywki Remes Pucharu Polski 2009/10 od 1/16 finału, meczem z II-ligowym Zagłębiem Sosnowiec. Mecz rozegrany na Stadionie Ludowym w Sosnowcu zakończył się zwycięstwem gospodarzy, co było równoznaczne z odpadnięciem Zabrzan z rozgrywek.
Zawodnicy.
Skład.
Skład pierwszej drużyny w sezonie 2010/2011.
Transfery.
"Kursywą" zaznaczone nazwiska zawodników wypożyczonych.

</doc>
<doc id="1704143" url="https://pl.wikipedia.org/wiki?curid=1704143" title="TEATR LA M.ORT">
TEATR LA M.ORT



</doc>
<doc id="1704146" url="https://pl.wikipedia.org/wiki?curid=1704146" title="Harold Byrn Hudson">
Harold Byrn Hudson

Harold Byrn Hudson (ur. 8 grudnia 1898, zm. luty 1982) – as myśliwski brytyjskiego Royal Flying Corps z 13 potwierdzonymi zwycięstwami w I wojnie światowej. Należał do elitarnego klubu Balloon Buster.
Harold Byrn Hudson urodził się w Cobham w Surrey. Był synem lekarza, który w 1912 roku wyemigrował do Kolumbii Brytyjskiej. Do Royal Flying Corps został przydzielony w 1917 roku. Po przydzieleniu do eskadry myśliwskiej No. 28 Squadron RAF walczył z jednostką na froncie włoskim. Pierwsze zwycięstwo odniósł łącznie ze swoim dowódcą Williamem Barkerem 24 stycznia 1918 roku nad balonem obserwacyjnym w okolicach Conegliano. Łącznie razem z Barkerem zestrzelił 7 balonów obserwacyjnych. W czerwcu został przeniesiony do eskadry No. 45 Squadron RAF, w którym służył do końca wojny. 
Po wojnie wrócił do Kanady gdzie pracował w przemyśle papierniczym.

</doc>
<doc id="1704147" url="https://pl.wikipedia.org/wiki?curid=1704147" title="Parafia Świętych Apostołów Piotra i Pawła w Chojnowie">
Parafia Świętych Apostołów Piotra i Pawła w Chojnowie

 
Parafia pw. Świętych Apostołów Piotra i Pawła w Chojnowie znajduje się w dekanacie chojnowskim w diecezji legnickiej. Jej proboszczem jest ks. Marek Osmulski. Obsługiwana przez księży diecezjalnych. Erygowana w 1995.

</doc>
<doc id="1704149" url="https://pl.wikipedia.org/wiki?curid=1704149" title="Bogumił Borowski">
Bogumił Borowski

Bogumił Andrzej Borowski (ur. 23 lipca 1943 w Lublinie, zm. 2014) – polski polityk, poseł na Sejm III kadencji.
Życiorys.
Ukończył studia na Wydziale Rolniczym Szkoły Głównej Gospodarstwa Wiejskiego w Warszawie (1967) oraz na Wydziale Samochodów i Maszyn Roboczych Politechniki Warszawskiej (1973). Posiadał stopień naukowy doktora, z zawodu był ekonomistą. W 1997 uzyskał mandat posła na Sejm III kadencji. Został wybrany w okręgu warszawskim z listy Sojuszu Lewicy Demokratycznej (należał wówczas do Polskiej Partii Zielonych, która w trakcie weszła w skład partii SLD). Zasiadał w Komisji Integracji Europejskiej, Komisji Nadzwyczajnej do rozpatrzenia projektów ustaw dotyczących problematyki ubezpieczeń społecznych oraz w Komisji Ochrony Środowiska, Zasobów Naturalnych i Leśnictwa. Był także członkiem sześciu podkomisji. W 2001 bez powodzenia ubiegał się o reelekcję z listy SLD-UP. Od 1998 do 2002 zasiadał także w Radzie m.st. Warszawy z ramienia SLD. W kolejnych wyborach nie kandydował.

</doc>
<doc id="1704152" url="https://pl.wikipedia.org/wiki?curid=1704152" title="Teatr Mały w Warszawie">
Teatr Mały w Warszawie



</doc>
<doc id="1704153" url="https://pl.wikipedia.org/wiki?curid=1704153" title="Parafia Niepokalanego Poczęcia Najświętszej Maryi Panny w Chojnowie">
Parafia Niepokalanego Poczęcia Najświętszej Maryi Panny w Chojnowie

Parafia pw. Niepokalanego Poczęcia Najświętszej Maryi Panny w Chojnowie – znajduje się w dekanacie chojnowskim w diecezji legnickiej. Jej proboszczem jest ks. Dariusz Pudełko . Obsługiwana przez księży diecezjalnych. Erygowana w 1945.

</doc>
<doc id="1704155" url="https://pl.wikipedia.org/wiki?curid=1704155" title="Pismo khmerskie">
Pismo khmerskie

Pismo khmerskie () – alfabet sylabiczny wywodzący się z brahmi poprzez vatteluttu, używany do zapisywania głównie języka khmerskiego. Najstarsze znane zabytki pochodzą z VII w. Ze starożytnego pisma khmerskiego wyodrębniło się również pismo tajskie i laotańskie.
Podobnie jak w innych abugidach pochodzenia indyjskiego, samogłoski zaznacza się przy pomocy znaków diakrytycznych.
Sposób zapisu samogłosek w piśmie khmerskim.
Część znaku w kolorze pomarańczowym w poniższej tabelce oznacza spółgłoskę „k”, natomiast część zaznaczona na czarno dodatkowe, niesamodzielne znaki służące do zapisania poszczególnych samogłosek. Kombinacja tych dwóch elementów tworzy sylabę.

</doc>
<doc id="1704156" url="https://pl.wikipedia.org/wiki?curid=1704156" title="Boris W. Tomaszewski">
Boris W. Tomaszewski



</doc>
<doc id="1704157" url="https://pl.wikipedia.org/wiki?curid=1704157" title="Kościół katedralny pw. Wniebowzięcia Najświętszej Marii Panny w Pińsku">
Kościół katedralny pw. Wniebowzięcia Najświętszej Marii Panny w Pińsku



</doc>
<doc id="1704159" url="https://pl.wikipedia.org/wiki?curid=1704159" title="Teatr Nowy w Warszawie">
Teatr Nowy w Warszawie



</doc>
<doc id="1704160" url="https://pl.wikipedia.org/wiki?curid=1704160" title="Letni Puchar Kontynentalny w skokach narciarskich 2002">
Letni Puchar Kontynentalny w skokach narciarskich 2002

Letni Puchar Kontynentalny w skokach narciarskich 2002 – 1. edycja Letniego Pucharu Kontynentalnego, która rozpoczęła się 5 lipca 2002 roku w słoweńskim Velenje, a zakończyła 29 września 2002 w amerykańskim Park City.

</doc>
<doc id="1704161" url="https://pl.wikipedia.org/wiki?curid=1704161" title="Krater Bailly">
Krater Bailly



</doc>
<doc id="1704163" url="https://pl.wikipedia.org/wiki?curid=1704163" title="Ajax Cape Town">
Ajax Cape Town



</doc>
<doc id="1704164" url="https://pl.wikipedia.org/wiki?curid=1704164" title="Pinnow (Brandenburgia)">
Pinnow (Brandenburgia)

Pinnow – gmina w Niemczech w kraju związkowym Brandenburgia, w południowo-wschodniej części powiatu Uckermark. Znajdowała się tutaj siedziba Związku Gmin Oder-Welse; obecnie gmina Pinnow jest współzarządzana przez miasto Schwedt/Oder.
Geografia.
Gmina Pinnow leży między znajdującymi się w powiecie Uckermark miastami Schwedt/Oder i Angermünde, w morenowym terenie, dla którego charakterystyczne są kopulaste wzgórza i liczne, częściowo bezodpływowe jeziora, spośród których wymienić należy w szczególności znajdujące się pod ochroną Felchowsee. Krajobraz Pinnow ukształtowany został przez intensywną gospodarkę rolną oraz liczne turbiny wiatrowe.
Podział administracyjny.
W skład gminy Pinnow wchodzi tylko jedna miejscowość - Pinnow.
Historia.
Ta należąca kiedyś do dóbr klasztornych wieś po raz pierwszy wymieniona została przez źródła pisane w 1354 r. 
Nazwa pochodzi od słowiańskiego słowa oznaczającego "pień".
Dla nowszej historii Pinnow osady znaczenie miało zlokalizowanie tu w 1931 r. fabryki amunicji. Razem z bunkrem wysadzona ona została w powietrze w 1945 r. Ślady bunkra były widoczne jeszcze w 1968 r. w lesie zlokalizowanym na terenie dawnego zakładu. 
Narodowa Armia Ludowa NRD prowadziła tu do 1990 r. Zakłady Naprawcze Pinnow (niem.: "Instandsetzungswerk Pinnow", IWP). Na ich terenie dokonywano przeglądów rakiet ziemia-powietrze radzieckiej konstrukcji, m.in. napędzanych paliwem ciekłym, które przywożone były nocą jako część tzw. "kompleksu 050" (konwój składający się z ok. 20 samochodów ciężarowych i przyczep radzieckiej konstrukcji z płytami wyrzutni rakietowych, układami automatycznego sterowania i antenami). Od 1969 r., po wypadku drogowym, jaki miał miejsce w 1968 r. przy wjeździe do rafinerii w Schwedt/Oder, rakiety dostarczano również koleją. W zakładach naprawiano też i kalibrowano wyrzutnie bomb głębinowych, zajmowano się sprzętem mierniczym i radiowym armii NRD. Dla lotnisk wojskowych produkowano odmrażacze opierające się na konstrukcji ciężarówki IFA G5 i agregatu dyszowego samolotu MiG-17. W połowie lat 80. XX w. produkowano na licencji rakiety przeciwpancerne. 
Cały kompleks zakładów podzielony był na cztery zamknięte i strzeżone strefy (1–4), uszeregowane według znaczenia sprzętu przy którym pracowano. Wejście do każdej strefy możliwe było wyłącznie za okazaniem na punkcie kontrolnym ważnej przepustki strefowej. Strefa nr 4 ("Centralny Magazyn Paliw i Smarów", niem.: "Zentrales Treib- und Schmierstofflager") była strefą najpilniej strzeżoną. Stacjonujący tam żołnierze i zatrudnieni cywile nie mieli kontaktu z pozostałymi osobami na terenie zakładu, którym zabroniony był wstęp do strefy nr 4. Teren tej strefy zabezpieczony był ponadto drutem przesyłającym sygnał o wtargnięciu intruzów.
Teren zakładów nazywano potocznie "Raketen-Pinnow". Pomimo iż pracowało tam ponad 1000 żołnierzy i osób cywilnych (z których wielu mieszkało w sąsiednim Schwedt/Oder), niewiele informacji o obiekcie przedostawało się na zewnątrz.
Po zjednoczeniu Niemiec ten zakładów zajęty został przez firmę zajmującą się utylizacją materiałów wybuchowych, która zajęła się demontażem, rozbrojeniem i likwidacją amunicji, pocisków odrzutowych, rakiet, min, granatów ręcznych, zapalników i materiałów pirotechnicznych wyprodukowanych w byłym bloku wschodnim.
Komunikacja.
Pinnow leży przy linii kolejowej z Schwedt/Oder do Angermünde oraz przy przebiegającej niemal równolegle do niej drodze krajowej B2.

</doc>
<doc id="1704167" url="https://pl.wikipedia.org/wiki?curid=1704167" title="Prawosławie we Włoszech">
Prawosławie we Włoszech

Prawosławie we Włoszech jest religią tradycyjnie związaną z mniejszościami rosyjską i grecką, a od lat 90. – z imigrantami przybywającymi z krajów bałkańskich. Ich liczba, ze względu na dużą mobilność tych ostatnich grup oraz niedostatek precyzyjnych wyliczeń, pozostaje trudna do ustalenia i jest szacowana na ponad 1 milion.
Rumuński Kościół Prawosławny.
Prawosławna mniejszość rumuńska pojawiła się we Włoszech po 1989, stając się największą narodowościowo grupą w obrębie wyznawców tej religii. W 2010 "Operation World" oszacowało ich liczbę na 530 tysięcy. Posiadają oni 41 parafii, które należą do metropolii Europy Zachodniej i Południowej tego Kościoła. W większości mieszczą się one w budynkach wynajmowanych od Kościoła rzymskokatolickiego.
Ukraiński Kościół Prawosławny.
Według "Operation World" w 2010 r. był drugim pod względem wielkości Kościołem prawosławnym we Włoszech i skupiał 210 tysięcy wyznawców.
Patriarchat Konstantynopolitański.
Początki prawosławia we Włoszech wiążą się z obecnością na terenie dzisiejszych Włoch greckich kupców. Pierwsza wzniesiona przez nich w 1573 cerkiew nosiła wezwanie św. Grzegorza i znajdowała się w Wenecji. Do 1797 funkcjonowała przy niej akademia teologiczna. Greccy kupcy i dyplomaci organizowali również cerkwie domowe oraz fundowali cerkwie, które jednak w swojej architekturze nie posiadały wyraźnych cech stylu bizantyjskiego. Dalszy wzrost liczby Greków we Włoszech miał miejsce po I wojnie światowej. Wzrost liczebności tej grupy sprawił, że w 1991 patriarcha Konstantynopola powołał do życia metropolię włoską i Egzarchat Europy Południowej z siedzibą w Wenecji. Jego katedrą jest sobór św. Jerzego w Wenecji. Według danych metropolii we Włoszech żyje ok. 150 tys. prawosławnych Greków.
Jedynie Patriarchat Konstantynopolitański posiada we Włoszech monastery. W Kalabrii funkcjonuje monaster św. Jana założony przez mnichów z góry Athos. Żeński klasztor Przemienienia Pańskiego działa w mieście Montaner.
Patriarchatowi Konstantynopolitańskiemu podlega też wikariat włoski, wchodzący w skład Zachodnioeuropejskiego Egzarchatu Parafii Rosyjskich. Do wikariatu należą 4 parafie i jeden żeński skit.
Rosyjski Kościół Prawosławny.
W II poł. XIX wieku Włochy stały się jednym z celów okazjonalnych lub stałych wyjazdów arystokracji rosyjskiej. W tym czasie powstały, głównie z prywatnych inicjatyw, cerkwie we Florencji, Bari i San Remo. Rosyjskie parafie były jednak niewielkie liczebnie – liczyły po kilkadziesiąt osób i były obsługiwane przez kler rosyjski.
Liczba Rosjan mieszkających we Włoszech wzrosła na fali białej emigracji rosyjskiej w latach 20. XX wieku. W tym czasie część parafii, które straciły pomoc finansową od rządu rosyjskiego, przestała istnieć, część pozostałych przeszła pod jurysdykcję Rosyjskiego Kościoła Prawosławnego poza granicami Rosji. Po II wojnie światowej we Włoszech osiedliła się kolejna grupa prawosławnych Rosjan.
W latach 60. przy patriarchacie moskiewskim powstały pierwsze grupy prawosławnych konwertytów włoskich, działające głównie na Sycylii i nieprzyjęte wcześniej przez Patriarchat Konstantynopolitański. Liczebność tych wspólnot jest trudna do określenia. Niektóre z nich kilkakrotnie zmieniały przynależność jurysdykcyjną, czasowo podlegając patriarchom Serbii, Bułgarii, Polskiemu Autokefalicznemu Kościołowi Prawosławnemu, różnym Kościołom niekanonicznym lub przechodząc do Asyryjskiego Kościoła Wschodu. W parafiach, które pozostały przy patriarchacie Moskwy, pracuje kler narodowości rosyjskiej. W jurysdykcji patriarchatu moskiewskiego znajdują się również pojedyncze parafie mołdawsko- i ukraińskojęzyczne.
Serbski Kościół Prawosławny.
Pierwsza cerkiew pozostająca w jurysdykcji patriarchy Serbii na terenie dzisiejszych Włoch powstała w Trieście na skutek podziału parafii należącej dawniej do Greckiego Kościoła Prawosławnego w XIX wieku. Liczba prawosławnych Serbów wzrosła na skutek emigracji po wojnach bałkańskich w latach 90. XX wieku, jednak grupa ta aktywna jest niemal wyłącznie na północy kraju i skupia się wokół parafii w Trieście.
Bułgarski Kościół Prawosławny.
Od 2003 działa parafia w Rzymie.
Staroobrzędowcy.
Na fali emigracji z Rumunii we Włoszech pojawiła się grupa staroobrzędowców z Rosyjskiej Prawosławnej Cerkwi Staroobrzędowej (białokrynickiej). Założyli oni parafię w Turynie, która jest pierwszą placówką duszpasterską staroobrzędowców w Europie Zachodniej.

</doc>
<doc id="1704168" url="https://pl.wikipedia.org/wiki?curid=1704168" title="Jan Komornicki">
Jan Komornicki

Jan Maria Komornicki (ur. 13 marca 1943 w Iwoniczu) – polski leśnik, taternik, ratownik, działacz ochrony przyrody, polityk, poseł na Sejm II kadencji, ambasador Polski na Słowacji (1997–2003).
Życiorys.
Ukończył studia na Wydziale Leśnym Wyższej Szkoły Rolniczej w Krakowie w 1968. Był autorem artykułów prasowych dotyczących ochrony przyrody. W latach 1973–1988 pełnił funkcję naczelnika Górskiego Ochotniczego Pogotowia Ratunkowego. Od 1981 do 1985 był prezesem Oddziału PTTK w Zakopanem, potem jego wiceprezesem.
W 1974 został prezesem Zjednoczonego Stronnictwa Ludowego w Zakopanem oraz wiceprzewodniczącym tamtejszej Rady Narodowej. Zasiadał także w Wojewódzkiej RN. W 1988 podjął pracę w Państwowej Inspekcji Ochrony Środowiska w Krakowie. W latach 1992–1993 był podsekretarzem stanu w Ministerstwie Ochrony Środowiska, Zasobów Naturalnych i Leśnictwa (w rządach Jana Olszewskiego i Hanny Suchockiej). Znalazł się na liście Macierewicza.
W 1993 uzyskał mandat posła na Sejm II kadencji. Został wybrany w okręgu olsztyńskiego z listy Polskiego Stronnictwa Ludowego. Zasiadał w Komisji Ochrony Środowiska, Zasobów Naturalnych i Leśnictwa, Komisji Młodzieży, Kultury Fizycznej i Sportu, Komisji Zgromadzenia Narodowego do przygotowania projektu regulaminu Zgromadzenia Narodowego dla uchwalenia Konstytucji RP oraz Komisji Regulaminowej Zgromadzenia Narodowego. Był także członkiem siedmiu podkomisji i dwóch komisji nadzwyczajnych.
Od 1994 do 15 maja 1997 społecznie pełnił ponownie funkcję rzecznika GOPR. 16 kwietnia 1997 zrzekł się mandatu poselskiego w związku z objęciem stanowiska ambasadora na Słowacji. Po zakończeniu pełnienia tej funkcji był dyrektorem Bieszczadzkiego Parku Narodowego (do czerwca 2006).
Brat Stanisława i Piotra, syn Tomasza Komornickiego, wnuk Stefana Komornickiego.

</doc>
<doc id="1704177" url="https://pl.wikipedia.org/wiki?curid=1704177" title="Plpgsql">
Plpgsql



</doc>
<doc id="1704179" url="https://pl.wikipedia.org/wiki?curid=1704179" title="Zbigniew Szczypiński">
Zbigniew Szczypiński

Zbigniew Szczypiński (ur. 11 sierpnia 1939 w Gdyni) – polski socjolog i polityk, poseł na Sejm II kadencji.
Życiorys.
Ukończył w 1963 studia socjologiczne na Wydziale Filozoficznym Uniwersytetu Warszawskiego. Do 1981 pracował w pracowni socjologicznej Stoczni Gdańskiej. Był przewodniczącym gdańskiego oddziału Polskiego Towarzystwa Socjologicznego. Do 1981 należał do Polskiej Zjednoczonej Partii Robotniczej. Działał w pierwszej „Solidarności”. Po ponownej legalizacji związku, od 1991 kierował Ośrodkiem Badań Społecznych w zarządzie regionu NSZZ „Solidarność” w Gdańsku.
W 1994 po śmierci Haliny Licnerskiej objął mandat posła na Sejm II kadencji. Został wybrany w okręgu gdańskim z listy Unii Pracy. Zasiadał w Komisji Obrony Narodowej, Komisji Transportu, Łączności, Handlu i Usług, Komisji Nadzwyczajnej do rozpatrzenia projektów ustaw dotyczących reformy Centrum Administracyjnego i Gospodarczego Rządu oraz w Komisji Polityki Społecznej. Był także członkiem dziewięciu podkomisji. W trakcie kadencji opuścił UP, w 1997 bez powodzenia ubiegał się o reelekcję z listy Sojuszu Lewicy Demokratycznej. W 2009 przystąpił do Polskiej Partii Socjalistycznej, wszedł w skład rady naczelnej tej partii. Opuścił PPS w 2010.

</doc>
<doc id="1704180" url="https://pl.wikipedia.org/wiki?curid=1704180" title="Klasztor Lüne">
Klasztor Lüne

Klasztor Lüne jest niegdysiejszym żeńskim klasztorem benedyktyńskim, a dziś żeńską ewangelicką kolegiatą w Lüneburgu. Jest jednym z wielu klasztorów administrowanych przez Izbę Klasztorną w Hanowerze (niem. Klosterkammer Hannover).
Historia.
Klasztor został ufundowany w 1172 przez Hildeswidis von Markboldestorp. Dokument założycielski został wystawiony przez "Hugona von Verden" biskupa z Verden. Z tego dokumentu nie wynikało jednak, jaką regułę przyjął ten klasztor. Dopiero w jednym z dokumentów z 1272 wymieniony jest na liście klasztorów benedyktynek, a udokumentowanie pełnego przyjęcia reguły benedyktyńskiej nastąpiło dopiero w połowie XIV wieku. 
Klasztor był kierowany przez ksieni. Administracja dóbr i duchowe kierownictwo przekazane było wybranemu przez zakonnice proboszczowi. 
Klasztor należał do "Bursfelder Kongregation" (pol. "Kongregacji Bursfeldzkiej"). 
W czasach reformacji próbowano podporządkować klasztor nowym regułom. Jednak opór benedyktynek doprowadził w efekcie do zachowania dużej odrębności i samodzielności. Dopiero ostatecznie w 1711 na polecenie Jerzego I klasztor został przekształcony w ewangelicką kolegiatę. 
Obecnie znajduje się pod kierownictwem ksieni Reinhild von der Goltz. 
Architektura.
Klasztor uległ pożarowi w 1380 i został później odbudowany w stylu gotyku ceglanego. Dobrze są zachowane: krużganek, jednonawowy kościół z 1412 i refektarz. Duże wrażenie robi podwórze ze studnią.
Sztuka.
Lüne jest słynne ze zgromadzonych tu różnego rodzaju ozdobnych tkanin. Najstarsze pochodzą z ok. 1250. W 1995 utworzono muzeum tekstyliów na terenie klasztoru. 
W kościele znajduje się ołtarz dłuta Lucasa Cranacha Starszego. 
Warte odnotowania są również malowidła ścienne w refektarzu pochodzące z ok. 1500.

</doc>
<doc id="1704183" url="https://pl.wikipedia.org/wiki?curid=1704183" title="Andon Qesari">
Andon Qesari

Andon Qesari (ur. 27 czerwca 1942 we wsi Qeparo k. Wlory, zm. 13 lutego 2021 w Tiranie) – albański aktor teatralny i filmowy.
Życiorys.
W 1966 ukończył studia w szkole aktorskiej im. Aleksandra Moisiu w Tiranie. Po studiach podjął pracę w teatrze we Wlorze, a także prowadził zajęcia ze sztuki aktorskiej dla studentów Instytutu Sztuk w Tiranie, gdzie pracował do roku 2004. W 1975 przeszedł do zespołu Teatru Ludowego (alb. Teatri Popullor). Za rolę Besnika w komedii "Shënomëni dhe mua" otrzymał nagrodę państwową. Od lat 70. także zajmował się reżyserią teatralną, przygotowując spektakle dla Teatru Ludowego, a także dla teatrów we Wlorze i w Korczy. W latach 80. publikował szereg artykułów dotyczących teorii teatru, scenografii, a także z zakresu krytyki teatralnej.
Na dużym ekranie wystąpił po raz pierwszy w 1967 grając rolę Skendera w filmie "Ngadhjenim mbi vdekjen". Potem zagrał jeszcze w 12 filmach fabularnych, w czterech z nich były to role główne. Zmarł po długiej chorobie 13 lutego 2021 w Tiranie.
Przez władze Albanii został uhonorowany tytułem Zasłużonego Artysty (alb. Artist i Merituar), a w 2012 tytułem Wielkiego Mistrza (Mjeshter i Madh). W 2013 ukazała się książka Qesariego "Une, ti dhe teatri: Dje, sot, neser" ("Ja, ty i teatr: Wczoraj, dzisiaj, jutro"), poświęcona historii teatru albańskiego.
Był żonaty, miał syna Edona.

</doc>
<doc id="1704186" url="https://pl.wikipedia.org/wiki?curid=1704186" title="Obserwacja (nauki społeczne)">
Obserwacja (nauki społeczne)

Obserwacja – jedna z podstawowych metod badawczych w naukach społecznych, stosowana przede wszystkim w geografii (szczególnie w geografii człowieka), socjologii, etnologii, antropologii i psychologii. Istnieje wiele metod obserwacyjnych różniących się przede wszystkim stopniem ingerencji obserwatora w obserwowane sytuacje, sposobami rejestracji i analizy oraz czasem trwania.
Rodzaje obserwacji.
Obserwacja jawna i niejawna.
W obserwacji jawnej osoby badane wiedzą o tym, że są przedmiotem zainteresowania obserwatora, przy czym nie muszą być poinformowane o przedmiocie i celu badania. Z tego powodu mogą zmieniać swoje postępowanie.
W obserwacji niejawnej (ukrytej) osoby badane nie wiedzą o tym, że są obiektem obserwacji, dzięki czemu ich zachowania traktowane są jako bardziej "naturalne". Pewnym utrudnieniem przy stosowaniu tej techniki jest konieczność rejestracji wyników w sposób niedostrzeżony lub niewzbudzający podejrzeń. Technika ta może być jednak wątpliwa z etycznego punktu widzenia, ponieważ nie pozwala badanym osobom wyrazić sprzeciwu wobec badania. Takimi wątpliwymi etycznie badaniami opartymi na obserwacji ukrytej były badania Lauda Humhreysa.
Obserwacja uczestnicząca i nieuczestnicząca.
Obserwacja uczestnicząca polega na wejściu badacza w określone środowisko społeczne i obserwowaniu danej zbiorowości od wewnątrz tj. jako jeden z jej członków, uczestniczący wraz z nią w codziennym życiu. Zaletą takiej metody jest przyjęcie punktu widzenia badanej społeczności i "zasmakowanie" w życiu i kulturze jej członków. Badacz może od razu robić notatki lub w inny sposób zapisywać swoje obserwacje (fotografia, film, nagrania audio). Wadą jest natomiast fakt, że osoba prowadząca badania musi przyjąć punkt widzenia badanego obiektu wyrzekając się jednocześnie własnego poglądu, stereotypów czy przeświadczeń na temat badanych, co nie jest łatwe.
Obserwacja nieuczestnicząca polegająca na obserwowaniu danej zbiorowości "z zewnątrz", czyli bez ingerencji w zachodzące w niej interakcje i zachowania.
Obserwacja kontrolowana i niekontrolowana.
W obserwacji kontrolowanej w jasny sposób określone jest co, i w jaki sposób jest rejestrowane. Rejestracja wyników obserwacji oparta jest najczęściej na kwestionariuszach obserwacji. Jest to technika zestandaryzowana, której wyniki można analizować metodami statystycznymi.
Obserwacja niekontrolowana jest natomiast techniką elastyczną, w której cel i zakres obserwacji, a także sposób rejestracji pomiaru nie są jasno zdefiniowane i zależą od uznania badacza.
Specjalne rodzaje obserwacji.
Shadowing (od ang. "shadow" – cień) – odmiana obserwacji, polegająca na stałym podążaniu za jednym wybranym aktorem społecznym. Może polegać np. na towarzyszeniu w pracy przedstawicielowi danego zawodu, czy obserwacji zachowań związanych z kupowaniem. Metoda ta jest szczególnie przydatna by wskazać na zachowania i zjawiska, których istnienia lub skali sam badany sobie nie uświadamia.

</doc>
<doc id="1704188" url="https://pl.wikipedia.org/wiki?curid=1704188" title="Oberösterreichische Voralpen">
Oberösterreichische Voralpen

Oberösterreichische Voralpen (dawny egzonim: "Alpy Górnoaustriackie") – pasmo górskie, część Północnych Alp Wapiennych. Leży w Austrii, w kraju związkowym Górna Austria. Najwyższym szczytem jest Hoher Nock, który osiąga 1963 m n.p.m.
Pasmo graniczy z: Ybbstaler Alpen na wschodzie, Alpami Ennstalskimi na południowym wschodzie, Totes Gebirge na południowym zachodzie oraz z Salzkammergut-Berge na zachodzie.
Podgrupy pasma:
Najwyższe szczyty:

</doc>
<doc id="1704189" url="https://pl.wikipedia.org/wiki?curid=1704189" title="Warszawskie Towarzystwo Wioślarskie">
Warszawskie Towarzystwo Wioślarskie

Warszawskie Towarzystwo Wioślarskie – najstarsze polskie towarzystwo sportowe, założone w Warszawie w 1878. Członek założyciel Polskiego Związku Towarzystw Wioślarskich. Siedziba WTW mieści się w Warszawie na Cyplu Czerniakowskim.
Historia.
Okres pod zaborem rosyjskim.
Pomimo zakazu tworzenia na terenie zaboru rosyjskiego polskich organizacji sportowych, wśród mieszczan Warszawy zrodził się po powstaniu styczniowym pomysł utworzenia towarzystwa wioślarskiego dla Polaków. Efemeryczne grupy wioślarzy powstawały od 1873 roku, jednak dopiero w 1878 roku grupa 11 osób pod przewodnictwem kupca Antoniego Chojnackiego i rzemieślnika Władysława Deniszczuka utworzyła działające nielegalnie koło koleżeńsko-wioślarskie. Pierwszą łódź wiosłową „Nimfę” zbudowano w warsztacie stolarza Mianowicza, pierwszą przystanią była barka zakotwiczona na Wiśle u wylotu ul. Bednarskiej.
W czerwcu 1882 roku dzięki staraniom pierwszego prezesa, doktora Henryka Stankiewicza, władze carskie zatwierdziły pierwszy statut zwany „Ustawą WTW”. Zgodnie z nim, celem towarzystwa było „zachęcanie ludności miejscowej do jazdy na łodziach wiosłowych i żaglowych jako też na statkach parowych”. Oprócz wioślarstwa statut przewidywał uprawianie łyżwiarstwa, gimnastyki i pływania. W momencie legalizacji WTW posiadało 19 łodzi wiosłowych i liczyło 290 członków.
Liczba łodzi wioślarskich zwiększała się sukcesywnie przez cały okres przed I wojną światową – osiągając w 1912 liczbę 170. Wzrost wynikał ze stopniowego zwiększania się liczby członków towarzystwa. Już na końcu 1882 roku liczba ta zwiększyła się do 671 osób, by w roku 1888 osiągnąć 989, a w roku 1914 – 1120 osób. W związku z wysokimi opłatami wpisowymi i składkami, WTW było organizacją elitarną, zrzeszającą ludzi stosunkowo bogatych, których rekomendowali dotychczasowi członkowie. Członkami towarzystwa byli w tamtym okresie wyłącznie mężczyźni, pierwsze kobiety przyjęto do WTW w 1936 roku. Do towarzystwa należeli m.in. Bolesław Prus, czy Henryk Sienkiewicz.
Pierwsze trzy przystanie WTW były pływające – gwałtowny wzrost liczebności członków towarzystwa rodził konieczność budowy kolejnych, coraz większych konstrukcji pontonowych. Trzecia z nich, powstała w 1883 roku, przetrwała do połowy dwudziestolecia międzywojennego. Siedziba „zimowa” towarzystwa początkowo mieściła się w Pałacu Brühla, potem przy ul. Miodowej, a następnie w Pałacyku hr. Łubieńskich przy ul. Królewskiej. W roku 1897 WTW przeniósł się do nowej, okazałej siedziby, nazywanej „Domem WTW” lub „Domem” – mieściła się ona przy ul. Foksal. Powstała na działce nabytej przez ówczesnego prezesa towarzystwa, hrabiego Branickiego i na jego koszt. W 1899 roku WTW zdecydowało się odkupić budynek, na co Branicki przystał, oferując bardzo korzystne warunki i spłatę w ratach przez 43 lata.
Przed I wojną światową WTW prowadziło niezwykle szeroką działalność sportową, społeczną i towarzyską. Oprócz propagowania wioślarstwa i innych sportów, organizowało życie towarzyskie polskiej ludności Warszawy. Przystań, jak i położony na lądzie lokal zimowy, były miejscem spotkań Polaków, organizowano tam bale, tańce, odczyty polskiej poezji. Klub organizował też uroczystości „Wianków”, które były "de facto" demonstracją narodową. Przy WTW działał też chór „Duda” (śpiewający polskie pieśni) oraz teatr amatorski. Obchodzono polskie uroczystości patriotyczne. Towarzystwo prowadziło też działalność dobroczynną i utrzymywało punkty ratownictwa wodnego nad Wisłą. WTW było wzorcem dla tworzonych pod zaborami polskich klubów wioślarskich – m.in. PTW Płock, czy WTW Włocławek. Było inicjatorem współzawodnictwa i współpracy polskich klubów nie tylko z terenu zaboru rosyjskiego, ale też z zaboru pruskiego (KW-04 Poznań) i austriackiego (Oddział Wioślarski Sokoła Krakowskiego i AZS Kraków).
I wojna światowa i odzyskanie niepodległości.
Wybuch I wojny światowej spowodował krótkie ograniczenie działalności Warszawskiego Towarzystwa Wioślarskiego – w związku z zamknięciem ruchu wodnego na Wiśle. Po zburzeniu mostów warszawskich i wkroczeniu armii niemieckiej do Warszawy w 1915 roku, WTW zorganizowało transport ludności przez Wisłę. Krótko potem treningi wioślarskie na wodzie zostały dozwolone, a w latach 1916–1918 rozgrywano nawet zawody na Wiśle. WTW nie doznało podczas wojny poważniejszych strat materialnych.
Dwudziestolecie międzywojenne.
Po odzyskaniu niepodległości, Warszawskie Towarzystwo Wioślarskie już w grudniu 1919 roku, wraz z dwunastoma innymi polskimi klubami, założyło Polski Związek Towarzystw Wioślarskich.
Podczas wojny z bolszewikami w 1920 roku WTW wystawiło do obrony mostów i przepraw 6 uzbrojonych plutonów w umundurowaniu klubowym. W uznaniu zasług, Zarząd Miejski Warszawy przydzielił WTW działkę nad Wisłą powyżej mostu Poniatowskiego pod budowę przystani na lądzie stałym.
W kolejnych latach znacząco wzrosła liczba członków towarzystwa – do 2300 w 1922 roku. WTW był zatem jedną z najliczniejszych organizacji sportowych II Rzeczypospolitej. Skutkowało to koniecznością wybudowania nowej przystani, która ostatecznie powstała w 1929 roku i była największą przystanią wioślarską w Europie. Na trzech kondygnacjach budynku znajdowały się m.in.: szatnie przeznaczone dla 800 osób, zimowy basen wioślarski i luksusowa restauracja. Dawną przystań pływającą (tzn. III przystań) wyciągnięto na ląd i wykorzystywano w charakterze czytelni i salonu gier towarzyskich, a z wieżyczki korzystali sędziowie podczas regat na Wiśle.
Efektem dobrej sytuacji finansowej towarzystwa i polepszających się warunków socjalnych były liczne sukcesy sportowe, których ukoronowaniem była supremacja w krajowej klasyfikacji klubów wioślarskich w latach 1931–1937 i sukcesy klubowych osad, które reprezentując Polskę na igrzyskach olimpijskich, zdobyły medale. Większość członków WTW uprawiało jednak turystykę wioślarską (często wielodniową – nawet poza granice Polski) i rekreacyjnie korzystało z rozrywek zapewnianych przez inne, niż wioślarska, sekcje sportowe.
Przez całe dwudziestolecie międzywojenne WTW organizowało hucznie obchodzone nad Wisłą „Wianki”, znaczne dochody uzyskiwało też z urządzanych przez siebie balów karnawałowych. W latach 30. spadło jednak zainteresowanie wioślarstwem, a liczba członków WTW spadła do około 700 w 1939 roku. W 1937 roku przy towarzystwie powstało Koło Pań.
II wojna światowa i działalność powojenna.
W czasie II wojny światowej klub zaprzestał prowadzenia działalności. Wszelka aktywność sportowa Polaków była zabroniona przez władze okupacyjne. W toku wojny zamordowanych zostało ponad 50 członków WTW – zgodnie z powojennymi ustaleniami: 3 w kampanii wrześniowej, 3 w Katyniu, 8 w obozach hitlerowskich, 7 w egzekucjach, 3 na frontach, 12 w Oświęcimiu i 14 w powstaniu warszawskim. W wyniku działań wojennych i powstania warszawskiego, przystań wioślarska WTW została całkowicie zniszczona, a Dom przy ul. Foksal był wypalony, lecz mury przetrwały pożar. Jesienią 1945 roku 100 członków klubu rozpoczęło odbudowę siedziby zimowej przy ul. Foksal. W 1946 roku ruszyła natomiast odbudowa przystani nad Wisłą i podjęto pierwsze treningi na wodzie. Pierwsze zawody po wojnie odbyły się w Warszawie w 1947 roku, z udziałem AZS i Wukawek.
W 1949 roku – w ramach socjalistycznej reformy sportu – komunistyczne władze nakazały klubowi wstąpić do Zrzeszenia „Związkowiec”, gdzie WTW miał działać jako sekcja. Następnie sekcję tę wcielono do klubu Skra Warszawa, który miał w tamtym okresie charakter mocno socjalistyczny. Władze Skry usunęły 400 dotychczasowych członków WTW, zostawiając w sekcji jedynie młodzież sportową.
Usunięci członkowie zdołali reaktywować Warszawskie Towarzystwo Wioślarskie w roku 1956 – na fali odwilży gomułkowskiej. Klub odzyskał wtedy względną samodzielność, jak również część sprzętu wioślarskiego. Nie oddano mu jednak przystani nad Wisłą ani Domu na ul. Foksal.
Koniec lat 50. i lata 60. były dla WTW bardzo trudnym okresem. W 1958 roku klub posiadał zaledwie jedną łódź wyścigową – czwórkę ze sternikiem. Klub korzystał w tamtym okresie z przystani KW Wisła Warszawa. Rok później WTW otrzymało działkę na Cyplu Czerniakowskim, gdzie w 1962 roku osadziło na lądzie wycofany z eksploatacji statek bocznokołowy „Kościuszko”, który przez wiele lat pełnił funkcję przystani klubowej. Zakup sprzętu, zatrudnienie kilku trenerów oraz przejęcie sekcji wioślarskiej klubu „Warszawianka”, stopniowo poprawiło wyniki sportowe WTW. Klub pozyskał instytucjonalnego sponsora – powiązane ze spółdzielczością Zrzeszenie Sportowe „Start”. Na pierwsze sukcesy klub czekać jednak musiał do początku lat 70., gdy medale na mistrzostwach Polski zaczęli zdobywać zawodnicy młodszych kategorii wiekowych. W tym czasie klub zmodernizował na Cyplu Czerniakowskim przystań, która wciąż miała charakter prowizoryczny. W roku 1976, po wieloletnim procesie sądowym, WTW odzyskało Dom przy ul. Foksal, od lat 50. bezprawnie zajmował go bowiem klub KKS Polonia Warszawa. Koniec lat 70. przyniósł kryzys finansowy i wyraźny regres sportowy. Problemy te pogłębiły się w latach 80. w związku z kryzysem gospodarczym schyłku PRL.
Po przemianach ustrojowych roku 1989 Warszawskie Towarzystwo Wioślarskie odzyskało od Skry Warszawa w 1991 swoją przedwojenną przystań przy ul. Wioślarskiej. Działająca tam sekcja wioślarska Skry została w tym okresie zlikwidowana, a sekcję kajakarską wcielono do WTW. W oparciu o swój majątek nieruchomy, Warszawskie Towarzystwo Wioślarskie zdołało pozyskać stosunkowo duże kwoty, które pozwoliły na nowo rozwinąć działalność sportową.
Wyniki sportowe wioślarzy.
Osiągnięcia dwudziestolecia międzywojennego.
Przed II wojną światową osady WTW Warszawa zdobyły 20 tytułów Mistrza Polski (więcej spośród wszystkich wioślarskich klubów polskich zdobył tylko KW 04 Poznań – 21 tytułów). W dwudziestoleciu międzywojennym w czasie mistrzostw PZTW tylko w niektórych rozgrywanych konkurencjach przyznawano tytuły Mistrzów Polski. Łącznie przyznano w tym okresie jedynie 102 męskie tytuły mistrzowskie. Tytuły Mistrza Polski dla WTW zdobyli:
W międzywojennej rywalizacji międzynarodowej zawodnicy WTW Warszawa, reprezentując Polskę, odnotowali następujące sukcesy:
W rywalizacji sportowej PZTW Warszawskie Towarzystwo Wioślarskie uczestniczyło od samego początku, to jest od 1920 roku. Od chwili wprowadzenia tabel punktacyjnych, WTW uzyskało w dwudziestoleciu międzywojennym następujące wyniki w klasyfikacji klubowej (podane zostało miejsce i ilość klubów, które zdobyły w regatach w danym roku punkty i oficjalnie je sklasyfikowano):
Warto zauważyć, iż wiele klubów w rywalizacji tej nie uczestniczyło lub nie zdołało w danym roku zdobyć punktów.
Osiągnięcia powojenne.
Największymi sukcesami wioślarzy WTW po II wojnie światowej był udział 6 zawodników w 4 różnych igrzyskach olimpijskich (na przestrzeni lat 1996–2016). Niezależnie od tego, liczni zawodnicy klubu reprezentowali Polskę w mistrzostwach świata i Europy w różnych kategoriach wiekowych, niejednokrotnie zdobywając w nich medale. Najpoważniejszymi sukcesami był medal na Igrzyskach Olimpijskich w 2016 oraz kilka medali w konkurencjach olimpijskich na mistrzostwach świata. Od połowy lat 90. XX wieku, wioślarska sekcja WTW Warszawa jest jednym z najlepszych klubów wioślarskich w Polsce. Według punktacji Polskiego Związku Towarzystw Wioślarskich, klub w ostatnich latach zajął następujące miejsca w klasyfikacji drużynowej:
Sekcja żeglarska.
Żeglarstwo uprawiane było w Wioślarskim Towarzystwie Wioślarskim niemal od początku istnienia klubu. Pierwszą większą jednostką żaglową był kupiony w 1890 roku kuter „Boruta”. Działalność ta przez długi czas prowadzona była w formie turystycznej i rekreacyjnej. Powstanie w 1924 roku Polskiego Związku Żeglarskiego dało impuls do stworzenia w towarzystwie sportowego Koła Żeglarskiego WTW, które w 1927 przystąpiło do PZŻ. W latach 30. zawodnicy sekcji stanowili czołówkę żeglarstwa śródlądowego w Polsce.
Po II wojnie światowej sekcja żeglarska początkowo działała bez sukcesów. Zmieniło się to, na krótko, wraz z przejęciem w 1966 roku sekcji żeglarskiej klubu „Warszawianka”, dysponującego dobrym sprzętem i sztabem szkoleniowym. Od połowy lat 70. w sekcji żeglarskiej WTW zaczęła jednak dominować działalność rekreacyjna, choć rozwój przeżywało żeglarstwo lodowe.
Sekcja istnieje do dziś. W roku 2014 Jędrzej Wissuwa zdobył dla WTW pierwszy w historii klubu tytuł Mistrza Polski w bojerach – w kategorii juniorów.
Sekcja kajakarska.
Innym sportem uprawianym w klubie niemal od początku działalności, było kajakarstwo. Organizowane przez WTW zawody kajaków od 1882 stały się częścią regat wioślarskich. W roku 1908 WTW zorganizowało pierwsze na terenie obecnej Polski samodzielne regaty kajakowe. Pomimo tego, przed II wojną światową kajaki traktowane były wyłącznie jako sprzęt turystyczny, a sekcja kajakowa była integralną częścią Koła Turystycznego WTW. W okresie tym spływy kajakowe bywały niekiedy poważnymi podróżami – w 1934 dwie załogi kajakarskie WTW zdołały spłynąć do Morza Czarnego.
Po II wojnie światowej działalność kajakarska w Warszawskim Towarzystwie Wioślarskim zanikła. Zmieniło się to w roku 1991, kiedy WTW przejęła od Skry Warszawa wyczynową sekcję kajakarską. Działa ona do dziś z licznymi sukcesami na polu rywalizacji lokalnej, a nawet krajowej. W 2004 kajakarz WTW, Daniel Walerczuk, został brązowym medalistą mistrzostw świata juniorów w kajakarstwie klasycznym. W tamtym okresie w klubie działała też kobieca sekcja kajak polo, której zawodniczki były mistrzyniami Polski z roku 1998.
Inne sporty w WTW.
Od samego początku działalności, Warszawskie Towarzystwo Wioślarskie propagowało też inne dyscypliny sportowe, które nie przetrwały w klubie do współczesnych czasów. Było to, między innymi:
Najwybitniejsi zawodnicy.
Najwybitniejszymi zawodnikami w historii Warszawskiego Towarzystwa Wioślarskiego byli:
Jerzy Braun – dwukrotny medalista olimpijski, medalista mistrzostw Europy. Jego osiągnięcia:
Janusz Ślązak – dwukrotny medalista olimpijski, medalista mistrzostw Europy. Odniósł następujące sukcesy:
Joanna Hentka – medalistka olimpijska, wielokrotna medalistka mistrzostw świata i Europy. Jej osiągnięcia:
Jerzy Walerian Skolimowski – sternik, dwukrotny medalista olimpijski, medalista mistrzostw Europy. Jego sukcesy:
Marcin Brzeziński – mistrz świata, wielokrotny medalista mistrzostw Europy, trzykrotny olimpijczyk. Jego największe sukcesy to:
Edward Kobyliński – medalista olimpijski, wieloletni trener WTW. Jego największe osiągnięcia:
Stanisław Urban – medalista olimpijski, który osiągnął następujące wyniki:
Weronika Deresz – mistrzyni świata i Europy, olimpijka. Jej największe sukcesy w barwach WTW (tj. do 2019):
Sylwia Kocerka – medalistka mistrzostw świata i Europy, olimpijka. Do jaj najlepszych wyników należy:
Kamila Soćko-Włodek – medalistka mistrzostw Europy, olimpijka. Jej najlepsze wyniki:
Andrzej Osiecimski-Czapski – skifista, olimpijczyk z 1924 i medalista mistrzostw Europy. Jego największe sukcesy:
Grzegorz Wdowiak – olimpijczyk. Jego wyniki:
Obiekty.
Foksal 19.
W latach 1895–1897 przy ul.Foksal 19 zbudowano na działce przekazanej przez hrabiego Branickiego budynek według projektu Bronisława Brochwicz-Rogoyskiego. Na frontonie umieszczono rzeźbę „Alegoria Wisły” Hipolita Marczewskiego. Służył on uprawianiu szermierki i gimnastyki w dwóch salach gimnastycznych. W budynku znajdowały się również restauracja i sale zebrań. Na II piętrze mieściła się sala balowa z malowidłem „Syrena na tle Starego Miasta” Henryka Siemiradzkiego. Budynek, który jest własnością towarzystwa, jest wynajmowany innym podmiotom.
Przystań Wioślarska.
W 1929 roku przy ul. Wioślarskiej 6 oddano do użytku najnowocześniejszą wówczas w Europie przystań wioślarską. W podziemiach znajdował się hangar na łodzie. Na parterze mieściły się szatnie z natryskami oraz taras z widokiem na Wisłę. Na terenie przystani znajdowały się również warsztaty szkutnicze i mieszkania dla personelu.
W 2017 roku w miejscu dawnej przystani oddano do użytku nowy siedmiokondygnacyjny obiekt sportowy. Na najniższej kondygnacji znajdują się garaże i hangary na łodzie, wyżej basen wioślarski z widokiem na Wisłę, siłownia, ergometrownia, pomieszczenia odnowy biologicznej, biura oraz sale konferencyjne z widokiem na.
Przystań Zaruskiego.
Przystań na Cyplu Czerniakowskim jest miejscem szkolenia młodzieży wioślarskiej i kajakarskiej.
Przystań Marina Zegrze.
Port zlokalizowany przy ul. Warszawskiej 1 w Zegrzu nad Zalewem Zegrzyńskim w pobliżu Warszawy. Działa tu Sekcja Żeglarska Regatowa WTW.

</doc>
<doc id="1704191" url="https://pl.wikipedia.org/wiki?curid=1704191" title="SQL - Union">
SQL - Union



</doc>
<doc id="1704193" url="https://pl.wikipedia.org/wiki?curid=1704193" title="Pismo birmańskie">
Pismo birmańskie

Pismo birmańskie – pismo alfabetyczno-sylabiczne pochodzenia indyjskiego, wywodzące się z pisma mon, przystosowane do zapisywania języka birmańskiego. Podstawowym elementem pisma jest spółgłoska z domyślną samogłoską „a”. Inne samogłoski zapisuje się za pomocą znaków diakrytycznych. Najstarsze zachowane inskrypcje pochodzą z XI w.

</doc>
<doc id="1704194" url="https://pl.wikipedia.org/wiki?curid=1704194" title="Anna Okopińska">
Anna Okopińska

Anna Ewelina Okopińska (ur. 31 października 1948 w Gdańsku) – polska taterniczka, alpinistka i himalaistka, fizyk, profesor nauk fizycznych.
Wykształcenie i praca naukowa.
W 1971 ukończyła studia na Wydziale Fizyki Uniwersytetu Warszawskiego, poświęcając pracę magisterską teorii cząstek elementarnych. W 1976 rozpoczęła studia doktoranckie na Wydziale Fizyki uczelni macierzystej. W 1981 doktoryzowała się w Instytucie Badań Jądrowych w oparciu o pracę pt. "Model rozpraszania mezonów na barionach z wymianą ładunku". Stopień naukowy doktora habilitowanego uzyskała w 1993 na Wydziale Fizyki Uniwersytetu Warszawskiego na podstawie rozprawy zatytułowanej "Rozwinięcie optymalizowane w teorii pól kwantowych". Tytuł profesora nauk fizycznych otrzymała 18 października 2012.
W 1982 podjęła pracę w białostockiej filii Uniwersytetu Warszawskiego. W 1998 została zatrudniona w Instytucie Fizyki na Wydziale Matematyczno-Przyrodniczym Wyższej Szkoły Pedagogicznej w Kielcach, przekształconej następnie w Akademię Świętokrzyską i Uniwersytet Jana Kochanowskiego. Specjalizuje się w kwantowej teorii pola. Opublikowała ponad 30 artykułów w czasopismach z listy filadelfijskiej.
Wspinaczka.
Pierwszy raz wspinała się w 1966. W Tatrach przeszła wiele trudnych dróg, w tym "Hokejkę" na zachodniej ścianie Łomnicy (4 września 1969, z Andrzejem Mierzejewskim) i drogę przez Vodopad na północnej ścianie Małego Kieżmarskiego Szczytu (4–5 stycznia 1974, z Andrzejem Czokiem i Mirosławem Krawczykiem). 15–23 sierpnia 1970 z Danutą Szelenbaum-Cielecką dokonała pierwszego kobiecego przejścia grani Tatr Wysokich.
W latach 70. wspinała się także w górach wyższych. W Kaukazie razem ze Zbigniewem Laskowskim, Andrzejem Skłodowskim i Aleksandrem Warmem wytyczyła nową drogę południowym filarem Piku Giermogieniowa (6–7 lipca 1976), zaś dokładnie rok później przeszła północną ścianę Ułłu Tau Czana przez "Deskę" w zespole kobiecym z Haliną Krüger-Syrokomską i Dobrosławą Miodowicz-Wolf (7 lipca 1977). Jej największe osiągnięcia w Alpach to przejście drogi Kuffnera na Mont Maudit (25 sierpnia 1976, z Krüger-Syrokomską i Alison Chadwick-Onyszkiewicz), a także "Ostroga Brenvy" na Mont Blanc (4 lipca 1981, z Krüger-Syrokomską).
W górach wysokich ma na koncie wiele istotnych osiągnięć. W Pamirze weszła w 1972 na Szczyt Korżeniewskiej (7105 m n.p.m., pierwsze polskie wejście kobiece) oraz na Szczyt Komunizmu (dzisiejszy Szczyt Ismaila Samaniego, 7495 m), ustanawiając polski kobiecy rekord wysokości. W 1974 brała udział w zimowej wyprawie na Lhotse, gdzie dotarła do wysokości 7100 m. Rok później uczestniczyła w kobiecej wyprawie na Gaszerbrumy, kierowanej przez Wandę Rutkiewicz. 12 sierpnia 1975 wraz z Haliną Krüger-Syrokomską zdobyła wierzchołek Gaszerbruma II (8034 m) trasą pierwszych zdobywców z Austrii. Było to piąte wejście na ten szczyt, kobiecy rekord wysokości w Polsce i Europie, a także pierwsze zdobycie ośmiotysięcznika przez samodzielny zespół kobiecy. W roku 1978 była na wyprawie na Makalu (osiągnęła wysokość 7100 m), zaś w 1982 na kobiecej wyprawie na K2, gdzie również dotarła na przełęcz Makalu La 7400 m oraz zdobyła pobliską przełęcz Skyang La (6233 m).
Działała w Klubie Wysokogórskim w Warszawie jako członek komisji sportowej (1976–79) oraz komisji rewizyjnej (1979–82). Została odznaczona złotym i srebrnym medalem „Za Wybitne Osiągnięcia Sportowe” oraz nagrodą ministra spraw zagranicznych za rozsławianie imienia Polski na świecie (1975, wraz z koleżankami z wyprawy na Gaszerbrumy). Członkini honorowa Polskiego Związku Alpinizmu.
W 2021 odznaczona Srebrnym Krzyżem Zasługi.

</doc>
<doc id="1704195" url="https://pl.wikipedia.org/wiki?curid=1704195" title="Robert Ryder (marynarz)">
Robert Ryder (marynarz)

Robert Edward Dudley Ryder (pseudonim Red Ryder; ur. 16 lutego 1908, zm. 29 czerwca 1986) – brytyjski oficer marynarki, weteran II wojny światowej, polityk. Za udział w rajdzie na Saint-Nazaire został odznaczony najwyższym brytyjskim odznaczeniem – Krzyżem Wiktorii.
Życiorys.
Urodził się w Indiach Brytyjskich. Był synem pułkownika Charlesa Henry'ego Dudleya Rydera oraz Idy Josephine Ryder. Miał dwóch braci. Obaj stracili życie podczas II wojny światowej. 
Kształcił się w Hazelhurst School i Cheltenham College. W 1941 roku poślubił Constance Hilarie Myfanwy Green-Wilkinson (zm. 1982), z którą miał syna i córkę.
Kariera morska.
Do Royal Navy wstąpił w 1926 roku. W latach 1927-1929 służył na pancerniku HMS „Ramillies”. W okresie 1930-1933 pływał w stopniu porucznika na okręcie podwodnym HMS „Olympus” bazującym w Hongkongu. Następnie przez blisko 4 lata miał przerwę w aktywnej służbie, choć formalnie nadal pozostawał w szeregach Royal Navy. Został podróżnikiem – dowodził keczem w wyprawie z Hongkongu do Dartmouth przez Kanał Panamski (1933-1934) oraz szkunerem „Penola” podczas antarktycznej ekspedycji badawczej do Ziemi Grahama – Brytyjskiej Ekspedycji do Ziemi Grahama (ang. British Graham Land Expedition, BGLE) (1934-1937).
Aktywną służbę wznowił w sierpniu 1937 roku w stopniu komandora podporucznika na stacjonującym na Morzu Śródziemnym pancerniku HMS "Warspite". Po wybuchu wojny dowodził statkiem-pułapką RFA „Edgehill”, a po jego storpedowaniu w czerwcu 1940 przez U-51 (Rydera odnaleziono i wyłowiono po 4 dobach spędzonych w wodzie) fregatą HMS „Fleetwood”. W grudniu 1940 roku otrzymał awans na komandora porucznika. W lipcu 1941 roku dowodzony przez niego okręt desantowy „Prince Philippe” zatonął na wodach Firth of Clyde wskutek kolizji z inną jednostką. Za utratę okrętu został przeniesiony do służby na lądzie w charakterze oficera łącznikowego. W 1942 roku otrzymał szansę na rehabilitację. Wyznaczono go bowiem na dowódcę zespołu okrętów mających przeprowadzić desant komandosów w niemieckiej bazie morskiej w Saint-Nazaire. Rajd został przeprowadzony 28 marca 1942 roku i zakończył się zniszczeniem głównego celu operacji, jakim był ówcześnie największy na świecie suchy dok. Za wybitne dowodzenie oraz męstwo, którym wykazał się podczas tej akcji, został odznaczony przez króla Jerzego VI Krzyżem Wiktorii – jednym z rekordowych pięciu przyznanych za ten rajd. W okresie 1942-1943 był tymczasowym dowódcą 30 Commando (tajnej jednostki wywiadowczej) oraz służył w sztabie Dowództwa Operacji Połączonych. Był zaangażowany m.in. w przygotowanie i realizację rajdu na Dieppe. W czerwcu 1944 roku wziął udział w Operacji Overlord. Końcowy okres wojny spędził na stanowisku dowódcy niszczyciela HMS „Opportune”.
W czerwcu 1948 roku otrzymał awans na komandora. W latach 1948-1950 piastował stanowisko attaché morskiego w Oslo. W stan spoczynku przeszedł w lutym 1950 roku.
Kariera polityczna.
W 1950 roku wystartował w wyborach parlamentarnych z listy Partii Konserwatywnej w okręgu Merton and Morden. Został wybrany i w latach 1950-1955 sprawował mandat deputowanego w Izbie Gmin.
Zmarł w 1986 roku u wybrzeży Guernsey na pokładzie swojego jachtu „Watchdog” w trakcie rejsu do Francji. Jego prochy pochowane są w Headington Crematorium w Oksfordzie. Otrzymany przez Rydera Krzyż Wiktorii znajduje się w zbiorach Imperial War Museum.

</doc>
<doc id="1704196" url="https://pl.wikipedia.org/wiki?curid=1704196" title="Marc-André Bédard">
Marc-André Bédard

Marc-André Bédard (ur. 19 lutego 1986) – jest to kanadyjski biathlonista, reprezentant kraju w zawodach pucharu świata oraz na mistrzostwach świata juniorów. Jest trzykrotnym medalistą mistrzostw świata juniorów w sztafecie. Dotychczas jego najlepszym wynikiem w zawodach PŚ jest 20. miejsce w sprincie w Anterselvie w sezonie 2009/2010.

</doc>
<doc id="1704197" url="https://pl.wikipedia.org/wiki?curid=1704197" title="Pieczęć Prezydenta Stanów Zjednoczonych">
Pieczęć Prezydenta Stanów Zjednoczonych

Pieczęć Prezydenta Stanów Zjednoczonych – oficjalny herb prezydenta Stanów Zjednoczonych wzorowany na Wielkiej Pieczęci Stanów Zjednoczonych.
Pierwszym prezydentem, który używał pieczęci był Rutherford Hayes – z jego polecenia pieczęć powstała w 1880 roku.
Pieczęć jest używana (m.in):

</doc>
<doc id="1704202" url="https://pl.wikipedia.org/wiki?curid=1704202" title="Prawosławie w Hiszpanii">
Prawosławie w Hiszpanii

Prawosławie w Hiszpanii jest związane z napływającymi do tego kraju imigrantami z Grecji, Rumunii i Serbii. Łączna liczba wiernych, ze względu na dużą płynność tych grup, jest trudna do oszacowania.
Patriarchat Konstantynopola.
Kupcy greccy wyznający prawosławie pojawili się w Hiszpanii pod koniec XIX wieku, osiedlając się w miastach na wybrzeżu. Ich liczba wzrosła po I wojnie światowej na fali emigracji. W 1949, przy finansowej pomocy ambasady Grecji, został wzniesiony sobór św. Andrzeja i św. Dymitra w Madrycie. Istniejąca przy nim parafia została formalnie zarejestrowana dopiero w 1968. W tym samym roku powstała druga cerkiew św. Andrzeja, św. Dymitra Męczennika w tym samym mieście. Nabożeństwa w cerkwi odbywają się w językach cerkiewnosłowiańskim, greckim i hiszpańskim.
Parafie podlegające patriarsze Konstantynopola znajdują się również w Barcelonie i Las Palmas. Oprócz Greków grupują wiernych narodowości rosyjskiej, ukraińskiej, serbskiej, bułgarskiej, mołdawskiej, hiszpańskiej i arabskiej. Od 1963 do 2003 parafie w Hiszpanii należały do metropolii francuskiej z siedzibą w Paryżu, obecnie – do metropolii hiszpańskiej i portugalskiej, której katedrą jest sobór w Madrycie. Oprócz nich na terenie Hiszpanii znajdują się 4 parafie należące wcześniej do Zachodnioeuropejskiego Egzarchatu Rosyjskiego Kościoła Prawosławnego, które przeszły pod jurysdykcję patriarchy Konstantynopola.
Rumuński Kościół Prawosławny.
W 1980 powstała pierwsza na terenie Hiszpanii parafia podlegająca rumuńskiej metropolii Europy Zachodniej i Południowej, parafia Bogurodzicy w Madrycie. W 2005 Rumuni posiadali w całym kraju 18 parafii. Liczba wiernych tej narodowości jest szacowana na 200 tys. osób.
Rosyjski Kościół Prawosławny.
Parafie podlegające patriarsze Moskwy należą do eparchii hiszpańsko-portugalskiej, której siedzibą jest Madryt. Obecnie Rosyjskiemu Kościołowi Prawosławnemu podlega 10 parafii, obsługiwanych przez kler rosyjski, oraz 1 monaster w Palma de Mallorca. Pierwszą wolnostojącą świątynią parafialną była cerkiew św. Michała Archanioła w Altei.
Serbski Kościół Prawosławny.
Patriarsze Serbii podlega obecnie 10 parafii na terenie Hiszpanii, pierwsza powstała w Barcelonie w 1985 (założona przez duchownych, którzy opuścili niekanoniczny Francuski Kościół Prawosławny). Należą one do eparchii francuskiej i zachodnioeuropejskiej, której zwierzchnik rezyduje w Paryżu. Przy parafii działa Bractwo św. Eulalii, które zajmuje się pomocą prawosławnym imigrantom. W parafiach podlegających Serbskiemu Kościołowi Prawosławnemu używa się języków serbskiego, greckiego, cerkiewnosłowiańskiego, a także hiszpańskiego i katalońskiego.
Działalność naukowa i kulturalna.
W Barcelonie znajduje się filia Instytutu św. Sergiusza w Paryżu, Instytut Teologiczny św Grzegorza Palamasa. W tym samym mieście oraz w Alicante istnieją warsztaty pisania ikon.

</doc>
<doc id="1704205" url="https://pl.wikipedia.org/wiki?curid=1704205" title="Motel (film 2007)">
Motel (film 2007)

Motel (tytuł oryg. "Vacancy") – amerykański film fabularny z 2007 roku, wyreżyserowany przez węgierskiego filmowca Nimróda Antala.
Początkowo główną rolę w filmie miała odegrać Sarah Jessica Parker. W 2006 roku we wrześniowym wydaniu magazynu "The Hollywood Reporter" obwieszczono, iż Parker zastąpi Kate Beckinsale, której towarzyszyć będzie Luke Wilson.
Fabuła.
Młode małżeństwo, David i Amy Fox, trafia do obskurnego motelu na odludziu, kiedy ich samochód przestaje działać. Placówką zarządza dziwaczny kierownik, Mason. W motelowym pokoju David z przerażeniem odkrywa taśmy wideo, na których uwieczniono morderstwa popełnione na innych, nieszczęsnych gościach terenu. Filmy nagrały ukryte kamery zainstalowane w pokoju Foksów. Mason i jego podwładni terroryzują osaczoną parę, chcąc ją ostatecznie zabić.
Prequel.
Prequel filmu, zatytułowany "", został wydany wyłącznie na video na początku 2009 roku. Film wyreżyserował Eric Bross ("Lepiej niż w książce") do scenariusza autorstwa Marka L. Smitha – odpowiedzialnego także za scenariusz do niniejszego filmu. Film ukazuje historię pierwszych ofiar szaleńczego kierownika motelowego oraz jego współpracowników. Jedynym członkiem obsady, który powtórzył swoją rolę w kontynuacji, został Scott G. Anderson.

</doc>
<doc id="1704206" url="https://pl.wikipedia.org/wiki?curid=1704206" title="Nuevo Tango Ensamble">
Nuevo Tango Ensamble

Nuevo Tango Ensamble (1999 – obecnie) czyli włoskie Tango Jazz Trio: Pasquale Stafano (fortepian), Gianni Iorio (bandoneon), Alessandro Terlizzi (kontrabas).
Nuevo Tango Ensamble zostało założone w 1999 roku przez Pasquale Stafano oraz Gianni Iorio. Ich projekt "A Night for Astor", oparty na interpretacji muzyki argentyńskiego kompozytora Astora Piazzolli, zyskał uznanie europejskich krytyków. Trio w swojej twórczości przeplata tradycyjny sposób wykonania kompozycji, z solowymi aranżacjami na konkretne instrumenty. Współpracuje też ze znanymi muzykami jazzowymi, jak choćby Javierem Girotto (saksofon) i Gabrielem Mirabassim (klarnet).
W 2001 Nuevo Tango Ensamble nagrało płytę "Astor’s Mood", a w 2005 "A Night in Vienna for Astor Piazzolla" – album, nagrany w wiedeńskim klubie Porgy and Bess. We wrześniu 2008 został wydany kolejny album "Tango Mediterraneo", na którym gościnnie wystąpił wspomniany już Gabriele Mirabassi.
Nuevo Tango Ensamble występowało na wielu prestiżowych festiwalach i w klubach jazzowych, również i w Polsce, m.in. podczas XIII Festiwalu Jazzu na Starówce (Warszawa 2007) oraz XIII Letniego Festiwalu Jazzowego w Piwnicy pod Baranami (Kraków 2008).

</doc>
<doc id="1704207" url="https://pl.wikipedia.org/wiki?curid=1704207" title="Sopot Festival 1963">
Sopot Festival 1963

Sopot Festival 1963 – 3. edycja festiwalu muzycznego odbywającego się w Sopocie. Festiwal został zorganizowany w Hali Stoczni Gdańskiej w dniach 15-17 sierpnia 1963 roku przez Polską Agencję Artystyczną „Pagart” oraz Polskie Radio. Konkurs prowadzili Irena Dziedzic i Lucjan Kydryński. Zwyciężyli Tamara Miansarowa, reprezentantka ZSRR z piosenką „Pust wsiegda budiet sołnce” oraz Simone Langlois z Francji z utworem „Toi et ton sourire”. Obie piosenkarki zdobyły łącznie po 188 punktów.
Przebieg konkursu.
Podobnie jak poprzednie edycje festiwalu, wydarzenie zostało podzielone na trzy dni koncertowe. Pierwszego dnia, tj. 15 sierpnia, rozegrano rundę eliminacyjną dla polskich wykonawców; dzień później odbył się finał polski, a ostatniego dnia – finał międzynarodowy widowiska. Podczas wszystkich trzech koncertów zagrały dwie orkiestry Polskiego Radia: Mała Symfoniczna pod dyrekcją Stefana Rachonia i Taneczna pod dyrekcją Edwarda Czernego, w trakcie widowiska zaprezentowały się także: zespół instrumentalny Piotra Figla i zespół jazzowy Zbigniewa Namysłowskiego. Kierownikami artystycznymi konkursu zostali Bronisław Brok, Stanisław Gajdeczka i Jerzy Wasowski.
W trakcie widowiska wręczone zostały "Nagroda za dzieło" w dwóch kategoriach, nagroda specjalna oraz dwie nagrody publiczności.
Półfinał (eliminacje polskie).
Polskie eliminacje odbyły się 15 sierpnia 1963, wystąpiło wówczas piętnastu polskich wykonawców. Wyróżnienie zdobyli zdobywcy pierwszych trzech miejsc, a nagrody przyznano w kategorii "Nagroda za dzieło", którą odebrała Regina Pisarek za utwór „Nie pamiętam” autorstwa Jerzego Wasowskiego i Jeremiego Przybory.
Finał (dzień międzynarodowy).
Drugi dzień festiwalu odbył się 17 sierpnia 1963, wystąpili w nim wówczas reprezentanci dwudziestu dwóch krajów. Wyróżnienie otrzymali zdobywcy pierwszych trzech miejsc, a nagrody przyznano w kategorii "Nagroda za dzieło". Pierwszą nagrodę zdobyły dwie uczestniczki: reprezentantka Francji, Simone Langlois za utwór „Toi et ton sourire” oraz Tamara Miansarowa z ZSRR za utwór „Pust wsiegda budiet sołnce”.
Jury.
Sędziowie przyznali "Nagroda za dzieło" w dwóch kategoriach . 
Finał (dzień polski).
Trzeci dzień festiwalu odbył się 17 sierpnia 1963, wystąpili w nim wówczas reprezentanci dwudziestu dwóch krajów. Wyróżnienie otrzymali zdobywcy pierwszych trzech miejsc, a nagrody przyznano w kategorii "Nagroda za dzieło". Pierwszą nagrodę zdobyła reprezentantka Stanów Zjednoczonych, Lulu Porter za utwór „Parasolki, parasolki”.

</doc>
<doc id="1704211" url="https://pl.wikipedia.org/wiki?curid=1704211" title="Bartosz Picher">
Bartosz Picher

Bartosz Picher (ur. 1980 we Wrocławiu) – polski aktor teatralny, filmowy i telewizyjny.
Życiorys.
W 2005 ukończył studia aktorskie we wrocławskiej filii Państwowej Wyższej Szkoły Teatralnej w Krakowie. Od 2006 jest aktorem Teatru Muzycznego Capitol we Wrocławiu.
Teatr.
W teatrze po raz pierwszy wystąpił, jako student szkoły teatralnej w 2004. Od 

</doc>
<doc id="1704212" url="https://pl.wikipedia.org/wiki?curid=1704212" title="Lomografia">
Lomografia

Lomografia, łomografia – powstały na początku lat 90. XX w. w Wiedniu nurt w fotografii polegający na użyciu starych, tradycyjnych aparatów kompaktowych, przeważnie produkcji radzieckiej. Nazwa nurtu pochodzi od nazwy radzieckiej marki Łomo. Liczebność nurtu ocenia się na 500 000 osób.
Mimo że lomografia to przede wszystkim aparaty analogowe, istnieją także obiektywy z plastikowych aparatów takich jak Holga czy Diana przeznaczone do aparatów cyfrowych.
Historia.
Nurt zrodził się na początku lat dziewięćdziesiątych, podczas wycieczki austriackich studentów do Pragi. Odkryli oni w jednym z komisów radziecki aparat fotograficzny Lomo LC-A. Po wywołaniu zdjęć, stwierdzili, że odznaczają się zupełnie inną, nieprzystającą do współczesności jakością i walorami artystycznymi. Lomografia szybko przerodziła się w nurt, którym fascynuje się wielu artystów, w tym np. Robert Redford.
Istota nurtu.
Zdjęcia tworzone w duchu lomo wyróżniają się dowolną tematyką oraz charakterystyczną estetyką obrazu, wynikającą z niskiej jakości sprzętu fotograficznego. Ruch lomograficzny kieruje się dziesięcioma zasadami:

</doc>
<doc id="1704214" url="https://pl.wikipedia.org/wiki?curid=1704214" title="Warszawskie Towarzystwo Cyklistów">
Warszawskie Towarzystwo Cyklistów

Warszawskie Towarzystwo Cyklistów (WTC) – towarzystwo sportowe z siedzibą w Warszawie, założone w 1886 z inicjatywy Edwarda Chrapowickiego w celu upowszechniania kolarstwa. Obecna siedziba WTC mieści się przy ul. Jerzego Waldorffa 34.
Historia.
Warszawskie Towarzystwo Cyklistów powstało w 1886. W pierwszych latach działalności było organizacją elitarną. Dostęp nowych członków był ograniczony przez skomplikowany system przyjmowania oraz wysokie składki członkowskie. Władze klubu wywodziły się ze środowisk arystokratycznych. Członkami byli m.in.: Bolesław Prus, Henryk Sienkiewicz, Wacław Gąsiorowski, Zygmunt Chełmicki, Władysław Jabłonowski. Pierwsza siedziba towarzystwa znajdowała się na rogu ulic Koszykowej i Kaliksta (Śniadeckich), i tam odbywały się treningi kolarskie.
Oprócz kolarstwa rozwijały się koła: gimnastyczne, strzeleckie, szermiercze, koło śpiewacze (od 1892) i od 1904 orkiestra dęta. W latach 1918–1939 istniały sekcje: piłki nożnej, hokejowa, motorowa, wioślarska, łyżwiarska i lekkoatletyczna.
W czasie bitwy warszawskiej w sierpniu 1920 Warszawskie Towarzystwo Cyklistów zorganizowało pluton łącznikowy liczący około sześćdziesięciu kolarzy. Pluton ów podlegał bezpośrednio Wojskowemu Gubernatorstwu Warszawy, i miał zapewnić łączność Gubernatorstwa z oddziałami walczącymi na przedpolach miasta. Wchodzący w skład plutonu kolarze dostarczyli na front łącznie około czterystu rozkazów, niekiedy do oddziałów oddalonych od stolicy o około czterdzieści-pięćdziesiąt kilometrów. Przy ograniczonych możliwościach łączności, członkowie Warszawskiego Towarzystwa Cyklistów mieli odegrać „ważną rolę w sprawnej komunikacji” między dowództwem artylerii Wojskowego Gubernatorstwa Warszawy a oddziałami na froncie, „działając bezpośrednio w trudnych warunkach dynamicznie zmieniającego się frontu”.
W 1923 zrzeszało ponad 700 członków.
Prezesami WTC byli: hr. August Potocki, hr. Edward Chrapowiecki, Adam Zakrzewski, ks. Seweryn Czetwertyński, Henryk Nakoniecznikoff, Rowmund Piłsudski i Seweryn Słajewski. Na przełomie XIX/XX wieloletnim wiceprezesem był Antoni Fertner.
Od 1891 WTC dzierżawiło teren na Dynasach przy ul. Oboźnej 1/3, gdzie powstał obiekt klubowy z torem kolarskim. Od 1920 tor z ziemnego przebudowano na betonowy. W 1921 środku toru stworzono boisko do piłki nożnej. Na terenie znajdował się również kort tenisowy i hala z drewnianym torem kolarskim. W 1937 obiekty rozebrano po wypowiedzeniu w 1936 przez właściciela terenu umowy dzierżawy gruntów.
Po okresie II wojnie światowej WTC wznowiło działalność w 1946. W 1950 zostało włączone do struktur klubu KS Kolejarz-Polonia jako jego sekcja kolarska. Działalność ponownie reaktywowano w 1957.
W 1987 założono, jedną z pierwszych w Polsce, sekcję triathlonu. W 1989 działacze WTC byli współzałożycielami Polskiego Związku Triathlonu.
Upamiętnienie.
W grudniu 2020 na ścianie siedziby Warszawskiego Towarzystwa Cyklistów odsłonięto tablicę upamiętniającą udział członków Towarzystwa w bitwie warszawskiej 1920.

</doc>
<doc id="1704217" url="https://pl.wikipedia.org/wiki?curid=1704217" title="Zygmunt Kamiński (malarz)">
Zygmunt Kamiński (malarz)

Zygmunt Kamiński (ur. 22 listopada 1888 w Warszawie, zm. 12 października 1969 tamże) – polski grafik, malarz, pedagog, profesor na Wydziale Architektury Politechniki Warszawskiej. Twórca obowiązującego wzoru godła Rzeczypospolitej Polskiej.
Życiorys.
Syn Rajmunda Stanisława Kamińskiego.
Studia.
Jako uczeń V Gimnazjum Rządowego zapisał się na wieczorne kursy rysunkowe w Muzeum Przemysłu i Rolnictwa, a następnie w warszawskiej Szkole Sztuk Pięknych kształcił się pod kierunkiem Konrada Krzyżanowskiego i Ferdynanda Ruszczyca.
Studia w krakowskiej Akademii Sztuk Pięknych pod kierunkiem prof. Józefa Mehoffera kończy ze srebrnym medalem. Wykształcenie uzupełnia w Paryżu w tzw. akademiach prywatnych: (Académie Ranson i Grande Chaumière). Paryskie studia przypadają na czas wielkiego przełomu w sztuce francuskiej. Rozgłos zyskują Henri Matisse i Pablo Picasso. Filippo Tommaso Marinetti publikuje "Manifest futuryzmu", a salony „Niezależnych” pokazują kubistów. Zygmunt Kamiński przygląda się i poznaje paryskie trendy, lecz ostatecznie pozostaje wierny polskiej sztuce narodowej.
Twórczość.
Skala twórczych zainteresowań Zygmunta Kamińskiego była rozległa. Od znaczków pocztowych i banknotów, poprzez monety, medale i pieczęcie po monumentalne dekoracje ścienne o treściach symbolicznych i historycznych. Należą do nich ilustracje do powieści: Stefana Żeromskiego ("Powieść o Walgierzu Udałym" i "Wisła"), Władysława Reymonta ("Chłopi"), cykle rodzajowych kompozycji z eksterminacji warszawskiego getta, "Syn Marnotrawny", realistyczne studia portretowe. Z własnoręcznie wykonanej przez artystę w 1922 dekoracji plafonu w Teatrze Narodowym pozostały tylko szkice kompozycyjne. Podobnie dekoracje sgraffitowe gmachu Sejmu zachowały się jedynie na starych fotografiach. Zygmunt Kamiński był autorem wzoru godła Polski z 1927 oraz wzoru z okresu PRL. Zaprojektował również dwa banknoty Banku Polskiego: 20-złotowy (wyemitowany z datami 1 marca 1926 r. oraz 1 września 1929 r.) i 50-złotowy (wyemitowany z datami 28 sierpnia 1925 r. oraz 1 września 1929 r.).
Znacznie lepiej przetrwały kompozycje sakralne. Spośród 150 projektów dekoracji świątyń w Polsce, najważniejsze to: prezbiterium kościoła w Jabłonnie, 40 postaci świętych polskich do ołtarza 1000-lecia Polski w kościele św. Kazimierza w Pruszkowie, obraz olejny św. Jacka w ołtarzu głównym w kaplicy dominikanów na warszawskim Służewie, projekt tablicy ślubowań Jana Kazimierza oraz projekt pomnika kardynała Augusta Hlonda.
Powstały także liczne dzieła we współpracy z żoną artysty, Zofią Trzcińską-Kamińską – rzeźbiarką. Do tej grupy należą: pomnik Tadeusza Kościuszki w Poznaniu, konny pomnik Stefana Czarnieckiego w Czarncy, pomnik bł. Wincentego Kadłubka w Jędrzejowie, płaskorzeźba „Matki Bożej Królowej Polski” na Jasnej Górze. Pokazane na Światowej Wystawie w Paryżu w 1937 – posąg Bolesława Chrobrego oraz złota moneta z głową Chrobrego – zostały wyróżnione złotymi medalami. Wyróżnienia nie otrzymał natomiast plakat Kamińskiego "Polacy na IX Olimpiadę 1928", który przedstawiono w Olimpijskim Konkursie Sztuki i Literatury na igrzyskach olimpijskich w Amsterdamie (1928).
Działalność dydaktyczna.
Drugim nurtem zainteresowań Zygmunta Kamińskiego stała się działalność dydaktyczna, której z czasem wyłącznie się poświęcił. Nabycie sprawnej umiejętności rysowania uważał za konieczny warunek pracy każdego architekta. Był współzałożycielem Wydziału Architektury PW i jego dziekanem w latach 1930–31, 1937–1939 oraz 1945–1946, a w latach 1915–1960 kierownikiem katedry – Zakładu Rysunku Odręcznego. W latach 1950–52 był profesorem ASP w Warszawie. Podczas okupacji współorganizował tajne nauczanie i prowadził zajęcia na kursach Wydziału Architektury. Prace jego studentów były wystawiane na wystawach Wydziału Architektury PW, warszawskiej Zachęty a także w Rzymie, Florencji, Wenecji, Neapolu i Mediolanie. Był twórcą szkoły rysunku architektonicznego i wykształcił kilka pokoleń architektów.
Śmierć.
Profesor Zygmunt Kamiński zmarł w Warszawie i został pochowany w alei zasłużonych na cmentarzu Powązkowskim (grób 79).
Kontrowersje.
W 2017 r. heraldyk Jerzy Michta opublikował książkę z wynikami swoich badań, które wskazują, że przyjęta w 1927 r. forma godła Polski autorstwa Kamińskiego jest w rzeczywistości kopią wizerunku polskiego orła z plakietki ku czci Ignacego Paderewskiego, zaprojektowanej w 1924 r. przez Élisę Beetz-Charpentier.
W październiku 2018 r. Andrzej-Ludwik Włoszczyński, powołując się na publikację Jerzego Michty oraz przeprowadzone przez siebie badania stwierdził, że inspiracją Kamińskiego mogła być wyłącznie plakieta Elise Beetz-Charpentier z 1924 r.
W grudniu 2018 r. Aleksander Bąk opublikował kopię umowy z dnia 15 maja 1934 r., zawartej pomiędzy Mennicą Paryską a medalierką Élisą Beetz-Charpentier. Jego zdaniem stanowi to dowód, że plakieta nie została wyemitowana w 1924 r., lecz dopiero w 1934 r., a teza Jerzego Michty i wnioski sformułowane przez Andrzeja-Ludwika Włoszczyńskiego są niezgodne z prawdą. Włoszczyński skrytykował rozumowanie Bąka.

</doc>
<doc id="1704220" url="https://pl.wikipedia.org/wiki?curid=1704220" title="Simon Schempp">
Simon Schempp

Simon Schempp (ur. 14 listopada 1988 w Mutlangen) – niemiecki biathlonista, trzykrotny medalista olimpijski i wielokrotny medalista mistrzostw świata.
Kariera.
Pierwsze sukcesy w karierze osiągnął w 2007 roku, zdobywając brązowy medal w biegu pościgowym i złoty w sztafecie podczas mistrzostw świata juniorów w Martell. Na rozgrywanych rok później mistrzostwach świata juniorów w Ruhpolding był trzeci w sztafecie. W zawodach tego cyklu zdobył jeszcze srebrny medal w biegu pościgowym i złoty w sztafecie podczas mistrzostw świata juniorów w Canmore w 2009 roku.
W zawodach Pucharu Świata zadebiutował 11 marca 2009 roku w Vancouver, zajmując 24. miejsce w biegu indywidualnym. Tym samym już w swoim debiucie zdobył pierwsze punkty. Na podium zawodów tego cyklu po raz pierwszy stanął 20 marca 2010 roku w Oslo, kończąc rywalizację w biegu pościgowym na drugiej pozycji. W zawodach tych rozdzielił Francuza Martina Fourcade'a i Rosjanina Iwana Czeriezowa. W kolejnych startach jeszcze 25 razy stawał na podium, odnosząc przy tym dwanaście zwycięstw: 5 w sprincie, 4 w biegu pościgowym i 3 w biegu masowym. Najlepsze wyniki osiągnął w 2014/2015 i 2015/2016, kiedy zajmował czwarte miejsce w klasyfikacji generalnej.
W 2010 roku wspólnie z Simone Hauswald, Magdaleną Neuner i Arndem Peifferem zwyciężył w sztafecie mieszanej na mistrzostwach świata w Chanty-Mansyjsku. Dwa lata później, podczas mistrzostw świata w Ruhpolding był trzeci w sztafecie męskiej. W startach indywidualnych raz znalazł się w czołowej dziesiątce - bieg pościgowy ukończył na dziewiątej pozycji. Trzecie miejsce w sztafecie zajął też na mistrzostwach świata w Novym Měscie w 2013 roku, a na rozgrywanych dwa lata później mistrzostwach świata w Kontiolahti w tej samej konkurencji był najlepszy.
Podczas mistrzostw świata w Oslo w 2016 roku wywalczył srebrne medale w sztafecie męskiej i mieszanej. Najlepsze wyniki osiągnął na mistrzostwach świata w Hochfilzen w 2017 roku, gdzie zwyciężył w biegu masowym, wyprzedzając Johannesa Thingnesa Bø z Norwegii i Austriaka Simona Edera. Ponadto razem z Vanessą Hinz, Laurą Dahlmeier i Arndem Peifferem był też najlepszy w sztafecie mieszanej. Blisko kolejnego medalu był w sztafecie męskiej, w której Niemcy zajęli czwarte miejsce.
W 2010 roku wystąpił też na igrzyskach olimpijskich w Vancouver, gdzie był piąty w sztafecie. Podczas igrzysk w Soczi cztery lata później razem z kolegami z reprezentacji zajął drugie miejsce w tej konkurencji. Był tam też między innymi szósty w biegu pościgowym. Brał też udział w igrzyskach olimpijskich w Pjongczangu w 2018 roku, gdzie zdobył dwa medale. Najpierw był drugi w starcie masowym, plasując się między Fourcade'em a Norwegiem Emilem Hegle Svendsenem. Parę dni później Niemcy z Schemppem w składzie zajęli trzecie miejsce w sztafecie. Ponadto zajął tam siódme miejsce w sprincie i piąte w biegu pościgowym.
28 stycznia 2021 r. ogłosił zakończenie kariery.

</doc>
<doc id="1704225" url="https://pl.wikipedia.org/wiki?curid=1704225" title="Kawasaki Ki-48">
Kawasaki Ki-48

 
Kawasaki Ki-48 – japoński bombowiec z okresu II wojny światowej, w czasie wojny nosił amerykańskie oznaczenie kodowe Lily.
Historia.
Już na początku wojny chińsko-japońskiej na froncie pojawiły się pierwsze bombowce SB-2. Ich możliwości bojowe wywołały na japońskich wojskowych tak duże wrażenie, że zaczęli domagać się od własnego przemysłu dostarczenia podobnego samolotu. Według warunków postawionych przez lotnictwo lądowe nowy bombowiec z ładunkiem 400 kg bomb powinien rozwijać prędkość 480 km/h. Ponadto miałby być dostosowany do działań na Syberii. 
Zadanie budowy tego samolotu, oznaczonego jako Ki-48, otrzymały w grudniu 1937 roku zakłady Kawasaki. Podczas rozpoczęcia w styczniu następnego roku projektowania maszyny wykorzystano szereg rozwiązań z dwusilnikowego samolotu myśliwskiego Ki-45. Nowy bombowiec zaprojektowano w układzie średniopłata napędzanego silnikami gwiazdowymi Nakajima Ha-25 o mocy maksymalnej 736kW (1000KM) i stałej 699kW (950KM). Załoga składała się z czterech osób. Do obrony przewidywano trzy karabiny maszynowe 7,7 mm (dwa pojedyncze km Typ 89 w nosie i ogonie i pojedynczy km Te-4 na dolnym stanowisku strzeleckim). Ładunek bomb znajdował się w komorze mieszczącej 24 bomby po 15 kg lub 6 po 50 kg. 
Ponieważ zakłady Kawasaki były zajęte głównie pracami nad Ki-45, budowa czterech prototypów przeciągnęła się do lipca 1939 roku. Próby tych samolotów przebiegały bez większych problemów. Jednocześnie okazało się, że charakterystyki samolotu są dość dobre, zaszła jedynie konieczność wzmocnienia sztywności belki ogonowej i podwyższenia usterzenia o 400 mm. Zmiany te wprowadzono w pięciu egzemplarzach przed seryjnych. Po zakończeniu prób samolot Ki-48 został skierowany do produkcji seryjnej pod oznaczeniem Ki-48-I, którą rozpoczęto pod koniec 1939 roku. W późniejszych seriach wprowadzono drobne modyfikację i ulepszono stanowiska strzeleckie. Łącznie do czerwca 1942 roku zbudowano 557 maszyn w obu wariantach. 
Prędkość maksymalna pierwszej wersji seryjnej wynosiła 480 km/h na pułapie 3500 m. Następna wersja seryjna, Ki-48-II, została skonstruowana po wyciągnięciu wniosków z użycia tego samolotu na froncie. Przede wszystkim wprowadzono płyty pancerne o grubości 6,5; 12,5; i 16,5 mm, mające chronić załogę i pojemniki z amunicją oraz samouszczelniające się zbiorniki paliwa. Z 400 do 800 kg zwiększono ładunek bomb. Kadłub został wydłużony z 12,6 do 12,75 m. Masa płatowca wzrosła do 500 kg, ale zastosowanie silników Nakajima Ha-115 o mocy 846kW (1150KM) pozwoliło zwiększyć prędkość maksymalną do 505 km/h. Zbudowano trzy prototypy tej wersji, a od kwietnia 1942 do października 1944 roku powstało 1408 samolotów Ki-48-II w trzech wariantach. 
Samolot Ki-48-IIa był uzbrojony w trzy karabiny maszynowe 7,7 mm. Ki-48-IIb miał zamontowane pod płatem perforowane hamulce aerodynamiczne, zapewniając możliwość bombardowań z lotu nurkowego. W Ki-48-IIc wzmocniono uzbrojenie obronne - w górnym stanowisku zamiast karabinu maszynowego 7,7 mm zamontowano 12,7 mm, a nawigator otrzymał dodatkowy karabin 7,7 mm do strzelania przez boczne okienka. W ostatnim czasie wojny część zachowanych samolotów dostosowano do standardu Ki-48-II KAI. Maszyny te, przeznaczone dla kamikaze, miały podwieszoną bombę 800 kg z zapalnikiem wystającym przed kadłub. Nosiły nazwę „Specjalny samolot szturmowy armii Typ99”. Po raz pierwszy bojowo Ki-48 użyto w Chinach jesienią roku 1940. 
Główną wadą Ki-48 był brak ochrony załogi i zbiorników, natomiast Ki-48-II - słabe uzbrojenie obronne. Latem 1944 roku samolot uznano za przestarzały i zrezygnowano z dalszych modernizacji. Planowano budowę opancerzonej wersji Ki-81 i jednomiejscowego samolotu szturmowego Ki-174.

</doc>
<doc id="1704227" url="https://pl.wikipedia.org/wiki?curid=1704227" title="Eugeniusz Klekowski">
Eugeniusz Klekowski

Eugeniusz Tadeusz Klekowski (ur. 25 listopada 1953 w Kobielach Wielkich) – polski polityk, poseł na Sejm PRL IX kadencji.
Życiorys.
Od 1972 pracował w Zakładach Przemysłowych „Komuna Paryska”. Działacz młodzieżowy, członek Rady Młodzieżowej Marynarki Wojennej. Po powrocie z wojska działał w Związku Socjalistycznej Młodzieży Polskiej, poza tym był wiceprezesem Rady Nadzorczej Robotniczej Spółdzielni Mieszkaniowej w Radomsku. W 1973 wstąpił do Polskiej Zjednoczonej Partii Robotniczej. Był w niej II sekretarzem POP w ZP „Komuna Paryska” oraz członkiem Komitetu Miejskiego i Gminnego. W 1982 skończył Technikum Mechaniczne dla Przodujących Robotników w Piotrkowie Trybunalskim. Radny Wojewódzkiej Rady Narodowej w Piotrkowie Trybunalskim. W latach 1985–1989 pełnił mandat posła na Sejm PRL IX kadencji w okręgu Piotrków Trybunalski z ramienia PZPR, zasiadając w Komisji Planu Gospodarczego, Budżetu i Finansów. Bez powodzenia kandydował w 2010 do rady Radomska z listy Sojuszu Lewicy Demokratycznej i w 2014 do rady powiatu radomszczańskiego z listy SLD Lewica Razem.

</doc>
<doc id="1704230" url="https://pl.wikipedia.org/wiki?curid=1704230" title="Evzones">
Evzones



</doc>
<doc id="1704234" url="https://pl.wikipedia.org/wiki?curid=1704234" title="Władysław Klimczak (polityk)">
Władysław Klimczak (polityk)

Władysław Klimczak (ur. 23 maja 1955 we Wrocławiu) – polski polityk, poseł na Sejm PRL IX kadencji.
Życiorys.
W 1976 ukończył Technikum Odlewnicze i podjął pracę w Zakładach Hutniczo-Przetwórczych Metali Nieżelaznych „Hutmen” we Wrocławiu. W 1978 wstąpił do Polskiej Zjednoczonej Partii Robotniczej. W 1985 uzyskał mandat posła na Sejm PRL IX kadencji w okręgu Wrocław Fabryczna, zasiadając w Komisji Spraw Samorządowych.

</doc>
<doc id="1704236" url="https://pl.wikipedia.org/wiki?curid=1704236" title="Stanisław Koba">
Stanisław Koba

Stanisław Koba (ur. 26 stycznia 1928 w Zagości, zm. 23 lipca 2021) – polski lekarz i polityk, poseł na Sejm PRL IX kadencji.
Życiorys.
Podczas okupacji był sanitariuszem Batalionów Chłopskich (był synem pułku w stopniu podpułkownika). W 1953 ukończył studia na Wydziale Lekarskim Akademii Medycznej w Warszawie i podjął pracę w szpitalu wojewódzkim w Kielcach. W 1978 został ordynatorem oddziału, a w 1980 kierownikiem Katedry Nauczania Klinicznego. W 1986 uzyskał tytuł naukowy profesora nauk medycznych. Został specjalistą wojewódzkim w zakresie chorób zakaźnych. Autor wielu prac z zakresu medycyny, a także członek polskich towarzystw naukowych.
Należał do Organizacji Młodzieży Towarzystwa Uniwersytetu Robotniczego, Związku Młodzieży Polskiej, Zrzeszenia Studentów Polskich oraz do Związku Bojowników o Wolność i Demokrację. W 1965 wstąpił do Polskiej Zjednoczonej Partii Robotniczej, w której był członkiem Komisji Zdrowia Komitetu Wojewódzkiego. Zasiadał w Radzie Wojewódzkiej Patriotycznego Ruchu Odrodzenia Narodowego w Kielcach. W latach 1985–1989 pełnił mandat posła na Sejm PRL IX kadencji w okręgu Kielce, zasiadał w Komisji Polityki Społecznej, Zdrowia i Kultury Fizycznej.
Pochowany na cmentarzu prawosławnym w Kielcach.

</doc>
<doc id="1704237" url="https://pl.wikipedia.org/wiki?curid=1704237" title="Smreczany (wieś)">
Smreczany (wieś)

Smreczany (słow. "Smrečany", węg. "Szmrecsán") – wieś słowacka (obec) położona na Liptowie, w kraju żylińskim, powiecie Liptowski Mikułasz. Smreczany leżą nad Smreczanką (dopływ Wagu), 6 km na północ od Liptowskiego Mikułasza, przy szosie biegnącej w stronę Doliny Żarskiej w słowackich Tatrach Zachodnich (Tatry Liptowskie).
Pierwsze wzmianki o wsi pochodzą z 1299 roku. W czasie II wojny światowej mieszkańcy Smreczan brali czynny udział w słowackim powstaniu narodowym, za co w odwecie Niemcy w znacznym stopniu spalili wieś.

</doc>
<doc id="1704240" url="https://pl.wikipedia.org/wiki?curid=1704240" title="Buforowanie (geoinformatyka)">
Buforowanie (geoinformatyka)



</doc>
<doc id="1704242" url="https://pl.wikipedia.org/wiki?curid=1704242" title="Wiwilí">
Wiwilí

Wiwilí – miasto w Nikaragui, w departamencie Jinotega, 20 km od granicy z Hondurasem. W 2010 liczyło 7286 mieszkańców.

</doc>
<doc id="1704243" url="https://pl.wikipedia.org/wiki?curid=1704243" title="Efekt Lombarda">
Efekt Lombarda

Efekt Lombarda lub refleks Lombarda – niezamierzona tendencja mówiącego do zwiększenia natężenia głosu w celu poprawienia słyszalności przy mówieniu w głośnym otoczeniu. Zmiana ta obejmuje nie tylko głośność, ale także inne cechy akustyczne takie jak tonacja oraz tempo i czas trwania sylab. Jest to efekt kompensujący, który podwyższa stosunek sygnału do szumu (SNR, ang. "signal-to-noise ratio") wymawianych słów.
Efekt ten został odkryty w 1909 przez Étienne Lombarda, francuskiego otolaryngologa.
Mowa lombardzka.
Przy porównaniu mowy nagranej w towarzystwie hałasu oraz mowy nagranej w ciszy i odsłuchanej przy hałasach maskujących, ta pierwsza jest rozumiana z reguły lepiej. Różnice pomiędzy mową normalną a lombardzką zawierają:
Powyższe zmiany nie mogą być kontrolowane przez nakazanie osobie mówiącej, aby mówić tak jak w cichym otoczeniu, jednak może zostać to wyuczone.

</doc>
<doc id="1704245" url="https://pl.wikipedia.org/wiki?curid=1704245" title="Dziewięć psów Świętego Mikołaja">
Dziewięć psów Świętego Mikołaja

Dziewięć psów Świętego Mikołaja lub Gwiazdka dziewięciu psiaków (ang. "Nine Dog Christmas") − amerykański film animowany z 2001 roku, opowiadający o przygodach psiaków. 
Opis fabuły.
Nadchodzą święta, przygotowane przez elfy prezenty czas rozwieść dzieciom. Jest jednak mały problem, gdyż wszystkie renifery Mikołaja zachorowały. Pan Brzęczyk reprezentant wszystkich elfów musi znaleźć nowe renifery. Jak się szybko okazało nie jest to takie proste jakby się wydawało. Do „armii” Świętego Mikołaja dołączają więc psy, których czeka dużo nauki.
Wersja polska.
Opracowanie i udźwiękowienie wersji polskiej: Studio Sonica
Reżyseria: Miriam Aleksandrowicz
Dialogi polskie: Maciej Michalski
Dźwięk i montaż: Ilona Czech-Kłoczewska
Organizacja produkcji: Elżbieta Kręciejewska
Udział wzięli:
oraz
i inni
Kierownictwo muzyczne i teksty piosenek: Marek Krejzler
Piosenki śpiewali: Maria Peszek, Patrycja Gola, Krzysztof Pietrzak i Adam Krylik

</doc>
<doc id="1704246" url="https://pl.wikipedia.org/wiki?curid=1704246" title="Thembinkosi Fanteni">
Thembinkosi Fanteni

Lawley Thembinkosi Fanteni (ur. 2 lutego 1984 w Kapsztadzie) – południowoafrykański piłkarz grający na pozycji napastnika.
Kariera klubowa.
Karierę piłkarską Fanteni rozpoczął w klubie Mother City. W 2002 roku zadebiutował w trzeciej lidze RPA i w tym klubie wykazywał się wysoką skutecznością przez 2,5 roku zdobywając 75 goli w rozegranych 72 spotkaniach ligowych. W trakcie sezonu 2004/2005 odszedł do Ajaksu Kapsztad i wtedy też zaczął występować w Premier Soccer League, czyli pierwszej lidze RPA. W sezonie 2006/2007 wywalczył swój jedyny większy sukces z Ajaksem, gdy wywalczył Nedbank Cup, będący krajowym pucharem RPA. W Ajaksie do końca 2007 roku wystąpił w 67 spotkaniach i zdobył 27 goli.
Na początku 2008 roku Fanteni trafił do Izraela i został piłkarzem klubu Maccabi Hajfa, w którym zaczął występować wraz z rodakiem Tsepo Masilelą. W sezonie 2007/2008 zdobył 6 goli w lidze, a Maccabi zajęło 6. miejsce w pierwszej lidze. W sezonie 2008/2009 strzelił 11 bramek w lidze będąc najlepszym strzelcem Maccabi, które wywalczyło mistrzostwo Izraela.
Kariera reprezentacyjna.
W reprezentacji RPA Fanteni zadebiutował w 2007 roku. W 2008 roku został powołany przez Carlosa Alberto Parreirę do kadry na Puchar Narodów Afryki 2008. Tam wystąpił we dwóch spotkaniach: z Angolą (1:1) i z Tunezją (1:3). Pierwszą bramkę w kadrze narodowej strzelił 7 czerwca 2008 w spotkaniu z Gwineą Równikową (4:1), rozegranym w ramach eliminacji do Pucharu Narodów Afryki 2010. W 2009 roku selekcjoner Joel Santana powołał go na Puchar Konfederacji 2009.

</doc>
<doc id="1704247" url="https://pl.wikipedia.org/wiki?curid=1704247" title="Tomasz Moczek">
Tomasz Moczek

Tomasz Moczek (ur. 28 listopada 1973 roku w Krzepicach) – polski rzeźbiarz, malarz, grafik, autor instalacji, scenograf, pedagog, performer.
Życiorys.
Absolwent Akademii Sztuk Pięknych we Wrocławiu (1998–2003). Od 2005 roku zajmuje się projektem Wrocławskich Krasnali. Jego autorstwa jest pięć pierwszych wrocławskich krasnali: "Szermierz" przy Uniwersytecie Wrocławskim, "Rzeźnik" na Starych Jatkach, dwa "Syzyfki" na ul.Świdnickiej oraz "Pracz odrzański" przy moście Piaskowym oraz kilkadziesiąt kolejnych, tworzonych od 2005 roku.

</doc>
<doc id="1704248" url="https://pl.wikipedia.org/wiki?curid=1704248" title="Pietari Skyttä">
Pietari Skyttä

Pietari Skyttä (ur. 24 maja 1976) - fiński lekkoatleta, który specjalizował się w rzucie oszczepem.
W roku 1997 zdobył w Turku złoty medal młodzieżowych mistrzostw Europy - osiągnął wówczas wynik 81,58. Rekord życiowy: 83,28 (19 lipca 1997, Lappeenranta).

</doc>
<doc id="1704250" url="https://pl.wikipedia.org/wiki?curid=1704250" title="Pietari Skytta">
Pietari Skytta



</doc>
<doc id="1704251" url="https://pl.wikipedia.org/wiki?curid=1704251" title="9M17 Skorpion">
9M17 Skorpion



</doc>
<doc id="1704252" url="https://pl.wikipedia.org/wiki?curid=1704252" title="Port lotniczy Huslia">
Port lotniczy Huslia

Port lotniczy Huslia, "Huslia Airport" (kod IATA: HSL, kod ICAO: PFHL, FAA LID: HLA) – publiczny amerykański port lotniczy obsługujący miasto Huslia w stanie Alaska, w obszarze Yukon-Koyukuk, leży 2 km na wschód od centrum miasta.
W większości przypadków IATA nadaje takie same oznaczenia jak Amerykańska Agencja Lotnicza, w tym przypadku w systemie IATA kod HLA został przyznany wcześniej lotnisku Lanseria w Republice Południowej Afryki.
Z lotniska w 2007 skorzystało 3331 pasażerów (przy lotach rozkładowych), co było 3,6% spadkiem w porównaniu z rokiem poprzednim, kiedy odprawiono 3215, w 2006 było to 3337 osób.
Port lotniczy Huslia zajmuje 82 ha na wysokości 65 m n.p.m. Posiada jeden pas startowy o wymiarach 1219 × 23 m, równolegle w odległości 1300 m znajduje się zamknięty pas o wymiarach 914 × 18,3 m.

</doc>
<doc id="1704253" url="https://pl.wikipedia.org/wiki?curid=1704253" title="Włodzimierz Koczur">
Włodzimierz Koczur

Włodzimierz Maciej Koczur (ur. 24 lutego 1942 w Łazach) – polski inżynier elektryk, kolejarz, polityk, poseł na Sejm PRL IX kadencji.
Życiorys.
W 1968 został absolwentem Wydziału Elektrycznego Politechniki Śląskiej i wstąpił do Polskiej Zjednoczonej Partii Robotniczej. Od tego samego roku był zatrudniony w Polskich Kolejach Państwowych, początkowo w Łazach, następnie od 1970 w Śląskiej Dyrekcji Okręgowej Kolei Państwowych w Katowicach, ostatnio na etacie starszego kontrolera Zarządu Trakcji. Był przewodniczącym Federacji Związków Zawodowych Pracowników PKP (1984–1991). Działał w Ogólnopolskim Porozumieniu Związków Zawodowych, był członkiem Rady OPZZ w latach 1984–1986.
W latach 1985–1989 pełnił mandat posła na Sejm PRL IX kadencji w okręgu Sosnowiec z ramienia PZPR. Zasiadał w Komisji Polityki Społecznej, Zdrowia i Kultury Fizycznej. Był także członkiem Zespołu Posłów Związkowych.

</doc>
<doc id="1704254" url="https://pl.wikipedia.org/wiki?curid=1704254" title="Prawosławie w Portugalii">
Prawosławie w Portugalii

Prawosławie w Portugalii jest związane z emigracją zarobkową obywateli byłego ZSRR oraz Bloku Wschodniego, jaka miała miejsce po 1989. Wcześniej w kraju tym żyła śladowa liczba wyznawców tej religii, głównie pochodzenia greckiego. Obecnie liczba prawosławnych mieszkańców Portugalii szacuje się na ok. 200 tys. osób.
Patriarchat Konstantynopola.
Przed 1989 prawosławie było religią praktycznie nieznaną w Portugalii. Nieliczni, rozproszeni po kraju wyznawcy tej religii wywodzili się z rodzin pochodzenia greckiego i tylko okazjonalnie mogli uczestniczyć w organizowanych z inicjatywy prywatnej nabożeństwach prawosławnych. Od 1963 obszar Portugalii podlegał metropolii francuskiej z siedzibą w Paryżu, jednak dopiero od 1986 na terenie kraju rezydował pierwszy stały kapłan, który założył parafię św. Nektariusza i św. Grzegorza V patriarchy Konstantynopola w Lizbonie, grupując wokół siebie wiernych greckich, bułgarskich i rosyjskich. Początkowo siedzibą parafii był wynajęty od Kościoła rzymskokatolickiego budynek kościół św. Hieronima, następnie kościół w Caselas (parafia nie posiada cerkwi). Od 2001 istnieje parafia św. Pantelejmona w Porto, skupiająca wiernych narodowości ukraińskiej, mołdawskiej i portugalskiej, która również wynajmuje budynek od Kościoła rzymskokatolickiego.
Ze względu na wieloetniczny charakter parafii w pracy duszpasterskiej (większość stanowią Ukraińcy) wykorzystywane są różne języki. Większość kleru pochodzi z Ukrainy. Od 2003 parafie portugalskie stanowią część nowo powstałej eparchii hiszpańskiej i portugalskiej podległej patriarsze Konstantynopola.
Rosyjski Kościół Prawosławny.
W 1995 w Lizbonie powstała parafia należąca do Rosyjskiego Kościoła Prawosławnego poza granicami Rosji, która korzystała z wynajętej kaplicy katolickiego kościoła św. Jerzego. Wobec wzrostu ilości prawosławnych Rosjan wiosną 2002 powstała parafia Wszystkich Świętych podległa Rosyjskiemu Kościołowi Prawosławnemu i jego eparchii chersoneskiej, wynajmująca kaplicę klasztoru katolickiego dos Cardaes. Nabożeństwa odbywają się w języku cerkiewnosłowiańskim. Kolejne parafie powstały w Porto i Faros.
Rumuński Kościół Prawosławny.
Prawosławni Rumuni są obecni w Portugalii od początku lat 90. XX wieku. Początkowo uczestniczyli oni w nabożeństwach w parafii św. Nektariusza w Lizbonie, w której nieregularnie odprawiali nabożeństwa duchowni narodowości rumuńskiej. Parafia rumuńska istnieje w Lizbonie od drugiej połowy lat 90., wynajmując kaplicę rzymskokatolicką w centrum Lizbony. Językiem liturgicznym jest rumuński. Poza stolicą Rumuński Kościół Prawosławny posiada 3 stałe placówki duszpasterskie. Swoją liczbę wiernych szacuje on między 50 a 100 tys. wiernych.
Bułgarski Kościół Prawosławny.
Prawosławni Bułgarzy posiadają swoją parafię w Lizbonie od 2001. Podlega ona eparchii zachodnioeuropejskiej Bułgarskiego Kościoła Prawosławnego. Językami liturgicznymi są cerkiewnosłowiański i bułgarski.
Prawosławny Kościół Portugalii.
Powstanie tej niekanonicznej wspólnoty było związane z postacią archimandryty João i skupionej wokół niego grupy wiernych (głównie Portugalczyków), powstałej w 1968 przy Rosyjskim Kościele Prawosławnym poza granicami Rosji. W 1975 cała grupa przeszła do Greckiego Prawosławnego Kościoła Starokalendarzowego i zaczęła posługiwać się nazwą Portugalski Kościół Prawosławny. W dziesięć lat później grupa ta została przyjęta pod jurysdykcję Polskiego Autokefalicznego Kościoła Prawosławnego, w której pozostała do 2001, kiedy została z niego usunięta (z wyjątkiem kilkudziesięcioosobowej grupy wiernych zrzeszonych w dwóch parafiach w Lizbonie i Algarve podlegających PAKP). Obecnie Prawosławny Kościół Portugalii nie jest uznawany przez żaden kanoniczny Kościół prawosławny.
Współpraca.
Mimo braku formalnych instytucji koordynujących kontakty poszczególnych jurysdykcji prawosławnych, współpraca między poszczególnymi organizacjami istnieje zarówno na szczeblu centralnym, jak i lokalnym.

</doc>
<doc id="1704255" url="https://pl.wikipedia.org/wiki?curid=1704255" title="Obwodnica Nowych Skalmierzyc">
Obwodnica Nowych Skalmierzyc

Obwodnica Nowych Skalmierzyc – obwodnica w ciągu drogi krajowej nr 25 omijająca od północy Nowe Skalmierzyce i Skalmierzyce. Jej długość wynosi około 7,35 km, z czego prawie 2 km znajdują się w granicach Kalisza. Zaczyna się na węźle typu trąbka z aleją Wojska Polskiego (w przyszłości także z zachodnią obwodnicą Kalisza) na południowo-wschodnim krańcu kaliskiego sołectwa Dobrzec a kończy na wiadukcie nad linią kolejową nr 14 w Skalmierzycach. Jest to trasa jednojezdniowa z pozostawionym miejscem pod drugą jezdnię. Razem z zachodnią obwodnicą Kalisza w przyszłości tworzyć będzie nowy fragment drogi krajowej nr 25 o długości ok. 17,5 km omijający Kalisz.
Projekt trasy omijającej zespół Skalmierzyc powstał już w latach 80. XX wieku. Samo wykupienie gruntów od prawie 300 właścicieli zajęło kilka lat. Budowa obwodnicy zaczęła się 12 lutego 2007. Prace podzielono na trzy etapy. Pierwszy etap obejmował 750-metrowy odcinek od wiaduktu w Skalmierzycach wraz z budową mostu na strudze Ciemnej. Drugi polegał na budowie dalszego 3-kilometrowego odcinka, natomiast trzeci polegał na realizacji pozostałego fragmentu trasy do węzła na Dobrzecu. Planowany termin zakończenia prac i oddania obwodnicy do użytku był dwukrotnie przekładany. Początkowo miał to być listopad 2008 jednak z powodu trudności administracyjnych związanych z przekazaniem terenów pod inwestycję został przełożony na lato 2009. Termin zakończenia został jednak ponownie przełożony i trasę ostatecznie oddano do użytku 14 września 2009. Koszt budowy wyniósł 120 mln złotych.

</doc>
<doc id="1704256" url="https://pl.wikipedia.org/wiki?curid=1704256" title="Gig Harbor">
Gig Harbor

Gig Harbor – miasto w Stanach Zjednoczonych, w stanie Waszyngton, w hrabstwie Pierce. W 2000 liczyło 6465 mieszkańców.

</doc>
<doc id="1704258" url="https://pl.wikipedia.org/wiki?curid=1704258" title="Port lotniczy Kenai Municipal">
Port lotniczy Kenai Municipal

Port lotniczy Kenai Municipal, " Kenai Municipal Airport" (kod IATA: ENA, kod ICAO: PAEN, FAA LID: ENA) – publiczny amerykański port lotniczy obsługujący miasto Kenai w stanie Alaska, w obszarze Kenai Peninsula, leży około 3 km na północny zachód od centrum. Jest 6. lotniskiem Alaski co do liczby obsłużonych pasażerów (2007).
W 12-miesięcznym okresie kończącym się 31 marca 2006 na lotnisku wykonano 74 321 operacje lotnicze, daje to średnio 203 operacji dziennie. 46% operacji było lotami air taxi, 44% – general aviation, 9% to loty wojskowe, pozostałe 1% – loty prywatne. W 2008 wykonano 74 782 operacji (204 dziennie).
Z lotniska w 2008 w lotach rozkładowych skorzystało 96 565 pasażerów, co było wzrostem o 1,9% w porównaniu z rokiem poprzednim, kiedy odprawiono 94 720, w 2006 było to 93 246 osób.
Port lotniczy zajmuje teren 486 ha na wysokości 30 m n.p.m. Posiada 3 pasy startowe, główny ma wymiary 2312 × 46 m i wykonany jest z asfaltu, drugi pas (610 × 18 m) przeznaczony jest dla awionetek, ostatni przeznaczony jest do wodowania hydroplanów.

</doc>
<doc id="1704259" url="https://pl.wikipedia.org/wiki?curid=1704259" title="William Ernest Shields">
William Ernest Shields

William Ernest Shields (ur. 15 września 1892 w Toronto, zm. 1 sierpnia 1921 w Albercie) – as lotnictwa kanadyjskiego Royal Flying Corps z 24 potwierdzonymi zwycięstwami w I wojnie światowej. Należał do elitarnego klubu Balloon Buster.
William Ernest Shields urodził się w Toronto w Ontario. Od czerwca 1918 roku został przydzielony do eskadry No. 41 Squadron RAF, w której służył do końca wojny. Pierwsze zwycięstwo powietrzne odniósł 12 czerwca 1918 nad samolotem niemieckim Albatros D.V. W całym okresie służby latał na samolocie myśliwskim Royal Aircraft Factory S.E.5, na którym odniósł razem 24 potwierdzone zwycięstwa.
Po wojnie wrócił do Kanady i pracował jako pilot i dowódca stacji lotniczej w Dominion. W czasie startu do lotu patrolowego jego samolot runą na lotnisko, a William Shields zmarł w ciągu kilku minut po upadku. Pozostawił żonę, z którą miesiąc wcześniej się ożenił.
Był dwukrotnie odznaczony Distinguished Flying Cross.

</doc>
<doc id="1704264" url="https://pl.wikipedia.org/wiki?curid=1704264" title="Pożar w żłobku w Hermosillo">
Pożar w żłobku w Hermosillo

Pożar w żłobku w Hermosillo – katastrofa, do jakiej doszło 6 czerwca 2009, w miejscowości Hermosillo, w Meksyku. Przyczyny pożaru nie są znane. Prawdopodobnie wybuchł w sąsiadującym ze żłobkiem magazynie lub składzie opon, następnie przenosząc się na zakład opiekuńczo-wychowawczy.
Zginęło 44 dzieci w wieku od 3-4 miesięcy do 2-3 lat. Większość udusiła się dymem. Kolejnych pięcioro zmarło kilka dni później na skutek poniesionych obrażeń, co podniosło liczbę ofiar do 49.
W chwili wybuchu pożaru w budynku znajdowało się co najmniej 176 dzieci. Ogień został ugaszony w ciągu około dwóch godzin.
Hospitalizowano ponad 40 dzieci i sześciu dorosłych, którzy odnieśli obrażenia, głównie na skutek zatrucia dymem oraz oparzeń.

</doc>
<doc id="1704265" url="https://pl.wikipedia.org/wiki?curid=1704265" title="Matthias Faust">
Matthias Faust

Matthias Faust (ur. 1971 w Hamburgu) – niemiecki polityk, od 2009 przewodniczący Niemieckiej Unii Ludowej (DVU).
Życiorys.
Działalność polityczną rozpoczął w 1986 w Młodej Unii (młodzieżówki CDU), później był działaczem chadecji, z której szeregów wystąpił w 2001. W tym samym roku zaangażował się w działalność wśród Republikanów ("Die Republikander"). Pod koniec 2006 przystąpił do NPD. W marcu 2007 znalazł się w szeregach DVU i został rzecznikiem jej oddziału w Hamburgu. W 2008 był kandydatem DVU na burmistrza Hamburga.
11 stycznia 2009 został wybrany nowym przewodniczącym DVU.

</doc>
<doc id="1704269" url="https://pl.wikipedia.org/wiki?curid=1704269" title="Parafia św. Mikołaja w Lubli">
Parafia św. Mikołaja w Lubli

Parafia św. Mikołaja w Lubli – parafia rzymskokatolicka z siedzibą w Lubli, w dekanacie Frysztak, w diecezji rzeszowskiej.
Zabytki.
Zabytek grupy I zbudowany z racji założenia parafii przez opata cystersów Mikołaja Grota (?) około połowy XV wieku. Poprzednio istniała prawdopodobnie kaplica dojazdowa na pagórku zwanym Świętej Trójcy (od strony wschodniej obecnego kościoła). Kościół był wiele razy remontowany szczególnie w latach: 1838, 1862, 1928, 1945-46. Wieżę zbudowano w 1793 r. jednak w sierpniu 1944 r. została zniszczona. Zrekonstruowano ją w 1995 r. Ołtarze w stylu barokowym pochodzą z lat 1709, 1769. Polichromię odnawiano w 1880, 1929, 1968 i złocenie w 1970 r. Stare organy były z XVII wieku, obecne 11-głosowe z 1962 r. 
Obsługiwana była przez kapłanów sąsiedniej parafii Frysztak lub Dobrzechów.
Stała na wzgórzu naprzeciw i poniżej obecnej dzwonnicy. Według starej kroniki w 1760 r. zbudowano następną plebanię z drewna krytą słomą. Z końcem XVIII w. wybudowano plebanię murowaną krytą gontem. W 1841 r. dziedzic wybudował plebanię z dworskiej cegły w miejscu dzisiejszej studni. Plebanię istniejącą do dziś zbudowano w 1911 r. 
Jak podają protokoły wizytacyjne biskupów krakowskich, od 1595 r. oraz protokoły z 1602 i 1608 r. podają, że stała w miejscu starej organistówki. 
W 1880 r. zbudowano nową szkołę na placu pocmentarnym i przemieniono ją na gminną, a później państwową. Obecna nowa szkoła zbudowana jest na miejscu dawnego dworu.
Zasięg parafii.
Do parafii należą wierni z następujących miejscowości: Lubla - 1468; Bukowy Las, 5 km - 200; Granice, 3 km - 60; Sośnina, 2 km - 125
Cmentarz.
Parafialny - 2,06 ha z kaplicą cmentarną

</doc>
<doc id="1704272" url="https://pl.wikipedia.org/wiki?curid=1704272" title="Irenaus Eibl-Eibesfeldt">
Irenaus Eibl-Eibesfeldt



</doc>
<doc id="1704274" url="https://pl.wikipedia.org/wiki?curid=1704274" title="Abstraction-Creation">
Abstraction-Creation



</doc>
<doc id="1704276" url="https://pl.wikipedia.org/wiki?curid=1704276" title="Franz Neulaendtner">
Franz Neulaendtner



</doc>
<doc id="1704277" url="https://pl.wikipedia.org/wiki?curid=1704277" title="Franz Neulandtner">
Franz Neulandtner



</doc>
<doc id="1704278" url="https://pl.wikipedia.org/wiki?curid=1704278" title="Realizm metafizyczny">
Realizm metafizyczny

Realizm metafizyczny, realizm ontologiczny – stanowisko przeciwne zarówno idealizmowi subiektywnemu, jak i obiektywnemu, uznające istnienie rzeczywistości obiektywnej, transcendentnej w stosunku do poznającego podmiotu i niezależnej od aktów świadomości. Jego naczelną tezą jest twierdzenie, że ciała istnieją w dosłownym sensie.
Rozróżnia się:
Realizm ontologiczny dotyczy zwykle pewnej określonej kategorii przedmiotów (np. uniwersaliów, umysłów, kwantów) – uznaje, że obiekty danej kategorii istnieją obiektywnie.

</doc>
<doc id="1704281" url="https://pl.wikipedia.org/wiki?curid=1704281" title="Ogłoszenie matrymonialne">
Ogłoszenie matrymonialne

Ogłoszenie matrymonialne – polski, czarno biały krótkometrażowy film komediowy i obyczajowy, utrzymany w tonacji lirycznej i kameralnej z 1972 roku, w reżyserii Zbigniewa Chmielewskiego, zrealizowany przez Zespół Filmowy Nike, poruszający problem społeczny osób samotnych, próbujących poznać partnera za pomocą ogłoszeń matrymonialnych.
Charakterystyka filmu.
Inspiracją twórców tego filmu, (m.in. reżyserii i scenariusza – Zbigniewa Chmielewskiego oraz Henryka Czarneckiego) były osoby zamieszczające ogłoszenia matrymonialne oraz ich perypetie, dające widzowi okazję do przemyśleń nad tą grupą ludzi oraz ich zachowaniami. W filmie ukazano różne postawy kandydatek odpowiadających na tego typu ogłoszenia, kontrastując ich charaktery i typy zachowań. Film trwający nieco ponad 52 minuty powstał w 1972 na zamówienie Telewizji Polskiej, w Zespole Filmowym Nike na taśmie czarno białej (formatu standardowego 4:3), a wyprodukowała go Wytwórnia Filmów Fabularnych w Łodzi. Plenerami gdzie tworzono sceny do tego filmu były trzy miasta: Łódź, Wrocław (Dworzec Główny i jego okolice) oraz Łowicz (peron na stacji Łowicz Główny). Premiera filmu odbyła się 22 lipca 1972, w Programie 1 Telewizji Polskiej o godzinie 16:00. 
Opis fabuły.
Kanwą filmu są doświadczenia młodego inżyniera, który daje ogłoszenia matrymonialne do gazety. Odpowiada na nie wiele kandydatek, spośród których usiłuje on wybrać sobie towarzyszkę życia. Każda z pań jest jednak pod jakimś względem niedoskonała. Tymczasem młoda listonoszka, która przynosi mu oferty, patrzy na niego coraz bardziej zainteresowanym spojrzeniem.
Treść filmu.
Spikerka telewizyjna zaprasza widzów do obejrzenia filmu „Ogłoszenie matrymonialne”, a następnie reporter przeprowadza sondaż uliczny na temat ludzi dających prasowe ogłoszenia matrymonialne, który stanowi rozwinięcie dalszej akcji filmu na przykładzie pewnego rozwiedzionego młodego mężczyzny, inżyniera technologa produkcji Fabryki Kosmetyków Pollena-Ewa w Łodzi. Postanawia on zamieścić w jednej z gazet następujące ogłoszenie:
A następnie w oczekiwaniu na odpowiedź zainteresowanych jego ofertą pań, snuje marzenia o kobiecie, którą zamierza w ten sposób poznać. Jego wizję przerywa dzwonek u drzwi - listonoszki, która przynosi mu list polecony z ofertami. Po zapoznaniu się z listami pań oraz nawiązaniu korespondencji, wyrusza na umówione pierwsze spotkanie z Zofią, którą poznaje przy stoliku w kawiarni. Rozczarowany, jedzie pociągiem na kolejne spotkanie. W przedziale tego pociągu dostrzega młodą interesującą kobietę. W celu dodania sobie animuszu wypija w wagonie restauracyjnym Wars lampkę koniaku, ale kobieta w tym czasie wysiada na stacji Łowicz Główny. Po przyjeździe na miejsce spotyka kolejną panią w ogrodzie zoologicznym. Pani jednak po kilku chwilach rozmowy, mając w zanadrzu ofertę lekarza, postanawia go pożegnać. Następną panią, stomatolog zaprasza do swojego mieszkania w Łodzi. Ona jednak po przedstawieniu swoich planów ich wspólnego życia, niespodziewanie wyjeżdża przerażona jego niezdecydowaniem. Rozczarowany bohater filmu postanawia zamieścić drugie ogłoszenie, na które przychodzą kolejne odpowiedzi, które przynosi mu urokliwa listonoszka. Do umówionego spotkania z kolejną panią, tym razem magister dochodzi na dworcu kolejowym Wrocław Główny, po czym zainteresowani idą na spacer. Rozczarowany i tym razem bohater, wyskakuje z pędzącego tramwaju, opuszczając bez pożegnania kandydatkę. Jedzie następnie na kolejne spotkanie. Tym razem zostaje zaproszony do absolwentki technikum. Speszony jednak jej zasadniczym podejściem, opuszcza pod pozorem zakupu papierosów jej mieszkanie, po czym poznaje w Łodzi kolejną kandydatkę na dancingu, podobną do wymarzonej wcześniej kobiety. Ta jednak rozczarowana jego osobą wyprowadza go na pobliski cmentarz, gdzie opuszcza go rozmarzonego, siedzącego na ławce. Po uświadomieniu sobie, że kandydatka bezpowrotnie odeszła, wychodzi z cmentarza na przystanek autobusowy. Tu niespodziewanie rozpoznaje go listonoszka wracająca z lekcji muzyki. Pomiędzy nimi nawiązuje się interesująca rozmowa, kończąca sekwencję tego filmu. 
Obsada aktorska.
Poza głównym bohaterem, którego gra Tadeusz Borowski, pełniący również rolę narratora, w filmie zagrało również kilkunastu aktorów drugoplanowych oraz statystów. Warto dodać, że w rolę listonoszki wcieliła się ówczesna spikerka regionalnego oddziału Telewizji Polskiej w Poznaniu, Maria Wróblewska.

</doc>
<doc id="1704283" url="https://pl.wikipedia.org/wiki?curid=1704283" title="Ralph Naef">
Ralph Naef



</doc>
<doc id="1704287" url="https://pl.wikipedia.org/wiki?curid=1704287" title="Erik Lesser">
Erik Lesser

Erik Lesser (ur. 17 maja 1988 w Suhl) – niemiecki biathlonista, trzykrotny medalista olimpijski i wielokrotny medalista mistrzostw świata.
Kariera.
Pierwsze sukcesy osiągnął podczas mistrzostw świata juniorów w Canmore w 2009 roku, kiedy zdobył dwa medale. Najpierw zajął trzecie miejsce w biegu indywidualnym, a następnie razem z kolegami z reprezentacji zwyciężył w sztafecie. W zawodach Pucharu Świata zadebiutował 12 marca 2010 roku w Kontiolahti, zajmując drugie miejsce w sztafecie mieszanej. Pierwsze punkty zdobył 17 marca 2011 roku w Oslo, gdzie zajął 40. miejsce w sprincie. Na podium zawodów tego cyklu po raz pierwszy stanął 28 listopada 2012 roku w Östersund, kończąc rywalizację w biegu indywidualnym na trzeciej pozycji. W zawodach tych wyprzedzili go jedynie: Francuz Martin Fourcade i Dominik Landertinger z Austrii. Najlepsze wyniki osiągnął w sezonach 2014/2015 i 2016/2017, kiedy zajmował 10. miejsce w klasyfikacji generalnej.
W 2013 roku wystartował na mistrzostwach świata w Novym Měscie, razem z Simonem Schemppem, Andreasem Birnbacherem i Arndem Peifferem zdobywając brązowy medal w sztafecie. Był tam też między innymi piąty w biegu masowym. Na rozgrywanych dwa lata później mistrzostwach świata w Kontiolahti zdobył dwa medale. Po zajęciu piątego miejsca w sprincie, w biegu pościgowym wyprzedził wszystkich rywali i zwyciężył. Pozostałe miejsca na podium zajęli Rosjanin Anton Szypulin i Norweg Tarjei Bø. Parę dni później wspólnie z Peifferem, Schemppem i Danielem Böhmem był też najlepszy w sztafecie. Zdobył ponadto srebrne medale w sztafecie podczas mistrzostw świata w Oslo w 2016 roku i rozgrywanych trzy lata później mistrzostw świata w Östersund. Blisko kolejnego medalu był na mistrzostwach świata w Hochfilzen w 2017 roku, gdzie był czwarty w biegu indywidualnym, przegrywając walkę o podium z Martinem Fourcade'em o 10,9 sekundy.
Dwa medale zdobył również na igrzyskach olimpijskich w Soczi w 2014 roku. W biegu indywidualnym zajął drugie miejsce, rozdzielając na podium Fourcade'a i Rosjanina Jewgienija Garaniczewa. Następnie reprezentacja Niemiec w składzie: Erik Lesser, Daniel Böhm, Arnd Peiffer i Simon Schempp zajęła drugie miejsce w sztafecie. Na rozgrywanych cztery lata później igrzyskach olimpijskich w Pjongczangu razem z Peifferem, Schemppem i Benediktem Dollem zajął trzecie miejsce w sztafecie. Był też między innymi czwarty w sztafecie mieszanej i w biegu ze startu wspólnego, w którym w walce o medal lepszy był Emil Hegle Svendsen z Norwegii.
Wygrał także wszystkie konkurencje podczas Pucharu IBU w Ridnaun. Zwyciężył tam w biegu indywidualnym, sprincie oraz biegu pościgowym. Jego trenerem jest niemiecki były biathlonista Peter Sendel.
Jego dziadek, Axel Lesser, reprezentował NRD w biegach narciarskich.
Prywatnie interesuje się piłką nożną. Kibicuje niemieckiemu klubowi FC Erzgebirge Aue.
Po sezonie 2021/2022 zakończył sportową karierę.

</doc>
<doc id="1704289" url="https://pl.wikipedia.org/wiki?curid=1704289" title="Dinozaury kaczodziobe">
Dinozaury kaczodziobe



</doc>
<doc id="1704292" url="https://pl.wikipedia.org/wiki?curid=1704292" title="Siphiwe Tshabalala">
Siphiwe Tshabalala

Lawrence Siphiwe Tshabalala (ur. 25 września 1984 w Soweto) − południowoafrykański piłkarz grający na pozycji lewego pomocnika.
Kariera klubowa.
Karierę piłkarską Tshabalala rozpoczął w klubie Alexandra United i w sezonie 2003/2004 zadebiutował w Mvela League, czyli odpowiedniku drugiej ligi, jednak spadł z nią do trzeciej ligi. Po zakończeniu sezonu odszedł do Free State Stars z miasta Bethlehem. W 2005 roku awansował z nim do Premier Soccer League (odpowiedniku I ligi), jednak w najwyższej klasie rozgrywkowej w kraju grał rok i w 2006 roku zespół powrócił do Mvela League. We Free State Stars Tshabalala grał także w sezonie 2006/2007.
Latem 2007 Tshabalala przeszedł do pierwszoligowego Kaizer Chiefs z Johannesburga, w którym stał się podstawowym zawodnikiem. W tym samym roku zdobył Telkom Knockout Cup, a rok później triumfował z Kaizer Chiefs w rozgrywkach MTN 8 Cup. W sezonie 2008/2009 zajął ze swom klubem 3. miejsce w lidze za Supersport United i Orlando Pirates. Po wieloletniej przygodzie z Kaizer Chiefs Tshabalala w sierpniu 2018 zmienił barwy na klub BB Erzurumspor, który występuje w tureckiej Süper Lig.
Kariera reprezentacyjna.
W reprezentacji RPA Tshabalala zadebiutował 14 stycznia 2006 w wygranym 2:1 towarzyskim spotkaniu z Egiptem. W tym samym roku zaliczył dwa mecze w Pucharze Narodów Afryki 2006: z Gwineą (0:2) i z Zambią (0:1). W 2008 roku został powołany przez Carlosa Alberto Parreirę do kadry na Puchar Narodów Afryki 2008. Tam wystąpił we dwóch spotkaniach: z Angolą (1:1) i z Senegalem (1:1). Pierwszą bramkę w kadrze narodowej strzelił 26 marca 2008 w sparingu z Paragwajem (3:0). W 2009 roku selekcjoner Joel Santana powołał go na Puchar Konfederacji 2009. W meczu otwarcia Mistrzostw Świata w Republice Południowej Afryki strzelił pierwszą bramkę turnieju w meczu przeciwko Meksykowi. Za tę bramkę dostał nominację do bramki roku FIFA.

</doc>
<doc id="1704293" url="https://pl.wikipedia.org/wiki?curid=1704293" title="Trójka do wzięcia">
Trójka do wzięcia

Trójka do wzięcia – polski film krótkometrażowy z 2006, w reżyserii Bartosza Konopki.
Fabuła.
16-letnia Inga nagle dowiaduje się o śmierci matki. Razem z trójką rodzeństwa musi uciekać przed opieką społeczną, która chce ich wysłać do pogotowia opiekuńczego. Dziewczyna tuła się z rodzeństwem po znajomych, w końcu trafia do swojej ciotki, która staje się dla nich matką.

</doc>
<doc id="1704296" url="https://pl.wikipedia.org/wiki?curid=1704296" title="Partia Ludowa na rzecz Wolności i Demokracji">
Partia Ludowa na rzecz Wolności i Demokracji

Partia Ludowa na rzecz Wolności i Demokracji (niderl. "Volkspartij voor Vrijheid en Democratie", VVD) – holenderska centroprawicowa partia o profilu liberalnym założona w 1948. Należy do Międzynarodówki Liberalnej oraz do Porozumienia Liberałów i Demokratów na rzecz Europy. 
Liderem partii jest od 2006 Mark Rutte. Do jej znanych polityków należą również m.in. unijni komisarze Frits Bolkestein i Neelie Kroes. W kadencji 2004–2009 miała czworo deputowanych w Parlamencie Europejskim, a w kadencji 2009–2014 – troje.
W czerwcu 2010 wygrała wybory parlamentarne. W październiku 2010 utworzyła wspólny rząd z CDA na czele z jej liderem Markiem Rutte.
Program polityczny.
Partia popiera gospodarkę rynkową, obniżanie podatków, deregulację i zrównoważony budżet. W sprawach społecznych opowiada się za integracją europejską, legalizacją aborcji i małżeństwami osób tej samej płci.

</doc>
<doc id="1704297" url="https://pl.wikipedia.org/wiki?curid=1704297" title="Darko Lazović">
Darko Lazović

Darko Lazović (cyr. Дарко Лазовић, ur. 15 września 1990 w Čačaku) – serbski piłkarz występujący na pozycji pomocnika we włoskim klubie Genoa CFC.
Kariera.
Lazović jest wychowankiem klubu Borac Čačak. Zadebiutował w nim w Meridijan Superlidze 2 marca 2008 w meczu z Hajdukiem Kula. W latach 2009–2015 występował w Crvenej zvezdzie Belgrad, a latem 2015 trafił do Genoi.
Reprezentacja.
Darko Lazović zadebiutował w reprezentacji Serbii 14 grudnia 2008 w meczu z Polską.

</doc>
<doc id="1704298" url="https://pl.wikipedia.org/wiki?curid=1704298" title="Darko Lazovic">
Darko Lazovic



</doc>
<doc id="1704301" url="https://pl.wikipedia.org/wiki?curid=1704301" title="Volkspartij voor Vrijheid en Democratie">
Volkspartij voor Vrijheid en Democratie



</doc>
<doc id="1704304" url="https://pl.wikipedia.org/wiki?curid=1704304" title="Parafia Podwyższenia Krzyża Świętego w Środzie Śląskiej">
Parafia Podwyższenia Krzyża Świętego w Środzie Śląskiej

Parafia pw. Podwyższenia Krzyża Świętego w Środzie Śląskiej znajduje się w dekanacie Środa Śląska w archidiecezji wrocławskiej. Jej proboszczem jest ks. Jan Walów. Obsługiwana przez księży archidiecezjalnych. Erygowana w 1993.
Obszar parafii.
Parafia obejmuje miejscowość Komorniki oraz ulice w Środzie Śląskiej: Baczyńskiego, Henryka Brodatego, al. Basztowa, Boya-Żeleńskiego, Cmentarna, Curie-Skłodowskiej, Chwalimierska, Daszyńskiego (nr. nieparz. 17, nr. parz. od 20), Dojazdowa, Flamandzka, Floriańska, Górna, Gruszkowa, Konstytucji 3 Maja (nr. 7-11), Kajakowa, Karnasa, Kopernika, Kościuszki (nr. 23-51 i 26-60), Księżycowa, Łanowa, Łąkowa, Leśna, Matuszewskiego, Mickiewicza, Oławska, Ogrodowa, Parkowa, Partyzantów, Henryka Probusa, Przyszkolna, Rakoszycka, Różana, Słoneczna, Słowackiego, Spokojna, Strzelecka (nr. 1-13, 2-6A), Szkolna, Śląska, Wąska, Wiejska, Willowa, Winnicza, Wierzbowa, Winogronowa, Wiśniowa, pl. Wolności (nr 49-83 i 32-80a), Wrocławska .
Wspólnoty i ruchy.
Żywy Różaniec, Stowarzyszenie Matki Bożej Patronki Dobrej Śmierci, Honorowa Straż Niepokalanego Serca NMP, Ruch Domowego Kościoła, Oaza, Zespół Charytatywny, Chór parafialny, Eucharystyczny Ruch Młodych, Schola, Lektorzy, Ministranci.
Linki zewnętrzne.
Archidiecezja Wrocławska

</doc>
<doc id="1704305" url="https://pl.wikipedia.org/wiki?curid=1704305" title="Kyčera (Pieniny)">
Kyčera (Pieniny)

Kyčera (954 m)– szczyt w słowackiej części Małych Pienin, jeden z najwyższych szczytów tego pasma i najwyższy w całości słowacki szczyt Pienin. Ma dwa wierzchołki, wyższy jest południowo-zachodni. W widoku z przodu przypomina Krywań. Na mapach podawana jest przeważnie tylko jego słowacka nazwa. Nie znajduje się w grzbiecie głównym Małych Pienin, lecz na południe od niego, na wprost Wysokich Skałek, od których oddzielony jest doliną potoku spływającego do Lipnika i okrążającego Kiczerę od północy i zachodu. Od wschodniej strony spływa inny potok, również uchodzący do Lipnika. Oddziela on Kiczerę od innego, nienazwanego wzniesienia. Kiczera ma dość strome stoki i jest porośnięta lasem, ale otoczona jest z wszystkich niemal stron łąkami, od południowej strony bardzo rozległymi. Po wschodniej stronie, nieco poniżej szczytu znajduje się jaskinia.
Nazwa wywodzi się z języka wołoskiego i oznacza górę o szczytowych partiach porośniętych lasem. Jest często używana w różnych formach w Karpatach od Siedmiogrodu aż po morawską Wołoszczyznę. Do IX wieku nazwa Kiczera obejmowała cały masyw Wysokich Skałek.
Kyčera znajduje się na obszarze PIENAP-u i nie prowadzi na nią żaden szlak turystyczny. Jedynie po wschodniej stronie jej podnóży prowadzi zielony szlak ze Stráňan przez Korbalową Przełęcz na grzbiet główny Małych Pienin do połączenia (po wschodniej stronie Wysokich Skałek) z niebieskim szlakiem.

</doc>
<doc id="1704306" url="https://pl.wikipedia.org/wiki?curid=1704306" title="Charles Gray">
Charles Gray

Charles Gray, właściwie Donald Marshall Gray (ur. 29 sierpnia 1928 w Bournemouth, zm. 7 marca 2000 w Londynie) – brytyjski aktor filmowy.
Życiorys.
Urodził się w Bournemouth w hrabstwie Hampshire jako syn Maude Elizabeth (z domu Marshall) i Donalda Graya, który był geodetą. Uczęszczał do Bournemouth School z Benny Hillem, którego szkoła została ewakuowana do tych samych budynków, podczas II wojny światowej
W 1952 zadebiutował na londyńskiej scenie Open Air Theatre w komedii szekspirowskiej "Jak wam się podoba". W 1956 trafił na Broadway jako Henryk IV Lancaster w sztuce "Ryszard II".
Skoncentrował się potem na brytyjskim kinie i telewizji. Jego najbardziej rozpoznawalna kreacja to rola Narratora („Człowiek Bez Szyi”) w kultowym musicalu Jima Sharmana "The Rocky Horror Picture Show" (1975), a także postać Mycrofta Holmesa, brata Sherlocka Holmesa (w tej roli Jeremy Brett) w brytyjskim serialu telewizyjnym ITV "Sherlock Holmes" (1985, 1988, 1994) i filmie "Obsesja Sherlocka Holmesa" (1976; także pod tytułem "Siedmioprocentowy roztwór").
Zagrał też w filmie o przygodach Bonda "Żyje się tylko dwa razy" (1967) w reżyserii Lewisa Gilberta. Powszechną sławę zdobył w roli Blofelda, przeciwnika Jamesa Bonda w filmie Guya Hamiltona "Diamenty są wieczne" (1971).
Zmarł 7 marca 2000 w wieku 71. lat na raka.

</doc>
<doc id="1704307" url="https://pl.wikipedia.org/wiki?curid=1704307" title="Hans Martin Gjedrem">
Hans Martin Gjedrem

Hans Martin Gjedrem (ur. 6 lipca 1980 w Vallldal) – norweski biathlonista, reprezentant kraju w zawodach pucharu świata oraz na mistrzostwach Europy. Trzykrotny medalista mistrzostw Europy.
Najlepszą pozycją Gjedrema indywidualnie w PŚ jest trzecie miejsce w sprincie w Lahti 3 marca 2007, kiedy przegrał tylko ze swoim rodakiem Alexandrem Os'em oraz Raphaëlem Poirée. Wspólnie z kolegami z drużyny odniósł zwycięstwo w biegu sztafet mieszanych w zawodach w Pjongczangu. Poza tym trzykrotnie triumfował podczas zawodów Pucharu IBU, a także zajął drugie miejsce w klasyfikacji generalnej tychże zawodów.
Dwukrotny medalista: złoto w biatlonie - sprint indywidualnie (10 km) oraz srebro drużynowo na Zimowych igrzysk wojskowych w Dolinie Aosty (2010).

</doc>
<doc id="1704309" url="https://pl.wikipedia.org/wiki?curid=1704309" title="Glatthorn">
Glatthorn

Glatthorn – szczyt w Lesie Bregenckim w Alpach Wschodnich. Leży w Austrii, w kraju związkowym Vorarlberg. Jest to najwyższy szczyt Lasu Bregenckiego.

</doc>
<doc id="1704310" url="https://pl.wikipedia.org/wiki?curid=1704310" title="Mazda HR-X">
Mazda HR-X

HR-X – koncepcyjny samochód osobowy japońskiej marki Mazda. Pierwsza odsłona modelu HR-X miała miejsce w 1991 roku podczas Tokyo Motor Show. Mazda zaprezentowała swój pierwszy prototyp samochodu wykorzystujący silnik Wankla napędzany wodorem, połączony poprzecznie z silnikiem elektrycznym i automatyczną skrzynią przekładniową. Jednostka napędowa została umieszczona za siedzeniami. Prędkość maksymalna to 220 km/h.
Model nie wszedł do produkcji seryjnej.

</doc>
<doc id="1704312" url="https://pl.wikipedia.org/wiki?curid=1704312" title="Alfredo Fogel">
Alfredo Fogel

Alfredo Fogel – argentyński piłkarz występujący podczas swojej kariery na pozycji obrońcy. Także trener.
Fogel rozpoczął karierę piłkarską w klubie Rosario Central, z którym w 1941 roku zajął w lidze ostatnie miejsce i spadl do drugiej ligi. Po powrocie w 1944 roku zajął w pierwszej lidze 11. miejsce. Jako gracz klubu Rosario Central wziął udział w turnieju Copa América 1945, gdzie Argentyna zdobyła tytuł mistrza Ameryki Południowej. Fogel nie zagrał w żadnym meczu.
Fogel przez całą, bardzo długą karierę, grał w klubie Rosario Central, w którym rozegrał 326 meczów i zdobył 6 bramek, z tego 236 meczów w pierwszej lidze (13. miejsce w tabeli wszech czasów). W latach 1955-1956 był również grającym trenerem klubu. Wziął nawet udział w turnieju Copa Libertadores 1972.
Nigdy nie zagrał w narodowej reprezentacji - choć był do niej powoływany.

</doc>
<doc id="1704313" url="https://pl.wikipedia.org/wiki?curid=1704313" title="Łyżwiarstwo figurowe na Letnich Igrzyskach Olimpijskich 1908">
Łyżwiarstwo figurowe na Letnich Igrzyskach Olimpijskich 1908

Łyżwiarstwo figurowe na Letnich Igrzyskach Olimpijskich 1908 – jedna z dyscyplin rozgrywanych podczas igrzysk w dniach 28–29 października 1908 w Londynie, w Wielkiej Brytanii. Zawody odbyły się w czterech konkurencjach: pokazie specjalnym mężczyzn, solistów, solistek, par sportowych.

</doc>
<doc id="1704314" url="https://pl.wikipedia.org/wiki?curid=1704314" title="Jerzy Wilhelm (książę Brunszwiku-Lüneburga)">
Jerzy Wilhelm (książę Brunszwiku-Lüneburga)

Jerzy Wilhelm (niem. Georg Wilhelm; 26 stycznia 1624 w Herzberg am Harz, zm. 28 sierpnia 1705 w Wienhausen) – książę Brunszwiku-Lüneburga, władca Calenberga, później także Lüneburga. Książę Saksonii-Lauenburga w latach 1689–1705.
Jerzy Wilhelm był drugim synem Jerzego. W 1648 otrzymał z rąk swojego starszego brata, Chrystiana Ludwika Calenberg, który w 1665, w roku jego śmierci oddał młodszemu bratu, Janowi Fryderykowi, a sam dostał pod swoje panowanie Lüneburg. 
Jerzy Wilhelm długo pozostał nieżonaty, ale chęć podniesienia statusu kochanki Eleonore d'Esmier d'Olbreuse (którą pomimo obietnicy poślubił w 1676) i ich wspólnej córki, Zofii Doroty bardzo zaniepokoiła jego krewnych, którzy widzieli w nim zagrożenie. Bali się przyspieszonej zaplanowanej unifikacji terytoriów Lüneburga. Jednak problem posiadania przez Jerzego Wilhelma własnej rodziny i potomków został rozwiązany w 1682. Wtedy to jego córka poślubiła Jerzego Ludwika (później elektora Hanoweru i króla Wielkiej Brytanii, Jerzego I), syna jego młodszego brata, Ernesta Augusta.

</doc>
<doc id="1704315" url="https://pl.wikipedia.org/wiki?curid=1704315" title="Damülser Mittagsspitze">
Damülser Mittagsspitze

Damülser Mittagsspitze – szczyt w Lesie Bregenckim, paśmie Alp Wschodnich. Leży w Austrii, w kraju związkowym Vorarlberg. 
Nazwa szczytu pochodzi od gminy Damüls.

</doc>
<doc id="1704316" url="https://pl.wikipedia.org/wiki?curid=1704316" title="Jan Karandziej">
Jan Karandziej

Jan Karandziej (ur. 15 maja 1955 w Waczy w Republice Karelii) – polski hutnik, działacz antykomunistycznej opozycji w okresie PRL.
Życiorys.
Ukończył Zasadniczą Szkołę Przemysłu Szklarskiego w Szczytnej. Pracował w hutach na południu Polski, w 1979 został zatrudniony w Stoczni Północnej w Gdańsku. W tym samym roku zaangażował się w działalność Wolnych Związków Zawodowych. Brał udział w głodówce w Podkowie Leśnej (w maju 1980), której uczestnicy domagali się uwolnienia Mirosława Chojeckiego, Dariusza Kobzdeja i innych więźniów politycznych. Jako członek KZ WZZ Wybrzeża, do którego wszedł w maju 1980 na miejsce Andrzeja Bulca sygnował ulotkę wzywającą do strajku w obronie Anny Walentynowicz w sierpniu 1980. Za prowadzoną działalność zwolniony z pracy w Stoczni Północnej. Przewodniczył komitetowi strajkowemu w Gdańskim Przedsiębiorstwie Robót Inżynieryjnych. Po wprowadzeniu stanu wojennego internowano go na okres od grudnia 1981 do lipca 1982. Po zwolnieniu na emigracji, przebywał między innymi w Kalifornii Północnej, gdzie był założycielem polskiej biblioteki i współredagował Biuletyn Polityczny „Wiadomości”.
Do kraju powrócił w grudniu 1988, podejmował prace w różnych przedsiębiorstwach i zakładach komunalnych. W publicznych wystąpieniach należy do krytyków pierwszego przewodniczącego „Solidarności”, Lecha Wałęsy.

</doc>
<doc id="1704317" url="https://pl.wikipedia.org/wiki?curid=1704317" title="Jaremczuk">
Jaremczuk

Osoby o tym nazwisku:

</doc>
<doc id="1704318" url="https://pl.wikipedia.org/wiki?curid=1704318" title="Arcybiskupi Genui">
Arcybiskupi Genui

Arcybiskupi Genui - biskupi rzymskokatolickiej archidiecezji w metropoli koscielnej z siedzibą w Genui.
Genua była siedzibą biskupa co najmniej od czwartego wieku (być może nawet wcześniej), jako sufragania Mediolanu. Do rangi archidiecezji wyniósł ją papież Innocenty II 20 marca 1133. Jej sufraganiami są obecnie diecezje Albenga-Imperia, Chiavari, La Spezia-Sarzana-Brugnato, Savona-Noli, Tortona i Ventimiglia-San Remo. Arcybiskupi tej archidiecezji są zwyczajowo powoływani do Kolegium Kardynalskiego. Obecnym arcybiskupem jest Marco Tasca. Byłymi arcybiskupami Genui są też emerytowani kardynałowie Angelo Bagnasco i Tarcisio Bertone. Wśród znaczących arcybiskupów w przeszłości można wymienić pierwszego arcybiskupa Syrusa, kronikarza i hagiografa Jakuba z Voragine, kardynała Paolo Fregoso (kilkakrotnego dożę Republiki Genui), oraz kardynała Giuseppe Siri, który był jednym z najpoważniejszych kandydatów na papieża na obydwu konklawe w 1978 roku.
Lista ordynariuszy.
"Protobiskupi" (przed 381).
Istnienie czterech poniższych biskupów jest poświadczone jedynie przez tradycję i czasu ich posługi nie da się określić.

</doc>
<doc id="1704319" url="https://pl.wikipedia.org/wiki?curid=1704319" title="Biskupi Genui">
Biskupi Genui



</doc>
<doc id="1704325" url="https://pl.wikipedia.org/wiki?curid=1704325" title="Parafia św. Andrzeja Apostoła w Środzie Śląskiej">
Parafia św. Andrzeja Apostoła w Środzie Śląskiej

Parafia pw. św. Andrzeja Apostoła w Środzie Śląskiej znajduje się w dekanacie Środa Śląska w archidiecezji wrocławskiej. Obsługiwana przez księży salezjanów. Erygowana w XIII wieku.
Proboszczem parafii od 2020 jest ks. Marcin Kozyra SDB.
Obszar parafii.
Parafia obejmuje miejscowości Jastrzębce i Ogrodnica oraz ulice w Środzie Śląskiej: Akacjowa, św. Andrzeja, Białoskórnicza, Daszyńskiego (nr. 1-15, 2-18), Dębowa, Działkowa, Jastrzębia, Jaśminowa, Kilińskiego, Kolejowa, Konstytucji 3 Maja (nr. 1, 3, 5), Krucza, Kościuszki (nr. 1-21, 2-24), Legnicka, Lipowa, 1 Maja, Malczycka, Miła, Mleczarska, Młynarska, Mostowa, Ogrody Zamkowe, pl. Solny, Reymonta, Sikorskiego, Sokola, Stacyjna, Strzelecka (nr. 1-13, 2-6a), Świdnicka, Targowa, Topolowa, Traugutta, Wilcza, pl. Wolności (nr. 1-43, 2-30), Żurawia, Żwirki i Wigury .
Wspólnoty i ruchy.
Żywy Różaniec, Straż Honorowa N.S.J., Arcybractwo Dobrej Śmierci, Współpracownicy Salezjański, Koło Przyjaciół Radia „Maryja”, Chór Parafialny, Schola, Centrum Młodzieżowe – Oratorium Św. Jana Bosko, Klub AA, Instytut Formacji Chrześcijańsko-Społecznej im. Jana Pawła II, Lektorzy, Ministranci.

</doc>
<doc id="1704326" url="https://pl.wikipedia.org/wiki?curid=1704326" title="Żeglarstwo na Letnich Igrzyskach Olimpijskich 1908">
Żeglarstwo na Letnich Igrzyskach Olimpijskich 1908

Wyniki zawodów w żeglarstwie rozegranych podczas Letnich IO w Londynie w 1908 r.:

</doc>
<doc id="1704329" url="https://pl.wikipedia.org/wiki?curid=1704329" title="Włodzimierz Kołodziejuk">
Włodzimierz Kołodziejuk

Włodzimierz Kołodziejuk (ur. 28 maja 1937 w Rogawce) – polski inżynier melioracji wodnych i polityk, poseł na Sejm PRL IX kadencji.
Życiorys.
Syn Jana i Eugenii. W 1962 uzyskał tytuł magistra inżyniera melioracji wodnych w Szkole Głównej Gospodarstwa Wiejskiego w Warszawie. 1 lutego 1965 wstąpił do Polskiej Zjednoczonej Partii Robotniczej. Do 1980 był dyrektorem Wojewódzkiego Zarządu Melioracji Wodnych. W 1981 studiował w Wyższej Szkole Nauk Społecznych przy KC PZPR. Od 1 stycznia 1981 do 11 kwietnia 1983 był sekretarzem Komitetu Wojewódzkiego PZPR w Białymstoku, 11 kwietnia 1983 został I sekretarzem KW. W 1985 uzyskał mandat posła na Sejm PRL IX kadencji, wybranego w okręgu Białystok. Zasiadał w Komisji Rynku Wewnętrznego i Usług, Komisji Nadzwyczajnej do rozpatrzenia projektów ustaw związanych z realizacją drugiego etapu reformy gospodarczej oraz w Komisji Nadzwyczajnej do rozpatrzenia projektu Ordynacji Wyborczej do Sejmu oraz Ordynacji Wyborczej do Senatu. I sekretarzem KW PZPR w Białymstoku był do grudnia 1989. Prezes Oddziału Wojewódzkiego NOT w Białymstoku.

</doc>
<doc id="1704330" url="https://pl.wikipedia.org/wiki?curid=1704330" title="R.C. Celta Vigo">
R.C. Celta Vigo



</doc>
<doc id="1704331" url="https://pl.wikipedia.org/wiki?curid=1704331" title="Andriej Prokunin">
Andriej Prokunin

Andriej Wiktorowicz Prokunin (ros. Андрей Викторович Прокунин, ur. 7 maja 1978 w Moskwie) – rosyjski biathlonista, reprezentant kraju w zawodach pucharu świata oraz na mistrzostwach świata. Złoty medalista mistrzostw świata juniorów w sprincie z 1999. Jego najlepszym dotychczasowym miejsce podczas zawodów PŚ była dziewiąta pozycja w Oslo oraz Pjongczang.
W 2018 roku został trenerem żeńskiej reprezentacji Ukrainy

</doc>
<doc id="1704332" url="https://pl.wikipedia.org/wiki?curid=1704332" title="Western Star">
Western Star

Western Star – amerykański producent samochodów ciężarowych z siedzibą w Portland, w stanie Oregon.
Przedsiębiorstwo założone zostało w 1967 roku, początkowo jako marka spółki White Motor Company, pod którą oferowano pojazdy na zachodnim wybrzeżu Stanów Zjednoczonych. Obecnie Western Star należy do grupy Daimler AG.

</doc>
<doc id="1704333" url="https://pl.wikipedia.org/wiki?curid=1704333" title="Western Star Trucks">
Western Star Trucks



</doc>
<doc id="1704334" url="https://pl.wikipedia.org/wiki?curid=1704334" title="Maria Koput">
Maria Koput

Maria Koput (ur. 28 listopada 1942 w Kozicach Dolnych) – polska polityk, posłanka na Sejm PRL IX kadencji.
Życiorys.
Od 1965 szwaczka w Zakładach Przemysłu Dziewiarskiego „Trawena” w Trawnikach, gdzie była I sekretarzem Podstawowej Organizacji Partyjnej Polskiej Zjednoczonej Partii Robotniczej. W 1985 uzyskała mandat posłanki na Sejm IX kadencji. Została wybrana w okręgu Lublin z listy PZPR. Zasiadała w Komisji Polityki Społecznej, Zdrowia i Kultury Fizycznej. Otrzymała Medal 40-lecia Polski Ludowej.

</doc>
<doc id="1704335" url="https://pl.wikipedia.org/wiki?curid=1704335" title="Diedamskopf">
Diedamskopf

Diedamskopf – szczyt w Lesie Bregenckim, paśmie Alp Wschodnich. Leży w Austrii, w kraju związkowym Vorarlberg.

</doc>
<doc id="1704339" url="https://pl.wikipedia.org/wiki?curid=1704339" title="Kokawa Liptowska">
Kokawa Liptowska

Kokawa Liptowska () – wieś słowacka (obec) położona nad Białą Liptowską (na przeciwległym brzegu znajduje się Przybylina), na Liptowie, w kraju żylińskim, w powiecie Liptowski Mikułasz. Leży na wysokości około 796 m n.p.m. u południowych stóp Tatr.
Pierwsze wzmianki o wsi pochodzą z 1469 r., gdzie wspomina się ją jako "Male Dovalovo". Natomiast pierwszy raz wymieniono ją jako "Kokava" w roku 1588. Kokawa Liptowska była niegdyś drugim obok Przybyliny centrum pasterstwa tatrzańskiego na Liptowie, posiadała 40 km² pastwisk. Po dawnym pasterstwie pozostały w Tatrach nazwy niektórych miejsc, np. Zawrat Kokawski, Kokawskie Ogrody. We wsi stoją dwa kościoły: katolicki z 1825 r. i ewangelicki z 1923 r. Na miejscowym cmentarzu znajdują się liczne groby powstańców i partyzantów słowackich z okresu II wojny światowej.

</doc>
<doc id="1704340" url="https://pl.wikipedia.org/wiki?curid=1704340" title="Hochblanken">
Hochblanken

Hochblanken – szczyt w Lesie Bregenckim, paśmie Alp Wschodnich. Leży w Austrii, w kraju związkowym Vorarlberg.

</doc>
<doc id="1704341" url="https://pl.wikipedia.org/wiki?curid=1704341" title="Mirante do Vale">
Mirante do Vale

Mirante do Vale – wieżowiec w São Paulo, w Brazylii, o wysokości 170 m. Budynek został otwarty w 1960 i liczy 51 kondygnacji.

</doc>
<doc id="1704345" url="https://pl.wikipedia.org/wiki?curid=1704345" title="Parafia św. Bartłomieja i św. Jadwigi w Trzebnicy">
Parafia św. Bartłomieja i św. Jadwigi w Trzebnicy

Parafia pw. św. Bartłomieja i św. Jadwigi w Trzebnicy – parafia rzymskokatolicka erygowana w 1818 roku, znajdująca się w dekanacie Trzebnica w archidiecezji wrocławskiej. Jej proboszczem jest ks. Piotr Filas SDS. Na terenie parafii znajduje się kościół rektoralny pw. Czternastu Świętych Wspomożycieli obsługiwany również przez Salwatorianów.
Obszar parafii.
Parafia obejmuje miejscowości - Będkowo, Brochocin, Brzyków, Kobylice, Księginice, Małuszyn, Nowy Dwór, Raszów, Sulisławice, Szczytkowice, Świątniki, Taczów Wielki, Taczów Mały;
oraz ulice w Trzebnicy - Armii Krajowej, Asnyka, Bema, Bochenka, Borówkowa, Henryka Brodatego, Broniewskiego, Chopina, Czereśniowa, Daszyńskiego (nr. parz. do 42, nr. nieparz. do 45), Dąbrowskiego, Drukarska, Głowackiego (nr. 2-6), Grunwaldzka, Harcerska, św. Jadwigi, Władysława Jagiełły, Jagodowa, Jana Pawła II, Jaśminowa, Jędrzejowska, Kazimierza Wielkiego, Kilińskiego, Klasztorna, Kolejowa, Marii Konopnickiej (1-12), Korczaka, Kosmonautów, Kościelna (nr. parz. do 16, nr nieparz. do 17), Kościuszki, Krakowska, Krótka, Leśna, Łokietka, Łąkowa, 1 Maja, 3 Maja, Malinowa, Mickiewicza, Milicka, Moniuszki, Norwida, Nowa, Obrońców Pokoju (nr. do 7, do 12), Okulickiego, Oleśnicka, Olszewskiego, Orzeszkowej, Paderewskiego, Piastowska, pl. Piłsudskiego, Piwniczna, Henryka Pobożnego, Polna (nr. 1-19, 2-6), Pogodna, Porzeczkowa, Poziomkowa, Prusicka, Reymonta, Roweckiego-Grota, Samarytańska, Sienkiewicza, Sikorskiego, Słowackiego, Stawowa, Szarych Szeregów, Teatralna, Truskawkowa, Wesoła, Winna, Witosa, Wojska Polskiego, Wrocławska, Wrzosowa .

</doc>
<doc id="1704346" url="https://pl.wikipedia.org/wiki?curid=1704346" title="Sünser Spitze">
Sünser Spitze

Sünser Spitze – szczyt w Lesie Bregenckim, paśmie Alp Wschodnich. Leży w Austrii, w kraju związkowym Vorarlberg.

</doc>
<doc id="1704347" url="https://pl.wikipedia.org/wiki?curid=1704347" title="Tehran International Tower">
Tehran International Tower

Tehran international Tower - wieżowiec w Teheranie, w Iranie, o wysokości 162,5 m (54 kondygnacje). Budynek został oddany do użytku w 2007 roku.

</doc>
<doc id="1704350" url="https://pl.wikipedia.org/wiki?curid=1704350" title="Eine drollige Gesellschaft">
Eine drollige Gesellschaft

Eine drollige Gesellschaft – serial animowany produkcji niemieckiej powstały w roku 1959. Serial jest pierwszą częścią serii Die Muminfamilie i opowiada o przygodach rodziny w czasie niezwykłej wiosny... 

</doc>
<doc id="1704351" url="https://pl.wikipedia.org/wiki?curid=1704351" title="Ragazer Blanken">
Ragazer Blanken

Ragazer Blanken – szczyt w Lesie Bregenckim, paśmie Alp Wschodnich. Leży w Austrii, w kraju związkowym Vorarlberg.

</doc>
<doc id="1704352" url="https://pl.wikipedia.org/wiki?curid=1704352" title="Parafia Świętych Apostołów Piotra i Pawła w Trzebnicy">
Parafia Świętych Apostołów Piotra i Pawła w Trzebnicy

Parafia pw. Świętych Apostołów Piotra i Pawła w Trzebnicy znajduje się w dekanacie Trzebnica w archidiecezji wrocławskiej. Jej proboszczem jest ks. Bogdan Grabowski. Obsługiwana przez księży archidiecezjalnych. Erygowana w 1999.
Obszar parafii.
Parafia obejmuje miejscowości - Droszów, Malczów, Marcinowo, Przecławice, Rzepotowice, Węgrzynów oraz ulice w Trzebnicy - Akacjowa, Alpejska, Brama Trębaczy, Chrobrego, Daszyńskiego (nr. 55 do końca, nr. 44 do końca), Drzymały, Głowackiego (nr. 3 do końca, nr. 12 do końca), Graniczna, Jarzębinowa, Konopnickiej (nr. 11 do końca), Kościelna (nr. 18, 20, 22 oraz 25 do końca do końca), Kwiatowa, Lawendowa, Leszczyńskiej, Lipowa, Marcinowska, Miodowa, Młynarska, Morelowa, Mostowa, Na Wzgórzach, Obornicka, Obrońców Pokoju (nr. 14 do końca, 9 do końca), Ogrodowa, Orzechowa, Owocowa, Piaskowskiego Polna (nieparz. 1-7), Przemysłowa, Rynek, Słoneczna, Solna, Spokojna, Wałowa, Węgrzynowska, Widokowa, Wiosenna, Wiśniowa, pl. Włostowica, Zielona, Żeromskiego, Żołnierzy Września .

</doc>
<doc id="1704353" url="https://pl.wikipedia.org/wiki?curid=1704353" title="Marko Topić">
Marko Topić

Marko Topić (ur. 1 stycznia 1976 w Orašje) – bośniacki piłkarz występujący na pozycji napastnika.
Kariera.
Marko Topić swą karierę rozpoczął w Croatii Zagrzeb, w której występował w latach 1994–1995. Następnie wyjechał do Szwajcarii, gdzie reprezentował barwy kolejno FC Sion, FC Zürich oraz 
FC Wil. W 1997 roku wrócił do Chorwacji zostając zawodnikiem Varteksu Varaždin, lecz po sezonie 1997/98 ponownie wyjechał za granicę. W latach 1998–2000 grał we włoskim klubie A.C. Monza. W 2000 roku podpisał kontrakt z Austrią Wiedeń, gdzie występował wyłącznie przez jeden sezon. Kolejnymi zespołami w jego karierze były kluby niemieckie: Energie Cottbus oraz VfL Wolfsburg. W Bundeslidze rozegrał w sumie 107 spotkań, w których zdobył 16 bramek. W 2005 roku przeniósł się do rosyjskiego klubu Krylja Sowietow Samara. Od 2008 roku reprezentował barwy Saturna Ramienskoje. W 2010 roku zakończył karierę zawodniczą.

</doc>
<doc id="1704355" url="https://pl.wikipedia.org/wiki?curid=1704355" title="Sturm im Mumintal">
Sturm im Mumintal

Sturm im Mumintal – serial animowany produkcji niemieckiej powstały w roku 1960. Serial jest kontynuacją i drugą serią serialu Die Muminfamilie. Serial opowiada o niezwykłych przygodach kiedy kochana Dolina Muminków zostaje zalana przez powódź a rodzina Muminków przeprowadza się do niezwykłego domu... 

</doc>
<doc id="1704356" url="https://pl.wikipedia.org/wiki?curid=1704356" title="Reprezentacja Ukrainy w koszykówce mężczyzn">
Reprezentacja Ukrainy w koszykówce mężczyzn

Reprezentacja Ukrainy w koszykówce mężczyzn – narodowy zespół koszykarski Ukrainy, w którym występują zawodnicy posiadający obywatelstwo ukraińskie. Za jej funkcjonowanie odpowiedzialna jest Federacja Koszykówki Ukrainy (ukr. ФБУ – Федерація баскетболу України, "FBU – Federacija Basketbołu Ukrajiny"). 

</doc>
<doc id="1704357" url="https://pl.wikipedia.org/wiki?curid=1704357" title="Sky Tower (Auckland)">
Sky Tower (Auckland)

Sky Tower - wieża obserwacyjna i radiowa w Auckland, w Nowej Zelandii, o wysokości 328 m. Wieża została otwarta w 1997 i jest najwyższą budowlą Nowej Zelandii.

</doc>
<doc id="1704358" url="https://pl.wikipedia.org/wiki?curid=1704358" title="Janina Korpała">
Janina Korpała

Janina Korpała (ur. 24 października 1936 w Stanisławicach) – polska polityk, posłanka na Sejm PRL IX kadencji.
Życiorys.
W 1952 skończyła Zasadniczą Szkołę Odzieżową w Krakowie i podjęła pracę w Krakowskich Zakładach Odzieżowych jako szwaczka, a od 1982 – magazynierka. Do Polskiej Zjednoczonej Partii Robotniczej wstąpiła w 1955. Była członkiem Komitetu Zakładowego PZPR. W 1985 uzyskała mandat posłanki na Sejm PRL IX kadencji w okręgu Kraków Podgórze, zasiadając w Komisji Polityki Społecznej, Zdrowia i Kultury Fizycznej. Zasiadała również w Radzie Narodowej miasta Krakowa.

</doc>
<doc id="1704359" url="https://pl.wikipedia.org/wiki?curid=1704359" title="Tatjana Moisiejewa">
Tatjana Moisiejewa

Tatjana Jurjewna Moisiejewa (ros. Татьяна Юрьевна Моисеева, ur. 7 września 1981 w Chanty-Mansyjsku) – rosyjska biathlonistka, reprezentantka kraju w zawodach pucharu świata oraz na mistrzostwach świata. Dwukrotna złota medalistka mistrzostw świata juniorów z 2001. Czterokrotnie stawała na podium w zawodach PŚ.
W marcu 2008 poinformowano o pozytywnym wyniku testu antydopingowego podczas mistrzostw świata w Östersund. Jednakże jeszcze przed zbadaniem próbki-B IBU oczyściło ją z zarzutów, ponieważ użyty środek – deksametazon – zakazany jest tylko przy stosowaniu dożylnym, zaś Moisiejewa używała go w postaci płynnej, co miało pomóc na zaburzenia wzroku.

</doc>
<doc id="1704360" url="https://pl.wikipedia.org/wiki?curid=1704360" title="Stadion Miejski w Kluczborku">
Stadion Miejski w Kluczborku

Stadion Miejski w Kluczborku – stadion piłkarski zlokalizowany przy ul. Sportowej 7 w Kluczborku. Należy do gminy Kluczbork. Na tym stadionie rozgrywane są mecze II ligi w piłce nożnej,
w której uczestniczy zespół MKS-u Kluczbork. 
Historia stadionu.
Stadion wybudowany został w 1928 roku, początkowo nosił imię Friedricha Ludwiga Jahna. Rozgrywane były na nim mecze klubu piłkarskiego SpVgg 1911 Kreuzburg. Pojemność stadionu wynosiła wtedy 12 tysięcy kibiców. Stadion modernizowany był w 2008 roku. 12 marca 2016 roku rozegrano pierwszy, historyczny mecz z GKS-em Katowice przy sztucznym oświetleniu. Jupitery kosztowały 2,68 miliona złotych, mają moc 1600 luksów a montażu oświetlenie dokonała firma Adalight z Gostynina. 
9 listopada 2017 roku rozegrano mecz międzypaństwowy do lat 20. Na stadionie w Kluczborku reprezentacja Polski U-20 zmierzyła się z reprezentacją Portugalii U-20. Mecz zakończył się zwycięstwem Portugalii 2:1, był to jeden z nielicznych meczów na którym zasiadł komplet widzów. Liczba ta wynosiła 3 tysiące. Specjalnie na to spotkanie została dostawiona dodatkowa trybuna za bramką.
Dane obiektu.
Stadion Miejski w Kluczborku jest częścią Wojewódzkiego Kampusu Sportowo-Rekreacyjnego „STOBRAWA” w Kluczborku:

</doc>
<doc id="1704361" url="https://pl.wikipedia.org/wiki?curid=1704361" title="Charles de Gaulle Plaza">
Charles de Gaulle Plaza

Charles de Gaulle Plaza - wieżowiec w Bukareszcie, w Rumunii, o wysokości 80 m. Budynek został otwarty w 2005 i posiada 16 kondygnacji.

</doc>
<doc id="1704362" url="https://pl.wikipedia.org/wiki?curid=1704362" title="Topograficzna Karta Królestwa Polskiego">
Topograficzna Karta Królestwa Polskiego

Topograficzna Karta Królestwa Polskiego (zwana także potocznie Mapą Kwatermistrzostwa) jest wydaną w 1843 r., w skali 1:126 000, 59 arkuszową mapą topograficzną przedstawiająca obszar Królestwa Polskiego. Mapa ta uznawana jest za jedno ze szczytowych osiągnięć polskiej kartografii w XIX w.
Historia.
W armii Królestwa Kongresowego, powołano po 1815 r. komórkę odpowiedzialną za przygotowanie map i prowadzenie pomiarów na potrzeby Wojska Polskiego – zorganizowaną w ramach Kwatermistrzostwa Sztabu Generalnego Wojska Polskiego. Od 1822 r., podjęto prace mające na celu opracowanie mapy topograficznej Królestwa Polskiego w skali 1:126 000. W tym celu rozpoczęto wykonywanie zdjęć topograficznych w skali 1:42 000. Powołany w 1828 r. Korpus Topografów w Sztabie Generalnym armii rosyjskiej, nie brał udziału w pracach na terenie Królestwa Kongresowego, w związku z tym mapę opracowała w początkowym okresie jedynie kadra polska.
W pracach nad mapą wykorzystano częściowo przygotowane wcześniej przez Prusy i Austrię mapy terenów przygranicznych, które zostały ponownie zaktualizowane, dla reszty terenów Królestwa przygotowywano własną sieć triangulacyjną. Jako początek układu współrzędnych przyjęto miejsce przecięcia się południka warszawskiego 38°50' (na wschód od Ferro) z równoleżnikiem 52°00', a mapę wykonano w odwzorowaniu pseudostożkowym równopolowym Bonne'a.
Do wybuchu powstania listopadowego opracowano około 27 sekcji w skali 1:126 000, natomiast kolejne 6 sekcji było w trakcie kończenia. W źródłach znajdują się sprzeczne informacje co do wykorzystania arkuszy tych map przez Wojsko Polskie w trakcie powstania, pewnym jest że niektóre sekcje zostały przygotowane do druku (wraz z wyrytowaniem na płytach drukarskich) – natomiast brak potwierdzonych informacji o ich wydaniu.
Po stłumieniu powstania, Rosjanie zlikwidowali Kwatermistrzostwo, a pracę nad mapą przejął Korpus Topografów armii rosyjskiej. Projekt ten był jednak w dalszym ciągu prowadzony w większości przez polskich oficerów (poza tymi, którzy zginęli w trakcie powstania oraz grupą objętą represjami lub zmuszoną do emigracji) zgodnie z założeniami sprzed 1831 r.
W 1843 komplet map został wydany w Petersburgu pod tytułem "Topograficzna Karta Królestwa Polskiego", jako wydanie rosyjskie dedykowane Mikołajowi I. Jako datę druku wskazano 1839 r. (rok zakończenia pomiarów terenowych). Sprzedaż na rynku cywilnym była możliwa dopiero od 1857 r., wcześniej mapę traktowano jako materiał tajny.
W okresie późniejszym na bazie doświadczeń zebranych przy tworzeniu tej mapy, Korpus Topografów wykonał mapy dla innych terenów imperium rosyjskiego w skali 1:126 000 (tzw. mapy trzywiorstowe) – Wojskowo – Topograficzne mapy Rosji europejskiej.
Charakterystyka.
Obszar Królestwa Kongresowego, przedstawiono na 59 arkuszach map, treść została oznaczona w języku polskim, natomiast legenda zawierająca około 60 obiektów w języku polskim, rosyjskim i francuskim. Rzeźba terenu odwzorowana metodą kreskową.
Arkusze mapy są jednokolorowe, o wymiarze 20' długości i 20' szerokości geograficznej – rozmiar rzeczywisty arkuszy to około 60 cm x 45 cm.

</doc>
<doc id="1704364" url="https://pl.wikipedia.org/wiki?curid=1704364" title="Klipperen">
Klipperen

Klipperen lub Klippern – szczyt w Lesie Bregenckim, paśmie Alp Wschodnich. Leży w Austrii, w kraju związkowym Vorarlberg.

</doc>
<doc id="1704365" url="https://pl.wikipedia.org/wiki?curid=1704365" title="Parafia Świętych Apostołów Piotra i Pawła w Kątach Wrocławskich">
Parafia Świętych Apostołów Piotra i Pawła w Kątach Wrocławskich

Parafia pw. Świętych Apostołów Piotra i Pawła w Kątach Wrocławskich znajduje się w dekanacie Kąty Wrocławskie w archidiecezji wrocławskiej. Jej proboszczem jest ks. Krzysztof Tomczak. Obsługiwana przez księży archidiecezjalnych. Erygowana w XIV wieku.

</doc>
<doc id="1704366" url="https://pl.wikipedia.org/wiki?curid=1704366" title="Bogdan Kotarski">
Bogdan Kotarski

Bogdan Andrzej Kotarski (ur. 8 października 1956 w Ośnicy) – polski polityk, poseł na Sejm PRL IX kadencji.
Życiorys.
Działał w organizacjach młodzieżowych. W 1980 ukończył studia na Wydziale Mechanicznym w Filii Politechniki Warszawskiej w Płocku, podjął pracę jako specjalista do przygotowania produkcji w Płockim Przedsiębiorstwie Konstrukcji Stalowych i Urządzeń Przemysłowych „Mostostal” i wstąpił do Polskiej Zjednoczonej Partii Robotniczej, w której był sekretarzem Komitetu Zakładowego. W latach 1985–1989 pełnił mandat posła na Sejm PRL IX kadencji z okręgu Płock. Pełnił funkcję Sekretarza Sejmu. Zasiadał w Komisji Budownictwa, Gospodarki Przestrzennej, Komunalnej i Mieszkaniowej, Komisji Współpracy Gospodarczej z Zagranicą oraz w Komisji Planu Gospodarczego, Budżetu i Finansów.

</doc>
<doc id="1704367" url="https://pl.wikipedia.org/wiki?curid=1704367" title="Kanisfluh">
Kanisfluh

Kanisfluh – szczyt w Lesie Bregenckim, paśmie Alp Wschodnich. Leży w Austrii, w kraju związkowym Vorarlberg.

</doc>
<doc id="1704368" url="https://pl.wikipedia.org/wiki?curid=1704368" title="T-shaped manager">
T-shaped manager

T-shaped manager - styl zarządzania i menedżera autorstwa Jorgena Druda Hansena i Bolko von Oetingera.
Linia pozioma w literze T symbolizuje swobodny przepływ informacji i dzielenie się wiedzą w poziomie (między osobami i komórkami organizacyjnymi), podczas gdy linia pionowa symbolizuje koncentrację na celach biznesowych jednostki organizacyjnej, którą kieruje menedżer.
T-shaped manager odnosi się także do kompetencji. Taki manager powinien mieć przynajmniej podstawową wiedzę i umiejętności z wielu różnorodnych dziedzin (linia pozioma), ale specjalizować się w jednej konkretnej dziedzinie (linia pionowa);

</doc>
<doc id="1704369" url="https://pl.wikipedia.org/wiki?curid=1704369" title="Piotr Ludwik Orleański-Bragança">
Piotr Ludwik Orleański-Bragança

Książę Pedro Luís Maria José Miguel Gabriel Rafael Gonzaga de Orléans-Bragança e Ligne (ur. 12 stycznia 1983 w Rio de Janeiro, zm. 1 czerwca 2009) – członek brazylijskiej rodziny cesarskiej Orléans-Bragança, bratanek księcia Ludwika, pretendenta do tronu Brazylii z linii Vassouras.
Życiorys.
Urodził się w Rio de Janeiro jako starszy syn Antoniego Orleańskiego-Bragança i Christiny de Ligne. Jego dziadkami byli: książę Piotr Henryk Orleański-Bragança i księżniczka Maria Bawarska oraz Antoni, książę de Ligne i księżniczka Alix Luksemburska. Jego matka wywodzi z rodu de Ligne, jednego z najstarszych rodów szlacheckich w belgijskiej Walonii, i jest siostrzenicą Jana, wielkiego księcia Luksemburga, który abdykował w 2000.
Piotr Ludwik z wykształcenia finansista, miał podwójne obywatelstwo – brazylijskie i belgijskie. Płynnie posługiwał się językiem portugalskim, angielskim i francuskim. W dzieciństwie razem z rodziną przeniósł się do Petrópolis. Uczęszczał do Insituto Social São José, a następnie do Colégio Ipiranga. Ukończył administrację na prywatnym uniwersytecie IBMEC w Rio de Janeiro oraz ekonomiczne studia podyplomowe w Fundação Getúlio Vargas. Do końca 2007 pracował w Mariani Bank w Rio, potem przeniósł się do Luksemburga, gdzie zatrudnił się jako bankowiec BNP Paribas. Zawodowo uprawiał też kolarstwo ekstremalne. Rozważał rozpoczęcie kariery politycznej i start w wyborach parlamentarnych.
1 czerwca 2009, po wizycie u rodziny, Piotr Ludwik wracał z Rio de Janeiro przez Paryż do Luksemburga. Samolot którym leciał, Airbus A330-200, zaginął nad Oceanem Atlantyckim (Katastrofa lotu Air France 447). Razem z księciem planowała wracać jego siostra cioteczna (podwójna; ze strony ojca i matki) – księżniczka Alix de Ligne, ale ostatecznie poleciała wcześniejszym lotem. Ciało Piotra Ludwika zostało wyłowione z oceanu i pochowano je w rodzinnym mauzoleum w Vassouras, 5 lipca 2009.

</doc>
<doc id="1704370" url="https://pl.wikipedia.org/wiki?curid=1704370" title="MCB Tower">
MCB Tower

MCB Tower - wieżowiec w Karaczi, w Pakistanie, o wysokości 116 m. Budynek został otwarty w 2005 i liczy 29 kondygnacji.

</doc>
<doc id="1704372" url="https://pl.wikipedia.org/wiki?curid=1704372" title="Józef Kowalski (ur. 1941)">
Józef Kowalski (ur. 1941)

Józef Kowalski (ur. 24 marca 1941 w Wólce Lubitowskiej na Wołyniu) – polski górnik i polityk, poseł na Sejm PRL IX kadencji.
Życiorys.
W 1963 ukończył studia na Wydziale Górniczym Akademii Górniczo-Hutniczej i podjął pracę w Kopalni Węgla Brunatnego Turów. W 1974 podjął pracę w Kopalni Węgla Brunatnego Bełchatów jako dyrektor techniczny. Był członkiem Rady Naukowo-Technicznej ds. Górnictwa Rady Wzajemnej Pomocy Gospodarczej.
Należał do Związku Młodzieży Polskiej. W 1967 wstąpił do Polskiej Zjednoczonej Partii Robotniczej, w której zasiadał w Plenum Komitetu Miejskiego oraz Wojewódzkiej Komisji Kontroli Partyjnej w Piotrkowie Trybunalskim. W latach 1985–1989 pełnił mandat posła na Sejm PRL IX kadencji w okręgu Piotrków Trybunalski, zasiadając w Komisji Górnictwa i Energetyki.

</doc>
<doc id="1704374" url="https://pl.wikipedia.org/wiki?curid=1704374" title="Parafia św. Wawrzyńca w Wołowie">
Parafia św. Wawrzyńca w Wołowie

Parafia pw. św. Wawrzyńca w Wołowie znajduje się w dekanacie Wołów w archidiecezji wrocławskiej. Jej proboszczem jest ks. Stanisław Małysa. Obsługiwana przez księży archidiecezjalnych. Erygowana w 1998.
Obszar parafii.
Parafia obejmuje ulice w Wołowie: Akacjowa, Andersa, Armii Krajowej, Batalionów Chłopskich, Bema, Berlinga, Boczna, Bosaka, Braci Korczyńskich, Browarna, Czapskiego, Ciemna, Cisowa, Curie-Skłodowskiej, Chopina, Chrzanowskiej, Dębowa, Działkowa, Floriańska, Giedroycia, Gliniana, Grudzińskiego, Herberta, Hłaski, Iwaszkiewicza, Jesionowa, Kaczmarskiego, Kąpielowa, Kolejowa, Komuny Paryskiej (nr. 1-23), Korzeniowskiego, Kościuszki, Kupiecka, Lema, Leśna, Magazynowa, Metalowa, Mickiewicza, Miła, Miłosza, Mleczarska, Morelowa, Al. Niepodległości, Objazdowa, Obrońców Lwowa, Ogrodowa, Orzeszkowej, Orzechowa, Panieńska, Parkowa, pl. Piastowski, Piastów, Pogodna, Polna, Pomorska, Prusa, Przemysłowa, Pułaskiego, Radna, Radosna, Rynek (nr. 27-33), Sienkiewicza, Skarbowa, Składowa, Słoneczna, Słowackiego, Słowicza, Sosnowa, Spacerowa, Spokojna, Staszica, Stawowa, Szarych Szeregów, Szkolna, pl. Szkolny, Tischnera, Twardowskiego, Trzebnicka, Ubojowa, Ułanów Krechowieckich, Uskorska, Waszyngtona, Wesoła, Witosa, Wiśniowa, Wojska Polskiego, Zaułek Zielony, Żeromskiego oraz miejscowości: Lipnica, Piotroniowice, Rudno, Uskorz Mały, Uskorz Wielki.

</doc>
<doc id="1704375" url="https://pl.wikipedia.org/wiki?curid=1704375" title="Hoher Freschen">
Hoher Freschen

Hoher Freschen – szczyt w Lesie Bregenckim, paśmie Alp Wschodnich. Leży w Austrii, w kraju związkowym Vorarlberg. 

</doc>
<doc id="1704377" url="https://pl.wikipedia.org/wiki?curid=1704377" title="Serdar Kurtuluş">
Serdar Kurtuluş

Serdar Kurtuluş (ur. 23 lipca 1987 w Bursie) – turecki piłkarz występujący na pozycji obrońcy lub pomocnika. Zawodnik Bursasporu. Jego młodszy brat Serkan gra w Galatasaray SK.
Kariera klubowa.
Serdar zawodową karierę rozpoczynał w sezonie 2004/2005 w drugoligowym klubie Bursaspor. W debiutanckim sezonie w lidze zagrał 19 razy i strzelił jednego gola. W sezonie 2005/2006 rozegrał 14 ligowych spotkań i zdobył jedną bramkę. W tamtym sezonie wywalczył z klubem również awans do ekstraklasy.
Przed sezonem 2006/2007 w zamian za milion dolarów, a także Sinana Kaloğlu i Esera Yağmura, Serdar przeszedł do Beşiktaşu JK. W ekstraklasie zadebiutował 10 września 2006 w przegranym 2:3 meczu z Trabzonsporem. W od czasu debiutu był tam podstawowym graczem. W pierwszym sezonie w barwach Beşiktaşu wystąpił w lidze 29 razy. W tamtym sezonie zdobył z klubem Puchar Turcji. W sezonie 2007/2008 wskutek kontuzji przez sześć miesięcy był wyłączony z gry w klubie. W Superlidze zagrał wówczas 13 razy. W sezonie 2008/2009 zdobył z klubem mistrzostwo Turcji oraz Puchar Turcji.
Latem 2009 Kurtuluş odszedł do Gaziantepsporu. Następnie grał w Beşiktaşie, a w 2016 roku wrócił do Bursasporu.
Kariera reprezentacyjna.
Serdar jest byłym młodzieżowym reprezentantem Turcji. W kadrze seniorskiej zadebiutował 5 czerwca 2007 w towarzyskim meczu z Brazylią.

</doc>
<doc id="1704378" url="https://pl.wikipedia.org/wiki?curid=1704378" title="Serdar Kurtulus">
Serdar Kurtulus



</doc>
<doc id="1704379" url="https://pl.wikipedia.org/wiki?curid=1704379" title="Krzysztof Skonieczny">
Krzysztof Skonieczny

Krzysztof Skonieczny (ur. 1 października 1983 w Ząbkowicach Śląskich) – polski aktor teatralny i filmowy, niezależny reżyser teatralny i filmowy, scenarzysta, twórca teledysków, performer, autor wideoprojekcji, zainteresowany interdyscyplinarnym podejściem do sztuki. Laureat wyróżnień w różnych dziedzinach. Pochodzi z Wrocławia, mieszka w Warszawie.
Życiorys.
Jest absolwentem klasy o profilu humanistycznym IX LO im. Juliusza Słowackiego we Wrocławiu (2002). W latach 2002–2004 studiował historię sztuki na Uniwersytecie Wrocławskim. W 2004 rozpoczął studia na Wydziale Aktorskim Akademii Teatralnej w Warszawie, który ukończył z wyróżnieniem w 2008.
W latach 2007–2009 był członkiem zespołu aktorskiego oraz twórcą i kuratorem czytań performatywnych w Teatrze Studio w Warszawie. Współpracował z teatrami TR Warszawa, Nowym Teatrem w Warszawie, Teatrem Powszechnym w Warszawie, Teatrem Polskim we Wrocławiu, Teatrem Wielkim – Operą Narodową w Warszawie, Laboratorium Dramatu oraz teatrami niezależnymi Teatrem Montownia, Komuną Otwock, Usta Usta/2xU, Centrala 71 i Studium Teatralnym.
Współtwórca i członek (m.in. wraz z Marcinem Cecko, Piotrem Głowackim, Romą Gąsiorowską, Janem Komasą i Dorotą Masłowską) Stowarzyszenia Twórców Sztuk Wszelkich im. Stanisława Ignacego Witkiewicza w Warszawie.
Założyciel, właściciel i twórca konglomeratu artystycznego głębokiOFF.
4 kwietnia 2014 roku miał premierę jego pełnometrażowy, niezależny, samodzielnie wyprodukowany debiut fabularny Hardkor Disko, który zyskał szerokie uznanie wśród większości polskich mediów, jak i został dostrzeżony przez wielu zagranicznych recenzentów. Film zdobył liczne nagrody w kraju i zagranicą m.in. GRAND PRIX Wielkiego Jantara 2014, a także Nagrody dla Najlepszego Aktora i Najlepszej Aktorki na 33.Festiwalu Polskich Debiutów Filmowych 2014 w Koszalinie, Nagrodę Specjalną Jury dla Najlepszego Reżysera na 14.Sopot International Film Festival, na Festiwalu Filmów w Gdyni "Hardkor Disko" (jedyny niezależny film w konkursie głównym) otrzymał nagrody za Najlepszy Debiut Reżyserski, Najlepszy Debiut Aktorski oraz Najlepsze Zdjęcia, zaś na Fresh Film Fest w czeskiej Pradze Nagrodę Publiczności, wygrał Konkurs Filmów Polskich na 22.Camerimage International Film Festival oraz zdobył wiele innych nagród i wyróżnień. Ponadto film został zakwalifikowany do Konkursu Głównego 36. Międzynarodowego Festiwalu Filmowego w Moskwie (czerwiec 2014, premiera międzynarodowa), 68. Międzynarodowego Festiwalu Filmowego w Edynburgu – sekcja Nowe Perspektywy (czerwiec 2014, premiera brytyjska), a także do Konkursu Głównego 7. Festiwalu Off Plus Camera (maj 2014, premiera światowa) oraz kilkudziesięciu innych prestiżowych krajowych i międzynarodowych festiwali filmowych.
Został wybrany jako jeden z 25. młodych reżyserów z całego świata na Summer Academy podczas 67. Locarno International Film Festival (sierpień 2014).
Jego teledysk "Chleb" z płyty "Społeczeństwo jest niemiłe" Mister D. (projekt muzyczny Doroty Masłowskiej) z gościnnie występującą Anją Rubik zyskał światowe uznanie i został zauważony przez takie media jak Vogue International, Dazed Magazine czy Fashionista.com, był także nominowany do UK Music Videos Awards.
W 2014 roku odbyły się dwie retrospektywy jego teledysków: 24 października w Hackney Picturehouse, w Londynie, w ramach festiwalu Play Poland oraz 29 listopada w Monopol Kino, w Monachium, w ramach festiwalu Cinepol.
27 października 2018 premierę miał ośmioodcinkowy miniserial, adaptacja nominowanej do Paszportów Polityki powieści Jakuba Żulczyka "Ślepnąc od świateł".
Teatr.
Role teatralne

</doc>
<doc id="1704380" url="https://pl.wikipedia.org/wiki?curid=1704380" title="Romy Beer">
Romy Beer

Romy Beer (ur. 14 stycznia 1981 w Dohna) – niemiecka biathlonistka, reprezentantka kraju w zawodach pucharu świata oraz na mistrzostwach świata juniorów. Dwukrotnie zwyciężała w zawodach Pucharu IBU.

</doc>
<doc id="1704382" url="https://pl.wikipedia.org/wiki?curid=1704382" title="Parafia św. Karola Boromeusza w Wołowie">
Parafia św. Karola Boromeusza w Wołowie

Parafia św. Karola Boromeusza w Wołowie – parafia rzymskokatolicki znajdująca się w dekanacie Wołów w archidiecezji wrocławskiej. Erygowana została w XIII wieku. Proboszczem jest ks. Krzysztof Kanton. Obsługiwana przez księży archidiecezjalnych.
Obszar parafii.
Pa5rafia obejmuje ulice w Wołowie: Biała Góra, Chemiczna, Cicha, Gajowa, Garwolska, Gródek, Inwalidów Wojennych, Jasna, Kasztanowa, Kołłątaja, Komuny Paryskiej (nr. 28 do końca), Krótka, Krzywy Wołów, Lipowa, Listopadowa, Ludowa, Matejki, Nowa, Oliwna Góra, Osiedlowa, Piwna, Piłsudskiego, Powstańców Śl., Poznańska, Przechodnia, Rawicka, Reja, Robotnicza, Rynek (nr. 1-24), Rzemieślnicza, Sikorskiego, Sobieskiego, Ścinawska, Wiejska, Więzienna, Wileńska, Wrocławska, Wrzosowa, Zielona, Zielona Góra, Zwycięstwa oraz miejscowości: Garwoł, Miłcz, Sławowice, Straszowice, Stary Wołów, Wrzosy .

</doc>
<doc id="1704385" url="https://pl.wikipedia.org/wiki?curid=1704385" title="Einar Gjerstad">
Einar Gjerstad

Einar Gjerstad (ur. 30 października 1897 w Örebro, zm. 8 stycznia 1988) – szwedzki archeolog zajmujący się starożytnością śródziemnomorską, szczególnie znany ze swojej pracy na Cyprze, a także ze studiów wczesnego Rzymu.
Studiował na Uniwersytecie w Uppsali, gdzie w 1926 uzyskał tytuł doktora pisząc pracę na temat prehistorii Cypru. W 1935 został mianowany dyrektorem Szwedzkiego Instytutu w Rzymie, stanowisko piastował do 1940. W czasie II wojny światowej pracował jako delegat dla Czerwonego Krzyża w Grecji. W latach 1948-1957 był sekretarzem zarządu Szwedzkiego Instytutu w Atenach.
Prowadził wykopaliska archeologiczne na Forum Romanum w latach 1939, 1949, 1953-1954 i na Forum Boarium w 1959; w wyniku czego podzielił historię Rzymu na dwa zasadnicze okresy:

</doc>
<doc id="1704386" url="https://pl.wikipedia.org/wiki?curid=1704386" title="Parafia Świętych Apostołów Piotra i Pawła w Ziębicach">
Parafia Świętych Apostołów Piotra i Pawła w Ziębicach

 
Parafia pw. Świętych Apostołów Piotra i Pawła w Ziębicach – znajduje się w dekanacie ziębickim w archidiecezji wrocławskiej.
W erygowanej w 1972 roku parafii służą księża chrystusowcy. 

</doc>
<doc id="1704387" url="https://pl.wikipedia.org/wiki?curid=1704387" title="Caproni Ca.135">
Caproni Ca.135

Caproni Ca.135 – włoski średni samolot bombowy, używany pod koniec lat 30. XX wieku i w początkowym okresie II wojny światowej przez lotnictwo Włoch, Węgier oraz Peru.
Historia rozwoju.
Ca.135 został zaprojektowany przez inż. Cesare Pallavicino w odpowiedzi na rozpisany jesienią 1934 roku konkurs włoskiego Ministerstwa Lotnictwa na średni bombowiec dla Regia Aeronautica. Prototyp, zbudowany w zakładach koncernu Caproni w Ponte San Pietro, wyposażony w silniki rzędowe "Isotta-Fraschini Asso XI RC.40", został oblatany 1 kwietnia 1935 roku przez pilota doświadczalnego Ettore Wengi. Samoloty przedseryjne, identyczne z prototypem, zostały skierowane do centrum badawczego w Guidonia Montecelio niedaleko Rzymu. Po ukończeniu cyklu badań w locie, w styczniu 1936 roku pierwsze egzemplarze Ca.135 trafiły do jednostek liniowych.
W zakładach Caproni powstały wersje eksportowe samolotu dla Hiszpanii ("Tipo Spagna") i Peru ("Tipo Peru"). Wybuch wojny domowej spowodował anulowanie zamówienia hiszpańskiego, jedyne 3 wykonane egzemplarze zostały wcielone do Regia Aeronautica.
W 1939 roku opracowano zmodyfikowaną wersję samolotu, oznaczoną Ca.135M, różniącą się od pierwowzoru zastosowaniem silników gwiazdowych Piaggio P.XI RC.40 oraz zmienionym oszkleniem kadłuba i inną konfiguracją dolnego stanowiska strzeleckiego. Kolejną, najliczniej produkowaną wersją był Ca.135bis, powstała na bazie "Tipo Spagna", również z silnikami Piaggio P.XI.
W związku z nie najlepszymi osiągami samolotu, wytwórnia opracowała również krótką serię oznaczoną Ca.135bis/Alfa z silnikami gwiazdowymi Alfa Romeo 135 RC.32 o mocy 1400 KM. Powstały także prototypy wodnosamolotu torpedowego na pływakach oraz samolotu wyposażonego w niemieckie silniki rzędowe DB 601, cywilnego samolotu pasażerskiego i samolotu desantowego dostosowanego do transportu 12 skoczków spadochronowych.
Jeden egzemplarz samolotu został przystosowany w 1937 r. do lotów dalekodystansowych, poprzez zamontowanie dodatkowych zbiorników paliwa. Brazylijski pilot sportowy João Ribeiro de Barros podjął na tym samolocie próbę transatlantyckiego przelotu z Rzymu do Brazylii, rozbijając jednak maszynę podczas przelotu nad Afryką Północną.
Użycie w lotnictwie.
Bombowiec Ca.135 został przyjęty na uzbrojenie jednostek Regia Aeronautica na początku 1936 roku. Jednak, w związku ze słabymi osiągami oraz polityką sprzętową włoskiego dowództwa, preferującą samoloty trójsilnikowe, nigdy nie stał się podstawowym sprzętem dywizjonów bombowych. Używany był głównie w drugiej linii jako samolot treningowy i szkolny. Także wersje zmodyfikowane nie przewyższały swymi osiągami produkowanych równolegle bombowców Fiat BR.20, CANT Z.1007 czy Savoia-Marchetti SM.79.
W tej sytuacji samolot został zaoferowany odbiorcom zagranicznym. Zbudowane według zamówienia rządu peruwiańskiego 32 egzemplarze "Tipo Peru" z silnikami Isotta-Fraschini Asso RC.40 wzięły udział w wojnie z Ekwadorem w 1941 roku. Najwięcej samolotów trafiło do lotnictwa wojskowego Węgier, które zakupiły w latach 1939–1941 68 egzemplarzy wersji Ca.135bis. Zakup ten finansowany był z kredytu udzielonego w tym celu przez rząd włoski.
Samoloty węgierskie były, obok Ju 86, podstawowym sprzętem bombowym lotnictwa Węgier w pierwszym okresie II wojny światowej. Wzięły udział w działaniach przeciw Jugosławii a następnie w ataku na Związek Radziecki. Zostały wycofane z pierwszej linii dopiero w połowie 1942 roku i zastąpione przez niemieckie Ju 88.
Opis konstrukcji.
Ca.135 był dwusilnikowym średnim bombowcem konstrukcji mieszanej: kadłub zbudowany był z rur stalowych, krytych częściowo blachą, częściowo płótnem, skrzydła miały konstrukcję drewnianą krytą sklejką i płótnem. Samolot miał podwójne usterzenie pionowe i klasyczne podwozie chowane w locie.
Napęd, w zależności od wersji, stanowiły dwa silniki rzędowe Isotta-Fraschini Asso XI RC.40 w pierwszych seriach lub RC.45 w samolotach dla Peru, albo silniki gwiazdowe Piaggio P.XI RC.40 w wersjach zmodyfikowanych. 
Uzbrojenie obronne składało się z dwóch karabinów maszynowych kal. 12,7 mm w wieżyczce grzbietowej oraz jednego karabinu maszynowego kal. 7,7 mm w dolnym stanowisku strzeleckim (w pierwszych seriach była tam montowana wysuwana wieżyczka). Samolot przenosił w obszernej komorze bombowej w kadłubie ładunek do 1600 kg bomb lotniczych lub dwie torpedy.

</doc>
<doc id="1704388" url="https://pl.wikipedia.org/wiki?curid=1704388" title="Claudio Böckli">
Claudio Böckli

Claudio Böckli (ur. 20 czerwca 1984 w Wetzikon) – szwajcarski biathlonista, reprezentant kraju w zawodach pucharu świata oraz na mistrzostwach świata. Z zawodu jest stolarzem.
Złoty medalista Zimowych igrzysk wojskowych w Annecy (2013) w biathlonie drużynowo na dystansie 10 km.

</doc>
<doc id="1704389" url="https://pl.wikipedia.org/wiki?curid=1704389" title="Prawosławie w Holandii">
Prawosławie w Holandii

Prawosławie w Holandii jest religią związaną z imigrantami z Rosji i krajów bałkańskich. W 2005 liczba wiernych była szacowana na 20 tys. osób. 
Patriarchat Konstantynopolitański.
Pierwsza parafia prawosławna w Holandii została założona między rokiem 1733 a 1736 przez kupców pochodzenia greckiego w prywatnym budynku w Amsterdamie. Nosiła wezwanie św. Katarzyny Aleksandryjskiej i była obsługiwana przez kler grecki. Wśród wiernych byli również Rosjanie, a od 1852 przeszła ona pod jurysdykcję patriarchatu moskiewskiego. 
W 2014 patriarchat Konstantynopola posiadał największą liczbę parafii na terenie Holandii – 13. Sześć z nich należało do dawnego Zachodnioeuropejskiego Egzarchatu Rosyjskiego Kościoła Prawosławnego, który przeszedł pod jurysdykcję Konstantynopola (parafie te wchodziły w skład wikariatu holenderskiego Zachodnioeuropejskiego Egzarchatu Parafii Rosyjskich). Patriarsze Konstantynopola podlegała jedyna parafia flamandzkojęzyczna w Kollumerpomp oraz monastery św. Eliasza w Sint Hubert (męski) oraz Narodzenia Matki Bożej w Asten (żeński).
Rosyjski Kościół Prawosławny.
Po 1816 Anna Pawłowna Romanowa, żona króla Holandii Wilhelma II, umieściła w pałacu w Hadze prywatną kaplicę obsługiwaną przez kapłana rosyjskiego. Po śmierci męża w 1849 królowa przeniosła się do wsi Soestdijk, gdzie również ufundowała kaplicę prawosławną. 
Większa grupa prawosławnych Rosjan pojawiła się w Holandii na fali białej emigracji rosyjskiej. W 1922 powstała nowa parafia św. Marii Magdaleny w Hadze, w której po II wojnie światowej drugim – obok cerkiewnosłowiańskiego – językiem stał się holenderski. Kolejna grupa Rosjan znalazła się w Holandii po 1945. W tym czasie powstały parafie w Amsterdamie, Liège, Rotterdamie, i Groningen, a parafia w Hadze uzyskała samodzielny budynek sakralny, poświęcony w 1947. Kolejna wolnostojąca cerkiew rosyjska w Holandii powstała dopiero w 2004 (cerkiew św. Aleksandra Newskiego w Rotterdamie). Część Rosjan zerwała z patriarchatem Moskwy, zakładając w Arnhem i Amsterdamie parafie należące do Rosyjskiego Kościoła Prawosławnego poza granicami Rosji. 
Obecnie Rosyjski Kościół Prawosławny (oraz zjednoczony z nim w 2003 Rosyjski Kościół Prawosławny poza granicami Rosji) jest drugą co do wielkości organizacją kościelną prawosławną, która posiada swoje placówki duszpasterskie w Holandii – łącznie 8 parafii. W jego skład wchodzą placówki całkowicie holenderskojęzyczne – parafia w Maastricht, parafia św. Jana Chrzciciela w Hadze założona przez konwertytów holenderskich, oraz męskie monastery w tym samym mieście (od 1954 do 1979 jurysdykcja Rosyjskiego Kościoła Prawosławnego poza granicami Rosji) oraz św. Mikołaja Cudotwórcy w Himmelum.
Na terenie Holandii działa też 5 parafii, wchodzących w skład dekanatu Beneluksu Arcybiskupstwa Zachodnioeuropejskich Parafii Tradycji Rosyjskiej.
Serbski Kościół Prawosławny.
Posiada 7 parafii powstałych w latach 80. XX wieku i później na potrzeby napływających emigrantów z Bałkanów. Językiem liturgicznym jest serbski.
Inne Kościoły kanoniczne.
W Holandii działa jedna parafia podległa Bułgarskiemu Kościołowi Prawosławnemu oraz dwie parafie Rumuńskiego Kościoła Prawosławnego. Powstały one w ostatniej dekadzie XX wieku.
Kościoły niekanoniczne.
Jedną parafię w Hadze posiada Bułgarski Kościół Prawosławny (Synod alternatywny), nieuznawany przez Kościoły kanoniczne.
Działalność naukowa i kulturalna.
Na terenie Holandii działali prawosławni teolodzy i myśliciele, których prace przyczyniły się do upowszechnienia wiedzy o prawosławiu w krajach Europy Zachodniej. Szczególne miejsce zajmuje tu Pjotr Hendrix, autor prac "Piękna Pascha" (1930) i "Chrześcijaństwo rosyjskie" (1927) oraz protestancki pastor Fetter, autor opracowania "Rosjanie i ich Kościół" (1947). Adriaan Korporaal, kapłan prawosławny i konwertyta narodowości holenderskiej, przetłumaczył na swój język ojczysty prawosławne księgi liturgiczne. 
W 1980 powstało Bractwo św. Mikołaja z Myry, które zajmuje się upowszechnianiem wiedzy o prawosławiu w społeczeństwie Holandii oraz koordynacją współpracy pomiędzy jurysdykcjami prawosławnymi działającymi w Holandii.

</doc>
<doc id="1704390" url="https://pl.wikipedia.org/wiki?curid=1704390" title="Parafia św. Jerzego w Ziębicach">
Parafia św. Jerzego w Ziębicach

Parafia pw. św. Jerzego w Ziębicach znajduje się w dekanacie ziębickim w archidiecezji wrocławskiej. Jej proboszczem jest ks. Bogusław Konopka. Obsługiwana przez księży diecezjalnych. Erygowana w XIII wieku.

</doc>
<doc id="1704391" url="https://pl.wikipedia.org/wiki?curid=1704391" title="Andrzej Jaraczewski">
Andrzej Jaraczewski

Andrzej Antoni Jaraczewski herbu Zaremba (ur. 8 listopada 1916 w Warszawie, zm. 18 października 1992 w Wilanowie) – kapitan Marynarki Wojennej RP. Podczas II wojny światowej był między innymi dowódcą polskich ścigaczy walczących na kanale La Manche.
Historia.
Urodził się w 1916 roku w rodzinie ziemiańskiej w Wielkopolsce, jako syn Marii (zm. 1954) oraz Hieronima Krzysztofa Jaraczewskich. 
Ukończył Gimnazjum Humanistyczne w Warszawie. Od lipca 1935 roku uczył się w Szkole Podchorążych Marynarki Wojennej w Toruniu. Po jej ukończeniu mianowany został podporucznikiem marynarki ze starszeństwem z dniem 1 października 1938 roku i 3. lokatą w korpusie morskim. Od maja do grudnia 1939 roku był oficerem wachtowym na niszczycielu ORP „Burza”, który został ewakuowany w sierpniu przed wybuchem II wojny światowej do Wielkiej Brytanii . 11 lipca 1940 roku został mianowany dowódcą ścigacza S-3 (brytyjskie oznaczenie: MGB 45), który został wcielony do 3 flotylli ścigaczy (późniejsza nazwa: 3 flotylla ścigaczy artyleryjskich), której zadaniem były patrole i zwalczanie niemieckich okrętów w rejonie kanału La Manche. Podczas jego remontu między 18 grudnia 1940 a marcem 1941 roku ppor. Jaraczewski służył na niszczycielu ORP „Garland”. 3 maja 1941 roku awansował na stopień porucznika marynarki. Podczas patrolu 17 czerwca 1941 roku, S-3 został uszkodzony na skale, po czym por. Jaraczewski został ukarany naganą za nadmierną szybkość we mgle. W trakcie remontu, 26 września 1941 roku dowództwo okrętu przejął ppor. mar. Maciej Bocheński. Od 17 września 1941 do stycznia 1941 służył jako oficer broni podwodnej na okręcie podwodnym ORP „Wilk”. W styczniu 1942 roku na kilkanaście dni objął dowództwo ścigacza S-1 (brytyjskie oznaczenie: MGB 48), należącego również do 3 flotylli ścigaczy artyleryjskich. od 12 stycznia do września 1942 roku por. Jaraczewski był pełniącym obowiązki oficera nawigacyjnego niszczyciela ORP „Błyskawica”, a następnie do czerwca 1943 roku był oficerem nawigacyjnym niszczyciela „Garland”. Od 25 kwietnia 1944 roku był oficerem nawigacyjnym na niszczycielu eskortowym ORP „Krakowiak”. Por. Jaraczewski 30 lipca 1944 roku objął dowodzenie ścigacza torpedowego S-7 wchodzącego w skład 8 Flotylli Kutrów Torpedowych, gdzie służył do 15 października 1945 roku. 3 maja 1945 roku awansował na stopień kapitana marynarki. Po kapitulacji Niemiec kpt. Jaraczewski uczestniczył w operacji "Pledge", przejmując poddające się niemieckie U-Booty. Przyjął w imieniu władz polskich pierwszą kapitulację niemieckiego U-boota, U-249 (ze strony brytyjskiej zrobił to kmdr ppor. N. B. Weir).
Jeszcze w czasie wojny, w 1944 roku ożenił się z córką marszałka Józefa Piłsudskiego por. Jadwigą Piłsudską, która była pilotem rozprowadzającym samoloty w brytyjskich Królewskich Siłach Powietrznych. Od 1946 do kwietnia 1949 roku był w Polskim Korpusie Przysposobienia i Rozmieszczenia. Po wojnie został w Anglii na emigracji, gdzie m.in. prowadził z żoną firmę zajmującą się elementami dekoracyjnymi, głównie z kutego żelaza. Jako marynarz w stanie spoczynku wziął udział w obchodach srebrnego jubileuszu królowej Elżbiety II w 1977 roku płynąc wraz z żoną na pokładzie ścigacza S-3 przebudowanego na jacht motorowy w czasie parady "Thames River Pageant" po Tamizie. W 1990 roku powrócił z emigracji do Polski i osiadł w Warszawie.
Z małżeństwa z Jadwigą Piłsudską ma dwoje dzieci: Krzysztofa oraz Joannę.
Zmarł 18 października 1992 roku w Wilanowie. Pochowany w jednym grobowcu wraz ze szwagierką Wandą oraz teściową Aleksandrą Piłsudską na Cmentarzu Powązkowskim (grób 6-5-29).

</doc>
<doc id="1704393" url="https://pl.wikipedia.org/wiki?curid=1704393" title="Port lotniczy Ralph M. Calhoun Memorial">
Port lotniczy Ralph M. Calhoun Memorial

Port lotniczy Ralph M. Calhoun Memorial, "Ralph M. Calhoun Memorial Airport", "Port lotniczy Tanana" (kod IATA: TAL, kod ICAO: PATA) – publiczny amerykański port lotniczy obsługujący miasto Tanana w stanie Alaska, w obszarze Yukon-Koyukuk, leży około 2 km na zachód od centrum.
W 2005 wykonano 3100 operacji lotniczych (8 dziennie).
Z lotniska w 2008 w lotach rozkładowych skorzystało 3549 pasażerów, co było spadkiem o 4,5% w porównaniu z rokiem poprzednim, kiedy odprawiono 3719, w 2006 były to 3592 osoby.
Port lotniczy posiada żwirowy pas startowy o wymiarach 1341 × 46 m.

</doc>
<doc id="1704394" url="https://pl.wikipedia.org/wiki?curid=1704394" title="Port lotniczy Tanana">
Port lotniczy Tanana



</doc>
<doc id="1704395" url="https://pl.wikipedia.org/wiki?curid=1704395" title="Dimitris Sarawakos">
Dimitris Sarawakos

Dimitris Sarawakos (ur. 29 czerwca 1961) – grecki piłkarz występujący na pozycji napastnika. Uczestnik Mistrzostw Świata 1994.
Kariera.
Rozpoczął karierę w Panioniosie GSS. Po 5 latach przeniósł się do Panathinaikosu. W ekipie "Koniczynek" występował przez 10 lat, zdobywając 3 mistrzostwa Grecji, 6 Pucharów Grecji i 2 Superpuchary. W barwach Panathinaikosu został królem strzelców Alpha Ethniki w sezonie 1990/1991 z 23 strzelonymi bramkami.
Uczestniczył w debiucie reprezentacji Grecji na Mundialu w USA 1994. Grecy zajęli ostatnie miejsce w grupie D i wrócili do domu nawet bez strzelonej bramki.
w 1994 roku "Wszechateńczycy" nie przedłużyli z Sarawakosem kontraktu i zatrudnienie znalazł w AEK Ateny. Z tym zespołem zdobył 2 Puchary Grecji i 1 Superpuchar. U schyłku kariery powrócił do Panathinaikosu, jednak w ciągu sezonu rozegrał tylko 2 mecze i w 1998 roku zakończył karierę.
Na początku lat 90. przed wprowadzeniem w życie prawa Bosmana Sarawakos miał zaoferowany kontrakt w Juventusie. Jednak prezes Panathinaikosu Jorgos Wardinojanis nie wyraził zgody na ten transfer.

</doc>
<doc id="1704397" url="https://pl.wikipedia.org/wiki?curid=1704397" title="Dimitrios Sarawakos">
Dimitrios Sarawakos



</doc>
<doc id="1704399" url="https://pl.wikipedia.org/wiki?curid=1704399" title="Itumeleng Khune">
Itumeleng Khune

Itumeleng Isaac Khune (ur. 20 czerwca 1987 w Ventersdorp) – południowoafrykański piłkarz grający na pozycji bramkarza.
Kariera klubowa.
Pierwsze treningi piłkarskie Khune rozpoczął w wieku 12 lat w młodzieżowej drużynie Kaizer Chiefs z Johannesburga. W 2005 roku został włączony do kadry pierwszej drużyny, jednak przez pierwsze dwa lata pełnił rolę rezerwowego bramkarza dla Rowena Fernándeza i na swój debiut w Premier Soccer League czekał do 2007 roku. Przed sezonem 2007/2008 Fernández odszedł do Arminii Bielefeld i Khune stał się pierwszym golkiperem w zespole. W 2007 roku zdobył z Kaizer Chiefs Telkom Knockout Cup. Z kolei rok później triumfował z tym zespołem w MTN 8 Cup, a w lidze zajął z Kaizer Chiefs 3. miejsce za Supersport United i Orlando Pirates.
Kariera reprezentacyjna.
W reprezentacji RPA Khune zadebiutował 11 marca 2008 roku w wygranym 2:1 towarzyskim spotkaniu z Zimbabwe i w tym samym roku został powołany przez Carlosa Alberto Parreirę do kadry na Puchar Narodów Afryki 2008. Tam był rezerwowym bramkarzem dla Moeneeba Josephsa i nie wystąpił w żadnym spotkaniu. W 2009 roku selekcjoner Joel Santana powołał go na Puchar Konfederacji 2009. W 2010 roku został powołany do kadry na mundial organizowany w RPA. Jest tam pierwszym bramkarzem.

</doc>
<doc id="1704401" url="https://pl.wikipedia.org/wiki?curid=1704401" title="Sopot Hit Festiwal 2008">
Sopot Hit Festiwal 2008

Sopot Hit Festiwal 2008 – I edycja widowiska muzycznego Sopot Hit Festiwal, który odbył się w dniach 8-9 sierpnia 2008 w sopockiej Operze Leśnej. W pierwszym dniu został wybrany Polski Hit Lata 2008 (Doda – „Nie daj się”), a w drugim Zagraniczny Hit Lata 2008 (Shaun Baker feat. MaLoY „Hey Hi Hello”). Festiwal transmitowany był na żywo przez stacje telewizyjne – TVP2, TVP Polonia oraz za pośrednictwem Radia Eska i Eska TV.

</doc>
<doc id="1704403" url="https://pl.wikipedia.org/wiki?curid=1704403" title="Nord SS.11">
Nord SS.11

Nord SS.11 – francuski przeciwpancerny pocisk kierowany skonstruowany w połowie lat 50. XX wieku. poza podstawową wersja z głowicą kumulacyjną produkowany także w wersji z głowicą odłamkowo-burzącą. Używany przez armię kilkudziesięciu krajów świata, w tym amerykańską (pod desygnatą AGM-22). Produkowany do lat 80. XX wieku. Pocisk przestarzały, do 1995 roku wycofany z uzbrojenia przez prawie wszystkich użytkowników.
SS.11 był kierowany ręcznie przy pomocy komend przesyłanych droga przewodową. Po odpaleniu pocisku operator uzbrojenia starał się utrzymywać w celowniku cel, pocisk, oraz znacznik w celowniku (tzw. metoda trzech punktów). W związku z tym nawet w przypadku dobrze wyszkolonego operatora prawdopodobieństwo trafienia pociskiem było niskie. SS.11 był wystrzeliwany z wyrzutni przenośnych, montowanych na pojazdach oraz śmigłowcach.

</doc>
<doc id="1704405" url="https://pl.wikipedia.org/wiki?curid=1704405" title="Parafia Podwyższenia Krzyża Świętego w Strzelinie">
Parafia Podwyższenia Krzyża Świętego w Strzelinie

 
Parafia Podwyższenia Krzyża Świętego w Strzelinie znajduje się w dekanacie Strzelin w archidiecezji wrocławskiej. Jej proboszczem jest ks. Andrzej Porębny. Obsługiwana przez księży archidiecezjalnych. Erygowana w XIII wieku.
Obszar parafii.
Parafia obejmuje miejscowości; Chociwel, Dobrogoszcz, Górzec, Krzepice, Mikoszów, Pęcz, Piotrowice, Strzegówek, Szczawin, Warkocz oraz ulice w Strzelinie; Asnyka, Bałuckiego, Bella, Bolka I Świdnickiego, Borowska, Bolesława Chrobrego, Dąbrowskiej, Długosza, Dubois, Dzierżoniowska, św. Floriana, Galla Anonima, Górnicza, Grunwaldzka, św. Jana, Jana Pawła II, Kadłubka, Kamienna, Kochanowskiego, Konopnickiej (nr. od 1 do 27), Kościelna, Kościuszki, Kochanowskiego, Kilińskiego, Kraszewskiego, Królowej Jadwigi, Krzepicka, Krzywoustego, Książąt Brzeskich, Kwiatkowskiego, Lubowskiego, Łokietka, Łozińskiego, Matejki, św. Michała Archanioła, Michałkiewicza, Mickiewicza, Moniuszki, Młynarska (nr. od 2 do 8), Nałkowskiej, Ogrodowa, Oławska, Orzeszkowej, gen. Okulickiego, Piastowska, Piłsudskiego, pl. 1 Maja, Pocztowa, Podwale, Poniatowskiego, Powstańców Śląskich, ks. Popiełuszki, Reja, Reymonta, gen. Grota-Roweckiego, Rybna, Rycerska, Rynek, Sienkiewicza, Sikorskiego, Słowackiego, Staszica, Wita Stwosza, Szybalskiego, Westerplatte, Wiśniowa, Wodna, Wojska Polskiego, Wolności, Wrocławska, Zamkowa, Zapolskiej, Ząbkowicka, Żeromskiego, Żwirki i Wigury .

</doc>
<doc id="1704406" url="https://pl.wikipedia.org/wiki?curid=1704406" title="SS.11">
SS.11



</doc>
<doc id="1704407" url="https://pl.wikipedia.org/wiki?curid=1704407" title="Dalek I Love You">
Dalek I Love You

Dalek I Love You – brytyjski zespół synth-popowy powstały w 1977 roku w Liverpoolu.
Historia zespołu.
Zespół został założony w 1977 roku przez wokalistę i gitarzystę Alana Gilla oraz przez basistę Davida Balfe'a.
Początkowo grupa działała jako duet. Przez kolejne lata skład zespołu ulegał przemianom. Członkami grupy byli m.in. Dave Hughes, Chris Teepee, Martin Cooper, na krótko Andrew McCluskey, współzałożyciel OMD. W 1978 r. Balfe odszedł do Big In Japan, a następnie do The Teardrop Explodes. Ostatecznie grupa musiała działałać w okrojonym
składzie (Alan Gill i Dave Hughes) aż do 1980 r., kiedy to wydali swój pierwszy album Compass Kumpas.
Wkrótce po wydaniu tego nagrania zespół został rozwiązany. Gill wstąpił do The Teardrop Explodes w lipcu 1980,
ale grał tam bardzo krótko i w 1981 r. Dalek I Love You zostało zreaktywowane. Od tego momentu grupa działała w składzie:
Alan Gill, Gordon Hon, Kenny Peers i Keith Hartley (który był wokalistą w Radio Blank). W listopadzie 1983 roku
wydali drugi album pt. Dalek I Love You. W 1985 został wydany album Naive, dostępny tylko w formie kasety.
Obecnie dawni członkowie grupy wybrali własną drogę.
Balfe, po założeniu wytwórni Zoo recods, podjął pracę jako przedsiębiorca w studiu nagrań Food Records.
Dave Hughes tworzy muzykę filmową. Gordon Hon uczy w szkole, a Kenny Peers rozpoczął studia filozoficzne. W marcu 2007 r. ponownie wydano tytułowy album zespołu, w formie zremasterowanego nagrania na CD, zawierającego dodatkowe, nieopublikowane utwory oraz kilka dodatków.

</doc>
<doc id="1704408" url="https://pl.wikipedia.org/wiki?curid=1704408" title="Jana Romanowa">
Jana Romanowa

Jana Siergiejewna Romanowa (ros. Яна Сергеевна Романова, ur. 11 maja 1983 w Kurganie) – rosyjska biathlonistka. Reprezentantka kraju w zawodach Pucharu Świata, na mistrzostwach świata i zimowych igrzyskach olimpijskich. W maju 2015 zakończyła karierę sportową.
Jest trzykrotną medalistką Mistrzostw Świata Juniorów. Podczas czempionatu w Kościelisku wywalczyła złoty krążek w sztafecie oraz dwa srebrne w sprincie oraz biegu pościgowym.
W grudniu 2016 Międzynarodowa Unia Biathlonu rozpoczęła dochodzenie w sprawie przyjmowania przez kilkudziesięciu rosyjskich biathlonistów środków dopingujących. W tym gronie znalazły się Jana Romanowa i Olga Wiłuchina, srebrne medalistki w biegu sztafetowym rozegranym podczas Zimowych Igrzysk Olimpijskich 2014. 27 listopada 2017 Międzynarodowy Komitet Olimpijski pozbawił je medali z tychże igrzysk oraz nałożył karę dyskwalifikacji za stosowanie niedozwolonych środków.
W 2014 została uhonorowana Medalem Ordery „Za zasługi dla Ojczyzny” I klasy. W kwietniu 2016 Romanowa kandydowała w wyborach parlamentarnych z obwodu omskiego z ramienia partii Jedna Rosja.
Osiągnięcia.
Zestawienia zostały sporządzone na podstawie źródła:

</doc>
<doc id="1704410" url="https://pl.wikipedia.org/wiki?curid=1704410" title="Szermierka na Letnich Igrzyskach Olimpijskich 1908">
Szermierka na Letnich Igrzyskach Olimpijskich 1908

Szermierka na IV Letnich Igrzyskach Olimpijskich w Londynie.
Uczestnicy.
Udział wzięło 131 szermierzy z 14 krajów.

</doc>
<doc id="1704411" url="https://pl.wikipedia.org/wiki?curid=1704411" title="Parafia Matki Chrystusa i św. Jana Apostoła i Ewangelisty w Strzelinie">
Parafia Matki Chrystusa i św. Jana Apostoła i Ewangelisty w Strzelinie

 
Parafia Matki Chrystusa i św. Jana Apostoła i Ewangelisty w Strzelinie – znajduje się w dekanacie Strzelin w archidiecezji wrocławskiej. Jej proboszczem jest ks. Stanisław Fertała. Obsługiwana przez kapłana archidiecezjalnego. Erygowana w 1987.
Obszar parafii.
Parafia obejmuje ulice: Brzegowa, Chopina, Górzysta, Kopernika, Krasińskiego, Krótka, Leśna, Łąkowa, Młynarska (7, 7a, 7b, 10), Moniuszki(nr parzy.), Okrzei, Parkowa, Polna, Różana, Os. "Na Skarpie", Staromiejska, Wiosenna, Zielna, Źródlana.

</doc>
<doc id="1704413" url="https://pl.wikipedia.org/wiki?curid=1704413" title="Port lotniczy Hughes">
Port lotniczy Hughes

Port lotniczy Hughes, "Hughes Airport" (kod IATA: HUS, kod ICAO: PAHU, FAA LID: HUS) – publiczny amerykański port lotniczy obsługujący miasto Hughes w stanie Alaska, w obszarze Yukon-Koyukuk, leży około 1,8 km na południowy zachód od centrum.
Z lotniska w 2008 przy lotach rozkładowych skorzystało 1104 pasażerów, co było spadkiem o 3,83% w porównaniu z rokiem poprzednim, kiedy odprawiono 1148, w 2006 było to 1137 osób. W 2005 w Hughes wykonano 1480 operacji lotniczych (średnio 4 dziennie) z czego 74% to air taxi, 25% lotnictwo ogólne i 1% loty wojskowe.
Port lotniczy posiada jeden żwirowy pas startowy o wymiarach 1030 × 30 m.

</doc>
<doc id="1704416" url="https://pl.wikipedia.org/wiki?curid=1704416" title="Wang Wei">
Wang Wei

Wang Wei (; ur. 699 lub 701 w Puzhou, dzis. Fenyang, prow. Shanxi, zm. 759 lub 761) – chiński malarz, poeta, polityk, muzyk, kaligraf i teoretyk sztuki. Używał też buddyjskiego imienia Mojie (摩詰).
Życiorys.
Pochodził z zamożnej rodziny z Taiyuan w prowincji Shaanxi, z rodu który wydał 13 kanclerzy dynastii Tang. Wychowany przez matkę (ojciec zmarł szybko). Bardzo zdolny, w 717 zajął pierwsze miejsce w niższych egzaminach urzędniczych, a w 719 uzyskał najwyższy stopień "jinshi". Zaraz potem otrzymał stanowisko w Dyrektoriacie Muzyki, by w czasie swej kariery służyć w ministerstwach wojny, sprawiedliwości i prac publicznych. Jego kariera nie zawsze układała się pomyślnie, był degradowany, wygnany, a przez pewien czas zmuszony do służby podczas uzurpacji An Lushana. Na skutek tragedii rodzinnych (żona zmarła bezdzietnie, bardzo przeżył też śmierć matki), stopniowo wycofywał się do swej will Wangchuan, gdzie w towarzystwie mnichów i poetów, studiował sutry, pisał i malował.
Pozostawał pod silnym wpływem buddyzmu chan, zwłaszcza poznanego na dworze mnicha Shenhui, który był założycielem „południowej szkoły buddyjskiej chan”. Wang Wei jest pierwszym wybitnym malarzem chińskim, którego związki z buddyzmem chan są udokumentowane.
Uosabiał ideał urzędnika-artysty-uczonego:
Poezja.
Tworzył głównie czterowiersze shi, z których ponad 400 przetrwało; Uznawany, obok Li Baia i Du Fu, za najwybitniejszego poetę dynastii Tang. W jego wierszach widać subtelne wpływy buddyzmu; charakteryzują się wielką siłą wyobrażeń wizualnych, o czym mówi często cytowany fragment wiersza Su Shi (choć Su Shi prawdopodobnie miał na myśli konkretne dzieło, a nie całość sztuki Wang Weia)
Jego poezja, wraz z twórczością Meng Haorana to klasyczna tzw. „poezja wizualna”. W uznaniu osiągnięć tych poetów i stylu w jakim tworzyli, nazywa się ją często „poezją Wang Manga”, od ich nazwisk.
Na język polski tłumaczony m.in. przez Jacka Hajduka.
Malarstwo.
Uznawany za prekursora monochromatycznego malarstwa pejzażowego i tzw. południowej szkoły malarskiej; być może nie był jego twórcą (być może tworzył w tangowskim stylu zielono-błękitnym), ale z pewnością wywarł nań wielki wpływ. Przypisuje mu się stworzenie techniki malarskiej "pomo" (dosł. „złamany tusz”): zamiast wypełniać kontur jednolicie kolorem, budowano jego fakturę używając odcieni różnie rozcieńczonego tuszu; druga technika, służąca do pokazywania erozji i wpływu czasu, nazywała się "cun" (termin nieprzetłumaczalny, można go oddać jako „zmarszczki na powierzchni skały”).
Najsławniejszym i najbardziej wpływowym dziełem Wanga był pejzaż przedstawiający jego ukochaną willę Wangchuan (posiadłość ta stała się ideałem „willi uczonego” i wyobrażenia o niej wywarły znaczny wpływ na sztukę chińskich ogrodów). Oryginał zaginął za czasów północnej dynastii Song; w X w. Guo Zhongshu wykonał kopię (nie wiadomo, czy na podstawie oryginału), którą później uwieczniono w postaci rytych tablic kamiennych; z nich pochodzi wiele kopii, uznawanych za wywodzące się od dzieła Wang Weia. Obraz przedstawia łagodne wzgórza nad rzeką, wśród których „zagubione” są domki i pawilony, a całość utrzymana jest w subtelnym, łagodnym nastroju. Wang Weiowi przypisuje się też stworzenie nowego formatu obrazu: zwoju poziomego, który oglądało się stopniowo odwijając i podziwiało kolejne sceny, co dodawało czasowy aspekt do statycznego z natury dzieła malarskiego.
Krytycy zarzucali mu nieliczenie się z porami roku, gdyż na jego krajobrazach obecne są np. jednocześnie kwiaty kwitnące wiosną i jesienią albo dojrzewające banany na tle zaśnieżonej wsi. Pomimo tego jego obrazy stały się bardzo popularne i były wielokrotnie kopiowane przez malarzy z późniejszych epok, doceniających kunszt Wang Weia. To właśnie z tych kopii znane jest malarstwo Wanga, gdyż do naszych czasów nie zachowały się żadne oryginały.

</doc>
<doc id="1704417" url="https://pl.wikipedia.org/wiki?curid=1704417" title="AGM-22">
AGM-22



</doc>
<doc id="1704420" url="https://pl.wikipedia.org/wiki?curid=1704420" title="Reprezentacja Szwecji w rugby union mężczyzn">
Reprezentacja Szwecji w rugby union mężczyzn

Reprezentacja Szwecji w rugby jest drużyną reprezentującą Szwecję w międzynarodowych turniejach. W edycji 2014–2016 Pucharu Narodów Europy drużyna występuje w Dywizji 1B.

</doc>
<doc id="1704421" url="https://pl.wikipedia.org/wiki?curid=1704421" title="II wojna domowa w Sudanie">
II wojna domowa w Sudanie

II wojna domowa w Sudanie – konflikt, który rozpoczął się w 1983, choć był w dużej mierze kontynuacją I wojny domowej w Sudanie, trwającej od 1955 do 1972. Walki trwały w przeważającej części w południowym Sudanie; sam konflikt był jedną z najdłużej trwających i śmiercionośnych wojen XX wieku. W Sudanie Południowym zginęło około 1,5 miliona cywilów, a ponad 4 miliony zostało zmuszonych do opuszczenia swoich domów. Śmiertelność wśród mieszkańców cywilnych była najwyższa od czasów II wojny światowej. Konflikt zakończył się oficjalnie w styczniu 2005, wraz z podpisaniem porozumienia pokojowego w stolicy Kenii, Nairobi.
Geneza konfliktu.
Konflikt ma źródła w wielowiekowych walkach pomiędzy południowym Sudanem, w większości zamieszkałym przez ludność wyznającą chrześcijaństwo lub animalizm, a islamską północą arabską. Królestwa powstałe w oparciu o Nil wielokrotnie toczyły wojny z plemionami zamieszkującymi południowy Sudan. Co najmniej od XVIII wieku próbowano przejąć tereny obfite w pastwiska, umożliwiające wypas bydła.
Gdy Sudan został włączony w obręb Imperium Brytyjskiego jako kolonia, administracja w północnych i południowych prowincjach była prowadzona oddzielnie, powodując dalsze podziały wśród ludności. Południowa cześć kraju była bardziej podobna do innych kolonii wschodniej Afryki – Kenii, Tanganiki czy Ugandy; natomiast północny Sudan miał więcej wspólnego z arabskim Egiptem.
Jednak w 1946 administracja brytyjska rozpoczęła próbę integracji obu regionów. Arabski został językiem urzędowym na terenie całego kraju. Południowa elita, mówiąca w języku angielskim, zaakceptowała zmianę pod warunkiem szerokiej autonomii oraz własnego rządu. Po dekolonizacji większość władzy pozostała w rękach północnych elit z siedzibą w Chartumie, wywołując niezadowolenie na południu.
W 1955 rozgoryczenie spowodowane dominacją muzułmanów arabskich doprowadziło do buntu wśród żołnierzy w południowej prowincji Ekwatoria. Rebelianci zarzucali rządowi w Chartumie niewywiązanie się z obietnicy złożonej Wielkiej Brytanii – stworzenia systemu federalnego. Przez następne 17 lat w południowych prowincjach dochodziło do wielu protestów społecznych oraz postulatów żądających autonomii regionalnych lub bezwarunkowych secesji.
Kolejnym czynnikiem konfliktogennym było nierównomierne występowanie zasobów naturalnych w Sudanie, w którym to właśnie na południu istnieją znaczne zasoby ropy naftowej. Przychody ze sprzedaży ropy stanowiły około 70% eksportu Sudanu. Ze względu na liczne dopływy Nilu i większą liczbę opadów, a tym samym większy dostęp do wody, ziemia w Sudanie Południowym jest bardziej urodzajna w przeciwieństwie do północy kraju, znajdującej się na skraju Sahary. Chęć północy do kontroli nad tymi zasobami, a na południu sprzeciw i ochrona własnych zasobów w dużej mierze przyczyniła się do wojny. Równolegle w czasie trwania konfliktu dochodziło do starć między głównymi plemionami południa, Dinków i Nuerów.
Rozpoczęcie konfliktu.
Ten chroniczny stan rebelii wobec rządu centralnego został zawieszony w 1972, po podpisaniu w Addis Abebie porozumienia przyznającego mieszkańcom południowego Sudanu szeroką autonomię w sprawach wewnętrznych. W 1976, po nieudanym zamachu stanu, o którego przygotowanie oskarżono wywiad libijski, Sudan zerwał stosunki dyplomatyczne z Trypolisem. Wzmożono także represje wobec opozycji. W 1983, w ramach kampanii islamizacji kraju, prezydent Dżafar Muhammad an-Numajri zadeklarował przekształcenie Sudanu w republikę islamską; dzieląc południowe prowincje na trzy regiony i jednocześnie wprowadzając islamskie prawo szariatu na tym obszarze. Posunięcie to było kontrowersyjne nawet wśród społeczności muzułmańskiej. 26 kwietnia 1983 prezydent an-Numajri ogłosił stan wyjątkowy, po części w celu zapewnienia przestrzegania prawa szariatu. Większość zagwarantowanych konstytucyjnie praw podstawowych zostało zawieszonych. Na północy w nagłych wypadkach sądy orzekały w sprawach karnych w trybie przyśpieszonym. Osoby wyznające inne religie niż islam również zostały poddane tym restrykcjom. Wydarzenia te doprowadziły do wznowienia wojny domowej.
Ludowa Armia Wyzwolenia Sudanu (SPLA) została założona w 1983 jako ruch partyzancki działający na południu kraju, którego członkowie rekrutowali się głównie spoza kręgów arabskich. Głównym celem SPLA była walka przeciwko władzy centralnej oraz próba ustanowienia niezależnego państwa w południowym Sudanie pod kierownictwem tejże grupy. Jej liderem oraz założycielem był John Garang. Grupa pierwotnie składała się głównie z dezerterów z armii sudańskiej. Partyzantka niemal natychmiast uzyskała wsparcie oraz możliwość utworzenia baz w Etiopii rządzonej przez Mengystu Hajle Marjama (było to m.in. odpowiedzią na wsparcie Sudanu dla erytrejskich separatystów). We wrześniu 1984 prezydent Numajri ogłosił koniec stanu wyjątkowego oraz koniec przyśpieszonych rozpraw sądowych, jednakże wkrótce zostały uchwalone nowe prawa dotyczące postępowań sądowych, legalizujące wiele praktyk które były stosowane w czasie stanu wyjątkowego. Pomimo publicznych zapewnień prezydenta, że prawa niemuzułmanów będą respektowane, mieszkańcy południa oraz dysydenci pozostali niechętni władzy w Chartumie.
Dostawy broni.
Sudan pozyskiwał broń dla swoich wojsk z różnych krajów. Po uzyskaniu niepodległości, głównym dostawcą broni wraz ze szkoleniami była Wielka Brytania. Jednak w wyniku wojny sześciodniowej w 1967, stosunki między oboma krajami uległy ochłodzeniu, podobnie jak i ze Stanami Zjednoczonymi oraz Republiką Federalną Niemiec.
Od 1968 do 1972, ze Związku Radzieckiego, jak i z państw bloku wschodniego płynęła duża pomoc militarna, wraz z pomocą techniczną i szkoleniami dla wojsk Sudanu. W tym czasie liczebność wojska wzrosła z około 18 000 do 50 000 ludzi. Duża liczba czołgów, samolotów oraz artylerii została nabyta i wprowadzona do użycia do końca 1980.
Do ochłodzenia stosunków między obiema stronami doszło po zamachu stanu w 1972, wtedy też rząd w Chartumie rozpoczął dążenie do dywersyfikacji swoich dostawców. Związek Radziecki pozostał głównym dostawcą broni do 1977, kiedy to jawne poparcie marksizującej Etiopii względem południowosudańskich rebeliantów doprowadziło do zerwania współpracy z sudańskim rządem. Wtedy też Chińska Republika Ludowa stała się głównym dostawcą uzbrojenia.
Także sąsiedni Egipt był ważnym partnerem wojskowym w latach 70., zapewniając dostęp do rakiet, sprzętu wojskowego i załogi tankowców.
Dostawy broni z zachodnich krajów zostały wznowione w połowie lat 70. Stany Zjednoczone rozpoczęły sprzedaż broni około 1976, chcąc przeciwdziałać sowieckiemu wsparciu dla Etiopczyków i Libijczyków.
1985–1991.
Początek 1985 przyniósł poważne niedobory paliwa i chleba w Chartumie, rosnące siły rebelii na południu, suszę, głód oraz coraz trudniejsze warunki życia. Na początku kwietnia, podczas nieobecności prezydenta Numajriego w kraju, w odpowiedzi na wzrost cen chleba i innych produktów wybuchły masowe demonstracje.
6 kwietnia kilku wyższych oficerów wojskowych, którym przewodził gen. Abd er-Rahman Suwar ad-Dahab przeprowadziło zamach stanu. Wśród pierwszych dekretów nowego rządu było zawieszenie konstytucji z 1983, uznającej Sudan za islamskie państwo oraz rozwiązania partii prezydenta Numajriego – Sudańskiej Unii Socjalistycznej (ang. "Sudan Socialist Union", SSU)
Jednakże ustawy wprowadzające prawo szariatu nie zostały zawieszone. Powołano 15-osobową wojskową radę przejściową pod przewodnictwem gen. Suwar ad-Dahaba. W porozumieniu z nieformalną konfederacją partii politycznych, związków zawodowych, organizacji zawodowych, znanej jako „Gathering”, konfederacja ta mianowała tymczasową radę ministrów pod przewodnictwem premiera Al-Dżazuli Dafalla.
Wybory odbyły się w kwietniu 1986, wojskowa rada zrzekła się zgodnie z obietnicą władzy na rzecz legalnie wybranego rządu. Nowy rząd kierowany przez premiera Sadika al-Mahdiego z Partii Umma, składał się z koalicji partii Umma, Demokratycznej Partii Unionistów ("DUP") (dawniej Partii Narodowo-Unionistycznej, "NUP") Islamskiego Frontu Narodowego ("NIF") oraz kilku innych partii z południa. Koalicja ta rozwiązywała się i ponownie powstawała kilka razy w ciągu najbliższych kilku lat, z Sadikiem al-Mahdim i jego partią Umma na czele.
W maju 1986 rząd Sadika al-Mahdiego rozpoczął negocjacje pokojowe z Ludową Armią Wyzwolenia Sudanu (SPLA), kierowaną przez płk. Johna Garanga. W tym samym roku SPLA oraz wiele innych partii politycznych Sudanu spotkało się w Etiopii oraz wystosowało wspólnie deklarację „Koka Dam”, wzywającą do zniesienia islamskiego prawa konstytucyjnego i zwołania konferencji. W 1988 SPLA i DUP zgodziła się na plan pokojowy, zakładający zniesienie paktów wojskowych z Egiptem i Libią, zamrożenie prawa islamskiego (szariatu), zakończenie stanu wyjątkowego wraz z zawieszeniem broni. Plan przewidywał także zwołanie Zgromadzenia Konstytucyjnego.
W tym okresie wojny domowej wzrosła liczba zabitych, a stan gospodarki nadal się pogarszał. Gdy w 1988 ceny podstawowych towarów zostały podniesione, doszło do zamieszek, w wyniku których podwyżki anulowano. Gdy premier Sadik al-Mahdi odmówił zatwierdzenia planu pokojowego osiągniętego przez Demokratyczną Partię Unionistów ("DUP") i SPLA w listopadzie 1988, DUP opuścił rząd. Nowy rząd składał się zasadniczo z partii Umma i islamskich fundamentalistów z Islamskiego Frontu Narodowego ("NIF").
W lutym 1989 wojsko postawiło ultimatum premierowi Sadikowi al-Mahdiemu – mógł podpisać porozumienie pokojowe lub zostać pozbawiony władzy siłą. Premier zdecydował się powołać nowy rząd z DUP i podpisał porozumienie wynegocjowane przez SPLA/DUP. Zgromadzenie Konstytucyjne było wstępnie planowane na wrzesień 1989.
Jednakże 30 czerwca 1989 kilku oficerów wojskowych pod przewodnictwem płk. Umara al-Baszira dokonało zamachu staniu. Przy wsparciu Islamskiego Frontu Narodowego rozwiązano rząd, na którego miejsce powstała muzułmańsko-arabska junta wojskowa składająca się z 15 funkcjonariuszy (zmniejszona do 12 w 1991). Umar al-Baszir został jednocześnie prezydentem, premierem i szefem narodowych sił zbrojnych.
Nowy rząd zakazał działalności związkom zawodowym, partiom politycznym oraz innym „niereligijnym” instytucjom. Około 78 000 członków wojska, policji i administracji cywilnej zostało usuniętych ze stanowisk w celu przekształcenia instytucji podległych rządowi.
W marcu 1991 został wprowadzony nowy kodeks karny, zakładający zbiorową odpowiedzialność za indywidualne przestępstwa oraz drakońskie kary, tj. ukamienowanie, krzyżowanie czy amputacje rąk i nóg. Chociaż oficjalnie prowincje południowe były zwolnione z tych sankcji islamskich, ustawa z 1991 przewidywała możliwość przyszłego stosowania tego prawa na południu. W 1993 rząd rozpoczął przenoszenie wszystkich niemuzułmańskich sędziów z południa na północ, zastępując ich muzułmańskimi odpowiednikami.
1991–2001.
Szacuje się, że aż 200 tys. mieszkańców południowego Sudanu zostało wziętych do niewoli, głównie podczas najazdów wojsk północnych na miasteczka i wsie. Pod pretekstem walki z rebeliantami rząd Sudanu rozmieścił na południu milicje oraz regularne siły zbrojne, które miały za zadanie notoryczne ataki i rajdy na wioski w celu pozyskania niewolników i bydła.
SPLA kontrolowało kilka dużych obszarów takich jak Ekwatoria, Bahr al-Ghazal oraz A’ali an-Nil; prowadziła także operacje w południowej części Darfuru, Kordofanu czy dorzeczu Nilu Błękitnego. Pod kontrolą rządu było kilka największych miast leżących ma południu, w tym Dżuba, Wau oraz Malakal. Nieformalne zawieszenie broni trwające od maja, zostało pogwałcone w październiku 1989.
W sierpniu 1991, w wyniku wewnętrznej niezgody pomiędzy rebeliantami, przeciwnicy pułkownika Garanga utworzyli stojący w opozycji do SPLA – Ruch Niepodległości Sudanu Południowego. Na czele organizacji stanęli Riek Machar i Lam Akol.
Usama ibn Ladin i jego organizacja Al Kaida przeniosła się do Sudanu w 1991. To tutaj doszło do pierwszych zamachów terrorystycznych przeprowadzonych przez Al Kaide.
W latach 1990–1991 rząd Sudanu popierał Saddama Husajna podczas wojny w Zatoce Perskiej. To wymusiło rewizje postawy Stanów Zjednoczonych wobec Sudanu. Administracja George’a Busha wstrzymała inwestycje oraz zatrzymała dopływ gotówki z sąsiednich krajów. USA rozpoczęły izolację Sudanu na arenie międzynarodowej.
We wrześniu 1992 William Nyuon Bany utworzył drugi odłam rebeliantów, a w lutym 1993, pod przewodnictwem Kerubino Kwanyin Boli powstała trzecia rebeliancka frakcja. 5 kwietnia 1993 trzy dysydenckie frakcje rebeliantów ogłosiły powstanie koalicji podczas konferencji prasowej Nairobi.
Od 1993 przywódcy Erytrei, Etiopii, Ugandy i Kenii rozpoczęli realizowane inicjatywy na rzecz pokoju w Sudanie pod egidą Międzyrządowej Organizacji Rozwoju (IGAD), jednakże inicjatywa ta nie odniosła spodziewanych rezultatów. Mimo niepowodzeń, IGAD sporządziło 1994 Deklarację zasad (DOP), której celem było określenie podstawowych elementów niezbędnych do sprawiedliwego i pokojowego rozstrzygnięcia konfliktu, tj. stosunek między religią a państwem, podziału władzy, podziału majątku, oraz prawa do samorządności na południu. Rząd Sudanu nie podpisał DOP do 1997, gdy go do tego zmusiła seria przegranych bitew z SPLA.
W 1995 koalicja wewnętrznych oraz zagranicznych partii opozycyjnych z północy i południa utworzyła Narodowy Sojusz Demokratyczny ("NDA"), jako główną organizację antyrządową, która mogłaby doprowadzić do wybuchu kolejnej wojny domowej, tym razem na północy.
W 1996 Osama bin Laden został wydalony z Sudanu, a jego organizacja przeniosła się do Afganistanu.
W 1997 rząd podpisał szereg umów z koalicją rebeliantów kierowaną przez byłego porucznika Rieka Machara, pod hasłem „"Pokój z Within"”. Porozumienie obejmowało prowincje Chartum, rebeliantów z Gór Nubijskich oraz miasto Kodok (Faszoda), zakładało ono zakończanie konfliktu zbrojnego z rządem lub współpracę rebeliantów w walce przeciwko SPLA. Wielu przywódców rebeliantów przeniosło się do Chartumu, gdzie rozpoczęło marginalną pracę w administracji centralnej lub współpracowało z rządem w operacjach wojskowych. Porozumienie zostało podpisane równolegle z Deklaracją Zasad (DOP) proponowaną przez IGAD.
W lipcu 2000 powstała libijsko-egipska inicjatywa wzywająca do stworzenia rządu tymczasowego, podziału władzy, reformy konstytucyjnej oraz wolnych wyborów. Przywódcy południa sprzeciwili się tej inicjatywie, ponieważ nie zawierała kwestii relacji między religią a państwem oraz prawa samostanowienia dla południa. Została także skrytykowana jako bardziej ukierunkowana na ochronę interesów bezpieczeństwa Egiptu, dążącego do jedności w Sudanie.
Pomoc zagraniczna.
W marcu 1989 rząd Sadika al-Mahdiego uzgodnił z Organizacją Narodów Zjednoczonych oraz ofiarodawcami szczegóły planu o nazwie "Operation Lifeline Sudan" (OLS), w ramach którego ok. 100 tys. ton żywności zostanie dostarczonych obu walczącym stronom. Faza druga operacji została zatwierdzona przez rząd, jak i SPLA w marcu 1990. W 1991 Sudan nawiedziła dwuletnia susza, powodując niedobór żywności w całym kraju.
USA, ONZ oraz wiele innych krajów próbowało wspomóc i skoordynować pomoc międzynarodową zarówno dla północnego, jak i południowego Sudanu. Jednakże ze względu na łamanie praw człowieka przez Sudan oraz proiracką politykę wobec wojny w zatoce perskiej, zdobycie środków humanitarnych dla Sudanu było utrudnione.
Porozumienie.
W 2003, podczas rozmów pokojowych między rebeliantami a rządem, poczyniono znaczne postępy. Na początku 2004 obie strony uzgodniły, że w wyniku ostatecznego traktatu pokojowego, południowy Sudan będzie cieszyć się szeroką autonomią przez okres sześciu lat, a po upływie tego czasu, odbędzie się referendum w sprawie niepodległości.
Ponadto dochody ze sprzedaży ropy naftowej zostaną podzielone równo pomiędzy rządem a rebeliantami w ciągu sześcioletniego okresu przejściowego. Chęci strony rządowej, aby spełnić te obietnice, zostały zakwestionowane przez niektórych obserwatorów, także status trzech centralnych i wschodnich prowincji pozostał nierozstrzygnięty podczas negocjacji.
Umowa została podpisana w dniu 9 stycznia 2005 w Nairobi. Traktat pokojowy zakłada:
Konsekwencje humanitarne konfliktu.
Trwająca wojna domowa wymusiła ucieczkę ponad 4 milionów mieszkańców południa. Niektórzy uciekli do większych miast, jak Dżuba, inni uciekli daleko na północ, a nawet do Etiopii, Kenii, Ugandy czy Egiptu. Osoby te nie były w stanie zdobywać żywność lub zarabiać na siebie, w wyniku czego niedożywienie i głód stały się powszechne. W ciągu 21 lat w konflikcie zginęło ok. 1,5 mln ludzi.
Brak inwestycji na południu kraju spowodował pojawienie się tzw. „"straconych pokoleń"”, nie posiadających możliwości edukacyjnych, dostępu do podstawowych usług opieki zdrowotnej i niskiej perspektywy produktywnego zatrudnienia w małych i słabych gospodarkach na południu lub północy.
Porozumienie osiągnięte w 2005 nie obejmowało konfliktu w Darfurze.
Front Wschodni (organizacja).
Jest to koalicja grup zbrojnych działających we wschodnim Sudanie przy granicy z Erytreą. Właśnie z tej organizacji w styczniu 2005 wystąpiła Sudańska Ludowa Armia Wyzwolenia, która podpisała porozumienie kończące II wojnę domową w Sudanie.
Członkowie Frontu Wschodniego protestują przeciwko nierównościom w redystrybucji zysków z wydobycia ropy naftowej czerpanych przez rząd w Chartumie. Grozili oni przerwaniem dostaw ropy ze złóż do portu morskiego w Port Sudan oraz zaatakowaniem planowanej budowy drugiej rafinerii ropy naftowej w tym mieście. Władze Sudanu zareagowały wzmocnieniem obecności wojsk w tej części kraju.
Wsparcie Frontowi udzielały początkowe władze Erytrei, ale później postanowiły one wspomóc obie strony w rozwiązaniu konfliktu. W połowie 2006 władze Sudanu oraz przedstawiciele Frontu rozpoczęli dwustronne negocjacje w Asmarze, które 14 października 2006 zakończyły się podpisaniem porozumienia pokojowego. Zakłada ono podział władzy i zysków z ropy naftowej na poziomie regionalnym i krajowym oraz przyszłe połączenie trzech stanów Morze Czerwone, Kassala i Al-Kadarif w jedną jednostkę administracyjną.

</doc>
<doc id="1704422" url="https://pl.wikipedia.org/wiki?curid=1704422" title="Anna Kunajewa">
Anna Kunajewa

Anna Siergiejewna Kunajewa, ros. Анна Сергеевна Кунаева (ur. 9 kwietnia 1985) – rosyjska biathlonistka, reprezentantka kraju w zawodach pucharu świata oraz na mistrzostwach świata juniorów
Kunajewa jest brązową medalistką w sztafecie z mistrzostw świata w biathlonie w 2006. Oprócz tego wywalczyła srebro w biegu sztafetowym podczas mistrzostw Europy w Langdorf-Arbersee w 2006.

</doc>
<doc id="1704424" url="https://pl.wikipedia.org/wiki?curid=1704424" title="Akadiański francuski">
Akadiański francuski

Akadiański francuski () – odmiana języka francuskiego używana w prowincjach atlantyckich Kanady.
Użycie.
Akadiańska odmiana francuskiego znacznie różni się od standardowego francuskiego kanadyjskiego (czyli quebeckiego francuskiego). Jest ona używana głównie w Nowym Brunszwiku (francuski jest tam równorzędnym językiem urzędowym razem z angielskim) oraz mniejszościowo w Nowej Szkocji (na południu oraz na Cape Breton) i na Wyspie Księcia Edwarda. Jest to też główna odmiana francuskiego używana na quebeckich Wyspach Magdaleny, wypiera także odmianę nowofundlandzką francuskiego na Nowej Fundlandii.
Historia.
Akadiański jest używany głównie przez Akadian, czyli potomków francuskich osadników osiedlających się we francuskiej kolonii Akadii. Akadianie wywodzili się z osadników przybyłych głównie z zachodniej Francji, w tym z Saintonge, Dolnej Bretanii, Turenii czy Poitou. Po pokoju w Utrechcie z 1713 roku zamieszkujący głównie dzisiejszą Nową Szkocję frankofoni zostali deportowani i rozsiedleni wzdłuż całego wschodniego wybrzeża Ameryki Północnej, część wywieziono też do Francji. Później pozwolono im wrócić, jednak ich dawne ziemie były już zamieszkane przez kolonistów szkockich, dlatego też osiedlali się głównie bardziej na północ, na terenie dzisiejszego Nowego Brunszwiku, gdzie mieszka dziś ok. 88% Akadian.
Fonetyka.
Inwersja „re”.
W wielu słowach „re” zmienia się (w wymowie, nie w pisowni) w „er”. Np. :
Dialekt z St. Marys Bay.
Bardzo charakterystyczna jest wymowa w dialekcie z okolic zatoki St. Marys Bay ("acadien de la baie Sainte-Marie"), na południu Nowej Szkocji.

</doc>
<doc id="1704426" url="https://pl.wikipedia.org/wiki?curid=1704426" title="Parafia św. Faustyny w Górze Śląskiej">
Parafia św. Faustyny w Górze Śląskiej

Parafia św. Faustyny w Górze Śląskiej znajduje się w dekanacie Góra zachód w archidiecezji wrocławskiej. Jej proboszczem jest ks. Arkadiusz Wysokiński. Obsługiwana przez kapłana archidiecezjalnego. Erygowana w 2000.
Aktualnie parafia świętej Faustyny w Górze buduje nową świątynię. Jej wieża będzie miała około 40 metrów. Do czasu oddania nowego obiektu do użytkowania wierni spotykają się w małej kaplicy wybudowanej przy budynku plebanii. 
Budowę plebanii, jak i kościoła, rozpoczął proboszcz - ks. Stanisław Chłopecki tragicznie zmarły w wypadku samochodowym 25 października 2005 roku. 

</doc>
<doc id="1704427" url="https://pl.wikipedia.org/wiki?curid=1704427" title="Prawosławie w Austrii">
Prawosławie w Austrii

Prawosławie w Austrii było tradycyjnie obecne od XVII wieku. W schyłkowym okresie istnienia Cesarstwa Austro-Węgier żyło w nim 3,2 mln wyznawców prawosławia. Po rozpadzie Austro-Węgier stało się ono religią związaną głównie z mniejszościami narodowymi i emigracją zarobkową z obszaru Bałkanów. Według danych z 2005 w Austrii żyło ok. 400 tys. wyznawców prawosławia (w 2014 – blisko 500 tys.).
Serbski Kościół Prawosławny.
W Austrii żyje 150 tys. prawosławnych Serbów, co czyni z nich największą grupę narodowościową w obrębie wyznawców tej religii. W 1893 powstała prawosławna cerkiew św. Sawy w Wiedniu. Po II wojnie światowej ilość Serbów przybywających do Austrii w celach zarobkowych zaczęła szybko przyrastać. Obecnie posiadają oni 4 parafie, w tym dwie cerkwie w Wiedniu.
Patriarchat Konstantynopola.
Pierwsze cerkwie prawosławne na terenie Austrii były związane z przybyciem do kraju kupców greckich, którzy w XVII w. zorganizowali pierwsze bractwa religijne w Wiedniu. W 1776 Grecy uzyskali dekretem cesarskim prawo do swobodnego wyznawania swojej religii, chociaż nie została ona zrównana w prawach z rzymskim katolicyzmem.
Od 1924 wszystkie parafie w jurysdykcji patriarchy Konstantynopola należą do metropolii austriackiej i węgierskiej, jednak dopiero w 1994 został uregulowany ich stosunek względem austriackich władz państwowych. Patriarchat posiada obecnie 6 parafii, z czego dwie w Wiedniu. Planowane jest utworzenie męskiego monasteru.
Patriarchat Antiochii.
Od lat 70. XX wieku w Wiedniu działa parafia podległa patriarsze Antiochii (wchodząca obecnie w skład archidiecezji Niemiec i Europy Centralnej), skupiająca wiernych z Turcji, Syrii, Libanu, Jordanii oraz Iraku. Początkowo korzystała ona z budynków należących do Patriarchatu Konstantynopola, obecnie działa w osobnych obiektach.
Rosyjski Kościół Prawosławny.
W 1762 powstała pierwsza rosyjska kaplica prawosławna, działająca przy ambasadzie rosyjskiej. W 1899 Rosyjski Kościół Prawosławny wzniósł w Wiedniu sobór św. Mikołaja, w tym samym czasie powstały trzy inne parafie. Obecnie czynna jest tylko jedna z nich – parafia św. Mikołaja w Wiedniu, zaś terytorium Austrii obejmuje eparchia wiedeńska i austriacka (w skład której wchodzą jeszcze dwie parafie: w Grazu i Linzu). Na terenie Austrii (w Salzburgu) działa też parafia wchodząca w skład eparchii berlińskiej i niemieckiej Rosyjskiego Kościoła Prawosławnego poza granicami Rosji.
Rumuński Kościół Prawosławny.
Rumuński Kościół Prawosławny posiada 5 parafii na terenie Austrii, z czego tylko jedna, w Wiedniu, posiada wolnostojącą cerkiew św. Andrzeja. Pozostałe mieszczą się w budynkach prywatnych.
Bułgarski Kościół Prawosławny.
Prawosławni Bułgarzy byli obecni na terenie dzisiejszej Austrii już w XIX wieku, jednak dopiero w 1887 uzyskali pierwszą własną kaplicę św. Stefana, wcześniej korzystali z już istniejących parafii rosyjskich i greckich. Obecnie w jurysdykcji tego Kościoła jest jedna parafia – św. Iwana Rilskiego.
Współpraca.
Wszystkie prawosławne organizacje kościelne działające w Austrii są zrzeszone w organizacji "Pro Oriente", która popularyzuje wiedzę o prawosławiu w społeczeństwie i koordynuje ich współpracę. Ponadto ich przedstawiciele biorą udział w pracach Austriackiej Rady Kościołów.

</doc>
<doc id="1704428" url="https://pl.wikipedia.org/wiki?curid=1704428" title="Teen pop">
Teen pop

Teen pop (z ang. „młodzieżowy pop”) – gatunek muzyczny, który łączy teksty o problemach, uczuciach, życiu nastolatków i muzykę pop. Charakterystyczną cechą owego nurtu jest swobodne łączenie ze sobą takich gatunków jak pop, dance, blues, rock, country, R&amp;B, czy muzyka elektroniczna. Według amerykańskiego muzycznego czasopisma "Rolling Stone" najważniejszymi przedstawicielami teen popu w latach 90. XX wieku byli Britney Spears i Backstreet Boys"." Poza nimi do najpopularniejszych artystów teen pop, należeli N Sync, Spice Girls, Girls Aloud, Sugababes oraz Destiny’s Child. Teen pop zapoczątkował modę na boys bandy i girls bandy w schyłkowej fazie XX wieku i kontynuował ją w pierwszej dekadzie XXI wieku. Obecnie ów gatunek muzyczny prezentują tacy artyści jak Carly Rae Jepsen, Selena Gomez, Miley Cyrus, Demi Lovato, Justin Bieber, Tokio Hotel, Taylor Swift, Hilary Duff, One Direction, 5 Seconds of Summer, Bars and Melody, Shawn Mendes czy też Little Mix.

</doc>
<doc id="1704430" url="https://pl.wikipedia.org/wiki?curid=1704430" title="Szczuroskoczek przybrzeżny">
Szczuroskoczek przybrzeżny

Szczuroskoczek przybrzeżny ("Dipodomys compactus") – gatunek ssaka podrodziny szczuroskoczków (Dipodomyinae) w obrębie rodziny karłomyszowatych (Heteromyidae). 
Zasięg występowania.
Szczuroskoczek przybrzeżny występuje w Ameryce Północnej zamieszkując w zależności od podgatunku:
Taksonomia.
Gatunek po raz pierwszy naukowo opisał w 1889 roku amerykański biolog Frederick William True nadając mu nazwę "Dipodomys compactus". Holotyp pochodził z wyspy Padre, w hrabstwie Cameron, w Teksasie, w Stanach Zjednoczonych. 
W oparciu o analizę sekwencji molekularnych "D. compactus" należy do grupy gatunkowej "ordii" wraz z "D. ordii", do którego jest bardzo podobny i był wcześniej uważany za konspecyficzny. Autorzy "Illustrated Checklist of the Mammals of the World" rozpoznają dwa podgatunki.
Morfologia.
Długość ciała (bez ogona) samic 105–134 mm, samców 99–120 mm, długość ogona samic 105–132 mm, samców 104–135 mm, długość ucha średnio 13 mm, długość tylnej stopy średnio 37 mm; masa ciała samic 44–46 g, samców 40–60 g. 
Ekologia.
Szczuroskoczki przybrzeżne żyją głównie na obszarach z lekkimi glebami porośniętych rzadką roślinnością. Na wyspach preferują obszary wydmowe. Na stałym lądzie preferuje obszary trawiaste, bez krzewów. W piaszczystych glebach kopie nory. Żywi się głównie nasionami roślin. Jest to gatunek aktywny głównie nocami, przez cały rok.

</doc>
<doc id="1704431" url="https://pl.wikipedia.org/wiki?curid=1704431" title="Wu Daozi">
Wu Daozi

Wu Daozi (; ur. ok. 685, zm. ok. 758) – chiński malarz. Zasłynął m.in. namalowaniem pejzażu rzeki Jialin w Syczuanie. Dzieło wykonał na ścianach komnaty pałacowej. Zapoczątkował tym malarstwo pejzażowe w Chinach. 
Charakterystyczną cechą obrazów Wu Daozi była spontaniczność, siła wyrazu i subiektywność. Artysta nie przykładał wagi do oddania w dziele dokładności szczegółów. Jego obrazy cechowały szerokie pociągnięcia i „szaleńcza energia pędzla”. 
Żadne z jego dzieł nie przetrwało, zostały one zniszczone w 845 roku wraz ze świątyniami buddyjskimi, w których się znajdowały. Znane są jedynie z opisów innych malarzy i krytyków sztuki oraz późniejszych kopii m.in. wyrytych w kamieniu.
Legenda powiada, że ten wielki artysta nigdy nie umarł, ale po prostu odszedł z tego świata. Kiedy ukończył wielką kompozycję krajobrazową, zamyślił się nad swoim dziełem. Po chwili wstąpił na namalowaną przez siebie ścieżkę i odszedł w dal, znikając na zawsze w swym pejzażu. 

</doc>
<doc id="1704432" url="https://pl.wikipedia.org/wiki?curid=1704432" title="Krottenkopf">
Krottenkopf

Krottenkopf – szczyt w paśmie Bayerische Voralpen, części Alp Wschodnich. Leży w Niemczech, w Bawarii. Jest to najwyższy szczyt tego pasma. Leży około 10 km na północny wschód od Garmisch-Partenkirchen. Szczyt można zdobyć ze schroniska Weilheimer Hütte (1946 m).

</doc>
<doc id="1704434" url="https://pl.wikipedia.org/wiki?curid=1704434" title="Parafia św. Katarzyny Aleksandryjskiej w Górze Śląskiej">
Parafia św. Katarzyny Aleksandryjskiej w Górze Śląskiej

 
Parafia św. Katarzyny Aleksandryjskiej w Górze znajduje się w dekanacie Góra wschód w archidiecezji wrocławskiej. Jej proboszczem jest ks. Henryk Wachowiak. Obsługiwana przez kapłana archidiecezjalnego. Erygowana w XIV wieku.
Linki zewnętrzne.
 

</doc>
<doc id="1704435" url="https://pl.wikipedia.org/wiki?curid=1704435" title="Triumf cnoty">
Triumf cnoty

Triumf cnoty (wł. "Trionfo della Virtù") – obraz włoskiego malarza i rytownika Andrei Mantegni.
Obraz został wykonany dla gabinetu Izabeli d’Este jako uzupełnienie do innego obrazu Mantegni pod tytułem "Parnas". Artysta wykonał obraz ściśle według wytycznych Izabeli, która pragnęła posiadać dzieło ilustrujące idee literackie nie ujęte dotychczas w żadnych innych pracach.
Tematyka obrazu.
"Triumf cnoty" miał ukazywać alegorię cnót kardynalnych. Głównymi bohaterami przedstawionej sceny są boginie Atena i Wenus. Wenus pojawia się w ogrodzie w towarzystwie przywar, tym samym przepędzając cnoty: Męstwo, Umiarkowanie i Sprawiedliwość, więżąc Roztropność i porzucając Czystość. Następnie do ogrodu wkracza Atena, by przywrócić ład. Postacie Wenus i Ateny są tym samym aluzją do dwóch różnych postępowań. Prawie każdej postaci jest przypisany odpowiedni cytat umożliwiający rozpoznanie jej.
Po lewej stronie widać Atenę, boginię mądrości identyfikowaną z Mądrością, odzianą w zbroję i trzymającą złamaną włócznię co może sugerować zadanie potężnego ciosu nieprzyjaciołom. W lewej ręce trzyma tarczę, którą zasłania się przed strzałami amorków, próbujących przeciwstawić się jej czystości. Naga Wenus, jako symbol Pożądliwości lub Nieczystości, stoi w wyzywającej pozie na grzbiecie centaura, uosobienia prymitywnych instynktów człowieka poskramiane przez Mądrość. Pomiędzy boginiami biegną dwie kobiece postacie identyfikowane jako symbole Czystości. Poniżej w sadzawce znajdują się przywary. Od lewej strony, przedstawione zostało Lenistwo (postać bez rąk) prowadzone przez Gnuśność. Para wspólnie nie jest w stanie nic dokonać, a przy niej widnieje cytat z "Lekarstwa na miłość" Owidiusza: "Jeśli zrezygnujesz z próżnowania łuk Kupidyna sczeźnie". Kolejną postacią jest małpa identyfikowana najczęściej z Pożądliwością, lecz tu napis na wstędze mówi o Nieśmiertelnej Nienawiści, Fałszu i Złej Woli (Nienawiść, Oszustwo, Przebiegłość). W woreczkach przewieszonych na sznurkach znajduje się zło które można rozsiewać. Za centaurem dwie postacie Chciwość i Niewdzięczność wynoszą z ogrodu Ignorancję. Ta ostatnia ma na głowie koronę, co sugeruje, iż to ona rządzi światem.
Po obu stronach znajdują się napisy. Po lewej stronie Dafne w postaci drzewa oliwnego jest opleciona zapisaną wstęgą. Napis głosi: "Przybądźcie boscy towarzysze cnót, które powracają do nas z niebios, wygnajcie obrzydłe monstra przywar z naszego domostwa". Po lewej stronie, na ścianie za którą była uwięziona Roztropność, znajduje się kontynuacja tekstu: "A wy o bogowie pomóżcie mi matce wszelkich cnót". Roztropność była uważana za matkę wszystkich cnót i z nią utożsamiała się Izabela.
Nad ogrodem, na obłoku chmury spływającym w dół, przedstawione zostały trzy cnoty kardynalne – Sprawiedliwość, Męstwo i Umiarkowanie.

</doc>
<doc id="1704436" url="https://pl.wikipedia.org/wiki?curid=1704436" title="Cirsium decussatum">
Cirsium decussatum



</doc>
<doc id="1704439" url="https://pl.wikipedia.org/wiki?curid=1704439" title="Prawosławie w Liechtensteinie">
Prawosławie w Liechtensteinie

Obecność prawosławia w Liechtensteinie wiąże się z białą emigracją rosyjską po rewolucji październikowej, a także z emigracją zarobkową z Grecji i Serbii. Od 1955 opieką nad wiernymi prawosławnymi w tym kraju zajmuje się Federacja Prawosławna, uznawana przez władze państwowe od roku następnego. Koordynuje ona działania kapłanów greckich i serbskich, którzy w najważniejsze święta prawosławne odprawiają Boskie Liturgie w prywatnych cerkwiach domowych w Vaduz i Schaan, przyjeżdżając z parafii w St. Gallen. W 2005 w Liechtensteinie żyło 365 chrześcijan prawosławnych.
Przedstawiciele prawosławia uczestniczą w pracach Grupy Roboczej ds. Wyznań Chrześcijańskich w Liechtensteinie.

</doc>
<doc id="1704441" url="https://pl.wikipedia.org/wiki?curid=1704441" title="Hinteres Sonnwendjoch">
Hinteres Sonnwendjoch

Hinteres Sonnwendjoch – szczyt w paśmie Bayerische Voralpen, części Alp Wschodnich. Leży w Austrii w kraju związkowym Tyrol, tuż przy granicy z Niemcami.

</doc>
<doc id="1704442" url="https://pl.wikipedia.org/wiki?curid=1704442" title="Brzeźniczka (dopływ Zagożdżonki)">
Brzeźniczka (dopływ Zagożdżonki)

Brzeźniczka – struga, lewy dopływ Zagożdżonki o długości 4,12 km. 
Wypływa z bagien uroczyska "Mokry Wierch". Płynie na wschód przez Puszczę Kozienicką, przecinając drogę z Pionek do Augustowa. Dalej płynie dość głębokim wąwozem porośniętym bogatym runem i starodrzewiem. Na swojej drodze tworzy liczne zakola. Na terenie rezerwatu leśnego Brzeźniczka, poniżej leśniczówki "Krasna Dąbrowa", wpada do Zagożdżonki. 

</doc>
<doc id="1704444" url="https://pl.wikipedia.org/wiki?curid=1704444" title="Parafia św. Jakuba Apostoła w Sobótce">
Parafia św. Jakuba Apostoła w Sobótce

 
Parafia św. Jakuba Apostoła w Sobótce znajduje się w dekanacie Sobótka w archidiecezji wrocławskiej. Jej proboszczem jest ks. Edward Jurek. Obsługiwana przez kapłanów archidiecezjalnych. Erygowana w XIII wieku.

</doc>
<doc id="1704445" url="https://pl.wikipedia.org/wiki?curid=1704445" title="Ubaldo Matildo Fillol">
Ubaldo Matildo Fillol



</doc>
<doc id="1704446" url="https://pl.wikipedia.org/wiki?curid=1704446" title="Julian Glover">
Julian Glover

Julian Wyatt Glover (ur. 27 marca 1935 w Londynie) – brytyjski aktor teatralny i filmowy.
Glover jest przede wszystkim znakomitym aktorem teatralnym, występował m.in. w Royal Shakespeare Company. Szerokiej publiczności i fanom „bondowskiej serii” pozostaje w pamięci jako Aristotle Kristatos – przeciwnik Jamesa Bonda w filmie "Tylko dla twoich oczu" (1981; John Glen). Zagrał także w wielkich hollywoodzkich produkcjach, takich jak: "" (1980; reż. Irvin Kershner), "Indiana Jones i ostatnia krucjata" (1989; reż. Steven Spielberg), "Troja" (2004; reż. Wolfgang Petersen). Pojawiał się gościnnie w popularnych serialach telewizyjnych; m.in.: "Rewolwer i melonik", "Święty", "Magnum", "Detektyw Remington Steele".
Życie prywatne.
Aktor był dwukrotnie żonaty, pierwszy raz ożenił się w 1957 roku z aktorką Eileen Atkins, z którą rozstał się w 1966. Drugą wybranką Glovera była również aktorka Isla Blair, z którą ożenił się w 1968 roku i ma z nią syna Jamiego Glovera.

</doc>
<doc id="1704447" url="https://pl.wikipedia.org/wiki?curid=1704447" title="Hoher Fricken">
Hoher Fricken

Hoher Fricken – szczyt w paśmie Bayerische Voralpen, części Alp Wschodnich. Leży w Niemczech, w Bawarii.

</doc>
<doc id="1704448" url="https://pl.wikipedia.org/wiki?curid=1704448" title="Reprezentacja Ukrainy w futsalu mężczyzn">
Reprezentacja Ukrainy w futsalu mężczyzn

Reprezentacja Ukrainy w futsalu reprezentuje Ukrainę w międzynarodowych rozgrywkach futsalowych. Za jej funkcjonowanie odpowiedzialne jest Stowarzyszenie Mini-Futbolu (Futsalu) Ukrainy (ukr. АМФУ – Асоціація міні-футболу (футзалу) України, "AMFU – Asociacija mini-futbołu (futzału) Ukrajiny") która posiada status członka zbiorowego Ukraińskiego Związku Piłki Nożnej.
Historia.
Narodową kadrę Ukrainy w futsalu utworzono w 1994 – przed rozpoczęciem turnieju eliminacyjnego do 3. Mistrzostw Świata 1996. Swój pierwszy oficjalny mecz międzypaństwowy rozegrała 5 czerwca 1994 w Mińsku przeciwko Białorusi, wygrywając 2:1. Najwyższe zwycięstwo 20:1 odniosła w meczu przeciwko Armenii rozegranym 17 lutego 2000 w Słowenii. Największą porażkę 0:16 poniosła w meczu przeciwko Brazylii 13 grudnia 1998 w Rio de Janeiro. Największym sukcesem ukraińskiej reprezentacji w futsalu jest dwukrotne wicemistrzostwo Europy, wywalczone w 2001 w Rosji oraz w 2003 we Włoszech.

</doc>
<doc id="1704449" url="https://pl.wikipedia.org/wiki?curid=1704449" title="M3 (stacja telewizyjna)">
M3 (stacja telewizyjna)

M3 – publiczna stacja telewizyjna działająca na terenie Węgier. Jedna z trzech państwowych stacji telewizyjnych węgierskich. 
Stacja powstała 20 grudnia 2013 roku. M3 oferowała programy oraz seriale archiwalne Magyar Televízió, które zostały emitowane w latach 1956–1989. M3 zakończył nadawanie 30 kwietnia 2019 roku z nieznanych powodów, ale kontynuuje nadawanie w internecie na stronie Archiwum MTVA.

</doc>
<doc id="1704450" url="https://pl.wikipedia.org/wiki?curid=1704450" title="Miron (patriarcha Rumunii)">
Miron (patriarcha Rumunii)

Miron, imię świeckie Elie Cristea (ur. 18 lipca 1868 w Toplița, zm. 6 marca 1939 w Cannes) – patriarcha Rumuńskiego Kościoła Prawosławnego.
Życiorys.
Pochodził z rodziny chłopskiej, rodzina jego matki była związana z obrządkiem greckokatolickim, zaś rodzina ojca z wyznaniem prawosławnym. W 1887 ukończył gimnazjum w Năsăud i zaczął studia w Instytucie Teologicznym w Sybinie. W tym okresie działał w stowarzyszeniu kulturalno-oświatowym "Virtus Romana Rediviva".
Po ukończeniu w 1890 studiów w Sybinie, otrzymał stypendium od miejscowego metropolity, które umożliwiło mu kontynuację nauki na Uniwersytecie Budapeszteńskim, na wydziale filologicznym i filozoficznym. W maju 1895 obronił pracę doktorską z zakresu filologii, dotyczącą postaci Mihaia Eminescu. W tym czasie zajmował się także pracą dziennikarską. W latach 1898–1900 pracował jako redaktor rumuńskojęzycznego pisma "Telegraful Român", ale ostatecznie wybrał karierę duchowną.
Po powrocie do Sybinu pełnił funkcję sekretarza konsystorza, zaś w czerwcu 1902 wstąpił do klasztoru w Hodosz-Bodrog, przyjmując imię zakonne Miron. Wybrany w listopadzie 1910 przez konsystorz na biskupa, metropolitę Caransebeș został wyświęcony w maju 1910 w Sybinie.
Był jednym z inicjatorów i współtwórców zjednoczenia Siedmiogrodu ze Starym Królestwem, o którym zdecydowało Zgromadzenie Narodowe, zebrane w grudniu 1918 w Alba Iulia. Cristea znalazł się w składzie prezydium Zgromadzenia i był członkiem delegacji siedmiogrodzkiej, która przedłożyła Akt Zjednoczenia królowi Ferdynandowi.
31 grudnia 1919 został wybrany arcybiskupem stołecznej archidiecezji i metropolitą Wołoszczyzny. Do 1925 zajmował się głównie integracją struktur kościelnych Starego Królestwa, Siedmiogrodu i Besarabii. 12 lutego 1925 decyzją parlamentu rumuńskiego metropolia bukareszteńska została podniesiona do rangi patriarchatu, a Święty Synod Kościoła wybrał metropolitę Mirona pierwszym patriarchą.
Wspierał powrót do Rumunii króla Karola II, a kiedy ten wprowadził dyktaturę królewską 10 lutego 1938 – stanął na czele rządu. Sprawował tę funkcję aż do śmierci. W styczniu gwałtownie pogorszył się stan jego zdrowia. W lutym 1939 rozwijająca się choroba serca zmusiła go do pozostania w Cannes, gdzie zmarł dwa tygodnie później. Trumna z ciałem patriarchy została przewieziona z Francji pociągiem do Rumunii, a wierni na wszystkich stacjach w Rumunii oddawali hołd zmarłemu. Doczesne szczątki hierarchy złożono w katedrze patriarchalnej w Bukareszcie.
W 1929 odznaczony Orderem Orła Białego.

</doc>
<doc id="1704451" url="https://pl.wikipedia.org/wiki?curid=1704451" title="Hohe Kisten">
Hohe Kisten

Hohe Kisten – szczyt w paśmie Bayerische Voralpen, części Alp Wschodnich. Leży w Niemczech, w Bawarii. Leży na północny wschód od Krottenkopf.

</doc>
<doc id="1704454" url="https://pl.wikipedia.org/wiki?curid=1704454" title="Rotwand">
Rotwand

Rotwand – szczyt w paśmie Bayerische Voralpen, części Alp Wschodnich. Leży w Niemczech, w Bawarii.

</doc>
<doc id="1704455" url="https://pl.wikipedia.org/wiki?curid=1704455" title="Tenis ziemny na Letnich Igrzyskach Olimpijskich 1908">
Tenis ziemny na Letnich Igrzyskach Olimpijskich 1908

Wyniki turnieju tenisa ziemnego rozegranego podczas Letnich IO w Londynie w 1908 r.:
Bibliografia.
 

</doc>
<doc id="1704457" url="https://pl.wikipedia.org/wiki?curid=1704457" title="Großer Traithen">
Großer Traithen

Großer Traithen – szczyt w paśmie Bayerische Voralpen, części Alp Wschodnich. Leży w Niemczech, w Bawarii.

</doc>
<doc id="1704459" url="https://pl.wikipedia.org/wiki?curid=1704459" title="Parafia Najświętszego Serca Pana Jezusa w Sobótce">
Parafia Najświętszego Serca Pana Jezusa w Sobótce

 
Parafia Najświętszego Serca Pana Jezusa w Sobótce znajduje się w dekanacie Sobótka w archidiecezji wrocławskiej. Jej proboszczem jest ks. Marek Pieczykolan. Obsługiwana przez kapłanów archidiecezjalnych. Erygowana w XIII wieku.

</doc>
<doc id="1704460" url="https://pl.wikipedia.org/wiki?curid=1704460" title="Wendelstein (szczyt)">
Wendelstein (szczyt)

Wendelstein – szczyt w paśmie Bayerische Voralpen, części Alp Wschodnich. Leży w Niemczech, w Bawarii.

</doc>
<doc id="1704461" url="https://pl.wikipedia.org/wiki?curid=1704461" title="Dudul Dordże">
Dudul Dordże

Dudul Dordże (tyb. བདུད་འདུལ་རྡོ་རྗེ་, wylie: "bDud 'dul rdo rje", pol.: "Wadżra Zwyciężająca Demony" ur. 1733 zm. 1797), trzynasty Karmapa.
Urodził się w miejscowości Czampa Drongsar w roku Wodnego Wołu. W wieku sześciu lat został rozpoznany przez Situpę i przewieziony do klasztoru Tsurphu. Jego intronizacja została opóźniona przez konieczność uzyskania aprobaty VII Dalajlamy. 
Otrzymał pełny przekaz szkoły Kagyu od Tai Situpy. Po śmierci IX Szamarpy wraz z Situpą i Kato Rigdzinem Cełangiem Norbu uznał za jego kolejną inkarnację Paldena Jesze, brata IV Panczenlamy. Wybór ten nie został uznany przez VII Dzialtsaba Rinpocze i mnichów z jednego z głównych klasztorów Szamarpy. Spór zakończył się przed sądem, przyznaniem racji Karmapie.
Znany z odkrycia wielu term.
Zmarł w roku Ognistej Małpy.

</doc>
<doc id="1704469" url="https://pl.wikipedia.org/wiki?curid=1704469" title="Simetsberg">
Simetsberg

Simetsberg – szczyt w paśmie Bayerische Voralpen, części Alp Wschodnich. Leży w Niemczech, w Bawarii.

</doc>
<doc id="1704472" url="https://pl.wikipedia.org/wiki?curid=1704472" title="Risserkogel">
Risserkogel

Risserkogel – szczyt w paśmie Bayerische Voralpen, części Alp Wschodnich. Leży w Niemczech, w Bawarii.

</doc>
<doc id="1704473" url="https://pl.wikipedia.org/wiki?curid=1704473" title="Eugen Bönsch">
Eugen Bönsch

Eugen Bönsch (ur. 1 maja 1897, zm. 24 lipca 1951) – as myśliwski austriackiego w I wojnie światowej z 16 potwierdzonymi zwycięstwami powietrznymi. Zdobywca zaszczytnego tytułu Balloon Buster.
Życiorys.
Od 1915 roku służył Królewsko Cesarskich Siłach Powietrznych K.u.k. Luftfahrtruppen. Od początku 1917 roku służył we Flek 8 w Wiener Neustadt, gdzie przeszedł szkolenie z pilotażu. Od sierpnia 1917 roku został przydzielony do eskadry myśliwskiej Flik 51J. Latał na samolocie Albatros D.III. Razem z jednostką przez cały czas wojny walczył na froncie włoskim. Pierwsze zwycięstwo powietrzne odniósł w okolicach Monte San Gabriele we Włoszech 1 września 1917 roku. Do końca działań wojennych zestrzelił łącznie 10 samolotów i 6 balonów obserwacyjnych. Tuż przed zakończeniem I wojny światowej Eugen Bönsch został zestrzelony prawdopodobnie przez włoskiego asa Flaminia Aveta. Bönsch wyskoczył z palącego się samolotu i szczęśliwie wylądował przy pomocy spadochronu.
Po zakończeniu wojny był właścicielem zajazdu w Czechosłowacji. Po wybuchu II wojny światowej został wcielony do Luftwaffe i służył w stopniu kapitan w bazie lotniczej w Oschatz w Saksonii.
Eugen Bönsch był trzykrotnie odznaczony Złotym Medalem Waleczności.
Eugen Bönsch był jednym z tylko dwóch austro-węgierskich pilotów, którzy zdobyli tytuł Balloon Buster. Drugim z jednym mniej zestrzelonym balonem obserwacyjnym był Godwin Brumowski – as numer jeden Austro-Węgier.

</doc>
<doc id="1704475" url="https://pl.wikipedia.org/wiki?curid=1704475" title="Ruchenköpfe">
Ruchenköpfe

Ruchenköpfe – szczyt w paśmie Bayerische Voralpen, części Alp Wschodnich. Leży w Niemczech, w Bawarii.

</doc>
<doc id="1704478" url="https://pl.wikipedia.org/wiki?curid=1704478" title="Brett Evans">
Brett Evans

Brett Lund Evans (ur. 8 marca 1982 w Johannesburgu) – południowoafrykański piłkarz grający na pozycji lewego obrońcy.
Kariera klubowa.
Karierę piłkarską Evans rozpoczął w klubie Maritzburg City. Następnie trenował w School of Excelence, a w 1998 roku został zawodnikiem Ajaksu Kapsztad. W sezonie 1999/2000 zadebiutował w jego barwach w Premier Soccer League i rozegrał w nim dwa mecze, w których zdobył jednego gola. Osiągnął też swój pierwszy sukces w karierze - zdobył Rothmans Cup. W sezonie 2000/2001 był już podstawowym zawodnikiem Ajaksu, jednak zespół na ogół zajmował miejsca w środku tabeli. W 2004 roku wywalczył z Ajaksem wicemistrzostwo RPA. W 2007 roku zdobył ABSA Cup, dzięki zwycięstwu 2:0 w finale nad Mamelodi Sundowns. W 2008 roku wygrał Telkom Knockout, a także po raz drugi w karierze został wicemistrzem kraju. Obecnie pełni funkcję kapitana Ajaksu Kapsztad.
Kariera reprezentacyjna.
W reprezentacji RPA Evans zadebiutował 20 marca 2002 roku w przegranym 0:1 towarzyskim spotkaniu z Arabią Saudyjską. W 2008 roku został powołany przez Carlosa Alberto Parreirę do kadry na Puchar Narodów Afryki 2008. Tam był rezerwowym i rozegrał jedno spotkanie, z Tunezją (1:3). W swojej karierze ma za sobą występy w reprezentacjach młodzieżowych RPA.

</doc>
<doc id="1704479" url="https://pl.wikipedia.org/wiki?curid=1704479" title="Parafia św. Józefa Oblubieńca Najświętszej Maryi Panny w Bierutowie">
Parafia św. Józefa Oblubieńca Najświętszej Maryi Panny w Bierutowie

Parafia św. Józefa Oblubieńca Najświętszej Maryi Panny w Bierutowie znajduje się w dekanacie Oleśnica wschód w archidiecezji wrocławskiej. Obsługiwana przez kapłanów archidiecezjalnych. Erygowana w XIII wieku.
Kościoły i kaplice.
Parafia posiada najwięcej kościołów i kaplic, spośród wszystkich parafii Archidiecezji Wrocławskiej.

</doc>
<doc id="1704480" url="https://pl.wikipedia.org/wiki?curid=1704480" title="Benediktenwand">
Benediktenwand

Benediktenwand – szczyt w paśmie Bayerische Voralpen, części Alp Wschodnich. Leży w Niemczech, w Bawarii.

</doc>
<doc id="1704482" url="https://pl.wikipedia.org/wiki?curid=1704482" title="Reprezentacja Łotwy w rugby union mężczyzn">
Reprezentacja Łotwy w rugby union mężczyzn

Reprezentacja Łotwy w rugby union mężczyzn – zespół rugby union, biorący udział w imieniu Łotwy w meczach i sportowych imprezach międzynarodowych, powoływany przez selekcjonera, w którym mogą występować wyłącznie zawodnicy posiadający obywatelstwo tego kraju, mieszkający w nim, bądź kwalifikujący się ze względu na pochodzenie rodziców lub dziadków. Za jego funkcjonowanie odpowiedzialny jest Latvijas Regbija Federācija, członek FIRA–AER i IRB.

</doc>
<doc id="1704484" url="https://pl.wikipedia.org/wiki?curid=1704484" title="Heimgarten">
Heimgarten

Heimgarten – szczyt w paśmie Bayerische Voralpen, części Alp Wschodnich. Leży w Niemczech, w Bawarii.

</doc>
<doc id="1704485" url="https://pl.wikipedia.org/wiki?curid=1704485" title="Irvin Kershner">
Irvin Kershner

Irvin Kershner, właściwie Isadore Kershner (ur. 29 kwietnia 1923 w Filadelfii, zm. 27 listopada 2010 w Los Angeles) – amerykański reżyser i aktor filmowy o polskich korzeniach (jego rodzice pochodzili z zachodniej Ukrainy). Znany głównie jako reżyser filmu "".
Życiorys.
Urodził się w Filadelfii w rodzinie żydowskiej. Uczęszczał do Temple University, a następnie studiował projektowanie na Uniwersytecie Kalifornijskim w Los Angeles (UCLA). Potem służył podczas II wojny światowej w Eighth Air Force jako inżynier lotów na bombowcach B-24. Po wojnie przeniósł się do Provincetown w Massachusetts i zajął się malarstwem. W 1948 powrócił do Los Angeles, aby studiować fotografię na UCLA. W 1950 brał udział w kursach filmowych na Uniwersytecie Południowej Kalifornii (USC), jednocześnie tam nauczając. Później w 1950 został zatrudniony przez amerykańską służbę informacyjną do realizacji filmów dokumentalnych dla agencji w Grecji, Iranie i Turcji.
Karierę zaczynał od nauczania na Uniwersytecie Południowej Kalifornii. Jednak szybko zajął miejsce za kamerą filmową, najpierw jako specjalista od fotosów z planu, a potem jako reżyser. Do jego najbardziej znanych filmów należą: "Nigdy nie mów nigdy" (nieoficjalny film z serii o agencie Jamesie Bondzie), "RoboCop 2", "Oczy Laury Mars" i "".
Zmarł 27 listopada 2010 w swoim domu na raka płuc.

</doc>
<doc id="1704488" url="https://pl.wikipedia.org/wiki?curid=1704488" title="Na Deribasowskiej ładna pogoda, ale pada na Brighton Beach">
Na Deribasowskiej ładna pogoda, ale pada na Brighton Beach

Na Deribasowskiej ładna pogoda, ale pada na Brighton Beach – rosyjsko-amerykańska komedia sensacyjna w reżyserii Leonida Gajdaja z 1992 roku.
Opis fabuły.
Trwają przygotowania do spotkania na szczycie prezydentów USA i ZSRR. Spotkanie stoi pod znakiem zapytania bo szefowi działającej w USA rosyjskiej mafii Rabinowiczowi udaje się założyć podsłuch na gorącą linię, łączącą Kreml z Białym Domem. Do USA wyjeżdża superagent z KGB - Fiodor Sokołow, który ma współpracować z agentką CIA, Mary Star i dotrzeć do kierownictwa organizacji mafijnej.
W 1993 był najczęściej wypożyczanym filmem video w Moskwie.

</doc>
<doc id="1704490" url="https://pl.wikipedia.org/wiki?curid=1704490" title="Zespół Crohna">
Zespół Crohna



</doc>
<doc id="1704493" url="https://pl.wikipedia.org/wiki?curid=1704493" title="Leoncjusz (Stasiewicz)">
Leoncjusz (Stasiewicz)

Leoncjusz, imię świeckie Lew Fomicz Stasiewicz (ur. 20 marca 1884 w Tarnogrodzie, zm. 9 lutego 1972 w Michajłowskim) – duchowny Rosyjskiego Kościoła Prawosławnego, archimandryta, jeden z Soboru Świętych Nowomęczenników i Wyznawców Rosyjskich. 
Pochodził z rodziny chłopskiej z Tarnogrodu. W wieku dwudziestu sześciu lat wstąpił do monasteru św. Onufrego w Jabłecznej, tam też przyjął święcenia diakońskie i kapłańskie. W 1915 razem z innymi mnichami udał się na bieżeństwo do Moskwy. W latach 1922–1923 był przełożonym monasteru Przemienienia Pańskiego i św. Eutymiusza Suzdalskiego w Suzdalu. Następnie pełnił funkcje proboszcza w parafiach w Suzdalu, Woroncowie, Michajłowskoje, Jełchowce i ponownie w Michajłowskoje. Trzykrotnie skazywany na karę łagru pod zarzutami agitacji kontrrewolucyjnej i organizowania antyradzieckich stowarzyszeń, spędził w obozach lata 1930–1933, 1935–1938 i 1950–1955. W 1989, pośmiertnie, został całkowicie zrehabilitowany. 
Uznany jeszcze za życia za świętego starca, obdarzonego darami uzdrawiania i przepowiadania przyszłości, został kanonizowany przez Rosyjski Kościół Prawosławny z zezwoleniem na kult lokalny w eparchii iwanowo-wozniesieńskiej w 1999; w 2000 kult ten stał się dozwolony w całym Patriarchacie Moskiewskim. Archimandryta Leoncjusz jest również czczony w Polskim Autokefalicznym Kościele Prawosławnym; głównym ośrodkiem jego kultu w Polsce jest Tarnogród.
Życiorys.
Młodość.
Był jedynym synem Katarzyny i Tomasza Stasiewiczów, głęboko religijnych prawosławnych chłopów zamieszkujących w Tarnogrodzie. Jego wuj Adam był duchownych prawosławnym, posiadał godność protojereja. Jak wspominał przyszły duchowny, w okresie jego dzieciństwa w ich domu wielokrotnie zatrzymywali się na nocleg pielgrzymi, którzy opowiadali mu o odwiedzanych sanktuariach i czczonych w nich świętych. Według Jarosława Charkiewicza edukację podstawową odebrał w szkole ziemskiej, a następnie w czteroklasowym gimnazjum. Inne źródło podaje, że uczył się jedynie w szkole parafialnej. 
W wieku piętnastu lat podjął pracę pisarza w sądzie w Tarnogrodzie. Sześć lat później zmarł jego ojciec. Mimo faktu, że stał się w tym momencie jedynym żywicielem rodziny, jego matka zgodziła się na porzucenie przez niego pracy i podjęcie nauki w prawosławnym seminarium duchownym w Chełmie, by mógł zostać kapłanem.
W monasterach w Jabłecznej, Moskwie i Suzdalu.
31 grudnia 1910 wstąpił jako posłusznik do monasteru św. Onufrego w Jabłecznej. W 1912, w Wielki Poniedziałek, złożył w tymże klasztorze wieczyste śluby mnisze przed przełożonym wspólnoty archimandrytą Serafinem i przyjął imię Leoncjusz na cześć św. Leoncjusza z Rostowa. W tym samym roku zmarła jego matka. Również w 1912, 29 października, biskup chełmski Eulogiusz udzielił mu święceń diakońskich. W roku następnym, 20 maja, nowy biskup chełmski Anastazy wyświęcił go na kapłana. Pobyt w klasztorze w Jabłecznej odegrał znaczną rolę w życiu przyszłego świętego, który przez całe życie uważał jego patrona, św. Onufrego za swojego szczególnego opiekuna.
W latach 1913–1915 był skarbnikiem monasteru. W 1915 razem ze wszystkimi mnichami uciekł przed zbliżającą się linią frontu do Moskwy, gdzie początkowo zamieszkał tymczasowo, a w 1916 został przyjęty na stałe do monasteru Objawienia Pańskiego. Według części źródeł podjął studia w Moskiewskiej Akademii Duchownej, jednak z powodu jej zamknięcia w 1919 nie uzyskał dyplomu. Inne źródło podaje, że Leoncjusz faktycznie podjął naukę w szkole duchownej, jednak była to najpierw niższa szkoła kształcąca kandydatów do kapłaństwa, a następnie seminarium duchowne w Moskwie. Nie ulega natomiast wątpliwości fakt, że edukację duchowny zakończył w 1919, gdy władze bolszewickie zamknęły moskiewskie szkoły teologiczne. W 1919 otrzymał godność igumena. Monaster Objawienia Pańskiego był już wtedy zarejestrowany jako "komuna pracy", by uniknąć likwidacji, zaś igumen Leoncjusz pełnił funkcję przewodniczącego komitetu mieszkańców. 
W listopadzie 1922, na prośbę biskupa suzdalskiego Bazylego, igumen Leoncjusz został przeniesiony do monasteru Przemienienia Pańskiego i św. Eutymiusza w Suzdalu i już w tym samym roku objął obowiązki przełożonego blisko stuosobowej wspólnoty. Podjął starania na rzecz uporządkowania sytuacji finansowej podupadłego klasztoru, jak również na rzecz ponownego wprowadzenia w nim dyscypliny, w tym zgodnego z regułą rozkładu nabożeństw. Znalazł się z tego powodu w konflikcie ze wspólnotą; część mnichów sprzyjała ponadto Żywej Cerkwi. Igumen został przez nich kilkakrotnie pobity. W 1923 władze radzieckie ogłosiły likwidację monasteru. Leoncjusz (Stasiewicz) pozostał jednak w Suzdalu. W 1924 patriarcha moskiewski i całej Rusi Tichon nadał mu godność archimandryty. Początkowo był proboszczem parafii Smoleńskiej Ikony Matki Bożej w Suzdalu, następnie parafii św. Jana Teologa w tym samym mieście. W charakterze tym służył do 1930, ciesząc się znaczną popularnością i szacunkiem wiernych. W 1929 zaangażował się w protesty wiernych przeciwko decyzji o zamknięciu soboru w Suzdalu.
Aresztowanie i pobyt w łagrze.
W 1930 został aresztowany przez OGPU pod zarzutem prowadzenia kontrrewolucyjnej działalności antyradzieckiej. Bezpośrednią przyczyną zatrzymania było przekroczenie przepisów zabraniających cerkiewnego dzwonienia. Razem z nim uwięzionych zostało 31 innych duchownych i ludzi związanych z Cerkwią. Oskarżonym zarzucono w szczególności organizację koła „kobiet-fanatyczek”, w tym byłych mniszek, które z kolei zajmowało się zbiórką pieniędzy dla zesłanego biskupa Grzegorza (Kozyriewa) i wywołało „ekscesy” przy zamykaniu soboru w Suzdalu. Archimandryta miał również za pomocą cytatów z Pisma Świętego dowodzić rychłego upadku ZSRR. Duchowny nie przyznał się do winy i został skazany na trzy lata łagru w Komi. Pracował tam jako felczer towarzyszący brygadzie więźniów budujących drogę. 
Po odbyciu kary uzyskał zgodę biskupa juriew-polskiego Chryzanta na służbę duszpasterską we wsi Borodino. Jednak po roku działalności został aresztowany po raz drugi pod zarzutem prowadzenia agitacji religijnej wśród dzieci, przeciwstawiania się kolektywizacji oraz uczestnictwa w tajnej organizacji monarchistycznej. Duchowny przyznał się jedynie do wręczania dzieciom niewielkich prezentów (piór, ołówków), gdyż, jak twierdził, nie chciał, by dopuszczały się chuligańskich wybryków. 15 lutego 1936 został po raz drugi skazany na trzy lata łagru w Karagandzie, gdzie był pomocnikiem lekarza. W obozie wielokrotnie był szykanowany przez strażników za odmowę wyrzeczenia się wiary. 
W 1938 ihumen Leoncjusz został zwolniony z obozu i ponownie zamieszkał w Suzdalu. Nie objął jednak żadnej parafii. Jedynie nieregularnie wędrował po pobliskich wsiach i odprawiał nabożeństwa w prywatnych domach. Jego postawa wynikała prawdopodobnie z negatywnego stosunku do ustroju ZSRR.
Działalność w Woroncowie i ponowne uwięzienie.
W lipcu 1947 Leoncjusz (Stasiewicz) ponownie podjął służbę w strukturach Rosyjskiego Kościoła Prawosławnego. Decyzją biskupa iwanowskiego i kineszemskiego Michała objął parafię Trójcy Świętej w Woroncowie. Duchowny zorganizował remont cerkwi parafialnej mimo nałożenia na niego wysokiego podatku. Archimandryta prowadził ascetyczny tryb życia, odprawiając wszystkie nabożeństwa sprawowane w klasztorach, nauczał młodzież, wzywał parafian, by w dni świąteczne powstrzymywali się od pracy. Wierni uważali go za świętego starca. 
2 maja 1950 został aresztowany po raz trzeci. Tym razem postawiono mu zarzut rozpowszechniania treści antyradzieckich w kazaniach, w szczególności poprzez zapowiadanie rychłego końca świata, jak również interpretowania w duchu antypaństwowym treści Pisma Świętego. Nie przyznał się do winy. W tym samym roku został skazany na dziesięć lat łagru. Ponownie trafił do obozu w Komi, gdzie cieszył się powszechnym szacunkiem współwięźniów. Siłą swojej modlitwy miał uleczyć córkę naczelnika obozu (według niektórych źródeł dokonał egzorcyzmu). Dzięki temu uzyskał złagodzenie reżimu obozowego i zezwolenie na odprawienie Świętej Liturgii w dniu Paschy. 
Po kilku latach wyrok wydany w sprawie Leoncjusza (Stasiewicza) został zrewidowany. Sąd uznał, że duchowny dopuścił się jedynie okazjonalnych wypowiedzi o charakterze antyradzieckim i skrócił wymierzoną mu karę do pięciu lat. W rezultacie 30 kwietnia 1955 duchowny opuścił obóz. 
Dalsza praca duszpasterska.
20 lipca 1955 biskup iwanowski Benedykt skierował archimandrytę Leoncjusza do parafii św. Michała Archanioła w Michajłowskim. Kapłan natychmiast zdobył znaczny autorytet wśród wiernych. Uzyskał także zgodę na remont cerkwi parafialnej. W uznaniu sukcesów w pracy duszpasterskiej w 1960 został powołany przez biskupa Hilariona do rady eparchialnej i mianowany spowiednikiem duchowieństwa eparchii. Również w 1960 patriarcha moskiewski i całej Rusi uhonorował duchownego prawem odprawiania Świętej Liturgii przy otwartych królewskich wrotach do Pieśni Cherubinów. Jednak już w roku następnym, na skutek fałszywego oskarżenia ze strony duchownego-brata biskupa, kapłan został przez hierarchę suspendowany, a po miesiącu skierowany do ubogiej parafii w Jełchowce. W 1963, na skutek licznych próśb parafian z Michajłowskiego, nowy biskup iwanowski Leonid ponownie skierował archimandrytę do tejże miejscowości.
Podeszły wiek i choroba sprawiły, że w momencie powrotu do Michajłowskiego archimandryta Leoncjusz nie był już w stanie codziennie odprawiać Świętej Liturgii. Przyjmował jednak wiernych w swoim domu, spowiadając, udzielając duchowych rad i pouczeń. Prowadził skromny tryb życia, nie przyjmował ofiar pieniężnych, przeznaczając wszystkie dary wiernych na utrzymanie świątyni. W 1969 został nagrodzony przez patriarchę Aleksego I prawem noszenia drugiego krzyża z ozdobami. 
7 lutego 1972 odsłużył Świętą Liturgię (ostatnią w życiu), następnego dnia nagle zachorował i zmarł 9 lutego w domu parafialnym, w obecności chóru cerkiewnego, który śpiewał dla niego pieśni liturgiczne. Pogrzebowi duchownego przewodniczył archimandryta Ambroży (Szczurow). Zgodnie z wyrażanym wcześniej życzeniem został pochowany na cmentarzu w Michajłowskim. 
W 1989 archimandryta Leoncjusz został całkowicie zrehabilitowany. 
Kult.
Leoncjusz (Stasiewicz) był uważany za świętego jeszcze za życia. Jego nieformalny kult rozwinął się natychmiast po jego śmierci. W pobliżu jego grobu wybiło źródło, uznawane przez prawosławnych za obdarzone mocą leczenia chorób. Cerkiew uznaje również, że na grobie duchownego dochodziło do cudów. 
W 1999 archimandryta Leoncjusz został przez biskupa iwanowskiego Ambrożego ogłoszony świętym czczonym lokalnie w eparchii iwanowo-wozniesieńskiej i kineszemskiej Rosyjskiego Kościoła Prawosławnego. W roku następnym Sobór Biskupów Patriarchatu Moskiewskiego zaliczył go do Soboru Świętych Nowomęczenników i Wyznawców Rosyjskich z tytułem świętego mnicha wyznawcy. Cerkiew przypisuje mu dary uzdrawiania siłą modlitwy i widzenia przyszłości, w tym przewidzenia trzęsienia ziemi w Taszkencie, śmierci patriarchy Aleksego I, upadku komunizmu, odnalezienia relikwii św. Serafina z Sarowa, jak również momentu własnej śmierci. W Kościele Rosyjskim św. Leoncjusz otrzymał przydomek "Michajłowski". Relikwie duchownego wystawione są dla kultu w cerkwi św. Michała Archanioła w Michajłowskim. 
Kult archimandryty Leoncjusza funkcjonuje również w Polskim Autokefalicznym Kościele Prawosławnym. Od 2008 w cerkwi Świętej Trójcy w Tarnogrodzie wystawiona jest jego ikona z cząsteczką relikwii. W 2010 arcybiskup lubelski i chełmski Abel ustanowił ku jego czci lokalne, obchodzone w Tarnogrodzie święto w dniu 11 listopada. W PAKP święty czczony jest jako święty Leoncjusz z Tarnogrodu.

</doc>
<doc id="1704494" url="https://pl.wikipedia.org/wiki?curid=1704494" title="Wank">
Wank

Wank – szczyt w paśmie Bayerische Voralpen, części Alp Wschodnich. Leży w Niemczech, w Bawarii. Od 1928 r. na górę prowadzi kolejka linowa "Wankbahn", której górna stacja znajduje się na wysokości 1750 m.

</doc>
<doc id="1704495" url="https://pl.wikipedia.org/wiki?curid=1704495" title="Uğur İnceman">
Uğur İnceman

Uğur İnceman (ur. 25 maja 1981 w Akwizgranie) – turecki piłkarz występujący na pozycji pomocnika. Zawodnik Konyasporu.
Kariera klubowa.
İnceman urodził się w RFN-ie w rodzinie pochodzenia tureckiego. Zawodową karierę rozpoczynał w 1999 roku w drugoligowej Alemannii Akwizgran. Jej barwy reprezentował przez 2 lata.
W 2001 roku przeszedł do FC St. Pauli z Bundesligi. Zadebiutował w niej 29 lipca 2001 roku w zremisowanym 0:0 pojedynku z Herthą Berlin. 13 kwietnia 2002 roku w przegranym 1:2 spotkaniu z 1. FC Köln strzelił pierwszego gola w Bundeslidze. W tym samym roku spadł z zespołem do 2. Bundesligi. W 2003 roku po spadku St. Pauli do Regionalligi Nord, odszedł z klubu.
Latem 2003 roku İnceman został graczem drugoligowego SpVgg Greuther Fürth, w którym grał przez pół roku. Łącznie zagrał tam w 13 meczach i strzelił 1 gola. W styczniu 2004 roku odszedł do tureckiego Manisasporu, grającego w 1. Lig. W 2005 roku awansował z klubem do Süper Lig. W tych rozgrywkach zadebiutował 7 sierpnia 2005 roku w zremisowanym 2:2 meczu z MKE Ankaragücü. 13 sierpnia 2005 roku w wygranym 5:0 spotkaniu z Malatyasporem zdobył pierwszą bramkę w Süper Lig. W 2008 roku, po spadku Manisasporu do 1. Lig, İnceman odszedł z drużyny.
W lipcu 2008 roku w zamian za milion euro oraz Adema Büyük i Mustafę Asana przeszedł do pierwszoligowego Beşiktaşu JK. Pierwszy ligowy mecz zaliczył tam 24 sierpnia 2008 roku przeciwko Antalyasporowi (3:2). W 2009 roku zdobył z zespołem mistrzostwo Turcji i Puchar Turcji.
W 2010 roku İnceman został graczem Antalyasporu, także występującego w Süper Lig. Zadebiutował tam 11 września 2010 roku w wygranym 2:1 pojedynku z Manisasporem.
Kariera reprezentacyjna.
İnceman jest byłym reprezentantem Turcji U-19, U-20 oraz U-21. W pierwszej reprezentacji Turcji zadebiutował 18 lutego 2007 roku w przegranym 0:1 towarzyskim meczu z Danią.

</doc>
<doc id="1704496" url="https://pl.wikipedia.org/wiki?curid=1704496" title="Ugur Inceman">
Ugur Inceman



</doc>
<doc id="1704499" url="https://pl.wikipedia.org/wiki?curid=1704499" title="Cyanoliseus patagonus">
Cyanoliseus patagonus



</doc>
<doc id="1704501" url="https://pl.wikipedia.org/wiki?curid=1704501" title="Plankenstein">
Plankenstein

Plankenstein – szczyt w paśmie Bayerische Voralpen, części Alp Wschodnich. Leży w Niemczech, w Bawarii.

</doc>
<doc id="1704506" url="https://pl.wikipedia.org/wiki?curid=1704506" title="Veronika Oberhuber">
Veronika Oberhuber

Veronika Oberhuber (ur. 1 lutego 1967 w St. Lorenzen) – włoska saneczkarka, mistrzyni świata.
Pierwszy sukces odniosła w 1986 zdobywając brąz mistrzostw świata juniorów. Na igrzyskach startowała dwukrotnie zajmując 11 i 13. miejsce. Na mistrzostwach świata wywalczyła jeden medal. W 1989 odniosła największy sukces w karierze zostając pierwszą mistrzynią świata w drużynie.

</doc>
<doc id="1704509" url="https://pl.wikipedia.org/wiki?curid=1704509" title="Aiplspitz">
Aiplspitz

Aiplspitz – szczyt w paśmie Bayerische Voralpen, części Alp Wschodnich. Leży w Niemczech, w Bawarii.

</doc>
<doc id="1704510" url="https://pl.wikipedia.org/wiki?curid=1704510" title="Tajm Lwów">
Tajm Lwów

Tajm Lwów (ukr. Міні-Футбольний Клуб «Тайм» Львів, "Mini-Futbolnyj Kłub "Tajm" Lwiw") - ukraiński klub futsalu z siedzibą we Lwowie, do 2011 występujący w futsalowej Wyższej Lidze Ukrainy.
Historia.
Klub futsalu Tajm Lwów został założony 2000 na bazie Spółki z o.o. "Tajm" we Lwowie.
W pierwszym sezonie 2002/03 zajął 2 miejsce w grupie zachodniej Drugiej Ligi i awansował do Pierwszej Ligi. W następnym 2003/04 ponownie zajął 2 miejsce w grupie zachodniej i awansował do Wyższej Ligi.
W 2009 roku klub osiągnął najwyższy sukces - zdobył mistrzostwo Ukrainy oraz Superpuchar Ukrainy.
Do 2011 występował w najwyższej klasie rozgrywek ukraińskiego futsalu. 5 stycznia 2011 odbyła się fuzja z innym lwowskim klubem Enerhiją. Trener i większość piłkarzy zasiliła nowy klub, który otrzymał nazwę "Enerhija-Tajm Lwów".
Hala.
Drużyna rozgrywa swoje mecze w Hali Pałacu Sportu "Hałyczyna", znajdującej się przy ul. Kreczeńska 8, 79000 Lwów.

</doc>
<doc id="1704518" url="https://pl.wikipedia.org/wiki?curid=1704518" title="Mistrzostwa Polski Strongman 2000">
Mistrzostwa Polski Strongman 2000

Mistrzostwa Polski Strongman 2000 – doroczne, indywidualne zawody polskich siłaczy.
Data: 10 czerwca 2000 r.
Miejsce: Sopot 
Wyniki zawodów:

</doc>
<doc id="1704524" url="https://pl.wikipedia.org/wiki?curid=1704524" title="Lembas">
Lembas



</doc>
<doc id="1704525" url="https://pl.wikipedia.org/wiki?curid=1704525" title="Azetydyna">
Azetydyna

Azetydyna – heterocykliczny organiczny związek chemiczny zbudowany z czteroczłonowego pierścienia zawierającego jeden atom azotu. Sama w przyrodzie występuje rzadko, ale jej pochodne mają znaczenie biologiczne jako związki obronne roślin i zwierząt (np. kwas azetydyno-2-karboksylowy jest toksyną występującą w korzeniach konwalii majowej).
Otrzymywanie.
Azetydynę można otrzymać poprzez termiczny rozkład 1,3-diaminopropanu za pomocą kwasu solnego.
Reakcje.
Pierścień azetydynowy może ulec otwarciu pod wpływem nukleofila, dzięki czemu możliwa jest synteza amin.
Przykładowo etylenodiamina reaguje z azetydyną pod wpływem katalizatora palladowego tworząc triaminę:

</doc>
<doc id="1704528" url="https://pl.wikipedia.org/wiki?curid=1704528" title="Herzogstand">
Herzogstand

Herzogstand – szczyt w paśmie Bayerische Voralpen, części Alp Wschodnich. Leży w Niemczech, w Bawarii. Szczyt ten jest doskonałym punktem widokowym, prowadzi na niego kolejka linowa "Herzogstandbahn".

</doc>
<doc id="1704531" url="https://pl.wikipedia.org/wiki?curid=1704531" title="Port lotniczy Kotlik">
Port lotniczy Kotlik

Port lotniczy Kotlik, "Kotlik Airport" (kod IATA: KOT, kod ICAO: PFKO, FAA LID: 2A9) – publiczny amerykański port lotniczy obsługujący miasto Kotlik w stanie Alaska, w obszarze Wade Hampton, leży około 2 km na zachód od centrum.
Z lotniska w 2008 przy lotach rozkładowych skorzystało 4237 pasażerów, co było wzrostem o 3% w porównaniu z rokiem poprzednim, kiedy odprawiono 4117, w 2006 było to 3654 osób.
Port lotniczy zajmuje powierzchnię 75 hektarów, posiada jeden żwirowy pas startowy o wymiarach 1348 × 30 m.

</doc>
<doc id="1704532" url="https://pl.wikipedia.org/wiki?curid=1704532" title="Wallberg">
Wallberg

Wallberg – szczyt w paśmie Bayerische Voralpen, części Alp Wschodnich. Leży w Niemczech, w Bawarii.

</doc>
<doc id="1704537" url="https://pl.wikipedia.org/wiki?curid=1704537" title="Riza Dani">
Riza Dani

Riza Dani (ur. 1887 w Szkodrze, zm. 7 lutego 1948) – albański polityk i działacz narodowy.
Życiorys.
Pochodził z rodziny muzułmańskiej, był synem Hasana i Baftije. Ukończył szkołę muzułmańską w Szkodrze, a następnie studia wyższe w Stambule. W czasie studiów zetknął się z albańskim ruchem narodowym i rozpoczął działalność w klubach patriotycznych, współpracując m.in. z Luigj Gurakuqi i Gjergjim Fishtą. Był uczestnikiem powstania antyosmańskiego w 1912, a następnie organizatorem pierwszych albańskich struktur władzy w Szkodrze. W tym czasie kierował pismem społeczno-politycznym "Shkodra". W czasie I wojny światowej działał w organizacji "Gjuha shqipe" (Język albański). W 1916 został internowany przez władze austro-węgierskie.
W 1921 po raz pierwszy został wybrany deputowanym do parlamentu albańskiego. Po przewrocie, do którego doszło w czerwcu 1924 Riza poparł Fana Nolego i otrzymał stanowisko prefekta w Durrësie. Po upadku rządu Nolego i objęciu władzy przez Ahmeda Zogu Dani uciekł z kraju, a sąd w Tiranie skazał go zaocznie na karę śmierci. Na emigracji działał w antyzogistowskiej organizacji o nazwie Bashkimi Kombetar (Związek Narodowy). W 1939, po agresji włoskiej na Albanię wrócił do kraju z Jugosławii i pracował w Szkodrze jako kupiec. Od 1943 związany z Frontem Narodowowyzwoleńczym.
W 1945 wrócił do polityki, obejmując funkcję przewodniczącego Komitetu Wykonawczego Prefektury w Szkodrze. Dzięki temu udało mu się wejść do parlamentu, z listy Frontu Demokratycznego, jako bezpartyjnemu (w wyborach 2 grudnia 1945 uzyskał 7680 głosów). W parlamencie, w którym nie było ugrupowań antykomunistycznych stał się nieformalnym przywódcą opozycji, skierowanej przeciwko zagarniającej pełnię władzy Komunistycznej Partii Albanii. Po raz pierwszy wyraził swój sprzeciw w czasie głosowania nad wyborem prezydium parlamentu, sprzeciwiając się głosowaniu nad jedną tylko listą kandydatów. Po kolejnych próbach wyrażania sprzeciwu w czasie obrad 11 października 1946 został aresztowany, a 23 grudnia pozbawiony immunitetu. W czasie wielomiesięcznego procesu pokazowego, który odbywał się budynku kina Nacional, oskarżano Daniego o kierowanie zorganizowaną grupą, którą opatrzono pojęciem "grupy deputowanych" (alb. grupi i deputetëve). Grupa ta miała współpracować z oddziałami zbrojnymi, walczącymi nadal przeciwko władzy komunistycznej na północy kraju i organizować tzw. powstanie postrybskie. Potwierdzeniem działalności antypaństwowej Daniego miały być kontakty z przedstawicielami misji amerykańskiej, przebywającej w Tiranie. Mimo tortur w czasie śledztwa Dani nie przyznał się do winy. 31 grudnia 1947 został skazany na karę śmierci. Wyrok wykonano dwa miesiące później, brak informacji o miejscu pochówku. W opinii Pepy, ostatnie słowa, które miał wypowiedzieć Dani brzmiały: "Niech żyje Albania, nawet beze mnie".
Był żonaty (żona Bulen), miał córkę. We wrześniu 1946 aresztowano mężczyzn, spokrewnionych z Danim, trzech z nich skazano na kary wieloletniego więzienia. Imię Rizy Daniego nosi jedna z ulic w Szkodrze.

</doc>
<doc id="1704543" url="https://pl.wikipedia.org/wiki?curid=1704543" title="Rezerwat przyrody Lubiaszów">
Rezerwat przyrody Lubiaszów

Rezerwat przyrody Lubiaszów – leśny rezerwat przyrody położony na terenie gmin Sulejów i Wolbórz, w powiecie piotrkowskim, w województwie łódzkim, w pobliżu miejscowości Lubiaszów. Znajduje się w granicach Sulejowskiego Parku Krajobrazowego wchodzącego w skład zespołu Nadpilicznych Parków Krajobrazowych.
Jest to rezerwat leśny o powierzchni 202,49 ha. Utworzony został w 1958 roku w celu zachowania fragmentu lasu mieszanego z dużym udziałem jodły, która stanowi pozostałość lasu pierwotnego na Wyżynie Łódzkiej z licznymi roślinami objętymi ochroną gatunkową. Ochronie podlega najlepiej zachowany w tej części Polski obszar roślinności leśnej zróżnicowany na cztery typy fitocenoz: grąd jodłowy, grąd typowy, świetlista dąbrowa i dębowo-jodłowy bór mieszany, z czego najważniejszy jest tzw. „czarny las”, czyli grąd jodłowy. W rezerwacie występują stare drzewostany jodły w wieku do 150 lat, o wysokości ponad 35 m; grupa modrzewia polskiego w wieku 140 lat o wysokości 40 m oraz 200-letnie dęby. Wszystkie z tych drzew spełniają kryteria pomników przyrody. Flora naczyniowa rezerwatu liczy około 350 gatunków w tym duża część gatunków roślin chronionych. Zalicza się do nich między innymi: bluszcz pospolity, barwinek pospolity, kopytnik, lilia złotogłów, naparstnica zwyczajna, orlik pospolity, pluskwica europejska, wawrzynek wilczełyko, storczyki i widłaki. Cały ekosystem rezerwatu jest interesującym terenem badań nad ekologią biocenoz leśnych oraz rolą w środowisku licznych gatunków roślin i zwierząt.
Według obowiązującego planu ochrony ustanowionego w 2011 roku, obszar rezerwatu objęty jest ochroną czynną.

</doc>
<doc id="1704545" url="https://pl.wikipedia.org/wiki?curid=1704545" title="Migające światła">
Migające światła

Migające światła lub Błyskające światła () – duńsko-szwedzka komedia sensacyjna z 2000 roku.
Opis fabuły.
Czterech drobnych przestępców z Kopenhagi decyduje się na skok życia. Kryminaliści przejmują 4 miliony koron, które powinny trafić w ręce mafijnego bossa. Bohaterowie planują ucieczkę do Barcelony, ale dopóki sprawa nie przycichnie, muszą przyczaić się w bezpiecznym miejscu. Na kryjówkę wybierają pusty dom w spokojnej leśnej okolicy, w którym planują spędzić kilka tygodni. Z biegiem czasu w szeregach przestępców słabnie zapał do ucieczki z kraju. Bohaterom podoba się życie na odludziu; zaczynają marzyć o osiedleniu się tu na stałe, rozpoczęciu nowego uczciwego życia. Lider pragnie wyremontować dom i założyć w nim restaurację. Problem w tym, że czwórka przyjaciół ma wciąż nieuregulowane rachunki z mafią i różnice między sobą.

</doc>
<doc id="1704549" url="https://pl.wikipedia.org/wiki?curid=1704549" title="Große Wildgrubenspitze">
Große Wildgrubenspitze

Große Wildgrubenspitze – szczyt w paśmie Lechquellengebirge, części Północnych Alp Wapiennych. Leży w Austrią, w kraju związkowym Vorarlberg. Jest to najwyższy szczyt tego pasma. Szczyt można zdobyć ze schroniska Ravensburger Hütte.

</doc>
<doc id="1704550" url="https://pl.wikipedia.org/wiki?curid=1704550" title="Gold (album Perfectu)">
Gold (album Perfectu)

Gold – kompilacja Perfectu wydana w 1998 za pośrednictwem wytwórni Koch International. Kompilacja została wydana jedynie na terenie Polski.

</doc>
<doc id="1704552" url="https://pl.wikipedia.org/wiki?curid=1704552" title="Wybory parlamentarne w Irlandii w 2002 roku">
Wybory parlamentarne w Irlandii w 2002 roku

Wybory parlamentarne w Irlandii odbyły się 17 maja 2002. Kandydaci walczyli o 165 ze 166 miejsc w Dáil Éireann. W Irlandii obowiązuje ordynacja proporcjonalna (system pojedynczego głosu przechodniego).
Wybory przyniosły zwycięstwo partiom rządzącej koalicji: Fianna Fáil i Progresywnym Demokratom. Tym samym Bertie Ahern pozostał premierem na kolejną kadencję. Opozycyjna Fine Gael straciła 23 mandaty, uzyskując najgorszy wynik w swojej historii. Partii Pracy nie udało się znacząco zwiększyć stanu posiadania, względny sukces odniosły za to dwie mniejsze partie lewicowe: Zieloni oraz Sinn Féin.
Wyniki wyborów.
W tych wyborach 1 857 904 głosy były ważne, zaś 20705 głosów nieważnych oddano.
Wybory uzupełniające.
W trakcie kadencji 29. Dáil wybory uzupełniające odbyły się raz, w dwóch okręgach, 11 marca 2005. Ich powodem była rezygnacja z mandatu dwóch posłów: Charlie McCreevy (Fianna Fáil) został członkiem Komisji Europejskiej, zaś John Bruton (Fine Gael) ambasadorem UE w USA.

</doc>
<doc id="1704554" url="https://pl.wikipedia.org/wiki?curid=1704554" title="Rote Wand">
Rote Wand

Rote Wand – szczyt w paśmie Lechquellengebirge, części Północnych Alp Wapiennych. Leży w Austrii, w kraju związkowym Vorarlberg. 

</doc>
<doc id="1704555" url="https://pl.wikipedia.org/wiki?curid=1704555" title="Sun Caiyun">
Sun Caiyun

Sun Caiyun (; ur. 21 lipca 1973 w Shenzhen) – chińska lekkoatletka, specjalizująca się w skoku o tyczce, pierwsza oficjalna rekordzistka świata.
W 1994 otrzymała karę 3 miesięcy dyskwalifikacji za doping.

</doc>
<doc id="1704556" url="https://pl.wikipedia.org/wiki?curid=1704556" title="Złote Przeboje (album Perfectu)">
Złote Przeboje (album Perfectu)

Złote Przeboje – kompilacja Perfectu wydana w nakładzie 30 000 egzemplarzy w 1998 przez Tonpress. Kompilacja została wydana jedynie na terenie Polski. Album został wydany na płycie kompaktowej i kasecie magnetofonowej.

</doc>
<doc id="1704557" url="https://pl.wikipedia.org/wiki?curid=1704557" title="Caiyun Sun">
Caiyun Sun



</doc>
<doc id="1704559" url="https://pl.wikipedia.org/wiki?curid=1704559" title="Port lotniczy Unalaska">
Port lotniczy Unalaska

Port lotniczy Unalaska, "Unalaska Airport" (kod IATA: DUT, kod ICAO: PADU, FAA LID: DUT) – publiczny amerykański port lotniczy obsługujący miasto Unalaska w stanie Alaska, znajduje się na wyspie Amaknak, w archipelagu Aleutów, na północ od centrum.
Oficjalną nazwą portu morskiego w Unalaska jest "Dutch Harbor", nazwa ta odnosi się także do części miasta położonej na wyspie Amaknak. Dlatego też lotnisko nazywane jest czasami Dutch Harbor Airport.
W 2002 urząd stanu Alaska zmienił nazwę na Tom Madsen Airport na cześć Charlesa Thomasa Madsena seniora, pilota, który zginął 10 kwietnia 2002 w wypadku lotniczym w Juneau. Jednak Amerykański Urząd Lotnictwa nadal używa nazwy "Unalaska Airport".
W 2007 w porcie wykonano 744 operacje lotnicze. W 2008 w lotach rozkładowych z lotniska skorzystało 28 234 osób, co było spadkiem o 7,7% w porównaniu do poprzedniego roku, kiedy liczba ta wynosiła 30 581, w 2006 było to 29 260 osób.
Port posiada jeden pas startowy, który z trzech stron ograniczony jest Morzem Beringa a od północy wzgórzem.
Regularne połączenia lotnicze wykonuje linia PenAir, która jest partnerem codeshare z Alaska Airlines.

</doc>
<doc id="1704560" url="https://pl.wikipedia.org/wiki?curid=1704560" title="Roggalspitze">
Roggalspitze

Roggalspitze – szczyt w paśmie Lechquellengebirge, części Północnych Alp Wapiennych. Leży w Austrii, w kraju związkowym Vorarlberg. Szczyt można zdobyć ze schroniska Ravensburger Hütte .

</doc>
<doc id="1704561" url="https://pl.wikipedia.org/wiki?curid=1704561" title="Parafia św. Wawrzyńca w Rymanowie">
Parafia św. Wawrzyńca w Rymanowie

Parafia rzymskokatolicka pod wezwaniem Świętego Wawrzyńca w Rymanowie – należy do dekanatu Rymanów w archidiecezji przemyskiej. Swoim terytorium obejmuje miasto Rymanów, wieś Ladzin i wieś Posada Górna w powiecie krośnieńskim.
Kościół został wybudowany w stylu późnobarokowym w latach 1779–1781, następnie przebudowywany. Mieści się przy ulicy Wola.
Historia parafii.
Dekret lokacyjny dla miasta Rymanowa został wydany 15 marca 1376 r. przez kancelarię książęcą dla Władysława Opolczyka, w czasie jego pobytu w Sanoku. Nadano ten dekret Mikołajowi synowi Reimanna, późniejszemu wójtowi rymanowskiemu, aby na polach nieistniejącej dzisiaj wsi Cisna i Ladzin założył miasto na prawie magdeburskim, pod nazwą Władysławów ("Ladislavia"). Nazwa ta wzięta od imienia Władysława Opolczyka wnet ustąpiła na rzecz nazwiska Reimannów, czyli po spolszczeniu Rymanów.
Historyk Długosz podaje, że Sobiesław z Oleśnicy Sienieński fundował parafię Rymanów w 1412 r. i wystawił drewniany kościół. Parafię często niszczyli zbójcy Beskidu zwani "„Latrunculi Beskidenses”". W XVI w. ówczesny właściciel Rymanowa Zbigniew Sienieński oddał kościół arianom, który przez 22 lata był przez nich używany (1565-87). Nowy właściciel Rymanowa Marcin Stadnicki oddał kościół katolikom. Arianie stawiali w kościele pomniki swoim zmarłym. Jeden z nich w stylu renesansowym ze względu na swoją wartość artystyczną, został przeniesiony do kaplicy obecnego kościoła. Jest to pomnik Jana Sienieńskiego, kasztelana halickiego zmarłego w Słucku w 1580 r. i jego żony Zofii z Paniowa. W marmurze tego pomnika jest wyryty wiersz Mikołaja Reja: "„Na groby”".
Historia kościoła.
Rymanowski kościół w stylu barokowym zbudował własnym kosztem słynny w historii Józef z Tenczyna Ossoliński w 1779. Kościół został konsekrowany pod wezwaniem św. Wawrzyńca w 1788. W roku 1839 został zniszczony przez pożar. Odbudowano go w 1841.
W czasie I wojny światowej świątynia została częściowo uszkodzona (mury, dach sygnaturka),
Podczas II wojny światowej we wrześniu 1944 kościół również uległ zniszczeniu. Spłonął dach, wieża i częściowo runęło sklepienie. Po wojnie kościół odbudowano. Wymalowany został w 1964 przez Stanisława Szmuca z Krakowa. Ołtarze konserwował Adam Rachtan z Krakowa w 1967-70 r.
W głównym ołtarzu znajduje się obraz Matki Boskiej Bolesnej namalowany na desce. Według dokumentów archiwum krośnieńskiego jest on darem króla Władysława Jagiełły. Biskup Sierakowski w 1745 nazwał go łaskami słynącymi, a biskup Pelczar w 1902 koronował.
9 września 2004 roku doszczętnie spłonęła wieża kościoła. Na szczęście ogień nie przedostał się do świątyni. Strażakom udało się ugasić płomienie. Wieżę odbudowano.
Organy firmy Rieger z 1887 mają 24 głosy. W przedsionku stoją dwie figury św. Piotra i Pawła ze starego kościoła w stylu rokoko. W podziemiach jest sarkofag ze zwłokami fundatora kościoła Józefa Ossolińskiego. W bocznej wieży koło kościoła są dwa dzwony z XVII w. W zakrystii dwa ornaty z fraków szambelańskich. Jeden z sukien dawnych pań, a drugi z czepców dawnych mieszczanek, z czego można wnioskować jak bogate było dawniej mieszczaństwo.
Kalwaria rymanowska.
Kalwaria rymanowska leży na wzniesieniu o wysokości 416 m n.p.m. o tej samej nazwie. Kaplica Grobu Pańskiego została wybudowana w 1745 roku jako wotum dziękczynne za powrót do zdrowia wojewody Ossolińskiego. Nabożeństwa odbywały się jednak rzadko, ale ukształtował się zwyczaj odprawiania Drogi Krzyżowej w okresie wielkanocnym.
Późniejsi właściciele Rymanowa – Potoccy wybudowali na Kalwarię stację Drogi Krzyżowej. Każda z nich była murowaną z cegły i osadzoną na kamiennym cokole kapliczką, zwieńczoną małym krzyżem. We wnękach znajdowały się płaskorzeźbione tablice ze scenami Męki Pańskiej, wykonane w 1876 roku w Zakładzie Meyera w Monachium.
Stacje drogi krzyżowej i kaplica Grobu Pańskiego zostały zniszczone w 1944 roku podczas walk o wyzwolenie miasta. Staraniem Ks. Franciszka Mroza – ówczesnego proboszcza Parafii Rymanów dokonano w roku 1981 odbudowy Kalwarii. Pracami budowlanymi kierował Władysław Bolanowski z Posady Górnej, a figury drewniane wykonał Stanisław Trybała z Bogdanówki. Pod Krzyżem XII Stacji umieszczono kamień z Bazyliki Grobu Pańskiego w Jerozolimie. W dzień odpustu parafialnego 10.08.1983 r. Kalwarię poświęcił ks. biskup Ignacy Tokarczuk.
U podnóża góry Kalwarii znajduje się Grota Matki Bożej.
Po dróżkach kalwaryjskich tak jak przed laty wędrują i dziś pielgrzymi z różnych stron kraju.
Ochronka św. Józefa.
Ochronka św. Józefa prowadzona jest przez Siostry Służebniczki z Zakonu Najświętszej Maryi Panny. Siostry przybyły do Rymanowa ze Starej Wsi pod koniec XIX wieku, zaś sam budynek powstał w 1902 roku ze składek mieszkańców, wsparcia rodziny hrabiów Potockich i kosztów własnych Zgromadzenia.
Jest to dom murowany, parterowy z ozdobną fasadą zwieńczoną krzyżem. W ogrodzie przed budynkiem stoi pomnik błogosławionego Edmunda Bojanowskiego, założyciela Zgromadzenia, projektu siostry Augustyny Marek ze Starej Wsi, wzniesiony w 2000 roku.
Siostry zajmowały się kościołem, biednymi dziećmi, pracowały z młodzieżą stowarzyszoną w Akcji Katolickiej, prowadziły kursy kroju i szycia, oraz haftu artystycznego.
W latach 60. przedszkole upaństwowiono, ale Zgromadzenie nie przestawało swej działalności. W 1990 roku w wyniku przemian politycznych Zgromadzenie odzyskało budynek ochronki, w którym dalej prowadzone jest przedszkole publiczne, jedyne w Rymanowie.

</doc>
<doc id="1704563" url="https://pl.wikipedia.org/wiki?curid=1704563" title="Legitymizacja prawa">
Legitymizacja prawa

Legitymizacja prawa – uzasadnienie obowiązywania prawa oraz uznawania go za prawowite. Legitymizacja prawa jest zwykle ściśle wiązana z legitymizacją władzy. Zamiennie z terminem legitymacji używa się niekiedy takich pojęć jak "usprawiedliwienie", "uprawomocnienie" czy "uzasadnienie mocy obowiązującej". Nie zawsze jednak te terminy są synonimami. 
Rodzaje legitymizacji.
Najczęściej rozróżnia się normatywny i empiryczny sens legitymizacji. W sensie normatywnym, pojęcie to odnosi się do uzasadnienia określonych norm prawnych. Wszystkie normy prawne, a także system prawny jako całość, powinny posiadać takie uzasadnienie (odniesienie do pewnego porządku czy wartości), aby zasługiwać na posłuch i bycie uznanym za prawo. "Jest to argumentacja usprawiedliwiająca, zmierzająca do ukazania porządku prawnego jako spełniającego określone kryteria, wartości"". Normatywnie pojmowana legitymizacja prawa jest jednym z głównych zagadnień teorii i filozofii prawa.
Legitymizacja prawa w sensie empirycznym oznacza natomiast faktyczne przestrzeganie prawa przez członków społeczeństwa. Prawo posiada więc wysoką legitymizację, jeśli jest przestrzegane. Empiryczna legitymizacja prawa jest problemem badanym przez socjologię prawa. 
Zakłada się, że oba sensy są ze sobą powiązane. Porządek prawny nie może być oparty tylko na przemocy i aby był stabilny i skuteczny musi spełniać pewne standardy, i znajdować uzasadnienie w wartościach panujących w danej społeczności. 
Legitymację można też rozpatrywać na różnym poziomie ogólności. Możemy więc mówić o legitymizacji poszczególnych norm prawnych lub decyzji stosowania i stanowienia prawa oraz o legitymizacji całego porządku prawnego.
Koncepcje legitymizacji prawa.
To, w jaki sposób prawo jest uzasadniane i dlaczego obowiązuje stanowi jeden z głównych punktów spornych pomiędzy różnymi doktrynami prawnymi. Historia filozofii prawa może być więc pojmowana również jako historia sporów o legitymizację prawa. 
Źródeł legitymizacji prawa szukano m.in. w Bogu (koncepcje chrześcijańskie), naturze wszechświata (stoicy), naturze ludzkiej, rozumie filozoficznym (Kant), w określonych wartościach (zwolennicy praw człowieka), społecznym konsensusie (teorie demokratyczne), koncepcjach sprawiedliwości (Rawls), w procedurach (pozytywizm prawniczy), w określonej kulturze (historyczna szkoła prawa) czy w procesach komunikacji i partycypacji społecznej (Jürgen Habermas). Zasadnicza linia sporu przebiegała pomiędzy różnymi koncepcjami prawnonaturalnymi oraz pozytywizmem. 
Różnorodnym podstawom obowiązywania prawa oferowanym przez zwolenników prawa natury pozytywiści przeciwstawiali dwie główne koncepcje: genetyczną i proceduralną. Pozytywistyczna teza o rozdziale prawa i moralności pociąga za sobą to, że moralność nie może stanowić podstawy dla legitymizowania prawa. Zgodnie z koncepcją genetyczną prawo posiada legitymizację, jeśli pochodzi od legitymizowanego podmiotu władczego (czyli podmiotu posiadającego uprawnienia do wydawania prawa). W tym ujęciu zasadniczą kwestią jest legitymizacja władzy, a legitymizacja prawa jest jedynie jej pochodną. Treść prawa i sposób jego ustanowienia są rzeczami drugorzędnymi. Genetyczna koncepcja legitymizacji prawa prezentowana jest m.in. w pracach Johna Austina. Odwoływała się do niej także marksistowska teoria prawa.
Zgodnie z proceduralną koncepcją legitymizacji prawa, aby prawo zostało uznane za prawomocne wymagane jest, aby było ustanowione zgodnie z określonymi procedurami. W najbardziej wyraźnej postaci stanowisko takie wyraża normatywizm Hansa Kelsena. 
We współczesnych koncepcjach legitymizacji łączone są najczęściej elementy różnych teorii. Ważne jest zarówno kryterium genetyczne, jak i proceduralne. Zwraca się również uwagę na to, by treść prawa wyrażała pewne istotne wartości (zawarte w konstytucji czy traktatach o prawach człowieka).

</doc>
<doc id="1704565" url="https://pl.wikipedia.org/wiki?curid=1704565" title="Braunarlspitze">
Braunarlspitze

Braunarlspitze – szczyt w paśmie Lechquellengebirge, części Północnych Alp Wapiennych. Leży w Austrii, w kraju związkowym Vorarlberg. Szczyt można zdobyć ze schroniska Biberacher Hütte lub Göppinger Hütte.

</doc>
<doc id="1704566" url="https://pl.wikipedia.org/wiki?curid=1704566" title="Port lotniczy Atka">
Port lotniczy Atka

Port lotniczy Atka, "Atka Airport" (kod IATA: AKB, kod ICAO: PAAK, FAA LID: AKA) – publiczny amerykański port lotniczy obsługujący miasto Atka w stanie Alaska, znajduje się na wyspie Atka, w archipelagu Aleutów, leży około 3 km na północ od miasta.
Port posiada jeden asfaltowy pas startowy o wymiarach 1002 na 26 m. W roku 2003 na lotnisku wykonano 150 operacji lotniczych z czego wszystkie były lotami air taxi. W 2008 w lotach rozkładowych z lotniska skorzystało 321 osób, co było spadkiem o 0,6% w porównaniu do poprzedniego roku, kiedy liczba ta wynosiła 323, w 2006 odprawiono 285 osoby. Obecnie port ma jedno regularne połączenie.

</doc>
<doc id="1704567" url="https://pl.wikipedia.org/wiki?curid=1704567" title="Połowiczny rozpad Timofieja Bierezina">
Połowiczny rozpad Timofieja Bierezina

Połowiczny rozpad Timofieja Bierezina (ang. "Pu-239" lub "The Half Life of Timofey Berezin") − brytyjsko-amerykański dramat filmowy z 2006 roku będący ekranizacją książki "Pu-239" autorstwa Kena Kalfusa. Film jest produkcją stacji HBO, producentami wykonawczymi byli Steven Soderbergh i George Clooney. Obraz został wyróżniony nagrodami Gildii Amerykańskich Scenografów oraz Gildii Amerykańskich Montażystów.
Opis fabuły.
Timofiej Bierezin pracuje w elektrowni atomowej pod Moskwą. Pewnego dnia, na skutek wypadku, zostaje napromieniowany i ma przed sobą zaledwie kilka tygodni życia. Zanim jednak stanie się najgorsze, musi zadbać o byt swojej rodziny. Timofiej kradnie pluton Pu-239 i wyjeżdża do Moskwy, aby sprzedać go na czarnym rynku. Tam poznaje Shiva, przebiegłego gangstera, który obiecuje mu znaleźć dobrego kupca. Niestety, obaj stają się celem rywalizujących ze sobą mafijnych bossów. Jednak ani Timofiej, ani Shiv nie zdają sobie sprawy, że znaleźli się w sytuacji bez wyjścia.

</doc>
<doc id="1704569" url="https://pl.wikipedia.org/wiki?curid=1704569" title="Nina Reithmayer">
Nina Reithmayer

Nina Reithmayer (ur. 8 czerwca 1984 w Innsbrucku) – austriacka saneczkarka, medalistka igrzysk olimpijskich, mistrzostw świata seniorów i juniorów.
Kariera.
Pierwsze sukcesy odnosiła na mistrzostwach świata juniorów zdobywając złoto i srebro indywidualnie oraz dwa medale brązowe w drużynie. W reprezentacji Austrii startuje od 2002 roku. Na igrzyskach startowała dwa razy, w 2006 zajęła 8. miejsce, a cztery lata później, w 2010 wywalczyła srebrny medal. Na mistrzostwach świata wywalczyła trzy medale, wszystkie w drużynie. W 2007 zdobyła brąz, a w latach 2008-2009 zostawała wicemistrzynią świata. W 2010 wywalczyła jedyny jak na razie medal mistrzostw Europy – brąz w jedynkach. W Pucharze Świata startuje od sezonu 2002/2003. Najlepszym miejscem w klasyfikacji generalnej były czwarte miejsca wywalczone w sezonach 2006/2007 oraz 2008/2009. Trzykrotnie stała na podium.
W 2007 roku została odznaczona Odznaką Honorową za Zasługi dla Republiki Austrii.

</doc>
<doc id="1704570" url="https://pl.wikipedia.org/wiki?curid=1704570" title="Cai Weiyan">
Cai Weiyan

Cai Weiyan (; ur. 25 października 1973 w Anhui) – chińska lekkoatletka, specjalizująca się w skoku o tyczce.

</doc>
<doc id="1704573" url="https://pl.wikipedia.org/wiki?curid=1704573" title="Port lotniczy Akiak">
Port lotniczy Akiak

Port lotniczy Akiak, "Akiak Airport" (kod IATA: AKI, kod ICAO: PFAK, FAA LID: AKI) – publiczny amerykański port lotniczy obsługujący miasto Akiak w stanie Alaska, w obszarze Bethel.
Z lotniska w 2008 skorzystało 1620 pasażerów (przy lotach rozkładowych), co było spadkiem o 18,31% w porównaniu z rokiem poprzednim, kiedy odprawiono 1983, w 2006 były to 1483 osoby.
Port lotniczy Akiak zajmuje 24 ha na wysokości 9 m n.p.m. Posiada jeden pas startowy o wymiarach 974 × 23 m, wcześniej miał wymiary 579 × 11,5 m.

</doc>
<doc id="1704574" url="https://pl.wikipedia.org/wiki?curid=1704574" title="Mohnenfluh">
Mohnenfluh

Mohnenfluh – szczyt w paśmie Lechquellengebirge, części Północnych Alp Wapiennych. Leży w Austrii, w kraju związkowym Vorarlberg. 

</doc>
<doc id="1704575" url="https://pl.wikipedia.org/wiki?curid=1704575" title="Zasada kompetencji powierzonych">
Zasada kompetencji powierzonych

Zasada kompetencji powierzonych - zasada, według której Unia Europejska może podejmować się tylko tych działań, do których została upoważniona przez państwa członkowskie w traktacie założycielskim.
Kompetencje te dzielą się na:

</doc>
<doc id="1704577" url="https://pl.wikipedia.org/wiki?curid=1704577" title="Großer Litzner">
Großer Litzner



</doc>
<doc id="1704579" url="https://pl.wikipedia.org/wiki?curid=1704579" title="Grosser Litzner">
Grosser Litzner



</doc>
<doc id="1704580" url="https://pl.wikipedia.org/wiki?curid=1704580" title="Grosslitzner">
Grosslitzner



</doc>
<doc id="1704583" url="https://pl.wikipedia.org/wiki?curid=1704583" title="Hansa-Brandenburg D.I">
Hansa-Brandenburg D.I

Hansa-Brandenburg D.I - austro-węgierski samolot myśliwski z okresu I wojny światowej. Na przełomie 1916 i 1917 roku podstawowy typ myśliwca K.u.k. Luftfahrtruppen.
Historia.
Wobec słabości własnego przemysłu lotniczego Austro-Węgry wyposażały swoje lotnictwo wojskowe w samoloty zaprojektowane w niemieckiej firmie Hansa und Brandenburgische Flugzeug-Werke. W 1916 roku zamówiono w niej nowy typ dwupłatowego, jednomiejscowego myśliwca. Konstruktorem maszyny, która otrzymała fabryczne oznaczenie KD, był Ernst Heinkel. Samoloty o wojskowej desygnacie D.I były produkowane przez zakłady Hansa-Brandenburg, oraz na licencji przez austriacką firmę Phönix. Ogółem powstało 95 myśliwców Hansa-Brandenburg D.I.
Opis.
Hansa-Brandenburg D.I był samolotem dwupłatowym. Kadłub wykonany z podłużnic drewnianych krytych sklejką. Płaty prostokątne, dwudźwigarowe, kryte płótnem, połączone ze sobą słupkami w kształcie skrzyżowanych liter X. Podwozie stałe, z goleniami oprofilowanymi drewnem. 
Samolot był napędzany silnikiem rzędowym Austro-Daimler. Samoloty wyprodukowane w Niemczech miały silniki o mocy 118 kW, w Austro-Węgrzech o mocy 135 kW. Chłodnica najczęściej płaska na górnym płacie, rzadziej czołowa. Silnik osłonięty był blachą.
D.I był uzbrojony w pojedynczy karabin maszynowy Schwarzlose kalibru 8 mm. Ponieważ samolot nie był wyposażony w synchronizator, karabin maszynowy wraz z zapasem amunicji umieszczono w opływowej obudowie umocowanej nad górnym płatem.

</doc>
<doc id="1704585" url="https://pl.wikipedia.org/wiki?curid=1704585" title="Port lotniczy Anvik">
Port lotniczy Anvik

Port lotniczy Anvik, "Anvik Airport" (kod IATA: ANV, kod ICAO: PANV, FAA LID: ANV) – publiczny amerykański port lotniczy obsługujący miasto Anvik w stanie Alaska, w obszarze Yukon-Koyukuk, leży około 2 km na południowy wschód od centrum.
W 2008 w lotach rozkładowych z lotniska skorzystało 897 osób, co było spadkiem o 36% w porównaniu do poprzedniego roku, kiedy liczba ta wynosiła 1408, w 2006 odprawiono 1128.
Port lotniczy posiada jeden żwirowy pas startowy o wymiarach 902 × 23 m.

</doc>
<doc id="1704586" url="https://pl.wikipedia.org/wiki?curid=1704586" title="Karhorn">
Karhorn

Karhorn – szczyt w paśmie Lechquellengebirge, części Północnych Alp Wapiennych. Leży w Austrii, w kraju związkowym Vorarlberg. 

</doc>
<doc id="1704588" url="https://pl.wikipedia.org/wiki?curid=1704588" title="Port lotniczy Valdez">
Port lotniczy Valdez

Port lotniczy Valdez, "Valdez Airport", "Valdez Pioneer Field" (kod IATA: VDZ, kod ICAO: PAVD, FAA LID: VDZ) – publiczny amerykański port lotniczy obsługujący miasto Valdez w stanie Alaska, w obszarze Valdez-Cordova, leży około 6 km na wschód od centrum.
Z lotniska w 2008 w lotach rozkładowych skorzystało 14 981 pasażerów, co było 7,6% spadkiem w porównaniu z rokiem poprzednim, kiedy odprawiono 16 225, w 2006 liczba ta wyniosła 15 457. W 2008 w Valdez wykonano 13 000 operacji lotniczych (35 dziennie) z czego 50% to air taxi, 42% lotnictwo ogólne i 8% loty wojskowe.
Port lotniczy zajmuje powierzchnię 57 hektarów, posiada jeden asfaltowy pas startowy o wymiarach 1981 × 46 m.

</doc>
<doc id="1704589" url="https://pl.wikipedia.org/wiki?curid=1704589" title="Zitterklapfen">
Zitterklapfen

Zitterklapfen – szczyt w paśmie Lechquellengebirge, części Północnych Alp Wapiennych. Leży w Austrii, w kraju związkowym Vorarlberg. 

</doc>
<doc id="1704590" url="https://pl.wikipedia.org/wiki?curid=1704590" title="Wiktor z Antiochii">
Wiktor z Antiochii

Wiktor z Antiochii (VI wiek) – egzegeta grecki, uznawany był za autora "Komentarza do Ewangelii według św. Marka". Pismo to poprzedzone jest prologiem i jest rodzajem katen. Teksty pochodzą z dzieł Orygenesa, Cyryla Aleksandryjskiego, Jana Chryzostoma, Tytusa z Bostry i Teodora z Mopsuestii. Faktycznie Wiktor z Antiochii był jedynie redaktorem "Komentarza".

</doc>
<doc id="1704593" url="https://pl.wikipedia.org/wiki?curid=1704593" title="Król Słońca">
Król Słońca

Król Słońca (oryginalny tytuł Solkongen) – duńska komedia romantyczna z 2005 roku w reżyserii Andersa Thomasa Jensena i Tomasa Villuma Jensena.
Fabuła.
Tommy (Nikolaj Lie Kaas) ma trzydzieści lat, ale ciągle mieszka z rodzicami i nie potrafi ułożyć sobie życia. Jego problemem jest strach przed kontaktem z kobietami. Tych nie da się jednak na dłuższą metę unikać, nawet wówczas, gdy Tommy podejmuje pracę w firmie elektrycznej, zatrudniającej wyłącznie mężczyzn. W ramach jednego z pierwszych zleceń trafia do solarium. Salon stanowi część prawdziwego imperium opalania. Właścicielką sieci jest świeżo owdowiała Susse (Brithe Neumann), piękna kobieta, która robi na Tommym duże wrażenie. Susse jest od niego o dobre 20 lat starsza i o niebo bogatsza. Wbrew podejrzeniom otoczenia, bohater nie zakochuje się jednak w milionach królowej solariów, tylko w niej. Jego uczucia są jak najbardziej szczere.

</doc>
<doc id="1704594" url="https://pl.wikipedia.org/wiki?curid=1704594" title="Parafia św. Jana Chrzciciela w Sokołowie Małopolskim">
Parafia św. Jana Chrzciciela w Sokołowie Małopolskim

Parafia pw. św. Jana Chrzciciela w Sokołowie Małopolskim – parafia rzymskokatolicka znajdująca się w diecezji rzeszowskiej w dekanacie Sokołów Małopolski.
Historia.
Parafia sokołowska sięga początkami roku 1588, gdy ufundowali ją właściciele dóbr sokołowskich Anna Pilecka i jej mąż Krzysztof Kostka. Od chwili powstania parafia sokołowska należała do diecezji przemyskiej. Gdy w roku 1594 odnowiono podział dekanalny, weszła w skład dekanatu rzeszowskiego. Już w roku 1603 bp Maciej Pstrokoński utworzył nowy dekanat sokołowski, który istniał do roku 1630. Później Sokołów należał do wikariatu rejonowego w Leżajsku, aż w roku 1921 nastąpiła reaktywacja dekanatu sokołowskiego. Od początku centrum parafii stanowiło miasteczko Sokołów założone w roku 1569 przez Jana Pileckiego. Prócz tego parafia obejmowała pobliskie wsie: Wólkę Sokołowską, Trzebuskę, Turzę i Wólkę Niedźwiedzką. Na progu okresu międzywojennego w tej ostatniej utworzono ekspozyturę, którą w 1927 roku przekształcono w samodzielną parafię. W roku 1992 Sokołów wszedł z całym dekanatem w skład nowej diecezji rzeszowskiej.
Kościół parafialny.
Pierwszy kościół parafialny wzniesiono przed rokiem 1579; początkowo nosił on wezwanie Zwiastowania Najświętszej Maryi Panny, które szybko zmieniono na św. Jana Chrzciciela. Była to bezwieżowa budowla rozłożona na planie krzyża, z dwiema kaplicami i sześcioma ołtarzami. Świątynię konsekrował w roku 1595 arcybiskup lwowski Jan Dymitr Solikowski. W roku 1608 kościół został uszkodzony podczas najazdu Stanisława Stadnickiego na miasteczko. Starania o odbudowę kościoła podjął proboszcz ks. Adam Podgórny. Po kilkudziesięciu latach, podczas najazdu wojsk księcia Jerzego Rakoczego w roku 1657, kościół został doszczętnie spalony. Drugą świątynię parafialną wzniesiono dzięki zabiegom ks. Wojciecha Gaździckiego. Prace budowlane rozpoczęto w roku 1670. Modrzewiowy budynek, szeroki na 23m i długi na 37,5m, był okolony „sobotami”. Świątynia została konsekrowana 27 września 1699r. Ostatecznego jej przyozdobienia dokonał ks. Anioł Piccinardi w roku 1728. Fara otrzymała wezwanie Świętych Apostołów Piotra i Pawła, św. Jana Chrzciciela oraz św. Michała Archanioła. Biskup Wacław Hieronim Sierakowski podniósł ją do godności kościoła prepozyturalnego. Proboszczem parafii od 1848 do 1897 był ks. kan. Leon Stokowski. Świątynia spłonęła w wielkim pożarze miasta 25 lipca 1904r.
Obecny kościół parafialny pw. św. Jana Chrzciciela wzniesiono w latach 1908-1916. Trzynawową świątynię zaprojektował w stylu neogotyckim profesor Politechniki Lwowskiej Jan Sas-Zubrzycki. Wmurowanie kamienia węgielnego nastąpiło 20 września 1908r. Poświęcił go dziekan przemyskiej kapituły katedralnej ks. inf. Jakub Federkiewicz. Nad pracami budowlanymi czuwał proboszcz ks. Franciszek Stankiewicz. O wykończenie i przyozdobienie świątyni zadbał kolejny proboszcz ks. Leon Szado. Na skutek jego starań 1 października 1916r. kościół został poświęcony przez dziekana leżajskiego ks. Tomasza Frankiewicza z Żołyni. Konsekracji dokonał 23 czerwca 1919 r. bp Karol Fischer z Przemyśla.
W roku 1925 zakupiono do świątyni organy muzyczne, a 5 lat później wzniesiono obok niej murowaną dzwonnicę. 25 lipca 1944r., po ostrzelaniu wieży kościoła przez Sowietów, spłonął jej hełm. W wyniku tego wieżę obniżono o 10m i przykryto prowizorycznym dachem. Nowy dach zbudowano według projektu prof. Wiktora Zina w 1958 roku. W latach 1958 oraz 1961-1962 wykonano malowidła figuralno-ornamentalne zdobiące ściany kościoła. W roku 1977 wymieniono pokrycie dachu z dachówek na miedzianą blachę. Na początku lat 90. XX wieku okna świątyni ozdobiły kolorowe witraże. W ostatnich latach przeprowadzony został również szereg prac restauracyjnych. Poprawiona została m.in. polichromia kościoła. W roku 1995 wykonano renowację rzeźb św. Jana Kantego i św. Jana Nepomucena, a rok później rokokowej chrzcielnicy. W roku 2001 konserwacji poddano m.in. ołtarz główny i ambonę. W roku 2004 zabezpieczono wieżyczkę na sygnaturkę. Po dwóch latach w znacznej mierze odremontowano ogrodzenie kościelne, a po dalszych dwóch – zaprowadzono w świątyni instalację grzewczą. W roku 2009 kościół ozdobiła nowa posadzka, a plac kościelny i jego schody zostały wyremontowane. Rok później bp Kazimierz Górny konsekrował nowy, kamienny ołtarz soborowy. W międzyczasie, na przełomie lat 2008/2009, dokonano konserwacji łaskami słynącego obrazu Matki Bożej Królowej Świata – Opiekunki Ludzkich Dróg. Przez wieki nad wiernymi troskę duchową rozciągali duszpasterze parafialni i inni beneficjenci. Na szczególną uwagę zasługują sylwetki kilku proboszczów, m.in.: ks. Pawła Lubeka, ks. Adama Podgórnego, ks. Anioła Piccinardiego, bpa Stanisława Wykowskiego, ks. Antoniego Wrześniewskiego, ks. Leona Stokowskiego, ks. Franciszka Stankiewicza, ks. Ludwika Bukały, ks. Michała Gądka i ks. Mieczysława Wajdy. Kilku sokołowskich wikariuszów zaznaczyło się jako postacie walczące w połowie XIX wieku o niepodległość kraju. Do takich zaliczyć trzeba ks. Michała Soleckiego i ks. Antoniego Momidłowskiego.
W okresie staropolskim i rozbiorowym ważnymi instytucjami kościelnymi były szkoła parafialna i szpital. W ciągu wieków przy parafii zawiązało się wiele konfraterni w tym: Bractwo św. Anny, Bractwo Niepokalanego Poczęcia Matki Bożej i Bractwo Różańcowe, które działały w okresie staropolskim. Po kryzysie józefińskim ta forma pobożności laikatu odżyła w drugiej połowie XIX stulecia w postaci bractw kościelnych i stowarzyszeń religijnych. Pewien charakter dewocyjny miały też cechy rzemieślnicze i usługowe, m.in.: szewski, stolarski, garncarski, rzeźnicki, tkacki, kowalski i krawiecki. W dwudziestoleciu międzywojennym popularne były zwłaszcza cztery kolumny Akcji Katolickiej i Trzeci Zakon Franciszkański. Okres Polski Ludowej przyniósł upadek tych dzieł. W ostatnich latach na tym gruncie rozwinęły się m.in.: Ruch „Światło-Życie”, Domowy Kościół, Katolickie Stowarzyszenie Młodzieży, Akcja Katolicka i Parafialny Zespół Caritas.
Dużo o życiu duchowym parafian mogą mówić liczne powołania do służby Bożej na przestrzeni wieków. Niektórzy księża sokołowscy zasłynęli w regionie, a nawet w całym kraju. Sławę zyskali m.in. pijarzy: o. Damian Stachowicz od Trójcy Przenajświętszej (1658-1699), muzyk i kompozytor, profesor retoryki i poetyki oraz Sebastian Joachim Góralewicz od św. Apolonii (1643-1711), pedagog i matematyk, popularyzator idei Galileusza i myśli kopernikańskiej. Inny sokołowski pijar, o. Stanisław Bieliński (ok. 1650-1683), brał udział jako kapelan wojskowy w odsieczy wiedeńskiej. W ruch narodowo-wyzwoleńczy w XIX wieku włączył się aktywnie m.in. pochodzący z Turzy ks. Feliks Antoni Szostkiewicz. Bez wątpienia najwybitniejszym sokołowianinem był ks. prof. dr hab. Szczepan Szydelski, wykładowca Uniwersytetu Jana Kazimierza we Lwowie, zasłużony teolog, radny miasta Lwowa, poseł na Sejm II Rzeczypospolitej, działacz społeczny. W dniu 7 listopada 2012 r. biskup Jan Kopiec z Gliwic poświęcił w sokołowskim kościele tablicę wmurowaną dla uczczenia jego pamięci.
Zasięg.
Parafia Sokołów Małopolski sięga na okoliczne wioski

</doc>
<doc id="1704599" url="https://pl.wikipedia.org/wiki?curid=1704599" title="Perfect dla Polpharmy">
Perfect dla Polpharmy

Perfect dla Polpharmy – promocyjna kompilacja zespołu Perfect wydana w 2004 przez Universal Music Group. Płyta została wydana na promocyjne potrzeby firmy produkującej leki i farmaceutyki o nazwie Polpharma.

</doc>
<doc id="1704601" url="https://pl.wikipedia.org/wiki?curid=1704601" title="Zambian Premier League">
Zambian Premier League

Zambian Premier League ("Konkola Copper Mines Premier League") - najwyższa klasa rozgrywek ligowych w piłkę nożną w Zambii, po raz pierwszy zorganizowana w 1962 roku przez Zambijską Federację Piłki Nożnej (Football Association of Zambia). W rozgrywkach bierze udział 16 klubów.

</doc>
<doc id="1704602" url="https://pl.wikipedia.org/wiki?curid=1704602" title="I liga zambijska w piłce nożnej">
I liga zambijska w piłce nożnej



</doc>
<doc id="1704603" url="https://pl.wikipedia.org/wiki?curid=1704603" title="No. 40 Squadron RAF">
No. 40 Squadron RAF

No. 40 Squadron RAF - brytyjska jednostka lotnicza utworzona w lutym 1916 w Gosport jako "No 40 Squadron RFC"; została rozwiązana w 1957 roku.
Od sierpnia 1916 roku do końca wojny jednostka służyła na terytorium Francji. "No. 40 Squadron RAF" w całym okresie I wojny światowej odniosła 314 zwycięstw: zniszczyła 130 samolotów i 30 balonów obserwacyjnych oraz zestrzeliła lub poważnie uszkodziła 144 samoloty i 10 balonów. 
Łącznie w jednostce w okresie I wojny światowej służyło ponad 24 asów myśliwskich m.in.: 
Piloci eskadry latali na samolotach Royal Aircraft Factory F.E.8, Nieuport 17, Nieuport 23, Nieuport 27 oraz Royal Aircraft Factory S.E.5.
Jednostka została rozwiązana w 1919 roku.
W 1931 eskadrę ponownie powołano do życia, tym razem nie jako myśliwską tylko jako bombową.
W czasie II wojny światowej piloci jednostki latali na lekkich bombowcach Bristol Blenheim oraz Vickers Wellington. W pierwszej fazie wojny samoloty eskadry operowały z terytorium Anglii atakując cele we Francji, krajach Beneluxu oraz Niemczech. W drugiej fazie wojny jednostka była wyposażona już tylko w samoloty dalekiego zasięgu Vickers Wellington i z baz na Bliskim Wschodzie bombardowała cele w Afryce Północnej, Sycylii, Krecie, Grecji i we Włoszech. W ostatniej fazie wojny jednostkę wyposażono także w samoloty Consolidated B-24 Liberator i z bazy Foggia Main na terytorium Włoch atakowała cele w północnych Włoszech oraz na Bałkanach. W marcu 1945 roku jednostka został w pełni wyposażona w samoloty Liberator i przeniesiona w październiku do bazy w Egipcie. Od stycznia 1946 roku jednostkę przezbrojono w samoloty Avro Lancaster, a w kwietniu 1947 została rozwiązana. 
1 grudnia 1947 ponowie sformowano No. 40 Squadron RAF w Abington jako jednostkę transportową i wyposażono w samoloty Avro York. Jednostka brała udział w mostach powietrznych do Berlina. Jednostkę ponownie rozwiązano 15 marca 1950 roku. 
Powołana do życia po raz trzeci w październiku 1953 roku jednostka została uzbrojona w samoloty bombowe English Electric Canberra i operowała z bazy w Coningsby. 1 lutego 1957 po połączeniu z No. 50 Squadron RAF roku eskadrę rozwiązano.

</doc>
<doc id="1704604" url="https://pl.wikipedia.org/wiki?curid=1704604" title="SISU XA-185">
SISU XA-185



</doc>
<doc id="1704607" url="https://pl.wikipedia.org/wiki?curid=1704607" title="Kózka złotawa">
Kózka złotawa



</doc>
<doc id="1704614" url="https://pl.wikipedia.org/wiki?curid=1704614" title="Georges Charles Guillain">
Georges Charles Guillain

Georges Charles Guillain (wym. [ɡilɛ̃], ur. 3 marca 1876 w Rouen, zm. 29 czerwca 1961 w Paryżu) – francuski neurolog.
Guillain urodził się we francuskiej burżuazyjnej rodzinie. Jego ojciec był inżynierem. Georges po zdobyciu średniego wykształcenia rozpoczął studiowanie medycyny w swym rodzinnym mieście, lecz po dwóch latach przeniósł się do Paryża, gdzie zdobywał wykształcenie w kilku tamtejszych klinikach. Wkrótce potem postanowił związać swą przyszłość z neurologią. Jego pierwsza naukowa rozprawa, napisana w 1898 roku dotyczyła uszkodzeń splotu ramiennego. W 1902 roku otrzymał tytuł doktora nauk medycznych.
W 1910, jako docent, został i kierownikiem kliniki neurologii. Po wojnie pracował w szpitalu Hôpital Charité. Ukoronowaniem jego kariery było objęcie w 1923 roku stanowiska profesora w Salpêtrière w Paryżu, na którym pozostawał do 1947.
Guillain wiele publikował. W 1920 roku wraz ze swym przyjacielem Jeanem Barré napisał obszerną pracę o klinicznych doświadczeniach zdobytych podczas I wojny światowej.
Guillain w ciągu życia otrzymywał wiele wyróżnień. Był członkiem francuskiej, amerykańskiej i japońskiej akademii nauk.
W 1949 roku został uhonorowany najwyższym odznaczeniem nadawanym przez francuski rząd – Legią Honorową.

</doc>
<doc id="1704615" url="https://pl.wikipedia.org/wiki?curid=1704615" title="Andrea Müller">
Andrea Müller

Andrea Müller (ur. 29 czerwca 1974 w Zweibrücken) – niemiecka lekkoatletka, specjalizująca się w skoku o tyczce, była rekordzistka świata.
5 sierpnia 1995 w Zittau Müller pobiła rekord świata skacząc 4,18 m, 13 dni później wynik ten poprawiła Czeszka Daniela Bártová.

</doc>
<doc id="1704616" url="https://pl.wikipedia.org/wiki?curid=1704616" title="Port lotniczy Holy Cross">
Port lotniczy Holy Cross

Port lotniczy Holy Cross, "Holy Cross Airport" (kod IATA: HCR, kod ICAO: PAHC, FAA LID: HCA) – publiczny amerykański port lotniczy obsługujący miasto Holy Cross w stanie Alaska, w obszarze Yukon-Koyukuk, leży około 1,5 km na południe od centrum miasta.
W 2007 w lotach rozkładowych z lotniska skorzystało 1551 osób, co było spadkiem o 31% w porównaniu do poprzedniego roku, kiedy liczba ta wynosiła 2244, w 2006 odprawiono 2042 podróżnych.
Port lotniczy posiada jeden żwirowy pas startowy o wymiarach 1219 × 30 m.

</doc>
<doc id="1704619" url="https://pl.wikipedia.org/wiki?curid=1704619" title="Parafia św. Jana Chrzciciela w Pilźnie">
Parafia św. Jana Chrzciciela w Pilźnie

Parafia pw. św. Jana Chrzciciela w Pilźnie – parafia rzymskokatolicka znajdująca się w diecezji tarnowskiej w dekanacie Pilzno.

</doc>
<doc id="1704620" url="https://pl.wikipedia.org/wiki?curid=1704620" title="Simon Andersson">
Simon Andersson

Simon Andersson (ur. 18 grudnia 1980 w Eskilstuna) – szwedzki basista, znany głównie z występów w grupie Pain of Salvation.
Życiorys.
Simon rozpoczął naukę gry na gitarze w wieku 7 lat w szkole JBR w Gävle. Przez 3 lata jego nauczycielem był Mattias Windemo. Simon grywał w różnych zespołach, jednak pod koniec 1998 roku postanowił zmienić instrument na gitarę basową. Rok później pojawił się gościnnie na albumie grupy Meshuggah grając tam solo na gitarze. W 2003 Simon przeprowadził się do Gothenburgagdzie dołączył do kwartetu Synkopaterna wykonującego muzykę jazz/fusion. Od czasu do czasu pracował jako muzyk sesyjny nagrywając ścieżki basu dla min. Bosson, Britney Spears i RARE. Grając w hard rockowym zespole Outshine nagrał singla, minialbum i płytę długogrającą uczestnicząc również w trasie koncertowej po Norwegii i Szwecji. Na początku 2007 roku Simon dołączył do zespołu Pain of Salvation z którym grał na koncertach. Miał okazję dołączyć do zespołu All Ends, jednak musiał zrezygnować z powodu współpracy z Pain of Salvation. Pod koniec 2008 roku jednak opuścił zespół z powodów osobistych.
Na początku roku 2009 Simon współpracował z grupą Shallow Sense, jednak obecnie mają już innego basistę.
Sprzęt.
Woodo BX5 Aboyna Burl 5-strunowa gitara basowa | Woodo BX5 Aboyna Burl bezprogowa 5-strunowa gitara basowa | Spector SpectorCore Piezo 5-strunowa gitara basowa | Epiphone LP STD (Vince Hornsby signature) 4-strunowa gitara basowa | Warwick Streamer STD 4-strunowa gitara basowa | Woodo GTC2 Mahogany Green 6-strunowa gitara basowa | Woodo GPR1 Black Ash 6-strunowa gitara basowa | EBS MultiDrive pedal | EBS MultiComp pedal | EBS OctaBass pedal | EBS WahOne pedal | MXR M-80 Bass DI + | Korg DT10 tuner pedal and SL Wireless systems.

</doc>
<doc id="1704624" url="https://pl.wikipedia.org/wiki?curid=1704624" title="Puchar Zambii w piłce nożnej">
Puchar Zambii w piłce nożnej

Puchar Zambii w piłce nożnej (Mosi Cup) - cykliczne rozgrywki piłkarskie, organizowane corocznie przez Zambijską Federację Piłki Nożnej, rozgrywane systemem pucharowym.
W latach 1962-65 zwycięzcy "Northern Rhodesia Castle Cup" (Rodezja Północna, obecnie Zambia) grali przeciwko zwycięzcom "Southern Rhodesia Castle Cup" (Rodezja Południowa, obecnie Zimbabwe) w rozgrywkach Super Castle Cup.

</doc>
<doc id="1704625" url="https://pl.wikipedia.org/wiki?curid=1704625" title="Mosi Cup">
Mosi Cup



</doc>
<doc id="1704626" url="https://pl.wikipedia.org/wiki?curid=1704626" title="Northern Rhodesia Castle Cup">
Northern Rhodesia Castle Cup



</doc>
<doc id="1704628" url="https://pl.wikipedia.org/wiki?curid=1704628" title="Zhou Yang (lekkoatletka)">
Zhou Yang (lekkoatletka)

Zhou Yang (; ur. 16 maja 1988 w Chengdu) – chińska lekkoatletka, specjalizująca się w skoku o tyczce.
Osiągnięcia.
W 2008 Yang reprezentowała Chiny podczas igrzysk olimpijskich w Pekinie. 25. lokata w eliminacjach nie dała jej awansu do finału.

</doc>
<doc id="1704636" url="https://pl.wikipedia.org/wiki?curid=1704636" title="Cmentarz prawosławny w Berlinie">
Cmentarz prawosławny w Berlinie

Cmentarz prawosławny w Berlinie ("Russischer Friedhof Berlin Tegel", "Русское кладбище Берлин-Тегель") został założony w 1893 w okręgu Reinickendorf. Zajmuje powierzchnię 2 hektarów.
Grunt pod przyszły cmentarz zakupiła podlegająca Rosyjskiemu Kościołowi Prawosławnemu parafia w Berlinie w 1892 za 30 tys. marek. Na nabytej działce planowano wznieść także cerkiew. 3 czerwca 1893 został położony kamień węgielny pod niewielką cerkiew Świętych Konstantyna i Heleny zaprojektowaną przez Alberta Bohma.
Na obszarze przeznaczonym na cmentarz rozrzucono warstwę specjalnie przywiezionej ziemi z Rosji. 2 czerwca 1894 odbył się pierwszy pochówek. Cmentarz szybko stał się miejscem pogrzebów najbardziej znacznych rodów rosyjskiej arystokracji: Kropotkinów, Golicynów, Daszkowów, chowano na nim oficerów i urzędników carskich, a także emigracyjnych artystów i intelektualistów. Pod północnym murem cmentarza wzniesiono pomnik kompozytora Michaiła Glinki (pochowanego w Petersburgu).
W czasie II wojny światowej cmentarz został zdewastowany. Pamiątką po powojennej restauracji jest dziewięć zabytkowych dzwonów wywiezionych z ZSRR przez wojska hitlerowskie i odnalezionych w Berlinie zdobytym przez Armię Czerwoną. Dzwony te ustawione zostały w pobliżu bramy wejściowej na cmentarz. Prace remontowe, ratujące wiele zaniedbanych nagrobków przed zupełnym zniszczeniem, zostały ponownie podjęte w latach 90. XX wieku i zakończone w 2005, głównie za pieniądze prywatnych ofiarodawców.

</doc>
<doc id="1704638" url="https://pl.wikipedia.org/wiki?curid=1704638" title="Alpy Ennstalskie">
Alpy Ennstalskie

Alpy Ennstalskie () – pasmo górskie w Północnych Alpach Wapiennych. Leży w Austrii, w krajach związkowych Styria i Górna Austria. Najwyższym szczytem jest Hochtor, który osiąga 2369 m. Głównym miastem regionu jest Eisenerz.
Pasmo graniczy z: Oberösterreichische Voralpen na północy, Ybbstaler Alpen na północnym wschodzie, Hochschwabgruppe na wschodzie, Lavanttaler Alpen na południowym wschodzie, Seckauer Tauern na południu, Rottenmanner und Wölzer Tauern na południowym zachodzie oraz z Totes Gebirge na zachodzie.
Najwyższe szczyty:
Schroniska:

</doc>
<doc id="1704642" url="https://pl.wikipedia.org/wiki?curid=1704642" title="Trieste (batyskaf)">
Trieste (batyskaf)

Trieste – batyskaf, który w 1960 roku dotarł jako pierwszy pojazd załogowy do najgłębszego punktu na Ziemi – Głębi Challengera (głębokość: metrów), znajdującego się w Rowie Mariańskim.
Opis batyskafu.
Projektantem batyskafu był szwajcarski naukowiec August Piccard. Kulista kapsuła batyskafu została wyprodukowana przez włoskie przedsiębiorstwo Acciaierie Terni, natomiast górna część została zbudowana przez firmę Cantieri Riuniti dell’ Adriatico z siedzibą w wolnym mieście Triest (wówczas na terytorium Wolnego Terytorium Triestu).
Po raz pierwszy batyskaf został użyty 26 sierpnia 1953 roku w pobliżu wyspy Capri na Morzu Śródziemnym.
W 1957 roku kupiła go Marynarka Wojenna Stanów Zjednoczonych.
Częściowa makieta batyskafu Trieste znajduje się w muzeum wody Hydropolis we Wrocławiu.
Zanurzenie na dno Rowu Mariańskiego.
W listopadzie 1959 roku rozpoczął się Projekt Nekton, mający na celu zbadanie Rowu Mariańskiego.
23 stycznia 1960 roku oficer marynarki Don Walsh i syn konstruktora batyskafu, Jacques Piccard, zeszli na dno najgłębszego punktu na Ziemi. Aparatura pokładowa wskazywała wówczas głębokość metrów, jednak po wynurzeniu dokonano korekty pomiarów dającej rezultat metrów. Pomiary z lat późniejszych wskazywały głębokość w tym miejscu wynoszącą ok. metrów.
Zanurzanie zajęło ponad 9 godzin. Na dnie Rowu spędzili około 20 minut. Z dna udało się nawiązać kontakt ze statkiem na powierzchni – przesłanie głosu za pomocą sonaru trwało 7 sekund w jedną stronę. Temperatura wewnątrz batyskafu wynosiła 7 stopni Celsjusza.
Batyskaf Trieste był również używany do poszukiwania zatopionego USS „Thresher” (SSN-593) w głębinach Oceanu Atlantyckiego.

</doc>
<doc id="1704644" url="https://pl.wikipedia.org/wiki?curid=1704644" title="Kristoffer Gildenlöw">
Kristoffer Gildenlöw

Kristoffer Gildenlöw (ur. 27 lipca 1978 w Eskilstunie) – szwedzki muzyk, kompozytor, wokalista i multiinstrumentalista, a także producent muzyczny. Kristoffer Gildenlöw znany jest przede wszystkim z występów w progmetalowej grupie muzycznej Pain of Salvation, której był członkiem w latach 1994-2006. Od 2003 roku wraz z żoną Liselotte Hegt występuje w zespole Dial. Z kolei od 2007 roku współtworzy amerykańską formację The Shadow Theory. Natomiast od 2011 roku występuje w belgijskiej grupie Epysode. Jako muzyk koncertowy i sesyjny współpracował ponadto z zespołami Dark Suns, Harmony, Consortium Project i The 11th Hour.
Kristoffer Gildenlow jest endorserem gitar polskiego producenta firmy Mayones. Muzyk gra m.in. na gitara basowych z serii Comodous i gitarze elektrycznej Setius Vin.

</doc>
<doc id="1704645" url="https://pl.wikipedia.org/wiki?curid=1704645" title="Auguste Belloc">
Auguste Belloc

Auguste Belloc (ur. w 1800 w Montrabé, zm. w 1867 w Paryżu) – francuski fotograf.
Uczęszczał do paryskiego liceum Louis-le-Grand. Z jego wczesną działalnością artystyczną wiążą się miniatury i akwarele, jednak szybko dokonał odkrycia fotografii. Był zafascynowany procesem mokrego kolodionu, jednak większość jego prac to dagerotypy.
Belloc posiadał własne studio w boulevard Montmartre 5, w którym powstawały liczne portrety, a przede wszystkim akty, z których słynie. Rozpowszechniał je w postaci wielu odbitek, sprzedając je spod lady. Trafiły one także w ręce paryskiej policji, tym samym Belloc stał się jedną z pierwszych osób, które miały problemy z prawem za działalność pornograficzną.
Znalazł się w grupie dagerotypistów specjalizujących się w tzw. "academies" – dagerotypach, które wychodziły naprzeciw potrzebom artystów: malarzy, rzeźbiarzy. Przedstawiały one akty wykorzystywane do studiów plastycznych, dzięki nim został ograniczony czas, w którym artyści współpracowali z modelami, a przy tym spadały koszty współpracy. Belloc kooperował z licznymi artystami, m.in. ze studentami ASP, a także z Alexandrem Clauselem, Gustave'em Courbetem, którego liczne obrazy powstały na podstawie fotografii Belloca, m.in. kontrowersyjny obraz "Origine du monde", przedstawiający kobiece genitalia.
W 1853 Belloc wydał na własny koszt jego pierwszą książkę na temat fotografii: "Traité théorique et pratique du procédé au collodion en photographie". Rok później przeniósł się do rue de Lancry 16 (jego drugie studio), gdzie utworzył fotograficzne drukowanie prasy. W 1855 został członkiem założycielem francuskiego Towarzystwa Fotograficznego. Zmarł w Paryżu w 1867.

</doc>
<doc id="1704646" url="https://pl.wikipedia.org/wiki?curid=1704646" title="Ratnapuri">
Ratnapuri

Ratnapuri – nepalska wieś w dystrykcie Bara, w strefie Narajani, w południowej części kraju. 
W 1991 roku, zgodnie z danymi Nepalskiego Urzędu Statystycznego, wieś liczyła 6463 mieszkańców i 1167 gospodarstw.
W miejscowości urodził się Ram Bahadur Bomjon, chłopiec ogłoszony "Małym Buddą".

</doc>
<doc id="1704648" url="https://pl.wikipedia.org/wiki?curid=1704648" title="Anastas Kristofori">
Anastas Kristofori

Anastas Kristofori (ur. 28 listopada 1943 we wsi Vuno k. Wlory, zm. 2 lutego 2022) – albański aktor teatralny i filmowy.
Życiorys.
W 1970 ukończył studia na wydziale aktorskim Instytutu Sztuk w Tiranie. W 1971 rozpoczął pracę w Teatrze Ludowym (alb. Teatri Popullor). Zadebiutował w roli Delfiego w dramacie "Kariera Artura Ui" Bertolta Brechta. Po raz ostatni wystąpił na scenie teatralnej w 2009 grając główną rolę w dramacie Haki Stërmilliego "Burgjet plot liria në derë".
Na dużym ekranie wystąpił po raz pierwszy w 1976 grając rolę ekonomisty w filmie "Lulekuqet mbi mure". Potem zagrał jeszcze w dziesięciu filmach fabularnych, w czterech z nich były to role główne.
Za rolę Piro w filmie "Stolat në park" został wyróżniony nagrodą aktorską na Festiwalu Filmów Albańskich. Przez władze Albanii został uhonorowany tytułem Zasłużonego Artysty (alb. Artist i Merituar).

</doc>
<doc id="1704649" url="https://pl.wikipedia.org/wiki?curid=1704649" title="Shpëtim Shmili">
Shpëtim Shmili

Shpëtim Qazim Shmili (ur. 15 maja 1941 w Tiranie, zm. 17 września 1994 w Elbasanie) – albański aktor teatralny i filmowy. 
Życiorys.
W dzieciństwie przeniósł się wraz z rodziną do Elbasanu, gdzie ukończył szkołę podstawową, a w 1957 średnią szkołę pedagogiczną. Przez kilka lat pracował jako nauczyciel we wsi Shtërmen. W 1964 ukończył studia na wydziale aktorskim szkoły im. Aleksandra Moisiu, działającej przy Teatrze Ludowym w Tiranie i zadebiutował na scenie rolą inżyniera Piro w sztuce Xhemala Broji "Linda". W tym samym roku rozpoczął pracę w teatrze Skampa w Elbasanie, gdzie zagrał w swojej karierze ponad 60 ról. W 1992 objął stanowisko dyrektora tego teatru. 
Na dużym ekranie wystąpił po raz pierwszy w 1968 grając rolę Skendera w filmie fabularnym "Horizonte te hapura". Potem zagrał jeszcze w 13 filmach fabularnych, w pięciu z nich były to role główne.
Zmarł na atak serca i został pochowany na cmentarzu publicznym w Elbasanie. W 1999 Rada Miejska Elbasanu przyznała Shmiliemu pośmiertnie tytuł Honorowego Obywatela Elbasanu. Imię Shmiliego nosi jedna z ulic w południowej części Elbasanu.
Nagrody i wyróżnienia.
W 1990 został uhonorowany Orderem Naima Frasheriego, a w 1992 otrzymał tytuł Zasłużonego Artysty (alb. "Artist i merituar"). 14 września 1999 został pośmiertnie wyróżniony tytułem Honorowego Obywatela Elbasanu.

</doc>
<doc id="1704650" url="https://pl.wikipedia.org/wiki?curid=1704650" title="Odruch mrugania">
Odruch mrugania

Odruch mrugania (odruch "orbicularis oculi") – odruch wywoływany w badaniu elektroneurograficznym poprzez podrażnienie bodźcem elektrycznym I gałęzi nerwu trójdzielnego. Odpowiedzią na bodziec jest ruch mięśni okrężnych oczu. Ramieniem doprowadzającym łuku odruchowego jest nerw oczny, natomiast odprowadzającym – włókna ruchowe nerwu twarzowego. Ośrodek jest zlokalizowany w pniu mózgu.
Badanie odruchu ma znaczenie diagnostyczne w uszkodzeniach nerwu trójdzielnego, twarzowego lub pnia mózgu.

</doc>
<doc id="1704651" url="https://pl.wikipedia.org/wiki?curid=1704651" title="Katastrofa lotu United Airlines 610">
Katastrofa lotu United Airlines 610

Katastrofa lotu United Airlines 610 – katastrofa lotnicza, która zdarzyła się 30 czerwca 1951 roku. Douglas DC-6 należący do United Airlines, zboczył z kursu i uderzył w górę, na zachód od Denver. Zginęło 45 osób i 5 członków załogi.
Douglas DC-6 leciał z Salt Lake City do Denver. Na pokładzie DC-6 znajdowało się 50 osób (45 pasażerów i 5 członków załogi). Podczas manewru podchodzenia do lądowania samolot zamiast skrętu w lewo skręcił w odwrotną stronę przez co uderzył w górę. Nikt z pasażerów i członków załogi nie przeżył.

</doc>
<doc id="1704653" url="https://pl.wikipedia.org/wiki?curid=1704653" title="Filipp Szulman">
Filipp Szulman

Filipp Jewgienjewicz Szulman (rus Фили́пп Евге́ньевич Шу́льман, ur. 6 października 1980 r. w Ufie) – rosyjski biathlonista, reprezentant kraju w zawodach Pucharu świata oraz na mistrzostwach świata. Jest dwukrotnym srebrnym medalistą mistrzostw Europy w biathlonie.

</doc>
<doc id="1704654" url="https://pl.wikipedia.org/wiki?curid=1704654" title="No You Girls (Never Know)">
No You Girls (Never Know)



</doc>
<doc id="1704658" url="https://pl.wikipedia.org/wiki?curid=1704658" title="Wisełka">
Wisełka

1 miejscowość w Polsce:
1 jezioro w Polsce:
2 cieki w Polsce:

</doc>
<doc id="1704660" url="https://pl.wikipedia.org/wiki?curid=1704660" title="Kazimierz Brożek">
Kazimierz Brożek

Kazimierz Antoni Brożek (ur. 16 stycznia 1895 w Jaworznie, zm. przed 1975) – pułkownik piechoty Wojska Polskiego.
Życiorys.
Kazimierz Antoni Brożek urodził się w rodzinie Franciszka i Anny. Ukończył Szkołę Przemysłową w Jaworznie z patentem rysownika maszynowego. Od 1914 służył w Legionach Polskich, w 3 pułku piechoty. Dowodził plutonem w I baonie, a od jesieni 1916 roku kompanią w II baonie. Awansował kolejno na chorążego (12 października 1914), podporucznika (9 sierpnia 1915) i porucznika (1 listopada 1916). 
W 1918 służył w 1 pułku piechoty Polskiej Siły Zbrojnej (w październiku tegoż roku otrzymał awans na kapitana) i w listopadzie 1918 wraz z całą formacją znalazł się w składzie Wojska Polskiego. Był m.in. dowódcą baonu w 20 pułku piechoty. Awansowany został na majora piechoty i latem 1919 dowodził 3 pułkiem piechoty Legionów.
1 czerwca 1919 zweryfikowany został jako major piechoty i w okresie powojennym kontynuował służbę wojskową jako dowódca II baonu w 3 pp Leg. 12 kwietnia 1927 został awansowany do stopnia podpułkownika ze starszeństwem z dniem 1 stycznia 1927 i 4. lokatą w korpusie oficerów piechoty. 5 maja 1927 został przeniesiony do 38 pułku piechoty w Przemyślu na stanowisko zastępcy dowódcy pułku. W styczniu 1931 został przeniesiony na dowódcę 20 pułku piechoty w Krakowie. W marcu 1937 awansowany został na pułkownika piechoty. Na tym stanowisku pozostał do wybuchu II wojny światowej. 
Dowodzony przez niego pułk uczestniczył w wojnie obronnej 1939 w składzie 6 Dywizji Piechoty (Armia „Kraków”); dywizja skapitulowała 21 września 1939 pod Rawą Ruską. Wojnę pułkownik Brożek spędził w oflagu VII A w Murnau, gdzie doczekał wyzwolenia przez Amerykanów 29 kwietnia 1945. Dalsze jego losy nie są znane.

</doc>
<doc id="1704661" url="https://pl.wikipedia.org/wiki?curid=1704661" title="Karl Andreas Brandt">
Karl Andreas Brandt

Karl Andreas Brandt – burmistrz Raciborza w latach 1772–1796.
Karl Andreas Brandt sprawował urząd burmistrza przez 25 lat (1772–1796).

</doc>
<doc id="1704662" url="https://pl.wikipedia.org/wiki?curid=1704662" title="Stealth b6">
Stealth b6

Stealth cars – spółka brytyjska, zajmująca się produkcją samochodów wyścigowych.
Historia marki.
Firma istnieje od 1999 roku. Jest to spółka prawa brytyjskiego. Zajmuje się produkcją samochodów wyścigowych i sportowych pod indywidualne zamówienia. Wliczając wcześniejsze doświadczenia inżynierów i właściciela firmy, Stealth ma 20 lat doświadczenia w projektowaniu i konstruowaniu aut wyścigowych. Stealth Cars Limited współpracuje z wieloma doświadczonymi inżynierami w Wielkiej Brytanii i Stanach Zjednoczonych w zakresie rozwoju technologicznego samochodu. Prezesem spółki Stealth Cars był dotychczas i jest nadal p. Terry Pudwell, jeden z konstruktorów samochodu B6 oraz wieloletni kierowca wyścigowy. Od 2009 Stealth Cars LTd jest częścią polskiej spółki AutoGroup SA.
W czerwcu 2010 AutoGroup SA i StealthCars Ltd przedstawiło nowy model samochodu wyścigowego Stealth B7.
Użytkownicy.
Obecnie autami Stealth ścigają się 4 zespoły wyścigowe (Krayemracing.com, Dr Klaus Nesbach - STT H&amp;R Cup, Rob Knook - Rhino's GT series, Speedworx).
Sukcesy.
Wybrane sukcesy wyścigowe auta B6 produkowanego przez Stealth Cars Ltd. obejmują:
Auto b6 ma wielu konkurentów, wypada jednak na ich tle wyjątkowo korzystnie pod względem parametrów technicznych.

</doc>
<doc id="1704668" url="https://pl.wikipedia.org/wiki?curid=1704668" title="Jenny Jonsson">
Jenny Jonsson

Jenny Jonsson (ur. 30 sierpnia 1987 w Helgum) – szwedzka biathlonistka, reprezentantka kraju w zawodach pucharu świata oraz na mistrzostwach świata. Jej siostrą jest zwyciężczyni w klasyfikacji generalnej Pucharu Świata 2008/2009 Helena Jonsson.
Jenny w zawodach PŚ zadebiutowała podczas startów w Pjongczangu. Zajęła tam 59. miejsce w sprincie. Swoje pierwsze punkty wywalczyła w biegu indywidualnym, który odbył się podczas próby przed olimpijskiej w Vancouver. Uplasowała się wtedy na osiemnastej pozycji.

</doc>
<doc id="1704675" url="https://pl.wikipedia.org/wiki?curid=1704675" title="Wilm Dedeke">
Wilm Dedeke

Wilm Dedeke (ur. 1460 w Lubece, zm. 1528 w Hamburgu) – niemiecki malarz tworzący w późnym stylu gotyckim.
W 1496 roku brał udział w wykonaniu ołtarza w klasztorze w Lubece. W 1499 roku prawdopodobnie poślubił kobietę, która była poprzednio żoną Hansa Bornemanna, Hinrika Funhofa i Absalona Stumme, przejmując przy tym ich pracownię. 
Absalon Stumme oraz syn jego żony Hinrik Bornemann zmarli w tym samym roku, a Dedeke dokończył rozpoczęty przez nich ołtarz w starej Katedrze Mariackiej w Hamburgu.
W 1500 roku został przyjęty do hamburskiej gildii malarzy, dwa lata później zostając mistrzem.

</doc>
<doc id="1704677" url="https://pl.wikipedia.org/wiki?curid=1704677" title="Cerkiew św. Mikołaja w Bari">
Cerkiew św. Mikołaja w Bari

Cerkiew św. Mikołaja – cerkiew prawosławna w Bari, w dzielnicy Carrassi. Należy do Rosyjskiego Kościoła Prawosławnego.
Historia.
Kamień węgielny pod budowę cerkwi w Bari powstała został położony w październiku 1913. Świątynia miała służyć rosyjskiej placówce dyplomatycznej. Budowa gmachu finansowana była z dobrowolnych składek wiernych, jednak ze względu na wybuch I wojny światowej została zakończona dopiero po 1918.
Po rewolucji październikowej cerkiew przejęła samorzutnie prawosławna wspólnota Greków z Bari. W 1937 obiekt przejęły władze miejskie Bari, zezwalając jednak na dalsze użytkowanie budynku dla dotychczasowych celów. W 2007 Patriarchat Konstantynopola zgodził się ponownie przekazać go Rosyjskiej Cerkwi Prawosławnej. Uroczysta ceremonia miała miejsce 1 marca 2009 w obecności Dmitrija Miedwiediewa.
Architektura.
Cerkiew jest jednonawowa, wzniesiona w stylu staroruskim, z jedną cebulastą kopułą. Nad wejściem do budynku znajduje się mozaika z wizerunkiem Chrystusa i Matki Bożej, okna cerkwi są półkoliste, nieregularnie rozmieszczone. Z zewnątrz obiekt posiada bardzo skromną dekorację, ograniczoną do płaskorzeźb z motywami łuków oraz fryzu poniżej dachu kopuły. W bezpośrednim sąsiedztwie cerkwi znajduje się pomnik jej patrona z mieczem w dłoni.

</doc>
<doc id="1704678" url="https://pl.wikipedia.org/wiki?curid=1704678" title="Zhao Yingying">
Zhao Yingying

Zhao Yingying (; ur. 15 lutego 1986) - chińska lekkoatletka, specjalizująca się w skoku o tyczce.
Osiągnięcia.
W 2004 Yingying reprezentowała Chiny podczas igrzysk olimpijskich w Atenach. 11. lokata w swojej grupie eliminacyjnej nie dała jej awansu do finału.

</doc>
<doc id="1704680" url="https://pl.wikipedia.org/wiki?curid=1704680" title="Yingying Zhao">
Yingying Zhao



</doc>
<doc id="1704682" url="https://pl.wikipedia.org/wiki?curid=1704682" title="Hochschwabgruppe">
Hochschwabgruppe

Hochschwabgruppe – pasmo górskie w Alpach Styryjsko-Dolnoaustriackich, części Północnych Alp Wapiennych. Leży w Austrii, w kraju związkowym Styria. Najwyższym szczytem jest Hochschwab. Główne miasta regionu to Bruck an der Mur i Eisenerz.
Pasmo to graniczy z pasmami: Ybbstaler Alpen na północy, Mürzsteger Alpen na wschodzie, Randgebirge östlich der Mur na południowym wschodzie, Lavanttaler Alpen na południu oraz z Alpami Ennstalskimi na zachodzie.
Najwyższe szczyty:
Schroniska:

</doc>
<doc id="1704685" url="https://pl.wikipedia.org/wiki?curid=1704685" title="FK Jablonec 97">
FK Jablonec 97



</doc>
<doc id="1704686" url="https://pl.wikipedia.org/wiki?curid=1704686" title="Sophie Boilley">
Sophie Boilley

Sophie Boilley (ur. 17 grudnia 1989 w Valence) – francuska biathlonistka, dwukrotna srebrna medalistka mistrzostw świata.
Kariera.
Po raz pierwszy na arenie międzynarodowej pojawiła się w 2007 roku, startując na olimpijskim festiwalu młodzieży Europy w Jace. Zdobyła tam złoty medal w sprincie. W 2008 roku wystartowała na mistrzostwach świata juniorów w Ruhpolding zdobyła srebrny medal w biegu pościgowym. Podczas rozgrywanych rok później mistrzostw świata juniorów w Canmore była trzecia w sprincie. Ponadto na mistrzostwach świata juniorów w Torsby w 2010 roku wygrała bieg pościgowy, a w sprincie była druga.
W Pucharze Świata zadebiutowała 18 grudnia 2008 roku w Hochfilzen, zajmując 58. miejsce w biegu indywidualnym. Pierwsze punkty wywalczyła 1 grudnia 2010 roku w Östersund, gdzie zajęła 30. miejsce w tej samej konkurencji. Nigdy nie stanęła na podium zawodów pucharowych, najwyższą lokatę wywalczyła 6 lutego 2011 roku w Presque Isle i 19 stycznia 2013 roku w Anterselvie, gdzie bieg pościgowy kończyła na siódmej pozycji. Najlepsze wyniki osiągnęła w sezonie 2012/2013, kiedy zajęła 34. miejsce w klasyfikacji generalnej.
Podczas mistrzostw świata w Chanty-Mansyjsku w 2011 roku wspólnie z Anaïs Bescond, Marie-Laure Brunet i Marie Dorin zdobyła srebrny medal w sztafecie. Wynik ten Francuzki w tym samym składzie powtórzyły na mistrzostwach świata w Ruhpolding rok później. Była też między innymi szesnasta w sprincie na mistrzostwach świata w Novym Měscie w 2013 roku. Nigdy nie wystartowała na igrzyskach olimpijskich.
Osiągnięcia.
Puchar Świata.
Miejsca na podium indywidualnie.
Boilley nigdy nie stanęła na podium indywidualnych zawodów PŚ.

</doc>
<doc id="1704688" url="https://pl.wikipedia.org/wiki?curid=1704688" title="Nadine Morano">
Nadine Morano

Nadine Morano (ur. 6 listopada 1963 w Nancy) – francuska polityk, minister w rządzie François Fillona, posłanka do Parlamentu Europejskiego VIII i IX kadencji.
Życiorys.
Uzyskała dyplom DESS z zakresu informacji, komunikacji i organizacji przedsiębiorstw. W latach 90. pracowała w administracji regionalnej w Lotaryngii, następnie w regionalnym parku naturalnym.
Od lat 80. działała w gaullistowskim Zgromadzeniu na rzecz Republiki. W 2002 wraz z tym ugrupowaniem dołączyła do Unii na rzecz Ruchu Ludowego. W 2002 i 2007 była wybierana w skład Zgromadzenia Narodowego z departamentu Meurthe i Mozela. W 2004 została radną Lotaryngii. 18 marca 2008 objęła stanowisko sekretarza stanu ds. rodziny w rządzie François Fillona. 14 listopada 2010 została ministrem ds. szkoleń zawodowych (podległym ministrowi pracy) w trzecim gabinecie tego samego premiera. Funkcję tę pełniła do 15 maja 2012. Nie uzyskała w tym samym roku poselskiej reelekcji.
W 2014 z ramienia UMP została wybrana na eurodeputowaną VIII kadencji. W 2019 z powodzeniem ubiegała się o reelekcję.

</doc>
<doc id="1704692" url="https://pl.wikipedia.org/wiki?curid=1704692" title="Skorpio">
Skorpio



</doc>
<doc id="1704696" url="https://pl.wikipedia.org/wiki?curid=1704696" title="Tatyana Firova">
Tatyana Firova



</doc>
<doc id="1704698" url="https://pl.wikipedia.org/wiki?curid=1704698" title="Język mon">
Język mon

Język mon – język należący do rodziny austroazjatyckiej, używany przez 750 tysięcy członów ludu Mon w Mjanmie oraz około 100 tysięcy w Tajlandii. Większość użytkowników posługuje się również językiem birmańskim, wśród młodszych przedstawicieli ludu zatraca się znajomość języka mon. Jest trzecim spośród języków austroazjatyckich pod względem liczby użytkowników.
Historia.
Do XII w. język mon służył jako lingua franca w dolinie Irawadi, również w birmańskim królestwie Pagan. Zapisywany był pismem "mon" proweniencji indyjskiej, z którego wywodzi się współczesne pismo birmańskie. Pisany język mon był używany również po upadku mońskiego królestwa Thaton w XI w. Liczne inskrypcje w języku mon znajdowano także w Tajlandii.
Charakterystyka.
W odróżnieniu od wielu języków Azji Południowo-Wschodniej, język mon nie jest językiem tonalnym.

</doc>
<doc id="1704700" url="https://pl.wikipedia.org/wiki?curid=1704700" title="Flaga Budapesztu">
Flaga Budapesztu

Flaga Budapesztu – jeden z symboli miejskich stolicy Węgier.
Flaga w latach 1873–2011.
Od samego początku była trójkolorowa (czerwony, złoty i niebieski), choć w 1873 roku domagano się, by była czterokolorowa na wzór herbu miasta Budapeszt. Ostatnia wersja tej flagi pochodzi z 1989 roku, jako efekt następstw przemian ustrojowych na Węgrzech. Dodatkowo na fladze miasta Budapeszt umiejscowiony jest również herb miasta.
Flaga aktualna.
Kolory zostały zaczerpnięte z herbu miasta. W tej wersji flaga posiada białe tło z czerwono-zielonymi elementami ozdobnymi na górze i na dole. Podobnie jak w wersji z lat 1873–2011, również i tutaj znajduje się herb miasta (jednakże jest on mniejszy).

</doc>
<doc id="1704702" url="https://pl.wikipedia.org/wiki?curid=1704702" title="Elise Ringen">
Elise Ringen

Elisa Ringen (ur. 21 listopada 1989 w Meråker) – norweska biathlonistka, brązowa medalistka mistrzostw świata.
Kariera.
Po raz pierwszy na arenie międzynarodowej pojawiła się w 2007 roku, startując na mistrzostwach świata juniorów w Martell. Zajęła tam czwarte w biegu pościgowym, szóste w sprincie i dziewiąte miejsce w biegu indywidualnym. Na rozgrywanych rok później mistrzostwach świata juniorów w Ruhpolding zdobyła złoty medal w sprincie, srebrny w sztafecie i brązowy w biegu pościgowym.
W zawodach Pucharu Świata zadebiutowała 13 marca 2008 roku w Oslo, zajmując 39. miejsce w sprincie. Pierwsze punkty (w sezonach 2000/2001-2007/2008 punkty otrzymywało 30. najlepszych zawodniczek) wywalczyła 1 grudnia 2011 roku w Östersund, gdzie zajęła 32. miejsce w biegu indywidualnym. Nigdy nie stanęła na podium zawodów tego cyklu, najwyższą lokatę wywalczyła 9 grudnia 2011 roku w Hochfilzen, kończąc rywalizację w sprincie na dziesiątej pozycji. Najlepsze wyniki osiągnęła w sezonie 2011/2012, kiedy zajęła 26. miejsce w klasyfikacji generalnej.
Podczas mistrzostw świata w Ruhpolding w 2012 roku wspólnie z Fanny Horn Birkeland, Synnøve Solemdal i Torą Berger wywalczyła brązowy medal w sztafecie. Na tej samej imprezie była też między innymi czternasta w sprincie. Ponadto zdobyła brązowy medal w sztafecie na mistrzostwach Europy w Novym Měscie w 2008 roku. Brała również udział w igrzyskach olimpijskich w Soczi w 2014 roku, gdzie w swoim jedynym występie zajęła 24. miejsce w biegu indywidualnym.
Osiągnięcia.
Puchar Świata.
Miejsca na podium chronologicznie.
Ringen nigdy nie stanęła na podium indywidualnych zawodów PŚ.

</doc>
<doc id="1704707" url="https://pl.wikipedia.org/wiki?curid=1704707" title="Gutensteiner Alpen">
Gutensteiner Alpen

Gutensteiner Alpen – pasmo górskie w Północnych Alpach Wapiennych. Leży w Austrii, w kraju związkowym Dolna Austria. Najwyższym szczytem jest Reisalpe, który osiąga 1399 m n.p.m.
Pasmo graniczy z: Türnitzer Alpen na zachodzie, Lasem Wiedeńskim na północy, pasmem Randgebirge östlich der Mur na wschodzie, Rax-Schneeberg-Gruppe na południu oraz z Mürzsteger Alpen na południowym zachodzie. Przez pasmo przebiega granica zasięgu występowania naturalnych lasów z przewagą sosny czarnej ("Pinus nigra").
Najwyższe szczyty:

</doc>
<doc id="1704708" url="https://pl.wikipedia.org/wiki?curid=1704708" title="Johann Friedrich Wenzel">
Johann Friedrich Wenzel

Johann Friedrich Wenzel – burmistrz Raciborza w latach 1796–1808.
Johann Friedrich Wenzel pochodził z Merseburga i w 1796 r. został burmistrzem Raciborza. Stanowisko to piastował do 1808 r., kiedy król pruski Fryderyk Wilhelm III wydał edykt w Królewcu, który stanowił, że deputowani do rady miejskiej byli wybierani przez mieszkańców, a burmistrz wskazywany przez radę miasta na sześcioletnią kadencję.

</doc>
<doc id="1704712" url="https://pl.wikipedia.org/wiki?curid=1704712" title="Depresszió">
Depresszió

Depresszió – węgierska grupa muzyczna, grająca głównie nu metal, thrash metal oraz punkrock. Założona w 1999 roku przez Ferenca Halásza, Dávida Nagya oraz Rolanda Reicherta.
W 2014 roku zgłosili się do węgierskich eliminacji do Konkursu Piosenki Eurowizji 2014 z utworem "Csak a zene", jednakże odpadli w finale, nie zdobywając ani jednego punktu.

</doc>
<doc id="1704713" url="https://pl.wikipedia.org/wiki?curid=1704713" title="Ekrem Dağ">
Ekrem Dağ

Ekrem Hayyam Dağ (ur. 5 grudnia 1980 w Mardin) – austriacki piłkarz pochodzenia tureckiego występujący na pozycji pomocnika.
Kariera klubowa.
Ekrem urodził się w Turcji, ale jako dziecko wyemigrował z rodziną do Austrii. Tam rozpoczął treningi w klubie SV Leibnitz. W 1997 roku trafił do juniorskiej ekipy Sturmu Graz. Do jego pierwszej drużyny został włączony w sezonie 2001/2002. W Bundeslidze zadebiutował 19 lutego 2002 roku w przegranym 0:1 meczu z Tirolem Innsbruck. W 2002 roku wywalczył z zespołem wicemistrzostwo Austrii. 7 sierpnia 2002 w wygranym 3:0 pojedynku z Admirą Wacker Mödling Dağ strzelił pierwszego gola w Bundeslidze. W barwach Sturmu rozegrał w sumie 95 ligowych spotkań i zdobył 10 bramek.
W 2005 roku podpisał kontrakt z tureckim Gaziantepsporem. W tureckiej ekstraklasie pierwszy mecz zaliczył 21 sierpnia 2005 roku przeciwko Manisasporowi (2:1). 23 października 2005 roku w zremisowanym 1:1 pojedynku z Rizesporem zdobył pierwszą bramkę w lidze tureckiej. W Gaziantepsporze grał przez trzy lata. Łącznie zagrał tam w 82 meczach i strzelił 7 goli.
W 2008 roku przeszedł do Beşiktaşu JK. W jego barwach zadebiutował 1 września 2008 roku w wygranym 2:0 meczu z Konyasporem. W 2009 roku zdobył z klubem mistrzostwo Turcji i Puchar Turcji. Po to drugie trofeum sięgnął z zespołem także w 2011 roku. W 2012 roku wrócił do Gaziantepsporu. Tym razem jego barwy reprezentował przez dwa lata, a w 2014 roku odszedł do drugoligowego Şanlıurfasporu.
Kariera reprezentacyjna.
W reprezentacji Austrii Ekrem zadebiutował 3 marca 2010 roku w wygranym 2:1 towarzyskim meczu z Danią.

</doc>
<doc id="1704714" url="https://pl.wikipedia.org/wiki?curid=1704714" title="Kolec Traboini">
Kolec Traboini

Kolec Traboini (ur. 14 lutego 1946 w Szkodrze) - albański pisarz i scenarzysta.
Życiorys.
Syn nauczyciela i publicysty Paloka Traboiniego. Po ukończeniu średniej szkoły pedagogicznej służył w wojsku, a następnie przez cztery lata pracował w tartaku w Szkodrze, zanim zdecydował się rozpocząć studia. W 1974 ukończył studia z zakresu języka i literatury albańskiej na Uniwersytecie Tirańskim i w latach 1975-1991 pracował jako redaktor w Studiu Filmowym Nowa Albania. W tym samym czasie powstały pierwsze jego opowiadania. W Nowej Albanii początkowo przygotowywał teksty do kronik filmowych, z czasem całkowicie poświęcił się pisaniu scenariuszy do filmów dokumentalnych. Po reorganizacji Studia objął stanowisko szefa redakcji filmów dokumentalnych. Napisał łącznie 25 scenariuszy do filmów dokumentalnych, a także cztery scenariusze filmów animowanych. W latach 1987-1988 został dwukrotnie wyróżniony nagrodą państwową.
W 1991 wyjechał wraz z rodziną do Grecji, gdzie przez pewien czas kierował pismem "Ignatia". Z Grecji udał się do USA. W latach 90. wydano kilka jego powieści. Mieszka w Bostonie.
W 2001 został wybrany do władz Światowej Ligi Albańczyków, organizacji skupiającej przedstawicieli diaspory. Od 2005 wydał kilka tomików poezji, był także tłumaczem na język albański poezji Kostisa Palamasa i Jorgosa Seferisa.

</doc>
<doc id="1704716" url="https://pl.wikipedia.org/wiki?curid=1704716" title="Ekrem Dag">
Ekrem Dag



</doc>
<doc id="1704717" url="https://pl.wikipedia.org/wiki?curid=1704717" title="Ołeh Bereżny">
Ołeh Bereżny

Ołeh Bereżny, ukr. Олег Бережний (ur. 18 stycznia 1984 w Sumach), ukraiński biathlonista, reprezentant kraju w zawodach pucharu świata oraz na mistrzostwach świata. 
Bereżny jest czterokrotnym medalistą mistrzostw świata juniorów. Wywalczył dwa srebrne medale oraz dwa brązowe.

</doc>
<doc id="1704719" url="https://pl.wikipedia.org/wiki?curid=1704719" title="The Best Of">
The Best Of



</doc>
<doc id="1704720" url="https://pl.wikipedia.org/wiki?curid=1704720" title="Depresszio">
Depresszio



</doc>
<doc id="1704721" url="https://pl.wikipedia.org/wiki?curid=1704721" title="Stefan Ignaszak">
Stefan Ignaszak

Stefan Ignaszak, ps. "Nordyk", "Drozd" (ur. 30 listopada 1911 w Börnig koło Dortmundu, zm. 8 stycznia 2005 w Poznaniu) – podpułkownik Wojska Polskiego, cichociemny, oficer Armii Krajowej, uczestnik powstania warszawskiego.
Życiorys.
Dzieciństwo, młodość.
Stefan Ignaszak był synem Antoniego – pracownika leśnego z Wielkopolski, który w 1906 wyemigrował „za chlebem” do Westfalii.
Po odzyskaniu przez Polskę niepodległości cała rodzina powróciła do ojczyzny. W okresie od 16 sierpnia 1931 do 30 czerwca 1932 był słuchaczem Szkoły Podchorążych Rezerwy Kawalerii w Grudziądzu. Po ukończeniu szkoły odbył praktykę w 17 pułku Ułanów Wielkopolskich w Lesznie. Po zakończeniu służby wojskowej rozpoczął studia na Wydziale Prawa Uniwersytetu Poznańskiego. W okresie międzywojennym pracował m.in. w Urzędzie Wojewódzkim w Poznaniu. Po awansie na oficera rezerwy kawalerii otrzymał przydział mobilizacyjny do 15 pułku Ułanów Poznańskich.
II wojna światowa.
W kampanii wrześniowej 1939 dowodził plutonem zwiadu w 14 Dywizji Piechoty, a później walczył w Grupie płk. dypl. Tadeusza Zieleniewskiego. Po zakończeniu walk udało mu się uniknąć niewoli i przedostać się do Francji, a potem do Wielkiej Brytanii, gdzie służył w 10 pułku strzelców konnych. Tam skierowano go na kurs wywiadu i 13 marca 1943 wylądował jako cichociemny w kraju.
Jako oficer wywiadu AK wykorzystując swoją znajomość języka niemieckiego kierował rozpracowywaniem produkcji rakiet V-1 i V-2, przyczyniając się do odkrycia ośrodka badawczego i fabryk broni rakietowej w Peenemünde.
W czasie powstania warszawskiego był oficerem 6 batalionu pancernego pod dowództwem kpt. „Golskiego”, walczącego w rejonie Pola Mokotowskiego oraz ulic Polnej i Noakowskiego.
Okres powojenny.
Już w lutym 1945 zgłosił się do pracy i trafił do Bydgoszczy. W październiku tego samego roku został aresztowany przez UB i pod zarzutem szpiegostwa wojskowego skazany na karę śmierci. Bolesław Bierut zmienił jednak ten wyrok na 5 lat więzienia, dzięki czemu w 1951 wyszedł na wolność. Następnie podjął pracę jako kierownik transportu w Rejonie Lasów Państwowych w Poznaniu, a później jako radca prawny w Koninie. Był współzałożycielem Światowego Związku Żołnierzy Armii Krajowej. Mieszkał na Łazarzu przy ulicy Hetmańskiej. Był przyjacielem Szkoły Podstawowej im. gen. Stefana Roweckiego „Grota” w Koziegłowach. Zmarł 8 stycznia 2005 w Poznaniu. Wystąpił w filmie dokumentalnym pt. "Cichociemni" z 1989.
Pochowany 15 stycznia 2005 w Alei Zasłużonych na Cmentarzu na Junikowie (pole 5, kwatera AK, grób rodzinny).
Stefan Ignaszak stracił w czasie II wojny światowej dwóch braci: Antoni zginął w tragicznym wypadku jako lotnik w Wielkiej Brytanii, a Feliks – żołnierz AK – zginął w obozie koncentracyjnym Groß-Rosen.
Upamiętnienie.
19 października 2005 Izbie Pamięci Gimnazjum Nr 1 w Środzie Wielkopolskie nadano imię podpułkownika Stefana Ignaszaka. Odsłonięcia pamiątkowej tablicy dokonał syn Stefana Ignaszaka – Marek.
4 stycznia 2006 na murze za pomnikiem ks. Jerzego Popiełuszki przy kościele Matki Boskiej Bolesnej w Poznaniu odsłonięta została tablica pamiątkowa poświęcona ppłk. Stefanowi Ignaszakowi.

</doc>
<doc id="1704724" url="https://pl.wikipedia.org/wiki?curid=1704724" title="Alick Walker">
Alick Walker

Alick Donald Walker (ur. 26 października 1925 w Skirpenbeck, zm. 4 grudnia 1999) – brytyjski paleontolog, znany głównie z badań mezozoicznych gadów, w szczególności triasowych archozaurów z Elgin oraz późniejszych prac dotyczących krokodylomorfów. Jego publikacje charakteryzowały rozbudowane opisy anatomiczne oraz interpretacje porównawcze.
Życiorys.
Alick Walker urodził się 26 października 1925 roku w Skirpenbeck, niedaleko Yorku. Jego ojciec był pastorem, co wpłynęło na silną chrześcijańską wiarę Walkera. W latach 1945–1948 odbył służbę wojskową w Royal Navy, po czym rozpoczął studia geologiczne na Uniwersytecie w Bristolu. Po ukończeniu pierwszego etapu edukacji uniwersyteckiej, w 1951 roku, zaproponowano mu dwa kierunki pracy doktorskiej – pod kierunkiem Waltera Fredericka Whittarda w Bristolu, badając kopalne ryby z Old Red Sandstone, oraz w Newcastle, badając późnotriasowe gady z Elgin pod kierunkiem Stanleya Westolla. Walker wybrał drugą opcję i wyjechał do Newcastle w 1951. W sierpniu 1957 ukończył swoją rozprawę doktorską, dotyczącą przede wszystkim archozaura "Stagonolepis" z Elgin. Ukazała się ona w 1961 roku w czasopiśmie "Philosophical Transactions of the Royal Society, Series B". Trzy lata później, na łamach tego samego periodyku, opublikował monografię dotyczącą ornitozucha. Spora jej część dotyczyła także jurajskich teropodów, w tym eustreptospondyla. Prace te utrwaliły imię Walkera oraz wyznaczyły nowe standardy w szczegółowym opisywaniu skamieniałości.
Pod koniec lat 60. Walker zainteresował się bliżej pochodzeniem krokodyli i ptaków. Przebadał niemal wszystkie późnotriasowe i wczesnojurajskie krokodylomorfy. W 1972 roku, w publikacji w "Nature", argumentował za bliskim pokrewieństwem krokodylomorfów z grupy Sphenosuchia a ptakami. W 1985 przyznał, że ta podobieństwa pomiędzy przedstawicielami tych dwu grup mogą być oparte na ewolucji zbieżnej, a jego hipoteza – błędna. Walker nie uznawał analiz kladystycznych jako metody wyjaśniającej filogenezę, co prowadziło do odrzucenia go przez część środowiska naukowego. Jego opisy anatomiczne przetrwały jednak próbę czasu.
Pod jego kierunkiem doktorat uzyskało dwóch studentów: Bobbie Paton (formalnie student Stanleya Westolla) oraz Michael J. Benton. Walker nigdy nie próbował zbudować grupy badawczej i pracował głównie sam, jednak wielu studentów przyjeżdżało do Newcastle prosić go o radę. Na jego cześć jeden z rodzajów teropodów nazwano w 1994 "Alwalkeria".
Alick Walker zmarł 4 grudnia 1999 roku, wkrótce po śmierci swojej żony Dorothy.

</doc>
<doc id="1704725" url="https://pl.wikipedia.org/wiki?curid=1704725" title="Alick Donald Walker">
Alick Donald Walker



</doc>
<doc id="1704728" url="https://pl.wikipedia.org/wiki?curid=1704728" title="Werner Becher">
Werner Becher

Werner Becher (ur. 12 sierpnia 1972 w Mistelbach), austriacki przedsiębiorca i polityk, od 2008 przewodniczący Forum Liberalnego. 
W młodości pracował w Siemens AG Österreich jako programista oraz menadżer projektów. Studiował nauki biznesowe na Wirtschaftsuniversität Wien. W 2003 założył własne przedsiębiorstwo zajmujące się oprogramowaniem. W 2008 kandydował jako lider listy austriackich liberałów do Rady Narodowej w Dolnej Austrii, jednak partia nie przekroczyła progu wyborczego. W październiku 2008 został wybrany nowym przewodniczącym Forum Liberalnego, zastępując w tej funkcji Heidę Schmidt. 

</doc>
<doc id="1704731" url="https://pl.wikipedia.org/wiki?curid=1704731" title="Mürzsteger Alpen">
Mürzsteger Alpen

Mürzsteger Alpen – pasmo górskie w Północnych Alpach Wapiennych. Leży w Austrii, w krajach związkowych Styria i Dolna Austria. Najwyższym szczytem jest Hohe Veitsch, który osiąga 1981 m.
Pasmo graniczy z: Ybbstaler Alpen na północnym zachodzie, Türnitzer Alpen na północy, Gutensteiner Alpen na północnym wschodzie, Rax-Schneeberg-Gruppe na wschodzie, pasmem Randgebirge östlich der Mur na południowym wschodzie oraz z Hochschwabgruppe na zachodzie.
Najwyższe szczyty:
Schroniska:

</doc>
<doc id="1704734" url="https://pl.wikipedia.org/wiki?curid=1704734" title="North American F-107">
North American F-107

North American F-107 – amerykański prototypowy samolot myśliwsko-bombowy wprodukowany w trzech egzemplarzach przez wytwórnię North American Aviation; był to jej ostatni samolot myśliwski.
Historia.
W czerwcu 1953 roku inżynierowie wytwórni North American Aviation rozpoczęli pracę nad nowym samolotem zdolnym do wykonywania zadań bojowych w każdych warunkach atmosferycznych; nowy projekt oznaczono kryptonimem NA-211. Samolot miał powstać na bazie wcześniejszej konstrukcji firmy, -100 Super Sabre’a. Zainteresowanie konstrukcją wyraziło Dowództwo Lotnictwa Taktycznego ("Tactical Air Command"), które 4 sierpnia 1954 roku złożyło zamówienie na trzy samoloty. Maszyna otrzymała wstępnie oznaczenie F-100B, jednak w chwili, gdy okazało się, że zakres zmian jakie przejdzie Super Sabre, uczyni z niego zupełnie nowy samolot, zmieniono oznaczenie na YF-107A. 
10 września 1956 roku odbył się pierwszy lot prototypu o numerze US Air Force 55-5118, za którego sterami usiadł pilot doświadczalny Bob Baker. Sam lot przebiegł bez zakłóceń, jednak podczas lądowania zawiódł spadochron hamujący i doszło do uszkodzenia przedniego zespołu podwozia. 28 listopada tego samego roku oblatano drugi prototyp, o numerze 55-5119, a 10 grudnia – trzeci, o numerze 55-5120. Po naprawach, pierwszy prototyp w dniu 3 listopada 1956 roku osiągnął dwukrotną prędkość dźwięku. F-107 charakteryzował się bardzo dobrymi właściwościami pilotażowymi, pomimo to Tactical Air Command w 1957 roku zdecydowało o wyborze F-105 Thunderchiefa jako nowego taktycznego myśliwca bombardującego, a dalsze prace nad F-107 wstrzymano. Pod koniec 1957 roku pierwszy i trzeci samolot trafiły do NACA ("National Advisory Committee for Aeronautics"), a drugi do Muzeum Amerykańskich Sił Powietrznych (National Museum of the United States Air Force) w Dayton w Ohio, gdzie można go oglądać do dzisiaj. We wrześniu 1959 roku prototyp numer trzy, pilotowany przez Alberta Scotta Crossfielda, uległ awarii i nie został już odremontowany, prototyp numer jeden trafił do Pima Air and Space Museum w Tucson, w Arizonie.
Konstrukcja.
F-107 był średniopłatem ze skrzydłami zaadaptowanymi z samolotu F-100, o skosie 45°, kadłub samolotu został zbudowany zgodnie z regułą pól. Maszyna miała niekonwencjonalnie umieszczony wlot powietrza do silnika, znajdował się on nad kabiną pilota. Wlot powietrza rozdzielał napływające powietrze do dwóch kanałów o regulowanych przekrojach, kanały w środkowej części kadłuba łączyły się w jeden doprowadzający powietrze do silnika Pratt and Whitney YJ75-P-9 o ciągu 73,57 kN bez dopalania i 109,02 kN z włączonym dopalaczem. Maszyna miała płytowe usterzenie poziome oraz płytowy statecznik pionowy obracany w całości. Samolot miał stałe uzbrojenie strzeleckie składające się z czterech działek kalibru 20 mm, umieszczonych po obu stronach kadłuba, oraz możliwość przenoszenia uzbrojenia podwieszanego, rozmieszczonego na sześciu węzłach. Skrzydła samolotu nie miały lotek, jedynie klapy i spojlery wychylane nad górną i dolną powierzchnią skrzydeł.

</doc>
<doc id="1704735" url="https://pl.wikipedia.org/wiki?curid=1704735" title="Zgromadzenie Wszystkich Istot">
Zgromadzenie Wszystkich Istot

Zgromadzenie Wszystkich Istot – forma warsztatów (praktyk grupowych) zapoczątkowana przez Joannę Macy i Johna Seeda, które powstały przez połączenie elementów autorskich warsztatów Joanny Macy pod nazwą „"Rozpacz i umocnienie"” z założeniami filozofii głębokiej ekologii Arne Næssa. Warsztaty te mają na celu budzenie bliższych związków z przyrodą, rozbudzanie świadomości ekologicznej, zakładają, że ignorancja czy obojętność ludzi na niszczenie Ziemi nie jest spowodowane brakiem informacji a brakiem zdolności przeżywania tych informacji, strachem przed uczuciem rozpaczy, które one mogą wywołać. 
Warsztaty odwołują się do zasad głębokiej ekologii, rytuałów pochodzących z różnych kultur oraz współczesnej psychologii.
Warsztaty odbywają się w formie rytuału, który umożliwia przygotowanie do bezpośredniego działania w obronie Natury, pogłębiają identyfikację z Ziemią, umieszczają samo działania w szerszej perspektywie. Działanie w obronie jakiegoś miejsca, wykracza poza wąskie pojęcie jaźni samego człowieka i pozycję jego własnych poglądów i przekonań, na rzecz większej jaźni – jaźni planetarnej, jaźni Ziemi.
W Polsce warsztaty Zgromadzenie Wszystkich Istot prowadzone są regularnie w ośrodku edukacji ekologicznej stowarzyszenia Pracownia na rzecz Wszystkich Istot.
Struktura warsztatu.
Strukturę warsztatu opisał Joseph Havens. Przedstawia się ona następująco:
Warsztaty rozpoczynają się integracją i otwarciem członków na siebie wzajemnie i na otaczającą przyrodę, pogłębianiu związków z całą przyrodą.
Uczestnicy żegnają się z tym, czego odejście wywołuje u nich ból i cierpienie.
Ostatnim punktem warsztatu jest Zgromadzenie wszystkich istot. Uczestnicy warsztatu wykonują maski, które symbolizują istoty, w imieniu których przemawiają. Spotykają się w kręgu, aby wspólnie naradzić się nad sposobami pomocy ginącej przyrodzie.
Zgromadzenie Wszystkich Istot w filmie.
W 1992 r. warsztaty Zgromadzenie Wszystkich Istot zainspirowały aktorkę Lucynę Winnicką, z jej inicjatywy reżyser Krzysztof Jasiński podjął się realizacji filmu o warsztatach. Muzykę do filmu stworzył Teatru Dźwięku Atman. W filmie zagrali m.in.: Krzysztof Kolberger, Dorota Stalińska, Iga Cembrzyńska.
Linki zewnętrzne.
O warsztatach Zgromadzenie Wszystkich Istot

</doc>
<doc id="1704740" url="https://pl.wikipedia.org/wiki?curid=1704740" title="Lilija Wajhina-Jefremowa">
Lilija Wajhina-Jefremowa

Lilija Mykołajiwna Wajhina-Jefremowa (ukr. Лілія Миколаївна Вайгіна-Єфремова, ur. 15 kwietnia 1977 w Czeboksarach) – ukraińska biathlonistka, brązowa medalistka olimpijska i pięciokrotna medalistka mistrzostw Europy.
Kariera.
Pierwszy sukces w karierze osiągnęła w 1997 roku, kiedy razem z koleżankami z reprezentacji zdobyła złoty medal w biegu drużynowym podczas mistrzostw świata juniorów w Forni Avoltri. W Pucharze Świata zadebiutowała 9 grudnia 1999 roku w Osrblie, zajmując 77. miejsce w sprincie. Pierwsze punkty wywalczyła 5 stycznia 2000 roku w Oberhofie, gdzie zajęła 18. miejsce w tej samej konkurencji. Pierwszy raz na podium zawodów pucharowych stanęła 17 grudnia 2005 roku w Osrblie, gdzie sprint ukończyła na trzeciej pozycji. W zawodach tych wyprzedziły ją jedynie Anna Carin Zidek ze Szwecji i Niemka Kati Wilhelm. W kolejnych startach jeszcze jeden raz stanęła na podium: 12 lutego 2006 roku w Turynie ponownie była trzecia w sprincie. Najlepsze wyniki osiągnęła w sezonie 2005/2006, kiedy zajęła 26. miejsce w klasyfikacji generalnej.
W 2006 roku wystartowała na igrzyskach olimpijskich w Turynie, zajmując trzecie miejsce w sprincie. W zawodach tych wyprzedziły ją tylko Francuzka Florence Baverel-Robert i Anna Carin Zidek. Była tam też między innymi ósma w biegu pościgowym i jedenasta w sztafecie. Nigdy nie zdobyła medalu na mistrzostwach świata, najlepszy wynik osiągnęła podczas mistrzostw świata w Pokljuce w 2001 roku, gdzie zajęła 27. miejsce w biegu indywidualnym. Ponadto zdobyła srebrne medale w biegu pościgowym i sztafecie na mistrzostwach Europy w Haute Maurienne (2001), srebrny medal w sztafecie na mistrzostwach Europy w Kontiolahti (2002), brązowy w sztafecie mistrzostwach Europy w Forni Avoltri (2003) oraz brązowy w biegu indywidualnym podczas mistrzostw Europy w Novym Měscie (2008).

</doc>
<doc id="1704741" url="https://pl.wikipedia.org/wiki?curid=1704741" title="Nysa Motor">
Nysa Motor



</doc>
<doc id="1704742" url="https://pl.wikipedia.org/wiki?curid=1704742" title="Fatos Sela">
Fatos Sela

Fatos Sela (ur. 2 października 1948 w Tiranie, zm. 18 grudnia 2013 tamże) – albański aktor teatralny i filmowy.
Życiorys.
W 1972 ukończył studia na wydziale aktorskim Instytutu Sztuk w Tiranie. Po studiach przez trzy lata pracował jako reżyser w Telewizji Albańskiej. W 1975 przeszedł do Teatru Dramatycznego "Bylis" działającego w Fierze. W 1995 powrócił do Tirany i został zatrudniony w Teatrze Ludowym, w którym występował do końca kariery scenicznej.
W filmie wystąpił po raz pierwszy w 1977, grając rolę Hodo w filmie "Gunat mbi tela". Potem zagrał jeszcze w 8 filmach fabularnych, w trzech z nich były to role główne.
W 1989 został uhonorowany przez władze Albanii tytułem Zasłużonego Artysty (alb. Artist i Merituar)

</doc>
<doc id="1704745" url="https://pl.wikipedia.org/wiki?curid=1704745" title="Port lotniczy Aniak">
Port lotniczy Aniak

Port lotniczy Aniak, "Aniak Airport" (kod IATA: ANI, kod ICAO: PANI, FAA LID: ANI) – cywilny amerykański port lotniczy obsługujący miasto Aniak w stanie Alaska, w obszarze Bethel.
W 2008 w lotach rozkładowych z lotniska skorzystało 18 526 osób, co było spadkiem o 22% w porównaniu do poprzedniego roku, kiedy liczba ta wynosiła 23 803, w 2006 odprawiono 26 041 osób.
Port lotniczy posiada jeden asfaltowy pas startowy o wymiarach 1829 × 46 m oraz pas wodny o wymiarach 914 × 122 m.

</doc>
<doc id="1704748" url="https://pl.wikipedia.org/wiki?curid=1704748" title="Türnitzer Alpen">
Türnitzer Alpen

Türnitzer Alpen – pasmo górskie w Północnych Alp Wapiennych. Leży w Austrii, w kraju związkowym Dolna Austria. Najwyższym szczytem jest Großer Sulzberg, który osiąga 1400 m. Głównym miastem regionu jest St. Pölten.
Pasmo graniczy z: Lasem Wiedeńskim na północnym wschodzie, Gutensteiner Alpen na wschodzie, Mürzsteger Alpen na południu oraz z Ybbstaler Alpen na zachodzie.
Najwyższe szczyty:

</doc>
<doc id="1704749" url="https://pl.wikipedia.org/wiki?curid=1704749" title="Serdar Özkan">
Serdar Özkan

Serdar Özkan (ur. 1 stycznia 1987 w Düzce) – turecki piłkarz występujący na pozycji pomocnika. Od 2015 roku jest zawodnikiem klubu Antalyaspor.
Kariera klubowa.
Serdar karierę rozpoczynał w juniorskiej ekipie klubu Beşiktaş JK. Do jego pierwszej drużyny, wówczas grającej w pierwszej lidze został przesunięty w sezonie 2003/2004. W ekstraklasie zadebiutował 18 października 2003 w wygranym 1:0 meczu z Diyarbakırsporem. W debiutanckim sezonie w lidze zagrał trzy razy. W następnym sezonie rozegrał dwa ligowe spotkania.
W lutym 2005 został wypożyczony do innego pierwszoligowca - İstanbulsporu. Nie rozegrał tam żadnego spotkania, a po zakończeniu sezonu 2004/2005, w którym zajął z İstanbulsporem 17. miejsce w lidze i spadł z nim do drugiej ligi, powrócił do Beşiktaşu. Przed rozpoczęciem następnego sezonu został jednak stamtąd wypożyczony do drugoligowego Akçaabat Sebatspor. Był podstawowym graczem. Przez cały sezon wystąpił tam w 31 meczach i strzelił 4 gole. Od stycznia 2007 do lipca 2007 przebywał na wypożyczeniu w drugoligowym Samsunsporze. Wystąpił w 12 spotkaniach.
Latem 2007 powrócił do Beşiktaşu. Od sezonu 2007/2008 jest jego podstawowym zawodnikiem. 16 grudnia 2007 w wygranym 3:1 pojedynku z MKE Ankaragücü Serdar zdobył pierwszą bramkę w trakcie gry w ekstraklasie. W sezonie 2008/2009 zdobył z klubem mistrzostwo Turcji i Puchar Turcji.
W 2010 roku przeszedł do Galatasaray SK, a w 2011 - do MKE Ankaragücü. Następnie grał w Samsunsporze i Şanlıurfasporze. W 2013 roku został zawodnikiem Elazığsporu.
Kariera reprezentacyjna.
Serdar jest byłym młodzieżowym reprezentantem Turcji. W kadrze seniorskiej zadebiutował 12 września 2007 w wygranym 3:0 meczu eliminacji Mistrzostw Europy 2008 z Węgrami. Na Euro ostatecznie nie pojechał.

</doc>
<doc id="1704750" url="https://pl.wikipedia.org/wiki?curid=1704750" title="Serdar Ozkan">
Serdar Ozkan



</doc>
<doc id="1704751" url="https://pl.wikipedia.org/wiki?curid=1704751" title="Szlagwort">
Szlagwort

Szlagwort () – wyraz lub zwrot w piosence łatwy do zapamiętania, wpadający w ucho, hasłowy. Zazwyczaj pojawia się w tytule, na początku piosenki lub w refrenie. Często decyduje o sukcesie utworu. Szlagwort niekiedy żyje własnym życiem, stając się obiegowym zwrotem, pojawia się w tytułach prasowych.

</doc>
<doc id="1704752" url="https://pl.wikipedia.org/wiki?curid=1704752" title="Massive Multiplayer Online Strategic Game">
Massive Multiplayer Online Strategic Game



</doc>
<doc id="1704754" url="https://pl.wikipedia.org/wiki?curid=1704754" title="Jerzy Kuliński">
Jerzy Kuliński

Jerzy Wojciech Kuliński (ur. 23 sierpnia 1935 w Warszawie) – budowlaniec, płetwonurek, żeglarz morski.
Życiorys.
Gdańszczanin od czerwca 1945 r. Magister inżynier budownictwa Wydziału Inżynierii Lądowej Politechniki Gdańskiej, pionier nurkowania swobodnego w Polsce (od 1956 r.), instruktor nurkowania 3-gwiazdkowy CMAS, kapitan jachtowy, były V-Prezes Polskiego Związku Żeglarskiego ds. morskich, współzałożyciel pierwszego na Wybrzeżu Gdańskim klubu płetwonurków, współzałożyciel Stowarzyszenia Armatorów Jachtowych, wieloletni współpracownik miesięcznika Żagle, autor wielu książek – głównie locji żeglarskich Bałtyku i Morza Północnego. Od początku lat 80. zaangażowany w starania o usunięcie rygorów utrudniających swobodne żeglowanie Polaków po morzu. Był współprojektantem kabiny nurkowej „Meduza II” oraz wziął udział w 7-dniowym eksperymentalnym zanurzeniu tego urządzenia w Bałtyku, w grudniu 1968 roku. Przez dwie kadencje był przewodniczącym komisji badań podwodnych Komitetu Naukowego CMAS.
Zawodową aktywność realizował w „Hydrobudowie Gdańsk”, Przedsiębiorstwie Robót Czerpalnych i Podwodnych w Gdańsku oraz w Ministerio de Industrias – Cuba. Najciekawsze etapy pracy zawodowej – budowa pierwszego suchego doku w Stoczni Gdynia, budowa Portu Północnego, rozbudowa stoczni remontowej w Hawanie.
Od 1998 roku prowadzi internetowy subiektywny serwis żeglarski „Jerzy Kuliński – żeglarz morski”.

</doc>
<doc id="1704755" url="https://pl.wikipedia.org/wiki?curid=1704755" title="Ybbstaler Alpen">
Ybbstaler Alpen

Ybbstaler Alpen – pasmo górskie w Północnych Alpach Wapiennych. Leży w Austrii, w krajach związkowych Dolna Austria, Górna Austria i Styria. Najwyższym szczytem jest Hochstadl, który osiąga 1919 m.
Pasmo graniczy z: Türnitzer Alpen na wschodzie, Mürzsteger Alpen na południowym wschodzie, Hochschwabgruppe na południu, Alpami Ennstalskimi na południowym zachodzie oraz z Oberösterreichische Voralpen na zachodzie.
Najwyższe szczyty:
Schroniska:

</doc>
<doc id="1704757" url="https://pl.wikipedia.org/wiki?curid=1704757" title="Surprise Moriri">
Surprise Moriri

Surprise Mohlomolleng Moriri (ur. 20 marca 1980 w Matibidi) – południowoafrykański piłkarz grający na pozycji ofensywnego pomocnika.
Kariera klubowa.
Karierę piłkarską Moriri rozpoczął w klubie Wattville Watford Brothers, w którym w latach 2000-2002 grał w rozgrywkach trzeciej ligi RPA. Na początku 2003 roku odszedł do Silver Stars z miasta Makifeng. Przez półtora roku występował w drugiej lidze. W 2004 roku został piłkarzem Mamelodi Sundowns grającego w Premier Soccer League, będącej odpowiednikiem pierwszej ligi. W sezonie 2005/2006 został z Mamelodi mistrzem Republiki Południowej Afryki, a sam został wybrany najlepszym zawodnikiem rozgrywek ligowych. W sezonie 2006/2007 ponownie wywalczył tytuł mistrza kraju, a w 2008 roku zdobył z Mamelodi Nedbank Cup.
Kariera reprezentacyjna.
W reprezentacji RPA Moriri zadebiutował w 2006 roku. Pierwszego gola w kadrze narodowej zdobył 24 marca 2007 w wygranym 3:0 meczu eliminacji do Pucharu Narodów Afryki 2008 z Czadem. W 2008 roku został powołany przez Carlosa Alberto Parreirę do kadry na PNA 2008. Tam był rozegrał dwa spotkania: z Angolą (1:1) i z Senegalem (1:1).

</doc>
<doc id="1704758" url="https://pl.wikipedia.org/wiki?curid=1704758" title="Giovanni Colonna (archeolog)">
Giovanni Colonna (archeolog)

Giovanni Colonna (ur. 4 września 1934) – włoski historyk i archeolog, specjalizujący się w tematyce starożytnej Italii, a w szczególności cywilizacji ertuskiej.
Pełni funkcję profesora na Uniwersytecie Sapienza w Rzymie, na którym nauczał od 1980 r.
Naukę rozpoczął w 1957, w Rzymie, pod okiem Massima Pallottina. Następnie, kontynuował studia w Rzymie i Atenach. W latach 1964–1972, archeologiczny nadinspektor południowej Etrurii. 
Kierował wieloma pracami wykopaliskowymi w Etrurii (Blera, Bisenzio, Bolsena, Montefiascone, Tuscania, Cerveteri, Ladispoli, Weje) oraz w innych miejscach (Arcinazzo Romano, Saepinum, valle del Sinello, Festòs). Wraz ze swoją żoną, Eleną Di Paolo, odkopał nekropolię w Viterbo oraz wydał dwie publikacje: "Castel d’Asso" (1970) i "Norchia I" (1978).
Jest znany ze swoich badań Wejów i tamtejszej świątyni Apolla. Przeprowadził także gruntowne badania Pyrgi. Jest również autorem licznych artykułów i książek, przekraczających obecnie liczbę 300.
Członek "Accademia nazionale dei Lincei". W 2005 jego praca została uhonorowana wydaniem czterotomowej 2695-stronicowej antologii jego dzieł, zatytułowanej "Italia ante Romanum imperium: scritti di antichità etrusche, italiche e romane (1958-1998)".

</doc>
<doc id="1704767" url="https://pl.wikipedia.org/wiki?curid=1704767" title="Rax-Schneeberg-Gruppe">
Rax-Schneeberg-Gruppe

Rax-Schneeberg-Gruppe – pasmo górskie w Alpach Styryjsko-Dolnoaustriackich, części Północnych Alp Wapiennych o długości 32 km. Zlokalizowane we wschodniej Austrii, w krajach związkowych: Styria i Dolna Austria. Najwyższy szczyt masywu Rax stanowi wierzchołek Klosterwappen góry Schneeberg (2076 m n.p.m.), zaś głównym miastem regionu jest Mürzzuschlag.
Rax-Schneeberg-Gruppe graniczy z Gutensteiner Alpen na północy, pasmem Randgebirge östlich der Mur na wschodzie oraz Mürzsteger Alpen na zachodzie.
Najwyższe szczyty:
Schroniska:

</doc>
<doc id="1704780" url="https://pl.wikipedia.org/wiki?curid=1704780" title="Demokracja nieskonsolidowana">
Demokracja nieskonsolidowana

Demokracje nieskonsolidowane - są to państwa, w których przyjęcie reguły rywalizujących wyborów dokonało się stosunkowo niedawno, a wartości liberalizmu nie zdołały jeszcze przeniknąć całkowicie praktyki politycznej, a tym bardziej się w niej utrwalić.
Mogą one osiągnąć stadium konsolidacji. Odbywanie rywalizacyjnych wyborów oraz proklamowanie takich zasad ustrojowych, jak podział władz, rządy prawa oraz ochrona praw obywatelskich, nakazują zaliczenie tych krajów do grupy demokracji. Większość krajów należących do tej grupy przyjmuje prezydencką formę rządów, lecz są i wyjątki. Nie ma wśród nich monarchii. Rywalizacja polityczna toczy się w ramach nieustabilizowanych systemów wielopartyjnych. Wśród instytucji publicznych, które uczestniczą w życiu politycznym, odnajdujemy także i takie, które nie pochodzą z wyboru, jak np. wojsko, związki zawodowe czy kościoły, co zdaniem niektórych autorów uniemożliwia określenie owych systemów politycznych jako demokracji skonsolidowanych.

</doc>
<doc id="1704784" url="https://pl.wikipedia.org/wiki?curid=1704784" title="Moeneeb Josephs">
Moeneeb Josephs

Moeneeb Josephs (ur. 19 maja 1980 w Kapsztadzie) – południowoafrykański piłkarz grający na pozycji bramkarza.
Kariera klubowa.
Josephs urodził się w Kapsztadzie. Karierę piłkarską rozpoczął w amatorskim Westdale, a następnie trenował w Westridge Rovers. Pierwszym profesjonalnym klubem w jego karierze był Cape Town Spurs, w barwach którego zadebiutował w sezonie 1997/1998 w Premier Soccer League, w wygranym 2:0 meczu z African Wanderers. W chwili debiutu liczył sobie 17 lat. Początkowo pełnił rolę rezerwowego dla Andre Arendse, a następnie walczył o miejsce w składzie z Calvinem Marlinem. W 1999 roku został piłkarzem nowo utworzonego Ajaksu Kapsztad, powstałego w wyniku fuzji Cape Town Spurs i Seven Stars. W 2000 roku wywalczył Rothmans Cup. Do 2002 roku przegrywał rywalizację z Marlinem i dopiero od sezonu 2002/2003 był pierwszym bramkarzem klubu. W Ajaksie grał do zakończenia sezonu 2005/2006.
Latem 2006 roku Josephs przeszedł do Bidvest Wits z Johannesburga i będącego wówczas beniaminkiem Premier Soccer League. W Bidvest Wits spędził dwa lata, a w 2008 roku został piłkarzem innego klubu z Johannesburga, Orlando Pirates, w którym stał się pierwszym bramkarzem, a dotychczasowy pierwszy golkiper Orlando Pirates Senzo Meyiwa stał się rezerwowym. W 2008 roku Josephs został z Orlando Pirates wicemistrzem RPA.
Kariera reprezentacyjna.
W reprezentacji RPA Josephs zadebiutował 19 lipca 2003 roku w przegranym 0:1 meczu COSAFA Cup 2003 z Zimbabwe. W 2006 roku był w kadrze RPA na Pucharze Narodów Afryki 2006, jednak był tam rezerwowym dla Calvina Marlina. W 2008 roku został powołany przez Carlosa Alberto Parreirę do kadry na Puchar Narodów Afryki 2008. Tam był pierwszym bramkarzem i rozegrał trzy spotkania: z Angolą (1:1), z Tunezją (1:3) i z Senegalem (1:1).

</doc>
<doc id="1704791" url="https://pl.wikipedia.org/wiki?curid=1704791" title="Cafelândia (São Paulo)">
Cafelândia (São Paulo)

Cafelândia − miasto w Brazylii, w stanie São Paulo, leżące na wysokości 445 metrów nad poziomem morza.
W 2010 roku liczba mieszkańców wynosiła 16 612, powierzchnia: 919,860 km², gęstość zaludnienia: 18,06 osób/km².

</doc>
<doc id="1704792" url="https://pl.wikipedia.org/wiki?curid=1704792" title="Kosma II Medyceusz">
Kosma II Medyceusz

Cosimo II de’ Medici (ur. 12 maja 1590, zm. 28 lutego 1621) – wielki książę Toskanii, panujący w latach 1609–1621.
Życiorys.
Kosma urodził się jako najstarszy syn wielkiego księcia Toskanii Ferdynanda I i Krystyny Lotaryńskiej. Będąc następcą książęcego tronu miał zapewnioną najlepszą edukację: za sprawą jego ojca w latach 1605–1608 jego wychowawcą był Galileusz. W roku 1608 książę Ferdynand zaaranżował jego małżeństwo z arcyksiężniczką Marią Magdaleną Habsburg, córką arcyksięcia Karola II Styryjskiego. Książęca para doczekała się ośmiorga dzieci, w tym następcy toskańskiego tronu, arcyksiężnej Austrii, księżnej Parmy oraz dwóch kardynałów.
Ojciec księcia Kosmy zmarł w 1609 roku. Z powodu słabego zdrowia Kosma nie był w stanie brać aktywnego udziału w rządzeniu swym księstwem. W 1610 roku Galileusz poświęcił swe dzieło Siderus Nuncius swemu dawnemu wychowankowi. Odkryte wtedy cztery księżyce Jowisza astronom nazwał "gwiazdami medycejskimi" ku czci Kosmy i jego trzech braci. Obecnie rzeczone księżyce nazywane są galileuszowymi. Jawne uznanie przez Galileusza heliocentrycznej teorii Mikołaja Kopernika doprowadziło do skazania go przez Trybunał Rzymskiej Inkwizycji na dożywotni areszt domowy, który spędził m.in. w willi Medyceuszów w Pincio.
Wielki książę znacząco rozbudował flotę Wielkiego Księstwa. Zmarł 28 lutego 1621 roku na gruźlicę. Jego następcą został nieletni syn, książę Ferdynand II. Zgodnie z życzeniem księcia Kosmy po jego śmierci regencję w księstwie sprawowała jego matka i żona.
Potomstwo.
19 października 1608 roku, poślubił Marię Magdalenę Austriaczkę, z którą miał ośmioro dzieci:

</doc>
<doc id="1704798" url="https://pl.wikipedia.org/wiki?curid=1704798" title="Krzysztof Zdzitowiecki">
Krzysztof Zdzitowiecki

Krzysztof Zdzitowiecki, pseud. "Pomurnik" (ur. 13 listopada 1939 w Warszawie) – polski taternik, alpinista i himalaista, profesor, w Instytucie Parazytologii PAN.
Taternictwo i alpinizm.
Zaczął się wspinać w 1958 w Tatrach. W początkowym okresie zajmował się speleologią, w 1961 dotarł do „starego dna” Jaskini Śnieżnej (głębokość 568 m, z Januszem Onyszkiewiczem i Bernardem Uchmańskim). Następnie wspinał się już w skałach i szybko został jednym z czołowych taterników kraju.
W 1962 razem z Eugeniuszem Chrobakiem, Januszem Kurczabem i Andrzejem Heinrichem dokonał pierwszego przejścia Filara Kazalnicy Mięguszowieckiej. W tym samym roku jako pierwsi z Andrzejem Mrozem przeszli Galerię Gankową drogą Studnički. Przeszedł też samotnie grań wokół Morskiego Oka oraz w zimie drogę Długosza na Kazalnicy. Jako jedyny człowiek przeszedł w polskich Tatrach Wysokich wszystkie drogi opisane w przewodnikach Witolda Henryka Paryskiego.
Od drugiej połowy lat 60. wspinał się również w innych górach. W Alpach przeszedł m.in. drogę Dulfera na Fleischbank w masywie Wilder Kaiser (1964, pierwsze polskie przejście), północno-wschodnią ścianę Finsteraarhornu (z Kazimierzem Głazkiem, drogą Hasslera z nowym wariantem), północny filar Pointe Young na Grandes Jorasses (1968, z Andrzejem Heinrichem i Henrykiem Furmanikiem) i północną ścianę Matterhornu (1971, z Andrzejem Wiluszem i Zygmuntem Kieńciem, drogą Bonattiego). W Kaukazie wszedł w 1978 na Uszbę Filarem Schmaderera.
Góry wysokie.
W góry wysokie jeździł w latach 70. Razem z Janem Holnickim-Szulcem i Januszem Kurczabem poprowadził w 1972 nową drogę południowo-zachodnią ścianą na Noszak w Hindukuszu. Dwa lata później drogą Borodkina zdobył Szczyt Komunizmu (dzisiejszy Szczyt Ismaila Samaniego) w Pamirze. W 1978 ponownie zdobył Szczyt Komunizmu, tym razem drogą ukraińską. Jest zdobywcą dziewiczych szczytów na Alasce i w Kanadzie, a także na Antarktydzie, w pobliżu polskiej stacji na Wyspie Króla Jerzego.
Najbardziej znane osiągnięcia Zdzitowieckiego wiążą się z udziałem w wyprawie na Gaszerbrumy w 1975, kierowanej przez Wandę Rutkiewicz. 1 sierpnia 1975 razem z Januszem Onyszkiewiczem i Leszkiem Cichym dokonał trzeciego wejścia na Gaszerbrum II (8034 m). Zespół poprowadził częściowo nową drogę i był pierwszym polskim zespołem, który zdobył główny wierzchołek ośmiotysięcznika. 10 dni później (11 sierpnia) dokonał kolejnego udanego ataku szczytowego: wraz z Wandą Rutkiewicz, Januszem Onyszkiewiczem i Alison Chadwick-Onyszkiewicz wszedł na dziewiczy dotąd wierzchołek Gaszerbrum III (7952 m). Był to wówczas najwyższy niezdobyty szczyt świata oraz najwyższe w historii pierwsze wejście szczytowe, w którym uczestniczyły kobiety.
Inna działalność.
W latach 1977–79 Krzysztof Zdzitowiecki brał udział w sześciu wyprawach na Antarktydę. W 1977 brał udział w założeniu Polskiej Stacji Antarktycznej im. Henryka Arctowskiego. W kolejnych wyprawach uczestniczył w latach 1995 i 2007.
Był działaczem środowiska wspinaczkowego, należał do Klubu Wysokogórskiego i do Polskiego Związku Alpinizmu. W latach 1970-72 był prezesem Koła Warszawskiego Klubu Wysokogórskiego. Przez 30 lat (do 1993) był instruktorem taternictwa. Jest autorem licznych publikacji, m.in. artykułów w „Taterniku” oraz współautorem podręcznika "Alpinizm" pod redakcją M. Popki.
Został odznaczony Brązowym i Złotym Krzyżem Zasługi, a także brązowym i złotym medalem „Za Wybitne Osiągnięcia Sportowe”. Jest członkiem honorowym PZA.
Jest synem Hanny Zdzitowieckiej, ma żonę Ewę i dwoje dzieci: Andrzeja i Hannę.

</doc>
<doc id="1704799" url="https://pl.wikipedia.org/wiki?curid=1704799" title="Buchałów (przystanek kolejowy)">
Buchałów (przystanek kolejowy)

Buchałów – przystanek kolejowy w Buchałowie, w woj. lubuskim, w Polsce.
W roku 2017 przystanek obsługiwał 0–9 pasażerów na dobę.

</doc>
<doc id="1704800" url="https://pl.wikipedia.org/wiki?curid=1704800" title="Zhang Hongwei">
Zhang Hongwei

Zhang Hongwei (; ur. 26 kwietnia 1975) – chiński lekkoatleta, skoczek o tyczce.

</doc>
<doc id="1704801" url="https://pl.wikipedia.org/wiki?curid=1704801" title="Hongwei Zhang">
Hongwei Zhang



</doc>
<doc id="1704802" url="https://pl.wikipedia.org/wiki?curid=1704802" title="Cafelandia">
Cafelandia



</doc>
<doc id="1704805" url="https://pl.wikipedia.org/wiki?curid=1704805" title="Cyfry wartościowe">
Cyfry wartościowe



</doc>
<doc id="1704806" url="https://pl.wikipedia.org/wiki?curid=1704806" title="Operacja Crossroads">
Operacja Crossroads

Operacja Crossroads (, dosłownie „Operacja Rozstaje”) – seria testów broni nuklearnej przeprowadzonych przez Stany Zjednoczone na atolu Bikini w archipelagu Wysp Marshalla (Ocean Spokojny) w lecie 1946 roku.
Celem było przetestowanie oddziaływania broni nuklearnej na jednostki pływające. Miały miejsce eksplozje dwóch bomb, każda o sile 23 kiloton. Pierwsza ("Able") została zdetonowana 1 lipca na wysokości około 160 m, druga ("Baker") 25 lipca – 27 m pod powierzchnią wody. Trzeci planowany test ("Charlie") został odwołany. Eksplozje projektu Crossroads dowiodły, że okręty wraz z wyposażeniem, z wyjątkiem znajdujących się bliżej niż 1 km od epicentrum, są w stanie przetrwać eksplozję broni jądrowej.
Testy Crossroads były w kolejności czwartą i piątą eksplozją bomby nuklearnej w historii (po teście Trinity i zrzuceniu bomb atomowych na Hiroszimę i Nagasaki). Były też pierwszymi testami nuklearnymi, jakie zostały zapowiedziane i były obserwowane przez zaproszonych naukowców i dziennikarzy. Najpoważniejszym skutkiem drugiej eksplozji z serii Crossroads było silne skażenie promieniotwórcze okrętów-celów. Był to pierwszy na świecie przypadek silnego i niemal natychmiastowego skażenia radioaktywnego wywołanego wybuchem jądrowym w wodzie (opad radioaktywny po wybuchu w atmosferze jest opóźniony i rozproszony na znacznym obszarze).
Cele przeprowadzenia eksperymentu i przygotowania.
Od zakończenia II wojny światowej zachodziła konieczność przeprowadzenia testów mających na celu stwierdzenie, jakie skutki na organizmy żywe i uzbrojenie może wywierać eksplozja nuklearna; szczególnie brakowało informacji na temat efektów bombardowania nuklearnego sprzętu wojskowego i metod ochrony przed jego skutkami. Gdy Stany Zjednoczone dokonywały powojennej demobilizacji, w kręgach dowódczych rozpoczęła się debata na temat rozmiarów i składu przyszłych sił zbrojnych. Niektórym politykom zdawało się, że broń nuklearna spowoduje, iż marynarka wojenna stanie się łatwa do zniszczenia a przez to zbędna. Senator Brian McMahon powiedział 25 sierpnia 1945 roku: „Dla przetestowania niszczycielskiej siły bomby atomowej chciałbym zobaczyć japońskie okręty, na które spadnie w morzu taka bomba”.
Seria trzech testów miała pomóc poznać skutki uderzenia nuklearnego na okręty, ich wyposażenie i załogi. Miejsca testów musiały spełniać określone warunki:
Czas miał ogromne znaczenie, bowiem US Navy musiała wkrótce wycofać większość obsługi statków i okrętów z czynnej służby wojskowej, a naukowcy cywilni zatrudnieni przy budowie broni masowego rażenia mieli odejść ze służby państwowej i powrócić jesienią na uczelnie, które zawarły z nimi kontrakty.
Na okres 10 miesięcy utworzono Zespół Uderzeniowy nr 1 (JTF-1), którego zadaniem było przeprowadzenie testów na atolu Bikini. Na jego czele stanął wiceadmirał William H. P. Blandy. Uroczystym rozpoczęciem operacji było wysadzenie (za pomocą laski dynamitu) modelu okrętu na stawie nazwanym „Little Bikini” na przedmieściach Waszyngtonu. W tym samym czasie na atolu Bikini 100 ton dynamitu zużyto w celu usunięcia z laguny raf koralowych w miejscu, gdzie miały stanąć okręty-cele.
167 rdzennych mieszkańców atolu zostało wysiedlonych na bezludny atol Rongerik, położony 240 kilometrów na wschód.
Jednostki pływające.
Na wodach laguny atolu Bikini zgromadzono ponad 90 okrętów i statków, które miały stać się celem ataku. Umieszczono je w znacznym zagęszczeniu w pobliżu planowanego miejsca eksplozji, nie chodziło bowiem o odtworzenie rzeczywistego kotwicowiska, ale o określenie skutków, jakie przyniesie zrzucenie bomby atomowej na jednostki ustawione bliżej lub dalej od centrum eksplozji.
Flotylla składała się z dwóch starych amerykańskich pancerników, dwóch lotniskowców, dwóch krążowników, jedenastu niszczycieli, ośmiu okrętów podwodnych, okrętów desantowych i wsparcia, a także trzech zdobycznych niemieckich i japońskich okrętów. Ponadto u brzegów Bikini rozmieszczono pewną liczbę barek desantowych. Na niektórych okrętach pozostawiono uzbrojenie, sprzęt i paliwo.
Dla przeprowadzenia niektórych eksperymentów użyto żywych zwierząt. Okręt zaopatrzeniowy USS „Burleson” (APA-67) dostarczył 200 świń, 60 świnek morskich, 204 kozy, 5000 szczurów, 200 myszy oraz ziarno zaatakowane przez owady – wszystko dla badań prowadzonych przez National Cancer Institute.
Druga flotylla, składająca się z ponad 150 statków i okrętów, zapewniała kwatery, wyżywienie, punkty obserwacyjne i miejsca pracy dla 42 000 mężczyzn (w tym ponad 37 000 marynarzy) i 37 kobiet – pielęgniarek. Dodatkowy personel został rozmieszczony na pobliskich atolach, jak Eniwetok i Kwajalein. Marynarze, którzy wyrazili zgodę na uczestniczenie w eksperymentach i obserwowaniu wybuchów, otrzymali prawo do przedłużenia o rok kontraktów. Wielu niewojskowych uczonych wyraziło chęć obserwowania eksplozji. Wysepki atolu Bikini były wykorzystywane jako miejsce rozmieszczenia aparatury pomiarowej oraz do czasu zanieczyszczenia przez test „Baker” – jako miejsce rekreacji.
Obserwacja.
Na ośmiu samolotach F6F zainstalowano kierowane radiem urządzenia pilotujące, a ponadto automatyczne kamery, czujniki radiacji i składu chemicznego powietrza. Były one zdalnie sterowane z bezpiecznej odległości przez załogi samolotów-matek. Bezzałogowce miały przelatywać przez obszary silnie promieniotwórcze – jak np. grzyb po wybuchu "Able".
Zdjęcia eksplozji zostały wykonane przez zdalnie sterowane kamery i aparaty fotograficzne zamocowane na wysokich masztach rozmieszczonych na wysepkach atolu. Wszystkie zrobiły łącznie 50 000 fotografii i zużyły 500 000 metrów filmu. Jedna z kamer była zdolna do filmowania z szybkością tysiąca klatek na sekundę.
Przed pierwszym testem cały personel został wycofany z atolu i zaokrętowany na jednostkach, które zajęły bezpieczne pozycje obserwacyjne w odległości 10 mil morskich (18,6 km) na wschód od atolu. Obserwatorzy testu otrzymali ciemne okulary dla ochrony oczu, ale na krótko przed zdetonowaniem „Able” oznajmiono, że okulary mogą zawieść; personel został więc poinstruowany, by w chwili wybuchu odwrócić się od atolu plecami i dodatkowo zakryć twarze ramionami dla ochrony. Kilku odważnych, którzy zlekceważyli zalecenia, powiedziało pozostałym, „że to już”. Większość obecnych na okrętach odczuła jedynie lekki wstrząs i usłyszała „niezbyt imponujący odgłos wybuchu”.
Nazwy kodowe.
„Able” i „Baker” to pierwsze dwie litery alfabetu fonetycznego używanego w United States Army i United States Navy w latach 1941–1956, tj. przed wprowadzeniem oznaczeń „Alfa” i „Bravo” zgodnie z obecnie obowiązującym alfabetem fonetycznym NATO. „Charlie” jest trzecim oznakowaniem literowym w obu systemach. Zgodnie z przekazami świadków czas detonacji był określony jako godzina „H” lub „How” (obecnie używa się określenia godzina „M” lub „Mike”).
Obie bomby były kopiami bomby plutonowej Fat Man zrzuconej na Nagasaki. „Able” otrzymała imię „Gilda” i została przyozdobiona wizerunkiem Rity Hayworth, gwiazdy filmu „Gilda” z roku 1946. Plutonowy rdzeń wykorzystany w „Gildzie” nazywano wcześniej w laboratoriach w Los Alamos rdzeniem diabelskim, bowiem w dwóch nieszczęśliwych wypadkach przyczynił się do śmierci dwóch naukowców: Harry’ego Daghliana i Louisa Slotina. Bombę „Baker” nazwano „Helen of Bikini”. Użycie takich „femme-fatale” form nazw dla broni nuklearnej zapowiadało zgubę i zniszczenie zarazem.
Test Able – 1 lipca.
O godzinie 9.00 bombowiec Boeing B-29 Superfortress „Dave's Dream” z 509 Skrzydła USAF zrzucił bombę, która eksplodowała 150 m nad celem z siłą 23 kiloton. Pięć jednostek zostało zatopionych. Dwa transportowce zatonęły natychmiast, dwa niszczyciele w ciągu kilku godzin, japoński krążownik następnego dnia.
Część z obecnych 114 dziennikarzy wyrażała rozczarowanie efektem bombardowania. Gazeta „New York Times” donosiła przedwcześnie, że „tylko dwa zatonęły, jeden wyrzucony na mieliznę, a osiemnaście uszkodzonych”. Następnego dnia „Times” zamieścił wyjaśnienie sekretarza marynarki Jamesa Forrestala, że „ciężko opancerzone okręty wojenne trudno zatopić dopóki nie uzyska się poważnych trafień poniżej linii wodnej”.
Główną jednakże przyczyną mniejszej – niż się spodziewano – efektywności bomby było to, że eksplodowała ona ok. 700 metrów na północny zachód od wyznaczonego celu. Stało się to przyczyną oskarżeń i rządowego dochodzenia, zaś podejrzaną była załoga bombowca B-29. W końcu uznano, że zniesieniu bomby z celu winna była usterka w usterzeniu bomby i załoga została uniewinniona.
Owym wyznaczonym celem był pancernik „Nevada”, który – dla ułatwienia celowania – pomalowano na czerwono, zaś lufy dział i nadburcia na biało. Ustawiony został w samym centrum okrętów-celów. W odległości 400 metrów od „Nevady” znajdowało się osiem spośród nich. Gdyby bomba eksplodowała nad „Nevadą” – jak planowano – zatonęłoby przypuszczalnie dziewięć okrętów, w tym dwa pancerniki i lotniskowiec. Rzeczywiste miejsce eksplozji znalazło się na północny zachód od celu, a najbliżej znajdował się transportowiec „Gilliam”.
Rozmieszczenie celów dla testu „Able”.
Oprócz pięciu jednostek, które zatonęły, czternaście innych odniosło mniej lub bardziej poważne uszkodzenia, w większości spowodowanych falą uderzeniową. Wszystkie, prócz trzech, znajdowały się w promieniu 1000 metrów od centrum. W tym kilometrowym kręgu rażenia czynnikiem decydującym była orientacja poszczególnych celów w stosunku do miejsca detonacji. Na przykład zatopiony okręt #6, niszczyciel USS „Lamson”, znajdował się dużo dalej niż siedem jednostek, które utrzymały się na wodzie. „Lamson” był ustawiony bokiem i odebrał całe uderzenie na bakburtę, podczas gdy siedem bliższych zakotwiczono rufami w kierunku do wybuchu, co uchroniło najbardziej wrażliwe fragmenty kadłubów.
Jedynym dużym okrętem znajdującym się w kilometrowym promieniu, który odniósł relatywnie niewielkie uszkodzenia, był japoński pancernik „Nagato” (oznakowany jako #7). Potężnie zbudowana rufa, którą był ustawiony w kierunku do wybuchu, dała mu częściową ochronę. Właściwą ocenę uszkodzeń utrudniały nienaprawione zniszczenia z okresu II wojny światowej i ich niepełna dokumentacja. Jako okręt, z którego pokładu wydano historyczny rozkaz ataku na Pearl Harbor, „Nagato” został zakotwiczony bardzo blisko planowanego miejsca eksplozji, co miało gwarantować jego zatonięcie. Skoro bomba „Able” ominęła ten cel, symbolicznego zatopienia miał dostarczyć wybuch bomby „Baker”.
Poważne uszkodzenia celu #10, lotniskowca „Saratoga”, znajdującego się ponad milę od wybuchu, spowodował pożar. Na potrzeby testu, wszystkie statki i okręty miały realistyczne ilości paliwa, amunicji i wyposażenia, w tym także samoloty. „Saratoga”, w odróżnieniu od innych okrętów, miał pokłady i hangary zastawione samolotami, których zbiorniki zawierały wysoce łatwopalne paliwo lotnicze. Dość długo trwający pożar został jednak ugaszony i lotniskowiec utrzymał się na powierzchni, by zostać ponownie użyty w teście „Baker”.
Przy użyciu bomby nuklearnej przeciwko „miękkim celom” jak Hiroszima, nic, co znalazłoby się tak blisko wybuchu jak „Saratoga”, w granicach 3000-metrowego zasięgu zabójczej kuli ognia, nie mogłoby przetrwać, jednak okręty wojenne – poza lotniskowcami – są szczególnie odporne na ogień wybuchu.
Radiacja.
Podobnie jak trzy poprzednie wybuchy nuklearne – „Trinity”, „Little Boy” (Hiroszima) i „Fat Man” (Nagasaki) – wybuch „Able” nastąpił nad powierzchnią ziemi wystarczająco wysoko, by posłać cząstki radioaktywne wysoko do stratosfery, gdzie stały się częścią ogólnego – a nie lokalnego – zagrożenia. Wybuchy w atmosferze oficjalnie uznawano za „samooczyszczające się”. Opad lokalny określono jako „nieistotny”; wystąpiło trwające kilka sekund promieniowanie gamma.
Wiele bliskich celów otrzymało sporą dawkę promieniowania przenikliwego, co mogłoby zabić wszystkich członków załogi, natomiast same statki nie stały się radioaktywne w wyniku skażenia promieniotwórczego. Wystąpiła jednak aktywacja neutronowa niektórych materiałów, głównie pochodzenia organicznego, co określono jako „niewielki problem” (zgodnie z ówczesnymi poglądami).
W dzień po eksplozji na niemal wszystkie okręty, które przetrwały atak, wróciły załogi manewrowe dla dokonania inspekcji, ewentualnej dekontaminacji, pobrania danych z instrumentów pomiarowych oraz przygotowania okrętów do testu „Baker”.
57 świnek morskich, 109 myszy, 146 świń, 176 kóz i 3030 białych szczurów rozmieszczono na 22 okrętach-celach w miejscach zwykle zajmowanych przez ludzi. Dziesięć procent zwierząt zabił podmuch uderzeniowy, piętnaście procent promieniowanie przenikliwe, a kolejne dziesięć procent zdechło w trakcie późniejszych eksperymentów laboratoryjnych. 35% wszystkich zwierząt zginęło w wyniku czynników rażenia wybuchu.
Znaczny odsetek zwierząt doświadczalnych, które przeżyły test, miał związek z krótkotrwałym promieniowaniem. Wszystkie szczury zostały rozmieszczone na zewnątrz spodziewanej „strefy śmierci”, by można było na nich w okresie późniejszym prowadzić badania nad ewentualnymi mutacjami pokoleń popromiennych. Z faktu, że szczury stanowiły 86% wszystkich zwierząt wynika, że bardzo niewiele świń, kóz i świnek morskich przetrwało.
Jakkolwiek bomba „Able” minęła swój główny cel – pancernik „Nevada” – o około 800 metrów i nie zatopiła ani nie skaziła promieniotwórczo samego okrętu, koza #119, umieszczona wewnątrz mocno opancerzonej wieży działowej, otrzymała taką dawkę promieniowania, że zdechła cztery dni później z objawami choroby popromiennej. Gdyby „Nevada” była obsadzona ludzką załogą, wszyscy musieliby zginąć.
Test "Baker" – 25 lipca.
Tym razem bomba została umieszczona pod okrętem desantowym USS LSM-60 zakotwiczonym w samym centrum flotylli okrętów-celów. "Baker" została zdetonowana 27 m poniżej powierzchni wody, w połowie głębokiej na 54 m laguny. Godzina How/Mike nastąpiła o 8.35. Dających się zidentyfikować szczątków LSM-60 nigdy nie znaleziono. Dziewięć jednostek zatonęło, dziesiąta – poniemiecki ciężki krążownik – zatonął dopiero w grudniu – w pięć miesięcy po wybuchu – bowiem radioaktywność nie pozwoliła na dokonanie napraw przecieków kadłuba.
Zdjęcia wybuchu "Baker" są wyróżniające się wśród fotografii wielu eksplozji nuklearnych. Oślepiający błysk, jaki zazwyczaj towarzyszy wybuchowi, nastąpił pod powierzchnią wody i był prawie niewidoczny. Czysty obraz okrętów-celów oddaje sens odmienności tego testu. Ogromna chmura Wilsona i pionowa kolumna wody pozwalają łatwo odróżnić "Baker" od wszystkich pozostałych eksplozji. Najsłynniejsze zdjęcie ukazuje pancernik „Arkansas” o wyporności 27 tys. ton i długości 190 m, podniesiony niemal do pionu na tle północnej ściany kolumny wody.
Podobnie jak po wybuchu "Able", wszystkie cele w promieniu 1000 m zostały zniszczone lub poważnie uszkodzone, ale tym razem uderzenie przyszło z dołu, a uszkodzenia spowodowała fala uderzeniowa rozchodząca się w wodzie, a nie w powietrzu. Jednak największą różnicę pomiędzy tymi dwoma wybuchami stanowiło skażenie promieniotwórcze wszystkich celów i otoczenia przez bombę "Baker".
Rozmieszczenie celów dla testu "Baker".
Poniemiecki krążownik ciężki „Prinz Eugen” przetrwał oba wybuchy, ale został tak silnie skażony promieniotwórczo, że naprawa powstałych przecieków była niemożliwa. We wrześniu 1946 okręt został przeholowany do atolu Kwajalein, gdzie na płytkich wodach laguny w pięć miesięcy po zakończeniu testu, w dniu 22 grudnia 1946 roku przewrócił się na burtę i zatonął. Wrak leży tam do dziś, z jedną ze śrub wciąż wystającą nad powierzchnię wody.
Okręt podwodny USS „Skipjack” (SS-184) był jedynym zatopionym okrętem, jaki odzyskano. Został wydobyty, odholowany do Kalifornii i ponownie zatopiony w dwa lata później jako okręt-cel.
Trzy inne okręty w stanie bliskim zatonięciu odholowano ku brzegom wysp atolu i osadzono na mieliźnie: transportowiec USS „Fallon” (APA-81), cel #25; niszczyciel USS „Hughes” (DD-410), cel #27; okręt podwodny USS „Dentuda” (SS-335), cel #24. „Dentuda” będąc w zanurzeniu uniknął najsilniejszego napromieniowania, więc został pomyślnie odkażony, wyremontowany i nawet na krótko przywrócony do służby w US Navy.
Przebieg testu.
Wybuch bomby "Baker" był w skutkach tak odmienny w przebiegu od czterech uprzednich eksplozji nuklearnych, że obserwatorzy nie potrafili jednoznacznie opowiedzieć co działo się przez 5 sekund od wybuchu, w dwa miesiące później zwołano specjalną konferencję dla ustalenia nomenklatury i zdefiniowania kolejnych etapów eksplozji w celu jednoznacznego opisu i analizy zjawiska.
Na początku wybuchu w powietrzu obserwuje się jasny oślepiający błysk szybko rosnącej kuli ognia, w tym wybuchu błysk trwał kilka tysięcznych części sekundy. Podwodna eksplozja przybrała formę gwałtownie rosnącego gorącego gazowego bąbla z ogromnym ciśnieniem w nim, prącego wodę we wszystkich kierunkach, jak górna część bąbla wzniosła się nad powierzchnię wody jego jasność szybko spadła. Rozszerzający się bąbel parł na wodę wytwarzając naddźwiękową, wodną falę uderzeniową, zdolną do kruszenia kadłubów okrętów, które znalazły się w jej zasięgu. Woda, będąc niemal nieściśliwym materiałem, jest bardzo dobrym medium dla fali ciśnienia, szacuje się, że w odległości około pół kilometra od centrum ciśnienie mogło sięgać 100 atm. Z wyjątkiem samego początku gdy miała prędkość znacznie większą, fala uderzeniowa rozchodziła się z prędkością dźwięku w wodzie, która wynosi 1500 m/s, niemal pięć razy szybciej niż w powietrzu. Na powierzchni fala uderzeniowa była widoczna w postaci szybko poszerzających się ciemnych kręgów na wodzie, którą określono jako „gładź” (ang. "slick") bowiem przypominała gładką powierzchnię plamy ropy. W początkowej fazie tuż za „gładzią” formował się pas białej wody, co nazwano „pęknięciem” (ang. "crack").
Gdy średnica gazowego bąbla zrównała się z głębokością laguny (60 metrów), nastąpiło równoczesne uderzenie w dno i ponad powierzchnię. Na dnie bąbel zaczął drążyć krater, głęboki na 10 metrów i o średnicy blisko 700 metrów. Nad powierzchnią, parta siłą eksplozji woda, nie zatrzymywana już bezwładnością wody, wytrysnęła w górę niczym gejzer utworzyła coś na kształt „kopuły”. Od detonacji upłynęły cztery milisekundy.
Charakterystyczny dla wybuchów naziemnych grzyb atomowy nie pojawił się; prawie nic z produktów rozszczepienia nie przedostało się bezpośrednio do atmosfery. Promieniowanie przenikliwe emitowane w momencie wybuchu zostało pochłonięte przez wodę.
W ciągu pierwszej pełnej sekundy rosnący bąbel wyparł całą wodę w promieniu około 170 metrów wyrzucając w ją górę. Rosnący z prędkością 800 m/s bąbel przekształcił wodną kopułę i wypieraną wodę w pusty wewnątrz cylinder, wysoki na 2000 metrów, średnicy 700 metrów i o ścianach grubości 100 metrów, nazwany "kolumną", zawierający około 2 milionów ton wody.
Gdy tylko hydrauliczna fala uderzeniowa zetknęła się z powietrzem, zaczęła tworzyć naddźwiękową, atmosferyczną falę uderzeniową. Powstały za jej czołem obszar podciśnienia spowodował powstanie gęstej mgły kondensacyjnej, tzw. chmury Wilsona, która zasłoniła rosnącą kolumnę, uniemożliwiając obserwację przez 2 sekundy. Następnie chmura Wilsona zmieniła kształt na półkolisty, oderwała się od powierzchni wody, by na koniec – jako coraz cieńszy i o coraz większej średnicy pierścień – zniknąć, wówczas ukazała się kolumna w całej okazałości.
"Able" również wytworzył chmurę Wilsona, ale wysoka temperatura w centrum wybuchu wysuszyła ją niemal natychmiast.
W chwili, gdy chmura Wilsona zaczęła się kształtować, kolumna przestała wznosić się i rosnąć, a gdy zniknęła, szczyt kolumny przybrał kształt „kalafiora”, a cały pył wodny kolumny rozpoczął ruch powrotny ku powierzchni laguny. Aczkolwiek „głowa kalafiora” była podobna do chmury jednak w rzeczywistości była pełna wody jak szczyt gejzeru. Na kształtowanie się kolumny miało wpływ początkowo ogromne ciśnienie, malejące wraz ze wzrostem bąbla, odbicie fali ciśnienia od dna. W ostatniej fazie wzrostu bąbel wyrzucał wodę nisko i ukośnie.
Zaburzenia wywołane eksplozją wytworzyły serię fal porównywanych obecnie do tsunami. Pierwsza z nich utworzona przez rosnący bąbel, w 11 sekund po detonacji znalazła się w odległości 300 m od punktu „0” mając wysokość ponad 30 metrów, w tej odległości pierwsza fala była najwyższa, miała niestabilny kształt, poruszała się z prędkością około pięciu kilometrów na godzinę, za nią podążała seria kolejnych fal. Oddalając się fale traciły wysokość, a w wyniku dyspersji i nakładania się kolejnych na poprzednie w odległości 7000 metrów, dziewiąta fala z serii była najwyższa i miała około 2 metrów. Na plaży wysp Bikini odległych o około 8 km, naliczono od piętnastu do dwudziestu fal, wysokość najwyższej oszacowano na 5 metrów. Fale nie wywołały większych zniszczeń, wywołały niewielkie erozje i powodzie, wyrzuciły na brzeg łodzie i pojazdy desantowe oraz wypełniły je piaskiem.
Dwanaście sekund po wybuchu opadająca woda kolumny zaczęła tworzyć wysoką na 300 metrów „falę bazową” (ang. "base surge", w sejsmologii odpowiednik tzw. lLahara). Fala bazowa wyglądała jak wielka fala wody, ale faktycznie
była pędzącą masą rozpylonej wody, mgły, resztek bomby, materiału uniesionego z dna morskiego i powietrza. Chmura ta niesiona podmuchem unosiła się i rozszerzała z początkową prędkością ponad półtora kilometra na minutę, ale wraz z powiększaniem się zwalniała. Po 4 minutach zewnętrzny promień obłoku osiągnął 6 km i wysokość 600 metrów. Następnie stopniowo odrywała się od powierzchni wody i zaczęła łączyć się z radioaktywną chmurą i naturalnymi chmurami na niebie. Po około 5 minutach, fala bazowa przybrała wygląd chmur stratocumulus, niesiona była z wiatrem wywołując umiarkowany do intensywnego deszcz, trwający przez prawie godzinę. Fala bazowa złączona z chmurą radioaktywną wybuchu jest nośnikiem substancji radioaktywnych, które w zależności od warunków atmosferycznych mogą być przeniesione nawet na duże odległości.
Odmiennie niż zwykła fala morska, fala bazowa przewaliła się nie pod, a nad okrętami i to z ogromną prędkością. Fala bazowa nie wyrządziła zniszczeń mechanicznych, ale ze wszystkich skutków, jakie niósł ze sobą wybuch, miała największe znaczenie dla większości celów, ponieważ pokryła je radioaktywną warstwą, która okazała się niemożliwa do usunięcia.
Większość materiałów wyrwanych z dna przez wybuch i ruch wody zmieszanych z wodą osiadła na dnie w ciągu kilku godzin. Ale tysiące ton osadów pozostało zawieszonych w wodzie, nawet po dwóch tygodniach, woda nadal zawierała zawiesiny minerałów.
Radioaktywność produktów rozszczepienia jądrowego.
Baker było pierwszą eksplozją nuklearną, która nastąpiła na tyle blisko powierzchni, aby utrzymać produkty przemian jądrowych w lokalnym środowisku. Nie zaszło zjawisko samooczyszczenia przez rozproszenie. W efekcie nastąpiło silne skażenie radioaktywne laguny i okrętów stanowiących cel. Jakkolwiek było to przewidywane, spowodowało dużo większe problemy niż oczekiwano.
Eksplozja Baker wytworzyła ok. kilograma produktów przemian jądrowych, co było równoważne z radioaktywnością setek ton radu. Produkty rozszczepienia zostały wymieszane z dwoma milionami ton pyłu wodnego i piasku z dna morza i uniesione w formie aerozolowej kolumny o kształcie kalafiora, po czym to wszystko opadło z powrotem na lagunę. Większość tej mieszaniny pozostała na lagunie i osiadła na jej dnie lub została przeniesiona do morza przez wewnętrzne pływy w lagunie i prądy powstające w wyniku wiatru.
Mała część skażonego aerozolu została z powrotem wyrzucona do atmosfery jako wspomniana "fala bazowa". W odróżnieniu od chmury Wilsona, zjawiska meteorologicznego zachodzącego w czystym powietrzu, fala bazowa była gęstym obłokiem radioaktywnej mgły, która otaczała okręty-cele pokrywając ich powierzchnie produktami rozpadu. Kiedy mgła fali bazowej wyparowała, ta ostatnia stała się niewidzialna lecz w dalszym ciągu wędrowała dalej skażając okręty rozmieszczone nawet kilkanaście mil od miejsca detonacji.
Bezzałogowe łodzie-sondy były pierwszymi statkami, które wpłynęły do laguny. Ich instrumenty pokładowe umożliwiły dokonanie zdalnych pomiarów poziomu radiacji. Kiedy okręty wsparcia wpłynęły do laguny w celu dokonania oceny sytuacji, odkażania i działań ratowniczych, mogły uniknąć najbardziej skażonych miejsc laguny, wcześniej wykrytych przez łodzie-sondy.
Normy ekspozycji na promieniowanie dla personelu były takie same jak te stosowane przy teście "Trinity", tj. 0,7 rentgena na dobę. Z powodu tego ograniczenia pierwszego dnia można było wejść tylko na pięć najbardziej odległych od centrum wybuchu okrętów. Bliżej położone zostały poddane płukaniu przez okręty pożarnicze z użyciem wody morskiej i piany gaśniczej. Pierwsze płukanie zmniejszyło radioaktywność o połowę, lecz kolejne nie przyniosły już efektu. W przypadku większości okrętów, aby wejść na ich pokłady trzeba było poczekać aż najbardziej nietrwałe radioizotopy ulegną rozpadowi; na ostatni z okrętów-celów można było wejść dopiero po dziesięciu dniach.
W czasie pierwszych sześciu dni po Baker, kiedy poziom radioaktywności był największy, 4900 osób zostało zaokrętowanych na okręty-cele. Marynarze próbowali oczyścić je przy pomocy szczotek, wody, mydła i ługu. Nie przynosiło to efektu, nieskuteczne okazało się nawet piaskowanie do gołego metalu.
Radioaktywność wtórna i pluton.
Eksplozja Baker wyemitowała do otoczenia około dwukrotnie więcej wolnych neutronów niż liczba rozszczepień jąder. W czasie wybuchu w atmosferze większość tych neutronów jest absorbowanych przez rozgrzane powietrze, które unoszone jest do stratosfery zabierając z sobą produkty rozszczepienia i nieprzetworzony pluton. Podczas podwodnej eksplozji Bakera neutrony zostały pochłonięte przez wodę laguny. Z czterech głównych pierwiastków zawartych w wodzie morskiej – wodoru, tlenu, sodu i chloru – tylko sód staje się radioaktywny w wyniku zderzenia jego jądra z neutronem. Powszechnie występujący sód-23 ulega przemianie w radioaktywny sód-24 mający czas połowicznego rozpadu równy 15 godzinom (w ciągu sześciu dni intensywność jego radiacji zmniejszyła się tysiąckrotnie, ale początkowa radiacja jest bardzo wysoka).
W wyniku wybuchu powstała jedynie niewielka ilość radioaktywnego sodu, lecz odmiennie od produktów rozszczepień, które – jako ciężkie – osiadały na dnie laguny, sód pozostał składnikiem wody. Skaził kadłuby i systemy zasysania wody morskiej statków flotylli pomocniczej, które weszły do laguny, jak również wodę użytą do oczyszczania celów.
Ostatecznie nieco ponad 5 kg plutonu, który nie został poddany rozpadowi, zmieszało się z kilogramem produktów rozszczepień. Pluton wytwarza promieniowanie alfa, które nie przenika skóry i nie stwarza zagrożenia dopóki nie zostanie wchłonięte poprzez drogi oddechowe lub system trawienny. Nie mogło być wykryte przez czujniki używane przez marynarzy, którzy weszli na pokłady okrętów-celów, ale uznano, że skoro promieniowanie gamma nie zostało wykryte, pluton również nie powinien występować. Sprawa obecności plutonu wróciła w przypadku niemieckiego ciężkiego krążownika „Prinz Eugen”.
USS „Arkansas”.
Pancernik był okrętem najbliższym bombie, nie licząc jednostki, pod którą została podwieszona. Fala uderzeniowa zmiażdżyła prawą stronę kadłuba i przewróciła pancernik na lewą burtę, odrywając obie prawoburtowe śruby, ster i fragment rufy, skracając kadłub o około 8 metrów. Niektóre okręty-cele miały zamontowane instrumenty pomiarowe; jeśli na „Arkansas” znajdowały się podobne urządzenia, nigdy nie zostały odzyskane. Zupełnie nie wiadomo, co działo się z pancernikiem w ciągu dwóch sekund, kiedy chmura Wilsona blokowała widok.
186-metrowy pancernik był trzykrotnie dłuższy niż głębokość laguny. Gdy chmura Wilsona podniosła się, „Arkansas” znajdował się w niemal pionowej pozycji, najwyraźniej z dziobem wbitym w dno i skróconą rufą wznoszącą się na wysokość 120 metrów. Nie mogąc zatonąć pionowo w dół w płytkich wodach laguny, pancernik przewrócił się dnem do góry znikając w powybuchowej kolumnie pyłu wodnego.
Jeszcze w tym samym roku okręt oglądali nurkowie Marynarki; leżał do góry dnem opierając się dziobem o krawędź krateru z rufą bliżej jego centrum. Nie widać było ani nadbudówek, ani głównych dział artylerii okrętowej. Pierwszy nurek, który dotarł do „Arkansas” pogrążył się po pachy w radioaktywnym mule. Gdy w latach 1989 i 1990 pojawili się w tym miejscu nurkowie z National Park Service dno stanowił twardy, zbity piach, a muł zniknął. Widzieli lufy dział dziobowych wież, których nie było widać w roku 1946.
Wszystkie wielkie okręty wojenne mają ciężkie nadbudówki, więc najczęściej po zatonięciu przewracają się do góry dnem. Również „Arkansas” osiadł do góry dnem, ale wykonane w roku 1989 przez nurków rysunki wraku nie pokazują w ogóle prawej strony kadłuba, z czego wynikałoby, że okręt leży na burcie. Widoczna jest większość lewej strony, która jest poważnie zgnieciona.
Nadbudówki nie znaleziono. Albo została oderwana od kadłuba i zmieciona, albo leży pod kadłubem, zmiażdżona i zagrzebana w piasku, który częściowo wypełnił krater. Jedynym otworem dostępnym dla nurków, chcących spenetrować wnętrze okrętu, jest ciasna szczelina w lewoburtowej kazamacie, tzw. "aircastle". Nurkowie z Park Service – przed próbą dostania się do wnętrz „Arkansas” – ćwiczyli na identycznej kazamacie pancernika-muzeum .
Lotniskowce.
Lotniskowiec zatonął w osiem godzin po wybuchu, który spowodował liczne przecieki kadłuba. Zaraz po przejściu fali uderzeniowej nadeszło tsunami, które podniosło rufę 12 m, a dziób 10 m w górę, co spowodowało serię gwałtownych przechyłów bocznych, na skutek czego zrzucone zostały do morza zamocowane samoloty (pięć), a wielki komin lotniskowca runął na pokład. Okręt znajdował się poza kolumną, ale na tyle blisko wybuchu, by znaleźć się w opadzie radioaktywnej wody kalafiora i fali bazowej.
Admirał Blandy nakazał holownikom odciągnięcie lotniskowca ku wysepce Enyu i osadzenie na mieliźnie, ale „Saratoga” i pobliski akwen były tak radioaktywne, że holowanie mogło zagrażać załogom; holowniki mogły bezpiecznie zbliżyć się do „Saratogi” dopiero po pewnym czasie, lecz ta zdążyła już osiąść na dnie. Okręt osiadł na równej stępce z masztem 13 metrów poniżej powierzchni laguny. Obecnie, gdy radioaktywność spadła do bezpiecznego poziomu i zezwala na nurkowanie, „Saratoga” jest największą atrakcją dla pojawiających się na Bikini płetwonurków (sezony nurkowe 2009 i 2010 zostały odwołane na skutek wzrostu cen paliw).
 przetrwał Able mimo poważnych uszkodzeń pokładu. Lotniskowiec został zakotwiczony na tyle daleko od Baker, by mógł uniknąć zniszczeń, ale jednak otrzymał sporą dawkę promieniowania. Po teście został odholowany do San Francisco, gdzie przez cztery lata próbowano go oczyścić, ale bez widocznych rezultatów. 29 stycznia 1951 roku został zatopiony w wodach Oceanu Spokojnego w pobliżu Wysp Farallońskich.
Zwierzęta doświadczalne.
Podczas testu Baker użyto jako zwierząt doświadczalnych jedynie świń i szczurów. Niemal żadne z nich nie przeżyło. Podczas testu Able śmiertelność zwierząt doświadczalnych była uzależniona od odległości od centrum wybuchu i od zasięgu radiacji pulsacyjnej. W przypadku Bakera, śmiertelność zależała od czasu przebywania na radioaktywnym okręcie. Co najmniej kilka dni minęło, nim marynarze otrzymali zezwolenie na wejście na pokłady okrętów-celów, gdzie znajdowały się zwierzęta; w tym czasie pochłonięta dawka promieniowania musiała być śmiertelna dla większości z nich.
Test Charlie.
Bomba Charlie miała być zdetonowana na dużej głębokości na zewnątrz atolu w celu poznania siły oddziaływania eksplozji nuklearnej na niezakotwiczone statki i okręty, miała być więc atomowym odpowiednikiem bomby głębinowej. Okazało się jednak, że personel techniczny – zajęty dekontaminacją po teście Baker – nie będzie gotowy na czas, a ponadto nie było okrętów-celów niebędących radioaktywnymi, a więc możliwych do użycia podczas testu Charlie. W oficjalnym komunikacie podano, że po zakończonych sukcesem testach Able i Baker dalsze testy uznano za niecelowe. W rzeczywistości od prób odstąpiono, bowiem w arsenale amerykańskich sił zbrojnych było zaledwie kilka gotowych do użycia bomb atomowych. Test tego rodzaju został przeprowadzony dopiero w roku 1955 podczas operacji Wigwam.
Po Crossroads.
Niemożność przeprowadzenia dokładnej inspekcji większości okrętów-celów postawiła pod znakiem zapytania celowość przeprowadzania – po Baker – pozostałych operacji. Próby dekontaminacji okrętów zostały podjęte już 1 sierpnia. W ich trakcie zewnętrzne powierzchnie jednostek miały być zmywane przez wyznaczonych członków załóg manewrowych okrętów-celów, pod ścisłym nadzorem aparatury pomiarowej badającej natężenie radiacji. Początkowo dekontaminacja przebiegała wolno, bowiem czas bezpiecznego pobytu na pokładach okrętów liczono w minutach.
3 sierpnia promieniotwórczość wód laguny zmniejszyła się w stopniu pozwalającym jednostkom serwisowym na odstąpienie od pobierania próbek wody przy poruszaniu się w obrębie atolu. Plama ropy, w której zanieczyszczenie było największe, została zniesiona na północ poprzez barierę raf na zachód od wyspy Bikini i oddaliła się na kilka mil od atolu. Nastąpiło to tuż po wybuchu 25 lipca, jednakże 4 sierpnia promieniująca plama wróciła i zanieczyściła północne plaże wyspy. Jednocześnie na statkach serwisowych odnotowano wzrastającą kontaminację kadłubów oraz systemów rur i pomp pobierających wodę morską.
10 sierpnia zapadła decyzja przerwania operacji w atolu Bikini i odholowania pływających jeszcze okrętów-celów do atolu Kwajalein, gdzie spodziewano się zakończyć prace na akwenie nieskażonym promieniotwórczo. Operację tę prowadzono do końca września, ale w tymże miesiącu prace dekontaminacyjne zostały wstrzymane. Następnym głównym zadaniem było wyładowanie amunicji zmagazynowanej na okrętach-celach. Te prace trwały do jesieni roku 1946, a ostatni ludzie zeszli z pokładów w roku następnym.
Osiem dużych okrętów i dwa okręty podwodne odholowano do Stanów Zjednoczonych i na Hawaje dla dalszego prowadzenia kontroli radiologicznych. Dwanaście okrętów-celów otrzymało tak niewielką dawkę promieniowania, że mogły zostać obsadzone załogami i powrócić do USA o własnych siłach. Ostatecznie jedynie dziewięć okrętów-celów nadawało się do złomowania. Pozostałe zatopiono w wodach bliskich atolom Bikini i Kwajalein, Wysp Hawajskich i wybrzeży Kalifornii w latach 1946–1948.
Jednostki serwisowe – zanim mogły powrócić do służby we flocie – zostały poddane dekontaminacji i otrzymały odpowiednie atesty. Dla stoczni US Navy było to zupełnie nowe doświadczenie. Prace prowadzone były głównie w stoczni marynarki w San Francisco.
Oficjalny raport, który ukazał się latem 1947 roku stwierdzał, że „usunięcia napromieniowania tego typu, jaki otrzymały okręty-cele poddane testowi Baker, nie da się skutecznie przeprowadzić”.
11 sierpnia 1947 magazyn „Life” opublikował raport zawarty w 14-stronicowym artykule z 33 zdjęciami. Artykuł głosił między innymi, że „gdyby wszystkie okręty na atolu Bikini były obsadzone załogami, bomba Baker zabiłaby 35 000 ludzi. Gdyby taka bomba została zrzucona na Nowy Jork w okolicach Manhattanu, przy silnym południowym wietrze, zginęłyby 2 miliony ludzi”. Aczkolwiek artykuł był poprawnie napisany, przeciętny czytelnik nie był w stanie zrozumieć, jaka była różnica pomiędzy przerażającymi skutkami wybuchu Able a równie śmiercionośnego, ale o znacznie większym zasięgu i czasu trwania kontaminacji, wybuchu Baker. W rezultacie raport nie wywołał głębszego zainteresowania opinii publicznej.
Sprawą radioaktywności Amerykanie zainteresowali się szerzej dopiero w roku 1948, kiedy to ukazała się książka "No Place to Hide", bestseller Davida J. Bradleya. We wstępie Bradley, lekarz i kluczowa postać Zespołu ds. Bezpieczeństwa Radiologicznego na Bikini, zwanego „ludźmi geigera”, stwierdzał, że „opis tych eksplozji, mimo dobrych intencji, został w dowolny sposób wymieszany z fantazjami i przesądami, a rezultaty testów pozostają skrzętnie ukryte pod przykrywką tajemnicy wojskowej”. Opis testu Baker i jego skutków zwróciły wreszcie uwagę światowej opinii publicznej na problem opadu radioaktywnego powstającego w wyniku eksplozji broni nuklearnej.
Dalsze losy atolu Bikini.
167 mieszkańców atolu Bikini przesiedlono na niezamieszkany atol Rongerik na krótko przed Crossroads, ale nie potrafili wyżywić się w tym nowym środowisku. Odwiedzający Rongerik informowali, że w styczniu 1947 wyspiarze zaczęli głodować, a w styczniu 1948 wymierać. W tej sytuacji w marcu 1948 roku ewakuowano ich do atolu Kwajalein, a następnie osiedlono na kolejnej bezludnej wyspie Kili w listopadzie. Licząca zaledwie 0,98 km² powierzchni Kili stanowi 10% obszaru Bikini, a nadto nie ma laguny i bezpiecznego portu. Nie mogąc uprawiać swego tradycyjnego rybołówstwa, Bikiniańczycy (w liczbie około 700) skazani są na zaopatrywanie w żywność z zewnątrz. Cztery tysiące potomków pierwszych przesiedleńców mieszka na innych wyspach archipelagu lub za granicą.
Ich pragnienie, by powrócić na Bikini zostało odsunięte w nieskończoność, gdy Stany Zjednoczone postanowiły w roku 1954 ponowić testy nuklearne na atolu. W trakcie wiosennych i letnich miesięcy lat 1954, 1956 i 1958 dwadzieścia jeden kolejnych bomb nuklearnych zostało zdetonowanych w wodach atolu (w sumie 75 megaton, ekwiwalent ponad tysiąca bomb "Baker"). Tylko jedna z nich była „samoczyszczącą” bombą atmosferyczną (3,8 megatonowy test "Cherokee"). Wszystkie pozostałe były podwodnymi lub podziemnymi wybuchami pozostawiającymi więcej radioaktywnego opadu. Pierwsza z nich, o sile 15 megaton, bomba Bravo, zdetonowana 1 marca 1954 roku, była najpotężniejszym testem amerykańskim. Opad radioaktywny po teście "Bravo" spowodował między innymi skażenie promieniotwórcze odległego atolu Rongelap.
Próby zasiedlenia atolu Bikini w latach 1974–1978 zostały powstrzymane z powodu nieustającej radioaktywności i atol został ponownie opuszczony przez ludzi. Nurkowie, którzy odwiedzają Bikini, muszą korzystać z importowanej żywności i wody. Laguna jest pełna ryb, ale są one niejadalne.
Bikini w kulturze.
Nazwa „bikini” została zarejestrowana jako określenie kostiumu kąpielowego bikini dwa tygodnie po wybuchu Able; związek kostiumu z wybuchem był raczej przypadkowy (zadecydowała atrakcyjność egzotycznej nazwy). Według słów twórcy bikini było „mniejsze od najmniejszego kostiumu kąpielowego na świecie”. Jego prezentacji odmówiły wszystkie paryskie modelki i ostatecznie kostium został zaprezentowany przez Micheline Bernardini, która pracowała jako naga tancerka w Casino de Paris.
Od nazwy atolu przyjęła się nazwa polskiej odmiany bitników, których nazywano w latach pięćdziesiątych XX wieku bikiniarzami.
Film "Radio Bikini" w reżyserii Roberta Stone’a z roku 1998 był nominowany do Oscara w dziedzinie „Najlepszy film dokumentalny”. Film, w nawiązaniu do Operation Crossroads, koncentrował się na losach mieszkańców atolu, którzy zostali "en masse" przesiedleni do atolu Rongerik oraz marynarzy biorących udział w operacji. Twórcy niemal wyłącznie oparli się o materiały dokumentalne, większość z nich w kolorze.

</doc>
<doc id="1704807" url="https://pl.wikipedia.org/wiki?curid=1704807" title="Kagisho Dikgacoi">
Kagisho Dikgacoi

Kagisho Evidence Dikgacoi (ur. 24 listopada 1984 w Brandforcie) – południowoafrykański piłkarz grający na pozycji defensywnego pomocnika w Cardiff City.
Kariera klubowa.
Karierę piłkarską Dikgacoi rozpoczął w klubie Cardiff Spurs. Następnie przeszedł do Bloemfontein Young Tigers i w sezonie 2004/2005 występował w jego barwach w Mvela League, odpowiedniku drugiej ligi. Latem 2005 przeszedł do zespołu Golden Arrows z Durbanu i zadebiutował w Premier Soccer League. W sezonie 2006/2007 stał się podstawowym zawodnikiem Golden Arrows, jednak w kolejnych trzech latach nie osiągnął z tym klubem większych sukcesów. W sezonie 2009/2010 został nowym zawodnikiem angielskiego klubu Fulham F.C. Początkowo w lutym 2011 roku został wypożyczony do końca sezonu do występującego w Football League Championship zespołu Crystal Palace, gdzie w lecie przeszedł na zasadzie transferu definitywnego.
Kariera reprezentacyjna.
W reprezentacji RPA Dikgacoi zadebiutował 26 maja 2007 w zremisowanym 0:0 towarzyskim spotkaniu z Malawi. W 2008 roku został powołany przez Carlosa Alberto Parreirę do kadry na Puchar Narodów Afryki 2008. Tam był rezerwowym i rozegrał jedno spotkanie, z Senegalem (1:1). 7 czerwca 2008 zdobył pierwsze dwa gole w reprezentacji, w wygranym 4:1 meczu eliminacji do Pucharu Narodów Afryki 2010 z Gwineą Równikową. W 2009 roku selekcjoner Joel Santana powołał go na Puchar Konfederacji.

</doc>
<doc id="1704814" url="https://pl.wikipedia.org/wiki?curid=1704814" title="Piro Mani">
Piro Mani

Piro Mani, również Pirro Mani (ur. 14 kwietnia 1932 w Korczy, zm. 3 czerwca 2021 w Harrison) – albański aktor i reżyser.
Życiorys.
Był synem Kosty i Amali. W 1959 ukończył studia aktorskie w moskiewskiej GITIS. Po powrocie do kraju na osiem lat związał się z teatrem im. Andona Zako Çajupiego w Korczy. W 1967 przeszedł do stołecznego Teatru Ludowego (Teatri Popullor), gdzie skupił się na reżyserii. Wyreżyserował ponad 80 spektakli wystawianych przez scenę narodową. Równolegle prowadził wykłady dla studentów w Akademii Sztuk w Tiranie. W roku 1992 zrezygnował z pracy w teatrze.
Zadebiutował w filmie w 1965 rolą Stavriego Lary w filmie "Vitet e para". Zagrał w czterech filmach fabularnych.
W 1989 został uhonorowany przez władze Albanii tytułem Artysty Ludu (alb. Artist i Popullit). W 2000 otrzymał tytuł Honorowego Obywatela Korczy. W tym samym roku przeniósł się wraz z rodziną do USA i otrzymał obywatelstwo amerykańskie.
Jego żoną była aktorka Pavlina Mani.

</doc>
<doc id="1704819" url="https://pl.wikipedia.org/wiki?curid=1704819" title="Państwa sąsiadujące">
Państwa sąsiadujące



</doc>
<doc id="1704821" url="https://pl.wikipedia.org/wiki?curid=1704821" title="Eumaniraptora">
Eumaniraptora

Eumaniraptora – klad teropodów z grupy celurozaurów (Coelurosauria). Nazwa Eumaniraptora została ukuta przez Kevina Padiana w 1997 roku. Pierwszą definicję filogenetyczną Eumaniraptora przedstawili Padian, Hutchinson i Holtz w 1999 – według niej jest to klad obejmujący ostatniego wspólnego przodka deinonycha i Neornithes (kladu obejmującego współczesne ptaki) oraz wszystkich jego potomków. Zbliżoną definicję przedstawili w 2002 roku Maryańska, Osmólska i Wolsan, definiując Eumaniraptora jako najmniejszy (obejmujący najmniej gatunków) klad, do którego należą gatunki "Passer domesticus" i "Deinonychus antirrhopus". Nazwa Eumaniratora ma definicję typu "node-based", w przeciwieństwie do mającej definicję "branch-based" Paraves, wobec czego ich taksonomiczna zawartość może być odmienna, w zależności od pokrewieństwa dromeozaurów, jednak w dużej mierze jest ona identyczna.
Najstarszymi znanymi niewątpliwymi przedstawicielami Eumaniraptora są: późnojurajski bazalny ptak "Archaeopteryx" oraz późnojurajski troodon "Hesperornithoides" znany z osadów północnoamerykańskiej formacji Morrison. Do Eumaniraptora mogła też należeć rodzina Scansoriopterygidae, której przedstawiciele prawdopodobnie żyli w środkowej jurze lub na przełomie środkowej i późnej jury, oraz żyjący w oksfordzie chiński gatunek "Anchiornis huxleyi"; z części analiz kladystycznych wynika jednak, że mogły one być bazalnymi przedstawicielami Paraves nienależącymi do Eumaniraptora. Współczesnymi członkami kladu są dzisiejsze ptaki.

</doc>
<doc id="1704829" url="https://pl.wikipedia.org/wiki?curid=1704829" title="Kdzkpw">
Kdzkpw



</doc>
<doc id="1704831" url="https://pl.wikipedia.org/wiki?curid=1704831" title="Zzk">
Zzk



</doc>
<doc id="1704847" url="https://pl.wikipedia.org/wiki?curid=1704847" title="Pia Locatelli">
Pia Locatelli

Pia Elda Locatelli (ur. 13 sierpnia 1949 w Villa d’Almè) – włoska polityk, nauczyciel, eurodeputowana i posłanka krajowa, przewodnicząca Partii Socjalistycznej.
Życiorys.
Ukończyła studia magisterskie z zakresu językoznawstwa (1973) i ekonomia (1990). Pracowała jako nauczycielka (m.in. literatury angielskiej), prowadziła własną działalność gospodarczą.
Zaangażowała się w działalność Włoskiej Partii Socjalistycznej. Po jej rozwiązaniu działała m.in. w ugrupowaniu Włoscy Demokratyczni Socjaliści, wchodząc w skład władz krajowych tej formacji. W latach 1980–1995 sprawowała mandat radnej Bergamo.
Od 1992 do 1999 pełniła funkcję wiceprzewodniczącej Międzynarodówki Socjalistycznej Kobiet. W 2004 została przewodniczącą tej organizacji, a także zastępcą przewodniczącego Międzynarodówki Socjalistycznej. W tym samym roku uzyskała mandat posła do Parlamentu Europejskiego z ramienia koalicyjnego Drzewa Oliwnego, w PE zasiadała do 2009. Od 2007 należy do powstałej z połączenia kilku małych centrolewicowych ugrupowań Partii Socjalistycznej. W 2008 została formalną przewodniczą tego ugrupowania. W 2013 w ramach porozumieniu PSI z PD uzyskała miejsce na liście wyborczej tej ostatnie, została wybrana do Izby Deputowanych XVII kadencji.

</doc>
<doc id="1704848" url="https://pl.wikipedia.org/wiki?curid=1704848" title="Levis (Quebec)">
Levis (Quebec)



</doc>
<doc id="1704850" url="https://pl.wikipedia.org/wiki?curid=1704850" title="Park Leśny Klęskowo">
Park Leśny Klęskowo

Park Leśny Klęskowo – leśny obszar rekreacyjny wchodzący w skład leśnego kompleksu promocyjnego Puszcze Szczecińskie, o powierzchni 23,39 ha, położony na Prawobrzeżu Szczecina, pofałdowana część Puszczy Bukowej między osiedlami Bukowym na południu i Słonecznym na północy, w kwartale ulic: Mączna, Pszenna, Chłopska, Kolorowych Domów. 
W parku przeważa stuletni starodrzew bukowy z domieszką dębów szypułkowych i bezszypułkowych, dochodzący do 30 m wysokości. W części północno-zachodniej, od strony szpitala, bór sosnowy (sosna zwyczajna – "Pinus sylvestris"). 
Na obszarze całego parku powszechnie występują: grab pospolity ("Carpinus betulus"), klon zwyczajny ("Acer platanoides"), klon jawor ("Acer pseudoplatanus"), wiąz górski ("Ulmus glabra"), wiąz szypułkowy (limak "Ulmus laevis") i jesion wyniosły ("Fraxinus excelsior"). 
W podszycie wiązy: górski, bezszypułkowy i polny ("Ulmus carpinifolia"), leszczyna pospolita ("Corylus avellana"), klony zwyczajny i jawor, trzmielina pospolita ("Euonymus europaeus") oraz bez czarny ("Sambucus nigra").
W runie występują m.in.: marzanka wonna ("Galium odoratum"), niecierpek drobnokwiatowy ("Impatiens parviflora"), niecierpek pospolity ("Impatiens noli-tangere"), bluszcz pospolity ("Hedera helix"). 
Na południowym zachodzie, w dolinie Chojnówki rośnie olsza czarna ("Alnus glutinosa"), oraz znacznie rzadsza olsza szara ("Alnus incana"). 
Dość licznie występują drzewa pochodzenia egzotycznego: grujecznik japoński ("Cercidiphyllum japonicum"), orzesznik pięciolistkowy ("Carya ovata"), buk amerykański ("Fagus grandifolia"), dąb wielkoowocowy ("Quercus macrocarpa"), kłęk amerykański ("Gymnocladus dioicus"), robinia akacjowa w odmianie jednolistnej ("Robinia pseudoacacia 'Unifoliola"), klon okrągłolistny ("Acer circinatum"), klony zwyczajne w odmianach Schwedlera i Palmitifidum, klon jawor w odmianie Leopolda ("A. p. v. Leopoldi"), jesion wyniosły w odmianie jednolistnej ("Fraxinus excelsior v. diversifolia"), miłorząb dwuklapowy ("Ginkgo biloba"), jodła jednobarwna ("Abies concolor"), jodła kaukaska ("Abies nordmanniana"), jedlica zielona ("Pseudotsuga menziesii") i jedlica sina ("P. m. v. glauca"), modrzew europejski ("Larix decidua"), modrzew japoński ("Larix kaempferi"), modrzew eurojapoński ("Larix x eurolepis"), sosna wejmutka ("Pinus strobus"), cyprysik Lawsona ("Chamaecyparis lawsoniana"), cyprysik nutkajski ("Chamaecyparis nootkatensis"), cyprysik groszkowy ("Chamaeceparis pisifera"), cyprysik groszkowy w odmianie pierzastej ("Ch. p. 'Plumosa"), żywotnik olbrzymi ("Thuja plicata"), jałowiec wirginijski ("Juniperus virginiana"). 
Na wschodnim skraju parku, w sąsiedztwie kościoła znajdują się ruiny dworu Dohrnów, rodziny przybyłej do Szczecina w 1790.
Wzdłuż odtworzonych alejek ławki, ustawiono wiaty oraz wyznaczono miejsca na ognisko i place zabaw dla dzieci.

</doc>
<doc id="1704851" url="https://pl.wikipedia.org/wiki?curid=1704851" title="Nikki bungaku (literatura japońska)">
Nikki bungaku (literatura japońska)

 – gatunek epicko-dokumentalny w literaturze japońskiej, pamiętniki i dzienniki liryczne okresu Heian. 
Opisy prozatorskie często przeplatane są pieśniami i poematami. Przykładami takich dzieł są: "Tosa nikki" (Pamiętnik z Tosy, 935) napisany przez Ki no Tsurayukiego, "Kagerō nikki" (Dziennik ulotnych chwil, 972–976), "Murasaki Shikibu nikki" (Dziennik Murasaki Shikibu, 1008–1010), "Izumi Shikibu nikki" (Dziennik Izumi Shikibu, przed 1010), "Sarashina nikki" (Dziennik Sarashiny, 1059–1062).

</doc>
<doc id="1704852" url="https://pl.wikipedia.org/wiki?curid=1704852" title="Leoluca Orlando">
Leoluca Orlando

Leoluca Orlando (ur. 1 sierpnia 1947 w Palermo) – włoski polityk, parlamentarzysta, wieloletni burmistrz Palermo i eurodeputowany, zaangażowany w działalność antymafijną.
Życiorys.
Z wykształcenia prawnik, absolwent Università degli Studi di Palermo. Studiował też w Niemczech i Wielkiej Brytanii. Pracował jako nauczyciel akademicki na macierzystej uczelni w Palermo, a także jako konsultant OECD w Paryżu. Był także doradcą prawnym Piersantiego Mattarelli, prezydenta Sycylii, zabitego przez mafię w 1980.
Należał do Chrześcijańskiej Demokracji. Z jej ramienia w 1980 został radnym Palermo. W latach 1985–1990 po raz pierwszy sprawował urząd burmistrza tego miasta, podejmował działania mające na celu ograniczenie w mieście wpływów mafii. W 1992 wybrano go na posła do Izby Deputowanych XI kadencji, a rok później powrócił na urząd burmistrza Palermo.
Po odejściu z DC założył w 1991 ruch polityczny zwany La Rete, z którym przystąpił później do Demokratów Romano Prodiego. W 2001 znalazł się wśród twórców partii Margherita.
W latach 1994–1999 sprawował mandat posła do Parlamentu Europejskiego, wchodząc w skład Grupy Zielonych w PE.
W 2000 zakończył urzędowanie jako burmistrz. Kandydował na stanowisko prezydenta Sycylii, został jednak pokonany przez Salvatore Cuffaro z koalicji centroprawicowej. W 2006 wykluczono go z Margherity, gdy wbrew oficjalnemu stanowisku partii poparł Ritę Borsellino w kolejnych wyborach regionalnych. Wkrótce Leoluca Orlando dołączył do populistycznego ugrupowania Włochy Wartości Antonia Di Pietro, obejmując w IdV funkcję rzecznika prasowego. W 2006 i 2008 z ramienia tej partii uzyskiwał mandat deputowanego XV i XVI kadencji. W 2012 ponownie został burmistrzem Palermo (reelekcja w 2017), zakończył urzędowanie w 2022.

</doc>
<doc id="1704860" url="https://pl.wikipedia.org/wiki?curid=1704860" title="Penelopognathus">
Penelopognathus



</doc>
<doc id="1704861" url="https://pl.wikipedia.org/wiki?curid=1704861" title="BAC 167 Strikemaster">
BAC 167 Strikemaster

BAC 167 Strikemaster – brytyjski samolot szturmowy wyprodukowany przez firmę British Aircraft Corporation, wywodzący się z wcześniejszej konstrukcji - samolotu szkolno-treningowego Percival P.56 Provost.
Historia.
W drugiej połowie lat 60. XX wieku wytwórnia lotnicza British Aircraft Corporation przystąpiła do opracowania nowoczesnego samolotu szturmowego na bazie wcześniejszej konstrukcji Jet Provost, który z kolei był głęboko zmodernizowaną wersją samolotu z napędem tłokowym Percival P.56 Provost. Płatowiec Jet Provost zaopatrzony został w nowy silnik Rolls-Royce Viper Mk 535 o ciągu o 20% większym niż silnik poprzednika. Dodano osiem węzłów do zawieszania uzbrojenia, zmodernizowano instalację paliwową i awionikę samolotu. Pierwszy lot prototypu miał miejsce 26 października 1967 roku, rok później rozpoczęto pierwsze dostawy do zagranicznych odbiorców. Łącznie wybudowano 146 samolotów, ostatnim odbiorcą był Sudan w 1984 roku.
Konstrukcja.
Strikemaster jest metalowym dolnopłatem z trapezowymi skrzydłami. Po bokach kadłuba u nasady skrzydeł znajdują się wloty powietrza do silnika. Samolot cechował się solidną i odporną na uszkodzenia konstrukcją, piloci i mechanicy cenili sobie prostotę budowy i dużą łatwość obsługi dającą możliwość szybkiego i sprawnego przywrócenia maszyny do lotu.
Wykorzystanie bojowe.
Ekwadorskie Strikemastery zostały bojowo użyte przez siły powietrzne tego kraju podczas konfliktu granicznego z Peru na początku 1995 roku, bombardując pozycje armii peruwiańskiej. Królewskie Siły Powietrzne Omanu użyły swoich samolotów podczas tłumienia rebelii w Zufarze na przełomie lat 60. i 70. XX wieku.

</doc>
<doc id="1704862" url="https://pl.wikipedia.org/wiki?curid=1704862" title="Jacek Sykulski">
Jacek Sykulski

Jacek Sykulski (ur. 19 lutego 1964 w Poznaniu) – polski kompozytor i dyrygent.
Życiorys.
Absolwent Poznańskiej Szkoły Chóralnej Jerzego Kurczewskiego, jako dziecko śpiewał w Poznańskim Chórze Chłopięcym. Ukończył Akademię Muzyczną w Poznaniu w klasie kompozycji i klarnetu. Jako kompozytor zasłynął w 1991, pisząc muzykę hymnu VI Światowych Dni Młodzieży, spotkania z Ojcem Świętym w Częstochowie, "Abba Ojcze", do słów dominikanina o. Jana Góry. Od 1996 do 2010 dyrygent i szef artystyczny Chóru Akademickiego Uniwersytetu im. Adama Mickiewicza w Poznaniu. Napisał również muzykę do kilkunastu pieśni spotkań Lednica 2000. W 2003 r. został dyrektorem Poznańskiego Chóru Chłopięcego. Za swoją działalność artystyczną dwukrotnie nagrodzony Medalem Młodej Sztuki, Nagrodą Wielkiej Pieczęci Miasta Poznania oraz Brązowym Medalem „Zasłużony Kulturze Gloria Artis” (2013). W 2012 otrzymał Perłę Honorową Polskiej Gospodarki (w kategorii kultura), przyznawaną przez redakcję "Polish Market". 
Dyskografia.
Płyty w porządku chronologicznym

</doc>
<doc id="1704864" url="https://pl.wikipedia.org/wiki?curid=1704864" title="Kościół Bośniacki">
Kościół Bośniacki



</doc>
<doc id="1704866" url="https://pl.wikipedia.org/wiki?curid=1704866" title="Scholia">
Scholia

Scholia (l.poj. scholion, gr. σχόλιον „komentarz”) – komentarze i uwagi typu filologicznego i historycznego zachowane na marginesach greckich i łacińskich rękopisów. Pochodzą głównie z okresu bizantyjskiego. Pisane były zwykle przez anonimowych autorów (scholistów). Mają ogromną wartość, ponieważ dostarczają cennych informacji o pracach jeszcze starszych, które nie zachowały się do czasów nowożytnych.

</doc>
<doc id="1704867" url="https://pl.wikipedia.org/wiki?curid=1704867" title="Mario Borghezio">
Mario Borghezio

Mario Borghezio (ur. 3 grudnia 1947 w Busto Arsizio) – włoski polityk, poseł do Parlamentu Europejskiego V, VI, VII i VIII kadencji, były „premier” Padanii.
Życiorys.
Ukończył studia z zakresu prawa, w 1977 rozpoczął praktykę adwokacką.
Zaangażował się w działalność Ligi Północnej, głoszącej przez pewien czas hasła secesjonistyczne. W 1999 został mianowany premierem rządu Padanii, „regionu” promowanego przez jego ugrupowanie. Formalnie stanowisko to zajmował do 2004, kiedy to LN odeszła od programu niepodległościowego.
W okresie 1990–2001 był radnym Turynu. W latach 1992–2001 zasiadał we włoskiej Izbie Deputowanych jako poseł XI, XII i XIII kadencji. W 1994 w pierwszym rządzie Silvia Berlusconiego pełnił funkcję podsekretarza stanu w resorcie sprawiedliwości.
W 1999 kandydował bez powodzenia do Parlamentu Europejskiego. Mandat europosła objął w 2001, w 2004 i w 2009 skutecznie ubiegał się o reelekcję. Należał m.in. do grupy Unii na rzecz Europy Narodów oraz Europy Wolności i Demokracji.
W 1993 został skazany na karę 750 tys. lirów grzywny za pobicie marokańskiego dziecka. Prowadził też akcję opryskiwania siedzeń w pociągu linii Turyn-Mediolan zajmowanych przez nigeryjskie prostytutki, motywując to chęcią dokonania dezynfekcji. W 2005 wymierzono mu grzywnę ponad 3 tys. euro za podpalenie mienia imigrantów nocujących pod mostem w Turynie. W 2007 został zatrzymany i osadzony w belgijskim areszcie po demonstracji przeciwko islamizacji Europy.
W 2011 został zawieszony na trzy miesiące w prawach członka Ligi Północnej, gdy w telewizyjnym wystąpieniu poparł antyislamskie poglądy Andersa Breivika. W 2013 usunięto go z frakcji Europy Wolności i Demokracji za rasistowskie uwagi pod adresem czarnoskórej minister Cécile Kyenge w nowym włoskim rządzie. W 2014 ponownie wybrany do Europarlamentu.

</doc>
<doc id="1704868" url="https://pl.wikipedia.org/wiki?curid=1704868" title="Skolion">
Skolion



</doc>
<doc id="1704869" url="https://pl.wikipedia.org/wiki?curid=1704869" title="Scholion">
Scholion



</doc>
<doc id="1704870" url="https://pl.wikipedia.org/wiki?curid=1704870" title="The Number of the Beast (album Dream Theater)">
The Number of the Beast (album Dream Theater)

The Number of the Beast – oficjalny bootleg progresywnometalowego zespołu Dream Theater wydany w 2005 roku. Zawiera covery utworów Iron Maiden.

</doc>
<doc id="1704871" url="https://pl.wikipedia.org/wiki?curid=1704871" title="Master of Puppets (album Dream Theater)">
Master of Puppets (album Dream Theater)

Master of Puppets – oficjalny bootleg progresywnometalowego zespołu Dream Theater wydany w 2004 roku. Zawiera covery utworów zespołu Metallica.

</doc>
<doc id="1704872" url="https://pl.wikipedia.org/wiki?curid=1704872" title="Szczuroskoczek teksaski">
Szczuroskoczek teksaski

Szczuroskoczek teksaski ("Dipodomys elator") – gatunek ssaka podrodziny szczuroskoczków (Dipodomyinae) w obrębie rodziny karłomyszowatych (Heteromyidae). Występuje na terenie Stanów Zjednoczonych. Liczebność gatunku osiąga około 1000 osobników. Badania przeprowadzone w latach 80. i 90. XX wieku stwierdziły stopniowy spadek liczebności gryzonia. 
Zasięg występowania.
Szczuroskoczek teksaski występuje w południowo-środkowych Stanach Zjednoczonych (północno-środkowy Teksas i przylegająca południowo-środkowa Oklahoma).
Taksonomia.
Gatunek po raz pierwszy naukowo opisał w 1894 roku amerykański zoolog Clinton Hart Merriam nadając mu nazwę "Dipodomys elator". Holotyp pochodził z Henrietty, w hrabstwie Clay, w Teksasie, w Stanach Zjednoczonych. 
Na podstawie analiz sekwencji molekularnych "D. elator" należy do grupy gatunkowej "phillipsii" wraz z "D. ornatus" i "D. phillipsii". Autorzy "Illustrated Checklist of the Mammals of the World" uznają ten takson za gatunek monotypowy.
Morfologia.
Długość ciała (bez ogona) 99–140 mm, długość ogona 161–205 mm, długość ucha 13 mm, długość tylnej stopy 46 mm; masa ciała 65–90 g. W większości pomiarów czaszki samców są większe od czaszek samic. Ogon stanowi 155% długości ciała.
Ekologia.
Zamieszkuje mieszane tereny porośnięte niskimi trawami lub bez roślinności. Istnieje powiązanie występowania szczuroskoczka teksaskiego oraz "Prosopis glandulosa". Gryzonie te są głównie nocne, spędzają większość dnia ukryte w podziemnych norach. Żywią się nasionami, zielonymi częściami roślin i owadami. W norach gromadzą zapasy nasion. Szczuroskoczek teksaski jest dobrze przystosowany do suchych warunków, większość wody pobiera z pokarmem.

</doc>
<doc id="1704876" url="https://pl.wikipedia.org/wiki?curid=1704876" title="Duden">
Duden

Duden – słownik języka niemieckiego wydany przez Konrada Dudena, przede wszystkim słownik ortograficzny. Po raz pierwszy ukazał się 7 lipca 1880. Początkowo był to słownik ortograficzny, z czasem nazwę Duden przyjęły również inne typy słowników. Od roku 1955 do 1996 był formalnym źródłem normatywnym w zakresie ortografii niemieckiej. Słownik wydaje spółka Bibliographisches Institut &amp; F. A. Brockhaus. Do 2020 ukazało się już 27 wydań słownika. Istnieje również wersja elektroniczna słownika dostępna bezpłatnie online. Najnowsze 28. wydanie, które ukazało się 12 sierpnia 2020, zawiera 148 tysięcy haseł.
Duden i dwa państwa niemieckie.
Ostatnie wspólne wydanie ukazało się w 1951 nakładem powstałej w Lipsku państwowej oficyny VEB Duden. W RFN wydanie spotkało się z krytyką z powodu włączenia do słownika wielu nowych wyrazów odzwierciedlających komunistyczną ideologię i charakter państwa. W latach 1954-1985 słownik ukazywał się równolegle w RFN w Mannheim i NRD w Lipsku. Nowe edycje ukazywały się co dziesięć lat w NRD i co siedem lat w RFN. Ostatnie odrębne wydania ukazały się odpowiednio w 1985 (Lipsk) i 1986 (Mannheim). Słowniki znacznie się różniły: wersja wydawana w NRD zawierała nowo powstałe wyrażenia związane z systemem komunistycznym i innymi realiami panującymi w tym państwie. Po raz pierwszy po zjednoczeniu Niemiec słownik wydano w 1991 (wydanie 20., zwane "zjednoczeniowym"); oparty był on na wersji z Mannheim przy zachowaniu aktualnego słownictwa politycznego NRD.
Części składowe.
Współczesne wydanie Dudena składa się z następujących części:

</doc>
<doc id="1704877" url="https://pl.wikipedia.org/wiki?curid=1704877" title="Straňanské sedlo">
Straňanské sedlo

Straňanské sedlo – położona na wysokości 730 m przełęcz na Słowacji pomiędzy Kiczerą (Kýčera, 943 m) w Małych Pieninach a Horbáľovą (1010 m) w Magurze Spiskiej. Taką nazwę przełęczy podaje słowacka turystyczna tabliczka informacyjna na przełęczy. Na niektórych polskich mapach przełęcz ma nazwę Korbalowa Przełęcz. Jest to szerokie i rozległe siodło położone w grzbiecie po południowej stronie Wysokiej. Grzbiet ten stanowi również dział wodny pomiędzy zlewniami Lipnika uchodzącego do Dunajca i Kamienką uchodzącą do Popradu. Zachodnie stoki spod przełęczy opadają do miejscowości Straniany, wschodnie do Kamionki. Przez przełęcz przechodzi droga krajowa II kategorii nr 543 z Czerwonego Klasztoru do miejscowości Gniazda, gdzie krzyżuje się z drogą krajową nr 77 (do miejscowości Stara Lubowla lub Biała Spiska).
Cały rejon przełęczy pokrywają duże łąki, dzięki czemu jest ona dobrym punktem widokowym.

</doc>
<doc id="1704880" url="https://pl.wikipedia.org/wiki?curid=1704880" title="DT64">
DT64

DT64 – początkowo program radiowy a od 1986 r. rozgłośnia radiowa w Niemieckiej Republice Demokratycznej działające w strukturze Rundfunk der DDR, związane z FDJ. Program powstał w 1964 r., a rozgłośnia przestała działać pod swoim dotychczasowym szyldem w 1993 r., cztery lata po Zjednoczeniu Niemiec. Kluczowe zmiany w radiu poprzedziły fale protestów. Następcą radia jest "MDR Sputnik". 
Historia do 1989 r..
Radio powstało w 1964 r. z okazji odbywającego się w NRD co 10 lat zjazdu młodzieży pod nazwą "Deutschlandtreffen der Jugend" i początkowo miało nadawać tylko podczas trwania imprezy. Jednak program, na który składała się w dużej mierze muzyka rockowa, okazał się tak bardzo popularny, że rząd NRD zgodził się na utrzymanie radia w formie codziennego półtora-, a później trzygodzinnego programu nadawanego w godzinach popołudniowych. Od 1981 r. audycja trwała 5 godzin i nadawana była przez Stimme der DDR - program radia NRD dla zagranicy. 
7 marca 1986 z połączenia dwóch audycji - DT64 i "Hallo - das Jugendjournal" - utworzono nową stację radiową, nadającą w systemie radiofonii Niemieckiej Republiki Demokratycznej. Wkrótce po rozpoczęciu działalności stacja nadawała 20 godzin programu dziennie. Radio docierało do 93 proc. mieszkańców kraju, a liczbę stałych i okazjonalnych słuchaczy szacowano na 67,6 procent. Program radia wypełniała muzyka rockowa, pop i jazz oraz programy słowne. Roczny budżet stacji na zakup zachodnich płyt wynosił 100 dolarów. Podczas wydarzeń berlińskich, burzenia Muru Berlińskiego i cotygodniowych demonstracji w Lipsku stacja prowadziła bezpośrednie transmisje.
Po zjednoczeniu Niemiec.
Po przełomie politycznym nastąpiło przystosowywanie mediów do nowej sytuacji. Rozgłośnie radiowe i telewizyjne wtopiono w struktury publicznych mediów NRD. Początkowo radio DT64 jako jedyny program z NRD nie podlegało tym zmianom, a stacja poszerzyła swój czas nadawania do 24 godzin na dobę. 7 września 1990 dwanaście częstotliwości spoza aglomeracji Berlina przekazano radiu RIAS, co wywołało masowe protesty w całym kraju. Następnego dnia częstotliwości zostały oddane radiu DT64. Jednak na mocy artykułu 36 układu zjednoczeniowego sytuacja radia musiała zostać rozwiązana do 31 grudnia 1991 mimo fali protestów w całych wschodnich Niemczech i gorącej atmosfery wokół rozgłośni. 12 grudnia 1991 Bundestag obradował w sprawie zakończenia działalności radia, lecz nie przyjęto konkretnego rozwiązania. 15 czerwca 1992 nowy właściciel rozgłośni, MDR, przerwał nadawanie programu na falach UKF, od tej pory emisja trwała tylko na falach średnich. 19 czerwca 1992 radio nadało 12-godzinną audycję "Superradio 2000 O" będącą parodią stacji komercyjnych i mającą uświadomić słuchaczom, co niosą ze sobą media komercyjne. Ostatni program radio nadało 1 maja 1993, od tamtego dnia działa pod nazwą radio Sputnik. Właścicielem stacji jest MDR.

</doc>
<doc id="1704884" url="https://pl.wikipedia.org/wiki?curid=1704884" title="Eksperyment sądecki">
Eksperyment sądecki

Eksperyment sądecki – program zainicjowany oddolnie przez lokalne władze powiatowe i wprowadzony w życie uchwałą Rady Ministrów PRL nr 151 z 9 maja 1958 roku w sprawie rozwoju gospodarczego powiatu nowosądeckiego i miasta Nowy Sącz oraz rozszerzenia uprawnień terenowych organów władzy państwowej na tym terenie. Program na terenie Sądecczyzny wdrażano w latach 1958–1964, a oficjalnie zakończono go w 1975 roku.
Założenia programu.
Był to program skierowany wyłącznie na rozwój tego regionu, w przeciwieństwie do planów centralnych. Miał na celu ożywienie aktywności gospodarczo-kulturowo-społecznej mieszkańców Sądecczyzny. Na potrzeby programu stworzono Fundusz Rozwoju Ziemi Sądeckiej. Jego głównym źródłem były ponadplanowe dochody ówczesnych zakładów pracy, oraz 10 proc. narzutu przy konsumpcji alkoholu w lokalach gastronomicznych Sądecczyzny. Autorzy „eksperymentu” (m.in. Kazimierz Węglarski – przewodniczący Prezydium Powiatowej Rady Narodowej, Janusz Pieczkowski – przewodniczący Prezydium Miejskiej Rady Narodowej oraz Witold Adamuszek – sekretarz Komitetu Powiatowego PZPR w Nowym Sączu) postawili trzy cele do realizacji:
Założenia te uwzględniały specyfikę gospodarczo-społeczną Sądecczyzny. W ramach akcji rozbudowywano bazę turystyczną, uzdrowiskową, powstawały nowe placówki hotelowe, gastronomiczne i lecznicze, a także szkoły, drogi i zakłady pracy.
Efekty wdrażania programu.
W 1960 roku na Sądecczyźnie pojawiły się drogi pokryte asfaltem. W 1973 roku ilość dróg „ulepszonych” w powiecie wynosiła ok. 90%, dla porównania przed rozpoczęciem eksperymentu w 1957 roku zaledwie 20% dróg miało powierzchnię asfaltową. Równocześnie modernizowano lub uzupełniano oświetlenie uliczne, budowano nowe ciągi kanalizacyjne oraz sieci wodociągowe i gazowe. W latach 1956-1970 na terenie miasta powstało ponad 35 kilometrów sieci wodociągowych, 49 kilometrów sieci kanalizacyjnych, 22,5 kilometrów sieci gazowych, 58 kilometrów trwałych nawierzchni ulic, 1122 punktów oświetlenia ulicznego oraz setki budynków mieszkalnych. W ramach programu powstała Spółdzielnia Ogrodnicza Ziemi Sądeckiej, w której skup warzyw przekraczał 6,5 tys. ton rocznie. Prezydium Powiatowej Rady Narodowej zarządziło w gospodarstwach częściową wymianę rasy bydła na wydajniejszą, mięsną. Obroty gastronomii nowosądeckiej, które w 1957 r. były na poziomie 1 mln zł, po trzech latach funkcjonowania programu przekroczyły 180 mln złotych. Władze powiatowe stawiały na stworzenie tzw. dobrych wsi turystycznych, pierwowzorów gospodarstw agroturystycznych. Wsi przygotowanych na przyjęcie turystów było aż 156 na 185 w całym powiecie. Każde gospodarstwo chcące działać na polu turystyki otrzymywało od powiatu kredyty na przystosowanie domów do celów turystycznych, kandydaci przechodzili także szkolenia z zakresu higieny żywienia i ekonomiki.
Efektem wdrożenia eksperymentu było także powstanie oraz rozbudowa kilku dużych zakładów przemysłowych:
Zakończenie programu.
Uchwała obowiązywała do 1975 roku, czyli do momentu reformy administracyjnej, w ramach której powstało m.in. województwo nowosądeckie. Eksperyment stał się wzorcem do powołania w 1997 roku Sądeckiej Miejskiej Strefy Usług Publicznych.

</doc>
<doc id="1704890" url="https://pl.wikipedia.org/wiki?curid=1704890" title="Stimme der DDR">
Stimme der DDR

Stimme der DDR – rozgłośnia radiowa państwowego radia Niemieckiej Republiki Demokratycznej, przeznaczona dla niemieckojęzycznych słuchaczy poza granicami NRD. Program składał się z dużej liczby audycji słownych.
Historia.
Radio powstało w 1972 r. decyzją Państwowego Komitetu Radiowego ("Staatliches Rundfunkkomitee") jako jeden z sześciu oficjalnych programów radiowych. Właścicielem urządzeń nadawczych była poczta NRD. 16 lipca 1990 stacja połączyła się z drugim programem radia NRD. Obecnie nadaje w strukturach Deutschlandradio.
Nadajniki.
Stacja nadawała na falach długich w paśmie 179 kHz z nadajnika w Oranienburgu, na falach średnich 783 i 1359 kHz oraz na UKF-ie.

</doc>
<doc id="1704895" url="https://pl.wikipedia.org/wiki?curid=1704895" title="Paul Barbreau">
Paul Barbreau

Paul Augustin Edouard Barbreau (ur. 16 września 1894, zm. 2 czerwca 1976) – francuski as myśliwski z czasów I wojny światowej. Osiągnął 8 zwycięstw powietrznych (wszystkie nad balonami). Należał do asów posiadających tytuł honorowy Balloon Buster.
Paul Barbreau urodził się w Oranie w rodzinie francuskiej. Studiował w Algierze i tutaj 16 września 1914 roku został zmobilizowany. Pierwsze trzy lata wojny służył w piechocie. Od 1 kwietnia 1917 roku został przeniesiony do lotnictwa Armée de l’air i po przejściu szkolenia uzyskał licencję pilota (14 maja 1917) i został przydzielony do eskadry N 154. Pierwsze zwycięstwo powietrzne odniósł 2 czerwca 1918 roku nad balonem obserwacyjnym. Łącznie zestrzelił ich osiem.

</doc>
<doc id="1704899" url="https://pl.wikipedia.org/wiki?curid=1704899" title="Samuel z Kalamun">
Samuel z Kalamun

Samuel z Kalamun (ur. ok. 597, zm. 695) – koptyjski mnich, założyciel klasztoru w Kalamun w pobliżu Facjum. Samuel z Kalamun był przełożonym tego klasztoru przez 57 lat. W następstwie prześladowań ze strony Cyrusa z Aleksandrii - patriarchy melchickiego - spędził pewien czas w niewoli u beduinów. Miał dobre kontakty z Arabami.
O Samuelu z Kalamun opowiada zachowany fragmentarycznie po koptyjsku anonimowy panegiryk, a także "Żywot" napisany przez następcę Izaaka z Kalamun (trzy wersje koptyjskie i jedna etiopska).
Niektórzy badacze błędnie przypisywali Samuelowi z Kalamun "Apokalipsę" ("Epistula prophetica") zapowiadającą podbicie Egiptu przez Arabów.

</doc>
<doc id="1704901" url="https://pl.wikipedia.org/wiki?curid=1704901" title="Radio DDR I">
Radio DDR I

Radio DDR I – pierwszy program państwowego radia Niemieckiej Republiki Demokratycznej działający w latach 1953–1991.
Historia.
Powstał w roku 1953 po przejęciu przez dotychczasowe rozgłośnie "Deutschlandsender" i "Berliner Rundfunk" nazwy "Radio DDR". Początkowo stacja nadawała pod nazwą "Berlin 2" na falach średnich na częstotliwościach 531, 558, 576, 603, 729, 882 i 1044 kHz oraz na falach ultrakrótkich. Program zorientowany był przede wszystkim na dostarczenie słuchaczowi aktualnych informacji z kraju.
Po powstaniu drugiego programu radia NRD zajmującego się kulturą wysoką, stacja skupiła się na rozrywce masowej. Po zjednoczeniu Niemiec stacja zmieniła nazwę na "Radio Aktuell".

</doc>
<doc id="1704902" url="https://pl.wikipedia.org/wiki?curid=1704902" title="Jean Pezon">
Jean Pezon

Jean Andre Pezon (ur. 10 marca 1898, zm. 24 sierpnia 1980) – francuski as myśliwski z czasów I wojny światowej. Osiągnął 10 zwycięstw powietrznych. Należał do grona asów posiadających tytuł honorowy Balloon Buster. 
Życiorys.
Urodził się w Saint-Pierre-le-Moûtier. 4 września 1915 roku został zmobilizowany. Do lutego 1917 roku służył w artylerii. Od 28 lutego 1917 roku został przeniesiony do lotnictwa Armée de l’air i po przejściu szkolenia uzyskał licencję pilota (22 maja 1917) w Pau. Został przydzielony do eskadry SPA 90. Pierwsze zwycięstwo powietrzne odniósł 17 maja 1918 roku nad balonem obserwacyjnym. Łącznie zestrzelił ich dziewięć, w tym jeden wspólnie z innym pilotem z grona Balloon Buster Charles Jean Macé oraz jeden samolot niemiecki Hannover CL (także wspólnie z Charles Jean Macé). 
Po zakończeniu wojny pozostał we francuskich siłach powietrznych. Brał udział w II wojnie światowej.

</doc>
<doc id="1704903" url="https://pl.wikipedia.org/wiki?curid=1704903" title="Cyrus z Aleksandrii">
Cyrus z Aleksandrii

Cyrus z Aleksandrii (zm. 642) – melchicki (chalcedoński) patriarcha Aleksandrii w latach 631–642.
Życiorys.
Pertraktował z Arabami za co został w 639 lub 640 r. deponowany przez cesarza Herakliusza. W 641 r. ponownie został biskupem Aleksandrii, lecz w końcu musiał oddać miasto Arabom.
Spośród pism Cyrusa z Aleksandrii zachowały się trzy listy do Sergiusza – patriarchy Konstantynopola.

</doc>
<doc id="1704905" url="https://pl.wikipedia.org/wiki?curid=1704905" title="Import docelowy leków">
Import docelowy leków

Import docelowy leków – przywóz z zagranicy niedopuszczonych do obrotu w Polsce produktów leczniczych w celu ratowania życia lub zdrowia pacjenta.
Import docelowy leków jest jedyną możliwością wprowadzenia do obrotu na terenie Polski za pośrednictwem aptek produktów leczniczych dostępnych na świecie bez wymaganych dla niego zezwoleń prawnych, czyli bez aktualnego świadectwa rejestracji potwierdzającego pozwolenie na dopuszczenie do obrotu – wydawanego przez właściwy organ w Polsce, którym na obecny stan jest Urząd Rejestracji Produktów Leczniczych, Wyrobów Medycznych i Produktów Biobójczych.
Wyrażenie zgody lub odmowa na wniosek o import docelowy produktu leczniczego należy do Ministra Zdrowia.
Z trybu importu docelowego korzysta się w przypadkach nagłych, zagrażających życiu (m.in. intensywnego nadzoru medycznego). Produkty lecznicze sprowadzane są z innych krajów Europy lub innych kontynentów na indywidualne zapotrzebowanie, np. w razie potrzeby kontynuacji leczenia preparatem, którego produkcji zaprzestano w kraju.

</doc>
<doc id="1704906" url="https://pl.wikipedia.org/wiki?curid=1704906" title="Kajusz (kapłan)">
Kajusz (kapłan)

Kajusz (II/III wiek) – kapłan wczesnochrześcijański, przeciwnik montanistów. Euzebiusz z Cezarei w dziele "Historia kościelna" twierdzi, że Kajusz jest autorem dialogu pt. "Przeciwko Prokulowi, zwolennikowi Montana". Dzieło to zachowało się we fragmentach.

</doc>
<doc id="1704912" url="https://pl.wikipedia.org/wiki?curid=1704912" title="Ulica Strzelecka w Krakowie">
Ulica Strzelecka w Krakowie

Ulica Strzelecka w Krakowie – łączy ulicę Kopernika i Lubicz. Wytyczona została na początku XVII wieku jako droga do kościoła świętego Łazarza. We wschodniej pierzei dominuje wielorodzinna zabudowa mieszkalna z przełomu XIX i XX wieku. Na rogu, przy ulicy Lubicz znajduje się willa Biały Domek oraz budynek dawnego Browaru Krakowskiego, a pod nr 2 w pierzei zachodniej – Szpital Dziecięcy św. Ludwika (projekt Wincentego Schella, wzniesiony przez Antoniego Łuszczkiewicza).
Do XIX stulecia ulica była bezimienna, później nazywana była ulicą Krzyżową. Obecną nazwę nadano jej w roku 1881. Przez ulicę przebiega trasa Małopolskiej Drogi św. Jakuba z Sandomierza do Tyńca.

</doc>
<doc id="1704914" url="https://pl.wikipedia.org/wiki?curid=1704914" title="Mistrzostwa Polski Strongman 1999">
Mistrzostwa Polski Strongman 1999

Mistrzostwa Polski Strongman 1999 – doroczne, indywidualne zawody polskich siłaczy.
Data: 20 lutego 1999 r.
Miejsce: Gdańsk 
Wyniki zawodów:

</doc>
<doc id="1704915" url="https://pl.wikipedia.org/wiki?curid=1704915" title="Juha Tiainen">
Juha Tiainen

Juha Pekka Antero Tiainen (ur. 5 grudnia 1955 w Uukuniemi, zm. 28 kwietnia 2003 w Lappeenranta) – fiński lekkoatleta, specjalista rzutu młotem, mistrz olimpijski.
Swój największy sukces odniósł na igrzyskach olimpijskich w 1984 w Los Angeles, kiedy pod nieobecność zawodników z państw socjalistycznych, które zbojkotowały igrzyska, zwyciężył wynikiem 78,08 m, pokonując swego najgroźniejszego rywala Karla-Hansa Riehma z RFN.
W innych wielkich zawodach nie zdobywał medali. Na igrzyskach olimpijskich w 1980 w Moskwie zajął 10. miejsce, a na mistrzostwach Europy w 1982 w Atenach 12. miejsce. Na mistrzostwach świata w 1983 w Helsinkach był dziewiąty. Odpadał w eliminacjach mistrzostw Europy w 1986 w Stuttgarcie, mistrzostw świata w 1987 w Rzymie i igrzysk olimpijskich w 1988 w Seulu. Na mistrzostwach Europy w 1990 w Splicie zajął 9. miejsce.
Był mistrzem Finlandii w 1977, 1979, 1981, 1984, 1987 i 1990. Swój rekord życiowy – 81,52 m osiągnął w 1984 w Tampere.

</doc>
<doc id="1704918" url="https://pl.wikipedia.org/wiki?curid=1704918" title="DT 64">
DT 64



</doc>
<doc id="1704919" url="https://pl.wikipedia.org/wiki?curid=1704919" title="DT-64">
DT-64



</doc>
<doc id="1704921" url="https://pl.wikipedia.org/wiki?curid=1704921" title="Wybory parlamentarne w Irlandii w 1997 roku">
Wybory parlamentarne w Irlandii w 1997 roku

Wybory parlamentarne w Irlandii odbyły się 6 czerwca 1997 roku. Kandydaci walczyli o 166 miejsc w Dáil Éireann. Ceann Comhairle (przewodniczący parlamentu), który zgodnie z prawem uzyskałby automatycznie reelekcję, tym razem zrezygnował z przedłużenia mandatu. W Irlandii obowiązuje ordynacja proporcjonalna (system pojedynczego głosu przechodniego).
Wybory przyniosły porażkę laburzystom, którzy stracili niemal połowę mandatów w Dáil. Ponad połowę mandatów stracili również Progresywni Demokraci. Zyskały partie prawicowe: rządząca Fine Gael i opozycyjna Fianna Fáil, a także mniejsze ugrupowania lewicowe. Zieloni podwoili swój stan posiadania, po jednym przedstawicielu wprowadziła do parlamentu Sinn Féin oraz nowo założona Partia Socjalistyczna.
Wskutek wyborów centrolewicowa koalicja Fine Gael, laburzystów i Demokratycznej Lewicy ustąpiła miejsca centroprawicowej koalicji Fianna Fáil i Progresywnych Demokratów. Nowym premierem Irlandii został Bertie Ahern.
Wyniki wyborów.
W sumie oddano 1 788 985 głosów ważnych; z kolei głosów nieważnych było 17947.
Wybory uzupełniające.
W trakcie kadencji 28. Dáil kilkakrotnie odbywały się wybory uzupełniające. W pięciu przypadkach spowodowane były śmiercią urzędującego członka parlamentu. W jednym przypadku członek Dáil Ray Burke (Fianna Fáil) musiał zrezygnować z powodu oskarżenia o korupcję.

</doc>
<doc id="1704922" url="https://pl.wikipedia.org/wiki?curid=1704922" title="Grauman’s Chinese Theatre">
Grauman’s Chinese Theatre

Teatr Chiński Graumana () – kino położone przy 6925 Hollywood Boulevard w Hollywood.
Opis.
Budowę sfinansował Sid Grauman (który wniósł jedną trzecią wartości) wraz ze swoimi wspólnikami: Mary Pickford, Douglasem Fairbanksem i Howardem Schenckiem. Budynek zbudowano w 18 miesięcy, a oficjalne otwarcie nastąpiło 18 maja 1927. Odbyła się wówczas premiera filmu "Król Królów" Cecila B. DeMille'a. W kinie miało miejsce wiele premier filmowych, przyjęć urodzinowych, imprez, a także odbyły się trzy ceremonie wręczenia Oscarów.
W betonie chodnika na podjeździe Grauman's Chinese Theatre znajdują się odciski dłoni, stóp, autografy i wpisy prawie 200 postaci związanych z Hollywood.

</doc>
<doc id="1704923" url="https://pl.wikipedia.org/wiki?curid=1704923" title="Teatr Chiński">
Teatr Chiński



</doc>
<doc id="1704925" url="https://pl.wikipedia.org/wiki?curid=1704925" title="Grauman's Chinese Theater">
Grauman's Chinese Theater



</doc>
<doc id="1704926" url="https://pl.wikipedia.org/wiki?curid=1704926" title="Śipki La">
Śipki La

Śipki La, (ang. Shipki La, także Shipkila) (hindi शिपकिला दर्रा) – przełęcz górska na granicy indyjsko-chińskiej, w Himachal Pradesh w Indiach oraz w Tybetańskim Regionie Autonomicznym w Chińskiej Republice Ludowej. 
W latach 1962–1993 droga przez Śipki La była zamknięta. Od 1993 roku dopuszczono ograniczony ruch handlowy.
Przełęcz jest jednym z czterech punktów wymiany handlowej pomiędzy Chinami a Indiami. Pozostałe trzy to: Lipulekh w Uttarakhand, Nathu La oraz Jelap La. Wzdłuż Shipki La biegnie rzeka Satledź, która uchodzi do Indusu.

</doc>
<doc id="1704927" url="https://pl.wikipedia.org/wiki?curid=1704927" title="Shipkila">
Shipkila



</doc>
<doc id="1704928" url="https://pl.wikipedia.org/wiki?curid=1704928" title="Radio DDR II">
Radio DDR II

Radio DDR II – program radiowy w Niemieckiej Republice Demokratycznej w strukturach państwowego Radia NRD. Emitował muzykę poważną, słuchowiska oraz programy kulturalne. Poranki wypełniały programy rozgłośni lokalnych. Mottem stacji było hasło "Ludzie - problemy". Słuchalność stacji wynosiła 14 procent.
Historia.
Radio DDR II powstało w 1958 r. i od początku nadawało wyłącznie na falach ultrakrótkich ze studia centralnego w Berlinie oraz studiów regionalnych znajdujących się w stolicach okręgów ("Bezirke"), na które administracyjnie była podzielona NRD (z 14 okręgów studia znajdowały się w 12 miastach - Erfurt, Gera i Suhl miały wspólne studio). Od początku istnienia radio było nastawione na kulturę i programy edukacyjne. Program stacji rozpoczynał się o 5.00 audycjami rozgłośni lokalnych; o 13.00 rozpoczynało nadawanie studio berlińskie. Po zjednoczeniu Niemiec częstotliwości przekazano stacjom lokalnym.

</doc>
<doc id="1704930" url="https://pl.wikipedia.org/wiki?curid=1704930" title="Patricia Kathleen Page">
Patricia Kathleen Page



</doc>
<doc id="1704931" url="https://pl.wikipedia.org/wiki?curid=1704931" title="Radio DDR 1">
Radio DDR 1



</doc>
<doc id="1704932" url="https://pl.wikipedia.org/wiki?curid=1704932" title="Radio DDR 2">
Radio DDR 2



</doc>
<doc id="1704933" url="https://pl.wikipedia.org/wiki?curid=1704933" title="Carl Greenblatt">
Carl Greenblatt

Carl Harvey Greenblatt (ur. 17 czerwca 1972 w Plano) – amerykański aktor i rysownik filmów animowanych i storyboardzista.
Pracował między innymi przy takich utworach jak "SpongeBob Kanciastoporty", "Billym i Mandy", "Jam Łasicy" i "Chowder". W listopadzie 2007 roku Greenblatt zaczął pracę przy własnej bajce, stworzonej, wyprodukowanej, animowanej i emitowanej dla i przez Cartoon Network.

</doc>
<doc id="1704939" url="https://pl.wikipedia.org/wiki?curid=1704939" title="Gary Kagelmacher">
Gary Kagelmacher

Gary Kagelmacher (ur. 21 maja 1988 roku w Montevideo) - urugwajski piłkarz z niemieckim obywatelstwem występujący na pozycji prawego lub środkowego obrońcy w KV Kortrijk. Mierzy 183 centymetry, waży 85 kilogramów.
Kariera klubowa.
Swoją karierę rozpoczynał w Danubio z rodzinnego miasta i stąd został najpierw wypożyczony (2007 rok), a następnie wykupiony (2008) przez hiszpański Real Madryt. Gary początkowo grał wyłącznie dla Castilli, czyli zespołu rezerw "Królewskich", gdzie w ciągu dwóch lat zaliczył w sumie 54 spotkania. W pożegnalnym - jak się okazało - spotkaniu Juande Ramosa jako szkoleniowca pierwszej drużyny, w 38 kolejce Primera División sezonu 2008/09, kiedy Real grał na wyjeździe z Osasuną Pampeluna, zaliczył pierwszy występ w jedenastce kadry "A". Zagrał 58 minut i po tym czasie został zastąpiony przez innego debiutanta, defensywnego pomocnika, Marcosa Tébara. W 2010 roku przeszedł do Germinalu Beerschot. Następnie grał w AS Monaco, Valenciennes FC i TSV 1860 Monachium. W 2016 trafił do Maccabi Hajfa, a w 2017 do KV Kortrijk.
Kariera Reprezentacja.
Kagelmacher rozegrał 4 mecze w reprezentacji Urugwaju U-20.

</doc>
<doc id="1704941" url="https://pl.wikipedia.org/wiki?curid=1704941" title="Pismo rong">
Pismo rong

Pismo rong, pismo lepcza – alfabet sylabiczny używany do zapisywania języka lepcza w Sikkimie i Bhutanie.
Historia.
Pismo rong wywodzi się z pisma tybetańskiego. Zgodnie z tradycją zostało opracowane w XVII lub XVIII w. Wczesne manuskrypty w tym języku pisane były pionowo, co może świadczyć o wpływach chińskich lub mongolskich.
Charakterystyka.
Jak w innych abugidach pochodzenia indyjskiego, podstawą systemu pisma jest sylaba, zapisywana jako spółgłoska z domyślną samogłoską „a”. Inne samogłoski zapisuje się za pomocą znaków diakrytycznych umieszczanych przed, po, nad lub pod spółgłoską. Zmiana kierunku pisma z pionowego na poziome pociągnęła za sobą modyfikację zbitek spółgłoskowych w stosunku do pierwotnej formy tybetańskiej.

</doc>
<doc id="1704943" url="https://pl.wikipedia.org/wiki?curid=1704943" title="Huczki">
Huczki



</doc>
<doc id="1704946" url="https://pl.wikipedia.org/wiki?curid=1704946" title="Homomorfizm grupowy">
Homomorfizm grupowy



</doc>
<doc id="1704948" url="https://pl.wikipedia.org/wiki?curid=1704948" title="Lesko Łukawica">
Lesko Łukawica

Lesko Łukawica – przystanek kolejowy w Łukawicy, w województwie podkarpackim, w Polsce, na linii Stróże – Krościenko.
W dniu 19 września 1880 przez stację przejeżdżał pociągiem dworskim podróżujący po Galicji cesarz Austrii Franciszek Józef I.
Znajduje się tu jeden peron. Stacja obsługuje wyłącznie weekendowe, wakacyjne połączenie TLK do Krakowa Głównego oraz Łupkowa.
Do czerwca 2021 końcowa stacja drezyn rowerowych wyruszających z miejscowości Uherce Mineralne.

</doc>
<doc id="1704951" url="https://pl.wikipedia.org/wiki?curid=1704951" title="Pracownik wiedzy">
Pracownik wiedzy

Pracownik wiedzy – jedna z definicji pracownika wiedzy (ang. „knowledge worker”) stworzona przez T. H. Davenporta stwierdza, że mają oni wysoki stopień wiedzy specjalistycznej, wykształcenie lub doświadczenie, a wykonywana przez nich praca wymaga tworzenia, dystrybucji oraz wykorzystywania wiedzy.
Pracownicy wiedzy to nowa kategoria specjalistów, których podstawowym zadaniem jest produktywne wykorzystanie i wymiana wiedzy. Odpowiadają oni za kreowanie i wdrażanie nowych pomysłów, dzięki którym organizacje dopasowują strategię do zachodzących coraz szybciej zmian w otoczeniu biznesowym. Ich podstawowym zadaniem jest poszukiwanie, wymiana, łączenie i wykorzystanie wiedzy wewnątrz organizacji i poza jej granicami.
Jest to jedna z wielu definicji, bowiem w literaturze zarządzania istnieje rozbieżność w definiowaniu pracownika wiedzy. Jest to prawdopodobnie spowodowane tym, że większość terminów w naukach o zarządzaniu podlega efektowi rozmycia pojęć ("fuzzy concept").
Peter Drucker, definiując pracownika wiedzy, stwierdza, że pracownikiem tym jest „(…)osoba, która wkłada w pracę to, czego się nauczyła podczas systematycznej edukacji (pojęcia, idee i teorie), w odróżnieniu od człowieka, który wkłada w pracę umiejętności manualne lub siłę fizyczną.” Charakterystyczne dla pracowników wiedzy jest to, że są w stanie sami siebie zmieniać poprzez proces informacyjny.
Termin „pracownik wiedzy” nawiązuje do tych pracowników, którzy posiadają wysoki stopień edukacji, doświadczenia i statusu organizacyjnego, a zatem, pozwala się im na zachowanie znacznej autonomii i swobody w wykonywaniu swojej pracy.

</doc>
<doc id="1704953" url="https://pl.wikipedia.org/wiki?curid=1704953" title="Port lotniczy Jazd">
Port lotniczy Jazd

Port lotniczy Jazd (IATA: AZD, ICAO: OIYY) – port lotniczy położony w Jazd, w ostanie Jazd, w Iranie.

</doc>
<doc id="1704956" url="https://pl.wikipedia.org/wiki?curid=1704956" title="Alfreds Rubiks">
Alfreds Rubiks



</doc>
<doc id="1704961" url="https://pl.wikipedia.org/wiki?curid=1704961" title="Tumelo Nhlapo">
Tumelo Nhlapo

Tumelo Christopher Nhlapo (ur. 20 stycznia 1988 w Parysie) – południowoafrykański piłkarz grający na pozycji środkowego obrońcy lub defensywnego pomocnika.
Kariera klubowa.
W latach juniorskich Nhlapo występował w takich zespołach jak Small Danerous FC, Small Rangers FC i Harmony Academy. W 2006 roku został zawodnikiem klubu Real Hearts i przez rok grał w trzeciej lidze RPA. Latem 2007 odszedł do Bloemfontein Celtic i zadebiutował w jego barwach w Premier Soccer League. Jest podstawowym zawodnikiem zespołu, ale przez dwa lata gry nie osiągnął z Celtikiem większych sukcesów.
Kariera reprezentacyjna.
Nie mając na koncie debiutu w reprezentacji RPA Nhlapo został w 2008 roku powołany przez selekcjonera Carlosa Alberto Parreirę do kadry na Puchar Narodów Afryki 2008. Tam był rezerwowym i nie rozegrał żadnego spotkania.

</doc>
<doc id="1704964" url="https://pl.wikipedia.org/wiki?curid=1704964" title="TAME">
TAME

TAME - ekwadorska linia lotnicza z siedzibą w Quito. Jest komercyjną linią Ekwadorskich Sił Powietrznych i prowadzi regularne loty krajowe jak i międzynarodowe trasy. Jej nazwa jest skrótem od Transportes Aéreos Militares Ecuatorianos, później zmienione na Transportes Aéreos Mercantiles Ecuatorianos.

</doc>
<doc id="1704968" url="https://pl.wikipedia.org/wiki?curid=1704968" title="Simson MS 50">
Simson MS 50

Simson MS 50 (Sperber 50) – motorower zupełnie odbiegający wyglądem od modelu S-53 oraz S-51. Linia nadwozia uzyskała zupełnie inny kształt tworząc nowoczesną sylwetkę, przypominającą lekkie motocykle konkurencyjnych firm. Zastosowano nowego kształtu osłony, zbiornik paliwa, owiewkę z okrągłym reflektorem, nowy zestaw wskaźników z elektronicznym obrotomierzem, lampa tylna, siedzenie oraz błotniki. Przednie zawieszenie zostało wyposażone w hamulec tarczowy, a tylne w centralny amortyzator.
Silnik.
Specjalnie do tego modelu silnik został zmodernizowany i wzmocniony. Silnik osiąga już 5,1 KM przy 6500 obr./min oraz moment obrotowy 5,4 Nm przy 6000 obr./min. Cylinder posiadał zmienione czasy otwarcia okien oraz dzielone okno ssące. Zastosowano tłok z jednym pierścieniem, który po przebiegu 12000 km przewidziano wymianę pierścienia lub kompletnego tłoka. Zwiększono stopień sprężania do 10,5:1. Zastosowano nowy układ wydechowy. Gaźnik pozostawiono prawie bez zmian – pochodzi od wersji 60 km/h.
Smarowanie dwusuwowego silnika odbywa się mieszanką paliwa z olejem mineralnym lub syntetycznym w stosunku 1:50 lub za dopłatą – automatycznie przez dozownik oleju.
Wprowadzono nową skrzynię biegów o 5 krótkich przełożeniach. Przełożenie silnik-skrzynia biegów pochodzi ze silnika o pojemności 70 cm³
Mimo że oficjalna prędkość maksymalna wynosiła 50 km/h, przy tak dużym zapasie mocy motorower ten mógł osiągać prędkości do 80 km/h.

</doc>
<doc id="1704969" url="https://pl.wikipedia.org/wiki?curid=1704969" title="Pueyrredón (stacja metra)">
Pueyrredón (stacja metra)

Pueyrredón – stacja metra w Buenos Aires, na liniach B i D. Stacja na linii B znajduje się pomiędzy stacjami Pasteur a Carlos Gardel. Stacja została otwarta 17 października 1930. Stacja na linii D znajduje się pomiędzy stacjami Facultad de Medicina a Agüero. Stacja została otwarta 5 września 1938.

</doc>
<doc id="1704971" url="https://pl.wikipedia.org/wiki?curid=1704971" title="Carlos Gardel (stacja metra)">
Carlos Gardel (stacja metra)

Carlos Gardel – stacja metra w Buenos Aires, na linii B. Znajduje się pomiędzy stacjami Pueyrredón a Medrano. Stacja została otwarta 17 października 1930.

</doc>
<doc id="1704972" url="https://pl.wikipedia.org/wiki?curid=1704972" title="Benson Mhlongo">
Benson Mhlongo

Benson Simphiwe Mhlongo (ur. 9 listopada 1980 w Alexandrze) – południowoafrykański piłkarz grający na pozycji środkowego obrońcy lub defensywnego pomocnika.
Kariera klubowa.
Na początku swojej kariery piłkarskiej Mhlongo występował w klubach Megawatt Park i Alexandra Parma. W 1998 roku został piłkarzem Alexandry United i przez rok grał z nią w trzeciej lidze RPA. W 1999 roku odszedł do City Sharks z Johannesburga, zespołu z Mvela League, czyli odpowiedniku drugiej ligi. W 2000 roku grał już w ekstraklasie RPA jako zawodnik Supersport United. W 2001 roku został piłkarzem Wits University z Johannesburga. Tam grał przez cztery lata. W 2003 roku zajął 3. miejsce w lidze, a rok później - 4.
W 2005 roku Mhlongo przeszedł do Mamelodi Sundowns. W sezonie 2005/2006 został po raz pierwszy w karierze mistrzem Republiki Południowej Afryki. Z kolei rok później powtórzył z Mamelodi to osiągnięcie. W 2007 roku wygrał z Sundowns SAA Supa 8.
Latem 2008 Mhlongo podpisał kontrakt z Orlando Pirates i zaliczył tym samym trzeci klub z Johannesburga w swojej karierze. W sezonie 2008/2009 wywalczył z Orlando Pirates wicemistrzostwo RPA.
Kariera reprezentacyjna.
W reprezentacji RPA Mhlongo zadebiutował 14 czerwca 2003 roku w wygranym 2:1 towarzyskim spotkaniu z Trynidadem i Tobago. 20 maja 2006 strzelił pierwszego gola w kadrze narodowej w meczu COSAFA Cup 2006 ze Suazi (1:0). W 2008 roku został powołany przez selekcjonera Carlosa Alberto Parreirę do kadry na Puchar Narodów Afryki 2008. Tam był rozegrał dwa spotkania: z Angolą (1:1) i z Tunezją (1:3). W 2009 roku selekcjoner Joel Santana powołał go na Puchar Konfederacji.

</doc>
<doc id="1704974" url="https://pl.wikipedia.org/wiki?curid=1704974" title="Stanisław Butlak">
Stanisław Butlak

Stanisław Eugeniusz Butlak (ur. 17 lutego 1957 w Suchej Beskidzkiej) – polski dowódca wojskowy, szef Wojsk Rakietowych i Artylerii Wojsk Lądowych, z-ca szefa Szkolenia Wojsk Lądowych, generał brygady Wojska Polskiego w stanie spoczynku.
Życiorys.
Ukończył Liceum Ogólnokształcącego im. Marii Skłodowskiej-Curie w Suchej Beskidzkiej. W 1976 rozpoczął studia w Wyższej Szkole Oficerskiej Wojsk Rakietowych i Artylerii im. gen. Józefa Bema w Toruniu, którą ukończył z wyróżnieniem w 1980. Następnie w 1984 ukończył Wyższy Kurs Doskonalenia Oficerów i Akademię Sztabu Generalnego w 1990. Dalsze etapy w doskonaleniu wojskowego rzemiosła to ukończenie w 1995 Kursu Dowódców Pułku, 1998 Studia Podyplomowe – kierunek administracja na Wydziale Prawa i Administracji Uniwersytecie im. Adama Mickiewicza w Poznaniu.
Generał Butlak kształcił się również poza granicami kraju, w 2004 ukończył studia Polityki Obronnej na US Army War College w USA.
Zaangażowany w proces zastosowania w Siłach Zbrojnych RP przeciwpancernych pocisków kierowanych „Spike”, eksploatacji zmodernizowanych wyrzutni rakietowych „BM-21”, nowoczesnych rodzajów amunicji, zautomatyzowanych systemów kierowania ogniem i środków rozpoznania artyleryjskiego
15 sierpnia 2005 został awansowany na stopień generała brygady. Od lutego 2008 pełni obowiązki z-cy dowódcy Wielonarodowej Dywizji Centrum-Południe (MND CS) w Iraku, realizując zadania związane m.in. z przygotowaniem wycofania polskiego kontyngentu.
Uchwałą nr XXXVII/348/2002 Rady Miejskiej w Sulechowie z dnia 12 września 2002 roku został wyróżniony tytułem Honorowego Obywatela Gminy Sulechów. W 2017 roku zakończył zawodową służbę wojskową, przechodząc w stan spoczynku.

</doc>
<doc id="1704975" url="https://pl.wikipedia.org/wiki?curid=1704975" title="Amíg tart">
Amíg tart

Amíg tart (węg. "Dopóki trwa") – drugi album węgierskiej grupy muzycznej Depresszió.
Lista utworów.
Bonus.
   11. "Örökké"&lt;br&gt;
   12. "Nem vagyok egyedül"

</doc>
<doc id="1704977" url="https://pl.wikipedia.org/wiki?curid=1704977" title="Kolarstwo na Letnich Igrzyskach Olimpijskich 1956">
Kolarstwo na Letnich Igrzyskach Olimpijskich 1956

Kolarstwo na Letnich Igrzyskach Olimpijskich 1956 w Melbourne rozgrywane było w dniach 3 – 6 grudnia. Trasa wyścigu szosowego liczyła 187.73 km. W drużynowym wyścigu na szosie startowały reprezentacje liczące czterech kolarzy. Po raz pierwszy o kolejności drużyny nie decydował łączny czas trzech najlepszych z danego zespołu, a zajęte przez nich miejsca, które następnie sumowano. Na kolejnych igrzyskach format ten zastąpiono drużynową jazdą na czas. W konkurencjach kolarskich w Melbourne Polacy nie startowali. We wszystkich konkurencjach kolarskich wystartowało łącznie 161 zawodników z 30 państw.
Medaliści.
Kolarstwo szosowe.
Wyścig ze startu wspólnego – drużynowo.
Rezultaty tej konkurencji ustalono na podstawie sumy miejsc trzech najlepszych zawodników z danego kraju w wyścigu indywidualnym ze startu wspólnego. Wygrywa drużyna z najmniejszą sumą miejsc. 

</doc>
<doc id="1704978" url="https://pl.wikipedia.org/wiki?curid=1704978" title="Aranjuez (stacja kolejowa)">
Aranjuez (stacja kolejowa)

Aranjuez – stacja kolejowa w Aranjuez, we wspólnocie autonomicznej Madryt, w Hiszpanii. Jest częścią Cercanías Madrid, jak również Media Distancia Renfe. Znajdują się tu 3 perony.
Stacja została otwarta w 1851. Obecna stacja jest częścią kompleksu kilku budynków, obsługujących nie tylko pasażerów.

</doc>
<doc id="1704981" url="https://pl.wikipedia.org/wiki?curid=1704981" title="Rofan">
Rofan

Brandenberger Alpen ("Rofangebirge", "Rofan") – pasmo górskie w Północnych Alp Wapiennych. Leży w Austrii, w kraju związkowym Tyrol. Najwyższym szczytem jest Hochiss, który osiąga 2299 m. Głównym miastem regionu jest Kufstein.
Pasmo graniczy z: Bayerische Voralpen na północy, Kaisergebirge na wschodzie, Alpami Kitzbühelskimi na południowym wschodzie, Tuxer Alpen na południu oraz z pasmem Karwendel na zachodzie.
Najwyższe szczyty:
Schroniska:

</doc>
<doc id="1704988" url="https://pl.wikipedia.org/wiki?curid=1704988" title="Ulica Miodowa (obraz Bernarda Bellotta)">
Ulica Miodowa (obraz Bernarda Bellotta)

Ulica Miodowa – obraz autorstwa włoskiego malarza Bernarda Bellotta ("Canaletta"), namalowany na płótnie w 1777. 
Opis.
Obraz przedstawia ulicę Miodową widoczną z rogu ulicy Senatorskiej. Z lewej strony widać pałac Biskupów Krakowskich, a za nim nieistniejący obecnie wczesnoklasycystyczny pałac Teppera z roku 1774, dzieło Efraima Szregera. Z prawej strony późnobarokowy pałac Branickich zbudowany według projektu Jana Zygmunta Deybla w 1744. W głębi widoczny jest jeszcze barokowy pałac Krasińskich, wzniesiony w latach 1677–1694 przez Tylmana z Gameren. Ulicę Miodową wypełniają mieszkańcy Warszawy, środkiem ulicy jedzie wytworna karoca, stoją grupy rozmawiających osób, po prawej stronie uliczni gapie, handlarze rycinami, żebracy. "Canaletto" świetnie uchwycił różnorodność typów ludzkich i dał doskonały obraz osiemnastowiecznej Warszawy.
"Ulica Miodowa" jest jednym z serii 22 wizerunków Warszawy, namalowanych przez Bernarda Bellotta, nadwornego malarza króla Stanisława Augusta i dokumentalistę życia stolicy. Obraz służył jako podstawowe źródło ikonograficzne do odbudowy po II wojnie światowej pałaców Biskupów Krakowskich i Branickich. Seria widoków Warszawy "Canaletta" do 1822 znajdowała się na Zamku Królewskim, potem wywieziona do Rosji, zwrócona Polsce w 1922. Po odbudowie Zamku powróciła na swoje dawne miejsce.

</doc>
<doc id="1704989" url="https://pl.wikipedia.org/wiki?curid=1704989" title="Tavurvur">
Tavurvur

Tavurvur – czynny stratowulkan w pobliżu miasta Rabaul na Nowej Brytanii w Papui-Nowej Gwinei.
Wulkan leży wewnątrz kaldery o rozmiarach 8 na 14 km, powstałej w wyniku potężnego wybuchu w połowie VI wieku n.e. Istnieją również teorie, iż wybuch ten mógł spowodować ochłodzenie w latach 535-536, co jest jednak dyskusyjne.
Tavurvur to jeden z najbardziej aktywnych wulkanów w tamtym rejonie świata. W ostatnich latach erupcje występowały wielokrotnie, w latach: 2013, 2011, 2010, 2006, 2005 i 2002.
Do najnowszej erupcji doszło 29 sierpnia 2014. Wulkan w trakcie wybuchu wydał głośny ryk. W pobliskich domach zatrzęsły się okna. Słup popiołów wzniósł się na wysokość 18 km.
Największe zniszczenia wulkan wyrządził w 1994 roku, gdy zniszczył stolicę wyspy, Rabaul. Po tamtym wydarzeniu stolicę przeniesiono do Kokopo.

</doc>
<doc id="1704991" url="https://pl.wikipedia.org/wiki?curid=1704991" title="Memoriał Adolfa Anderssena">
Memoriał Adolfa Anderssena

Memoriał Adolfa Anderssena – rozgrywany od 1992 r. we Wrocławiu turniej szachów szybkich, poświęcony pamięci Adolfa Anderssena (1818–1879), urodzonego i zmarłego w tym mieście niemieckiego szachisty.
W 1968 r. Federacja Szachowa Republiki Federalnej Niemiec zorganizowała w Büsum turniej z okazji 150. rocznicy urodzin Adolfa Anderssena. W turnieju, rozegranym w silnej obsadzie międzynarodowej (16 uczestników), zwyciężył Robert Hübner (11 pkt) przed Georgim Tringowem (10½ pkt) oraz Albericem O’Kellym de Galwayem, Bruno Parmą, Hansem-Joachimem Hechtem, Atanasem Kołarowem i Arturo Pomarem Salamancą (wszyscy po 9 pkt). W następnym roku odbył się drugi i ostatni turniej memoriałowy (również z udziałem 16 zawodników, w tym kilku ze światowej czołówki), zakończony zwycięstwem Benta Larsena (11 pkt) przed Lwem Poługajewskim (10½ pkt), Mathiasem Geruselem (9½ pkt), Svetozarem Gligoriciem (9 pkt) oraz Borislavem Ivkovem i Aleksandrem Zajcewem (obaj po 8½ pkt).

</doc>
<doc id="1704992" url="https://pl.wikipedia.org/wiki?curid=1704992" title="Test t">
Test t



</doc>
<doc id="1704994" url="https://pl.wikipedia.org/wiki?curid=1704994" title="Krzysztof Nowicki">
Krzysztof Nowicki



</doc>
<doc id="1704995" url="https://pl.wikipedia.org/wiki?curid=1704995" title="List przedznaczkowy">
List przedznaczkowy

List przedznaczkowy – rodzaj przesyłki pocztowej, która była użyta w obrocie pocztowym przed ukazaniem się pierwszych znaczków pocztowych na danym obszarze. Listy przedznaczkowe w zależności od okresu z jakiego pochodziły, zawierały różne adnotacje lub stemple określające czas i miejsce nadania, uiszczoną opłatę, ciężar, zawartość i tym podobne.

</doc>
<doc id="1704996" url="https://pl.wikipedia.org/wiki?curid=1704996" title="Erkan Zengin">
Erkan Zengin

Erkan Zengin (ur. 5 sierpnia 1985 w Kulu) – szwedzki piłkarz pochodzenia tureckiego występujący na pozycji pomocnika w tureckim klubie Adana Demirspor. Zengin występował w młodzieżowych reprezentacjach Turcji, zanim zdecydował się reprezentować barwy Szwecji.
Kariera klubowa.
Erkan zawodową karierę rozpoczynał w sezonie 2004 w pierwszoligowym Hammarby IF. W pierwszej lidze szwedzkiej zadebiutował 6 kwietnia 2004 w bezbramkowo zremisowanym meczu z Malmö FF. Było to jednak jedyne spotkanie rozegrane przez niego w debiutanckim sezonie. Od początku sezonu 2005 był podstawowym graczem Hammarby. 13 sierpnia 2005 w wygranym 6:2 pojedynku z klubem Helsingborgs IF Erkan strzelił pierwszego gola w trakcie gry w ekstraklasie. W 2006 roku zajął z klubem 3. miejsce w lidze i awansował z nim do Pucharu Intertoto. Jego klub został jednym ze zwycięzców tych rozgrywek i awansował do Pucharu UEFA. Zakończył go jednak na pierwszej rundzie po porażce w dwumeczu z SC Braga.
W styczniu 2009 Erkan został wypożyczony na rok do tureckiego Beşiktaşu JK, a następnie sprzedany do tego klubu. W tureckiej ekstraklasie pierwszy występ zanotował 15 lutego 2009 w zremisowanym 1:1 spotkaniu z Trabzonsporem. W sezonie 2008/2009 w zdobył z klubem mistrzostwo Turcji i Puchar Turcji.
W 2010 roku Erkan został wypożyczony do Eskişehirsporu. W 2015 przeszedł do Trabzonsporu. W 2016 roku wrócił do Eskişehirsporu. W 2018 przeszedł do Hammarby IF.
Kariera reprezentacyjna.
Erkan rozegrał kilka spotkań w reprezentacji Turcji U-18. Później zmienił kadrę narodową i był graczem reprezentacji Szwecji U-21. W styczniu 2009 ogłosił jednak chęć gry w seniorskiej kadrze Turcji. Później ponownie zmienił decyzję. W reprezentacji Szwecji zadebiutował 26 marca 2013 w zremisowanym 0:0 meczu ze Słowacją.

</doc>
<doc id="1704997" url="https://pl.wikipedia.org/wiki?curid=1704997" title="Nalepka niepocztowa">
Nalepka niepocztowa

Nalepka niepocztowa – wydane przez niepocztowe organizacje bądź instytucje okolicznościowe wydawnictwo, które jest przeznaczone do nalepiania na listach.
Forma i kształt nalepek najczęściej przypomina znaczek pocztowy bądź arkusik i służy rozpropagowaniu i upamiętnieniu różnych imprez, np. targów, lotów balonowych, szybowcowych, imprez filatelistycznych czy przewozów przesyłek pocztowych starą koleją parową.

</doc>
<doc id="1704999" url="https://pl.wikipedia.org/wiki?curid=1704999" title="SORBNET-EURO">
SORBNET-EURO

SORBNET-EURO – system rozrachunku brutto w czasie rzeczywistym (RTGS), obsługujący rachunki bankowe, prowadzone w centrali NBP, w którym dokonywane były rozrachunki międzynarodowe w euro. System został zamknięty dnia 31 grudnia 2011 roku.
Zadaniem systemu SORBNET-EURO jest rozliczenie krajowych płatności wysokokwotowych w euro, jak i płatności transgranicznych, rozliczanych przez system TARGET2. W systemie SORBNET-EURO są prowadzone rachunki bieżące bezpośrednich uczestników systemu Euro Elixir, którzy nie są bezpośrednimi uczestnikami systemu TARGET2. Rachunki bieżące służą do przeprowadzania rozrachunku, tzn. księgowania należności i zobowiązań płynących z kompensaty. Rachunki są też wykorzystywane do obciążania i uznawania banków z tytułu zleceń wysłanych oraz otrzymanych z systemu STEP 2.
Rozrachunek międzybankowy w systemie SORBNET-EURO przeprowadzany jest na podstawie zleceń płatniczych w euro wystawianych przez uczestników systemu, a także przez NBP i instytucje świadczące usługi rozliczeniowe lub rozrachunkowe na podstawie podpisanej umowy.
Historia.
Prace nad koncepcją systemu rozliczeń w euro, który mógłby być połączony z europejskim systemem rozliczeniowym TARGET jak najszybciej po akcesji Polski do UE, prowadzone były w NBP od roku 1999. Koncepcja taka została ostatecznie przygotowana w ramach programu PHARE 2000, we współpracy z Banque de France.
W roku 2003 zarząd NBP określił strategię rozwoju systemu SORBNET. Zakładała ona m.in. zbudowanie systemu SORBNET-EURO i połączenie go z systemem TARGET za pośrednictwem tzw. opcji 4. Jak bank korespondent dla opcji 4 wybrany został Banca d’Italia. Ostatecznie niezbędne umowy z TARGET i Banca d’Italia podpisane zostały w lutym 2005 i dnia 7 marca 2005 system SORBNET-EURO został uruchomiony.
Po uruchomieniu systemu TARGET2 19 maja 2009 r. część polskich banków stała się jego bezpośrednimi uczestnikami. Dla pozostałych instytucji NBP pośredniczy w rozliczeniach w euro w systemie TARGET2. Pośrednictwo NBP, a tym samym funkcjonowanie systemu SORBNET-EURO zakończy się najpóźniej w maju 2012 r, a zgodnie z założeniami przyjętymi przez NBP do końca 2011 r., kiedy to wszystkie banki, pragnące być bezpośrednimi uczestnikami rozrachunków w euro, muszą uczestniczyć w systemie TARGET2, ewentualnie korzystać z bankowości korespondenckiej. Warunek ten został spełniony w listopadzie 2011 roku, po ostatniej turze migracji krajowych uczestników z systemu SORBNET-EURO do systemu TARGET2. 31 grudnia 2011 roku system został zamknięty.

</doc>
<doc id="1705003" url="https://pl.wikipedia.org/wiki?curid=1705003" title="Lekkoatletyka na Letnich Igrzyskach Olimpijskich 1904">
Lekkoatletyka na Letnich Igrzyskach Olimpijskich 1904

Rezultaty zawodów lekkoatletycznych rozegranych podczas Letnich Igrzysk Olimpijskich w Saint Louis, w dniach 29 sierpnia-3 września 1904 roku na stadionie Francis Field. Tabelę medalową zdominowali gospodarze igrzysk, którzy na 74 wszystkich możliwych medali w konkurencjach lekkoatletycznych, zdobyli aż 68 krążków.

</doc>
<doc id="1705006" url="https://pl.wikipedia.org/wiki?curid=1705006" title="Dzieje Tewji Mleczarza">
Dzieje Tewji Mleczarza

Dzieje Tewji Mleczarza ( "Tewje der Milchiker") – powieść autorstwa Szolema Alejchema z 1894 roku, znana także pod alternatywnym tytułem "Dzieje Tewjego Mleczarza".
Fabuła.
Tewje jest ubogim mleczarzem z żydowskiej wsi Kasrylewka. Nieustannie szuka sposobności do zarobienia pieniędzy, mimo iż w duchu uznaje swoją biedę i nie wini się za nią. Z żoną Gołde ma siedem córek, które chce po kolei wydać za mąż. Każdą sytuację życiową Tewje tłumaczy sobie cytatami z Biblii i Midraszy. Pierwsze rozdziały opowiadają o wydarzeniach z życia Tewji – jak podwiózł dwie kobiety na drodze i jak stracił pieniądze, wchodząc w układ z niegodnym zaufania Żydem. Kolejne rozdziały opisują wydanie za mąż kolejnych córek Tewji: Cejtł, która chce wyjść za biednego krawca, Motła Kamzojła, mimo że stara się o nią najbogatszy Żyd we wsi, Lejzer-Wołf; Hodł, która chce wyjść za młodego Żyda o rewolucyjnych poglądach, Perczyka; Chawy, która pragnie poślubić kogoś, kto nie jest Żydem; Szprince, zakochanej w bogatym Żydzie, którego rodzina nie zezwala na ślub; Bejłkie, która wychodzi zgodnie z wolą ojca za bogatego Pedocera. Ostatnie rozdziały opisują z kolei ingerencję Rosjan w sprawy Żydów i w efekcie wysiedlenie mieszkańców wioski.
Powieść jest pisana jako zwierzenia głównego bohatera, Tewji, samemu autorowi, Szolemowi Alejchemowi. Mleczarz niejednokrotnie lamentuje, ponieważ spotykają go „wszystkie nieszczęścia świata” – po zdobyciu pieniędzy, traci je przez oszusta; pierwsze dwie córki zaręczają się po kryjomu, bez zgody ojca, następnie Cejtł prowadzi życie biednej kobiety (później wdowy), a Hodł musi wyjechać do Perczyka, którego zesłano na Sybir, i ciężko pracować. Tewje wydziedzicza córkę Chawę i spotyka ją dopiero po wielu latach. Następną tragedią jest samobójstwo córki Szprince z powodu niespełnionej miłości. Potem następuje bankructwo Pedocera, męża Bejłkie, który sam oddaje część majątku Tewji, a ten porzuca pracę mleczarza. Wreszcie bohatera dotyka śmierć żony i w ostateczności życie w diasporze. Tewje zawsze tłumaczy sobie zrządzenia losu tym, że to wola Boża i musi przyjąć je z pokorą.
Musical i ekranizacja.
Na podstawie powieści stworzono musical "Skrzypek na dachu", który miał premierę w 1964 roku, z muzyką Jerry’ego Bocka, słowami Sheldona Harnicka i librettem Josepha Steina. Musical zekranizowano w 1971 roku pod tym samym tytułem, a główną rolę Tewji odegrał Chaim Topol. Film nagrodzono trzema Oscarami. W musicalu i w ekranizacji filmowej miejsce akcji (fikcyjne miasteczko Kasrylewka) zostało nazwane Anatewką.

</doc>
<doc id="1705009" url="https://pl.wikipedia.org/wiki?curid=1705009" title="Dzieje Tewjego Mleczarza">
Dzieje Tewjego Mleczarza



</doc>
<doc id="1705010" url="https://pl.wikipedia.org/wiki?curid=1705010" title="Martwica aseptyczna kości">
Martwica aseptyczna kości



</doc>
<doc id="1705011" url="https://pl.wikipedia.org/wiki?curid=1705011" title="Vangjel Toçe">
Vangjel Toçe

Vangjel Toçe (ur. 25 marca 1953 w Tiranie) – albański aktor. 
Życiorys.
W 1976 ukończył studia na wydziale aktorskim Instytutu Sztuk w Tiranie. Od 1 lipca 1976 występował na scenie Teatru Ludowego (alb. Teatri Popullor). Zadebiutował w komedii "Prefekt" Besima Levonji.
Na dużym ekranie zadebiutował w 1978 rolą Piro w produkcji telewizyjnej "I treti". Potem zagrał jeszcze w 10 filmach fabularnych, w tym jedną rolę główną – Migjeniego w filmie "Nje nate pa drite".
Żonaty (żona Diana jest kompozytorką).

</doc>
<doc id="1705013" url="https://pl.wikipedia.org/wiki?curid=1705013" title="23 Śląska Brygada Artylerii">
23 Śląska Brygada Artylerii

23 Śląska Brygada Artylerii (23 ŚBA) - oddział wojskowy wojsk rakietowych i artylerii Sił Zbrojnych RP stacjonujący w Bolesławcu w latach 1995-2011.
Historia i powstanie 23 ŚBA.
23 Śląska Brygada Artylerii wywodzi się z 23 Brygady Artylerii Armat z Zgorzelca sformowanej w latach 1984-1985.
Decyzją Ministra Obrony Narodowej - Zbigniewa Okońskiego z dniem 4 grudnia 1995 roku dawna 23 Brygada Artylerii Armat przyjęła nazwę 23 Śląskiej Brygady Artylerii. Dzień święta jednostki ustalono na 18 marca.
Rozszerzenie tradycji i nadanie brygadzie nowego sztandaru było symbolem więzi pomiędzy artylerzystami różnych formacji Wojska Polskiego. Zarówno tych, którzy swój rodowód wywodzą z okresu II Rzeczypospolitej, jak i żołnierzy 2 AWP wyzwalających Ojczyznę spod hitlerowskiej okupacji. Z kolei wyróżniająca się nazwa „Śląska” była wyrazem hołdu i szacunku wobec historycznych oraz współczesnych mieszkańców rejonu Śląskiego, z którymi dawni żołnierze 23 Brygady Artylerii, są blisko związani.
W sierpniu i październiku 1998 roku brygada przedyslokowana została z dotychczasowego garnizonu Zgorzelec do Bolesławca.
W nowym garnizonie brygada przyjęła nową strukturę organizacyjną. W jej skład weszły min. dywizjon rakiet taktycznych (istniał do kwietnia 2001 roku) i dywizjon artylerii samobieżnej PION, który rozformowano 20 czerwca 2006 roku.
Brygada w tym okresie prowadziła intensywne szkolenie i zgrywanie pododdziałów oraz była poddawana różnego rodzaju kontrolom i sprawdzianom, między innymi: Inspekcji Sił Zbrojnych (w roku 2001 i 2005), kontroli gospodarczej (w roku 2000 i 2005), uzyskując oceny dobre. Żołnierze 23 ŚBA brali udział w wojnie w Afganistanie służąc w PKW Afganistan.
Zmiana etatu.
23 sierpnia 2011 podjęto decyzję o zmianie etatu jednostki wojskowej w wyniku czego od 1 stycznia 2012 23 Śląska Brygada Artylerii została przeformowana w 23 Śląski Pułk Artylerii.
Tradycje.
Decyzją ministra ON nr 187/MON z 23 listopada 1995 23 Śląska Brygada Artylerii dziedziczyła i kultywowała tradycje następujących jednostek:
Ponadto 1 dywizjon artylerii samobieżnej dziedziczył tradycje 10 Pułku Artylerii Ciężkiej (decyzja MON nr 262/MON z 4 października 2002), a 3 dywizjon artylerii rakietowej - 5 Brygady Artylerii (1943-2001) (decyzja MON nr 500/MON z 1 grudnia 2007).

</doc>
<doc id="1705017" url="https://pl.wikipedia.org/wiki?curid=1705017" title="Walka Makoszowy">
Walka Makoszowy

Walka Makoszowy – polski klub piłkarski (znany także jako Walka Zabrze lub Walka Makoszowy Zabrze), utworzony w 1922, mający siedzibę na osiedlu Janek. Obecnie występuje w zabrzańskiej klasie A. Największym osiągnięciem klubu jest udział w rozgrywkach III ligi.
Historia.
Początki piłki nożnej w Makoszowach sięgają 1919, kiedy to powstał klub "Jedność Makoszowy", który rok później zmienił nazwę na "KS Wolność Makoszowy", by po kolejnym roku upaść. W 1922 nastąpiła reaktywacja pod obowiązującą do dziś nazwą "Walka Makoszowy". Większość sezonów klub spędził w niższych klasach rozgrywkowych, nie wychodząc poza 3. poziom ligowy. W sezonie 2008/2009 Walka była oficjalnym klubem filialnym Górnika Zabrze.

</doc>
<doc id="1705018" url="https://pl.wikipedia.org/wiki?curid=1705018" title="Zamek w Świerklańcu">
Zamek w Świerklańcu

Zamek w Świerklańcu (niem. "Schloss Neudeck") – obecnie ruiny dawnego zamku (starego pałacu) na mokradłach w miejscowości Świerklaniec w powiecie tarnogórskim. Pierwotnie założony w średniowieczu przez Piastów na otoczonej wodą wyspie na planie owalnym, z dziedzińcem oraz wieżą. Przebudowywany później znacznie przez kolejnych właścicieli.
Historia.
W średniowieczu znajdujący się w tym miejscu zamek należał do Piastów. W 1289 r. właściciel zamku książę piastowski Kazimierz II złożył hołd królowi Czech Wacławowi, a po śmierci Kazimierza II nastąpił podział ziem podległego mu piastowskiego Księstwa Bytomskiego pomiędzy trzech jego synów, w wyniku czego zamek i okoliczne ziemie przypadły jednemu z nich, księciu Władysławowi.
Po śmierci Władysława oraz jego braci, w tym ostatniego Bolesława, król Czech Karol IV podzielił ostatecznie w 1369 r. ziemie księstwa na dwie części. Okolice Świerklańca wraz z zamkiem otrzymał w spadku książę Konrad I oleśnicki. W 1475 r. król Węgier Maciej Korwin zajął księstwo bytomskie, dając w 1477 r. w zastaw Janowi z Żerotina ziemię bytomską i zamek w Świerklańcu. W 1498 r. ziemię bytomską wraz z zamkiem w Świerklańcu kupił książę opolski Jan II Dobry z rodu Piastów za kwotę 19 000 florenów. W 1513 roku budowla w większej części była zbudowana z drewna dębowego a murowane były jedynie eliptyczny mur obwodowy i piwnice. W 1526 r. zamek w Świerklańcu i Bytom przeszły na własność margrabiego Jerzego Hohenzollerna, księcia Karniowa. Od tej pory była to własność dynastii Hohenzollernów. 6 stycznia 1620 r. zamek wydzierżawił na trzy lata Jan Siekwieciński. Od 1623 r. zamek stał się główną siedzibą – pochodzącego ze Spiszu – rodu Henckel von Donnersmarck, a po podziale na linie w 1671 r. był do 1945 r. własnością linii świerklaniecko-tarnogórskiej, której członkowie przebudowali go w stylu neogotyckim. W 1945 roku zamek został rozgrabiony i zniszczony w 65–70%. Ruiny w 1957 roku Wojewódzki Konserwator Zabytków wpisał do rejestru zabytków. W 1960 roku podjęto decyzję o rozbiórce spalonych w czasie wojny części XIX-wiecznych (nie uznawanych ówcześnie za cenne) i odrestaurowanie odsłoniętych w ten sposób murów z okresu średniowiecza. 20 grudnia 1961 roku Ministerstwo Kultury i Sztuki wydało decyzję nakazującą odbudowę zamku. Pomimo tego Prezydium Powiatowej Rady Narodowej w Tarnowskich Górach zleciło ZGKiM w Świerklańcu rozbiórkę ruin zamku, co nastąpiło poprzez wysadzenie go przez wydelegowanych do tego górników we wrześniu 1962 roku. Pozostałości zamku uprzątnęła miejscowa ludność w zamian za możliwość wykorzystania gruzów na własny użytek. Wojewódzki Konserwator Zabytków dowiedział się o zniszczeniu zamku dopiero 30 listopada 1962 r.

</doc>
<doc id="1705020" url="https://pl.wikipedia.org/wiki?curid=1705020" title="Zamek w Koszęcinie">
Zamek w Koszęcinie



</doc>
<doc id="1705024" url="https://pl.wikipedia.org/wiki?curid=1705024" title="Élisabeth Badinter">
Élisabeth Badinter

Élisabeth Badinter, z domu Bleustein-Blanchet (ur. 5 marca 1944 w Boulogne-Billancourt) – francuska myślicielka, feministka, historyczka i filozofka.
Działalność naukowa i społeczna.
Specjalistka od filozofii oświecenia, przedstawicielka filozofii feministycznej. Jest profesorką filozofii w paryskiej École Polytechnique w Paryżu.
Jedna z najważniejszych postaci europejskiego feminizmu, duchowa spadkobierczyni Simone de Beauvoir, rzeczniczka liberalnego feminizmu. Zajmuje się też historią kobiet.
W pracy opublikowanej w 1980 roku "Historia miłości macierzyńskiej" traktuje nie tyle o macierzyńskiej miłości, co o rodzicielskiej obojętności przez stulecia. Badinter przedstawia tezę, zgodnie z którą miłość macierzyńska nie stanowiła aż do początku XX wieku wartości społecznej i moralnej. Dowodzi, że matka we XVII-wiecznej Francji nie była związana więzami czułości i zażyłości z dzieckiem. Wychowywanie dzieci było znacznym obciążeniem ekonomicznym, którego rodzice starali się uniknąć. Dzieci rodziły się często, ale też, często umierały, zwłaszcza w krytycznym pierwszym roku życia – były zabijane, porzucane, oddawane na wieś, nie karmione. Towarzyszyła temu zwykle obojętność rodziców. Istotniejsze dla kobiet były obowiązki wobec męża i wspólnoty, a nie dziecka. Za tezą Badinter przemawiają też dane przedstawione przez francuskiego historyka Jean-Louis Flandrin’a ("Familles. Parenté, maison, sexualité dans l’ancienne société" 1976).
Część historyków dowodzi jednak, że w okresie omawianym przez Badinter obojętność nie była jedynym sposobem traktowania dzieci wskazując wiele przejawów czułości i troski o dzieci (np. dużą częstotliwość wotów i modlitw o uzdrowienie małych dzieci, składanych w kościołach całej Europy).
W książce "XY: tożsamość mężczyzny" przedstawiła koncepcję męskiego androgynizmu. Badinter, w opozycji do Freudowskiej koncepcji pierwotnej męskości, uznaje, że męskość jest wtórna w stosunku do kobiecości, która jest pierwotna i naturalna. Tożsamość mężczyzny jest bardziej skomplikowana, gdyż musi być dopiero wytworzona, podczas gdy tożsamość kobieca jest dana. Chłopiec, który jest z natury „kobiecy”, rozwija swoją tożsamość płciową poprzez negację i odrzucenie. Musi on rozwinąć swoją płciową odrębność poprzez trzykrotne zaprzeczenie: po pierwsze, że nie jest kobietą, po drugie – dzieckiem, i po trzecie – homoseksualistą. Zdaniem Badinter mężczyzna powinien wybrać drogę androgynizmu, który oznacza swobodne przemieszczanie się pomiędzy kobiecością i męskością. Ma mu to dać pogodzenie się i harmonię z samym sobą oraz stabilną tożsamość. Zdaniem krytyków Elisabeth Badinter taka koncepcja męskiej tożsamości płciowej jest skrajnie nierealistyczna i idealistyczna a koncepcja pierwotnej kobiecości, gdy spojrzeć na „materiał dowodowy” przedstawiany przez autorkę, wydaje się tak samo mało wiarygodna, co Freudowska teoria pierwotnej męskości.
Badinter śledzi też od lat rozwój światowych środowisk feministycznych. Swoje wnioski opisała w "Fałszywej ścieżce" – książce, która odbiła się głośnym echem we Francji. Ostro skrytykowała drogę obraną przez część amerykańskich, a potem europejskich feministek. Zdaniem Badinder ich głównym celem nie jest już walka o realne prawa kobiet, lecz rozpętanie wojny płci, w której kobieta i mężczyzna jawią się jako dwa nieodmiennie wrogie gatunki.
Badinter angażuje się też w obronę państwa laickiego.
Życie prywatne.
Jest córką Marcela Bleustein-Blancheta, założyciela Publicis Groupe, i żoną Roberta Badintera – znanego prawnika francuskiego, profesora prawa, byłego ministra sprawiedliwości Francji. Ma trójkę dzieci.

</doc>
<doc id="1705025" url="https://pl.wikipedia.org/wiki?curid=1705025" title="Likwidacja powstańczych szpitali na warszawskiej Starówce">
Likwidacja powstańczych szpitali na warszawskiej Starówce

Likwidacja powstańczych szpitali na Starówce – wymordowanie przez oddziały Reinefartha i Dirlewangera rannych powstańców warszawskich, wziętych do niewoli na Starym Mieście. Masakra powstańczych szpitali odbyła się 2 września 1944 r., a jej ofiarą padło blisko 1 tys. rannych jeńców oraz kilka tysięcy osób cywilnych (razem nawet do 7 tys. ludzi). W tym samym czasie, wśród mordów, gwałtów i grabieży oddziały niemieckie wypędziły ze Starówki ocalałą ludność cywilną.
Upadek Starówki.
1 września 1944 r. siły powstańcze broniące od dwóch tygodni Starego Miasta rozpoczęły w godzinach wieczornych generalny odwrót. W ciągu następnych kilkudziesięciu godzin ze Starówki do Śródmieścia przeszło kanałami około 4,5–5 tys. osób (głównie żołnierzy AK), podczas gdy na Żoliborz ewakuowało się około 800 ludzi – w szczególności żołnierzy Armii Ludowej i Żydowskiej Organizacji Bojowej. Dzielnicę opuściła wówczas większość lżej rannych powstańców oraz część personelu sanitarnego.
2 września, we wczesnych godzinach porannych, oddziały Grupy Bojowej „Reinefarth” (w tym kryminaliści z niesławnego pułku Dirlewangera, którzy wsławili się wcześniej bezprzykładną rzezią warszawskiej Woli) ostrożnie wkroczyły na opuszczone przez powstańców tereny Starego Miasta. O godzinie 6:00 samoloty niemieckie zrzuciły ulotki w języku polskim wzywające ludność cywilną do opuszczenia Starówki w ciągu dwóch godzin, grożąc jednocześnie, że po upływie wyznaczonego czasu dzielnica zostanie zrównana z ziemią. Wkraczający Niemcy wdali się w kilku miejscach w utarczki z ostatnimi powstańczymi ariergardami, złożonymi głównie z żołnierzy batalionów AK „Wigry” i „Czata”. W rezultacie niemieckie "Stuki" kilkukrotnie dokonały nalotów na kwartały Starego Miasta opuszczone przez powstańców, lecz nie zajęte jeszcze przez Niemców.
Tymczasem na terenach Starego Miasta wciąż pozostawało około 2500 ciężko rannych powstańców (niezdolnych do ewakuacji kanałami) oraz część opiekującego się nimi personelu medycznego. Antoni Przygoński oceniał, iż spośród tego grona blisko 1500 rannych żołnierzy znajdowało się w szpitalach i punktach sanitarnych, które rozsiane były po całej dzielnicy. Większość z nich ulokowano w: centralnym szpitalu powstańczym znajdującym się w gmachu Pałacu Raczyńskich przy ulicy Długiej 7 (ok. 450 rannych), kościele oo. Dominikanów pod wezwaniem św. Jacka (ok. 200 rannych), szpitalu przy ulicy Miodowej 23 (ok. 150 rannych), szpitalu przy ulicy Podwale 25 mieszczącym się w podziemiach restauracji „Krzywa Latarnia” (ok. 100 rannych), szpitalu batalionów AK „Wigry” i „Gustaw” przy ulicy Kilińskiego 1/3 (ok. 60 rannych), budynku Warszawskiego Towarzystwa Dobroczynności przy ulicy Freta 10 (ok. 60 rannych) oraz w szpitalu przy ulicy Podwale 46 mieszczącym się w piwnicach domu „Czarny Łabędź” (ok. 30 rannych).
Reszta rannych powstańców, w liczbie około tysiąca, ukryła się pomiędzy ludnością cywilną lub straciła życie w trakcie porannych nalotów Luftwaffe (zginęło wówczas m.in. ok. 300 rannych ze szpitala przy ulicy Świętojerskiej i 50 rannych ze szpitala przy Miodowej 23). Ponadto w ruinach Starego Miasta wciąż znajdowało się blisko 35 tys. cywilów, z czego około 5 tys. rannych.
Wymordowanie rannych powstańców.
Pominąwszy kilka sporadycznych wypadków zabijania rannych można uznać, iż pierwsi Niemcy, którzy weszli na teren powstańczych szpitali zachowywali się z początku dość poprawnie. Niektórzy niemieccy oficerowie obiecywali nawet dostarczenie rannym żywności i środków opatrunkowych. Sytuacja uległa jednak radykalnej zmianie około godziny 11:00. Antoni Przygoński podejrzewał, iż w międzyczasie musiała zapaść w dowództwie niemieckim decyzja o wymordowaniu rannych. Prawdopodobnie została ona podjęta przez SS-Gruppenführera Reinefartha – być może nawet w porozumieniu z głównodowodzącym sił niemieckich w Warszawie, SS-Obergruppenführerem Erichem von dem Bach-Zelewskim. Powstańcze szpitale likwidowano zazwyczaj według bardzo podobnego schematu. Niemcy i kolaboranci ze wschodnich jednostek ochotniczych wpadali do szpitalnych pomieszczeń nakazując personelowi oraz lżej rannym opuścić budynek w ciągu 5-10 minut. Po upływie wyznaczonego czasu (lub nawet wcześniej) podpalali szpital i przystępowali do mordowania rannych Polaków, często pastwiąc się nad nimi w okrutny sposób. Wielu rannych spalono żywcem (m.in. w szpitalach na Podwalu i przy ul. Kilińskiego 1/3). Dochodziło do przypadków mordowania członków personelu medycznego. Powstańcze sanitariuszki oraz lżej ranne pacjentki padały ofiarą gwałtów.
Lżej rannym oraz ocalałemu personelowi nakazywano zwykle opuszczenie Starego Miasta wraz z ludnością cywilną. Tylko nielicznym pacjentom udało się jednak ujść z życiem. Jeszcze na terenie Starówki oficerowie SS dokonywali „selekcji”, starając się wyłowić w tłumie wypędzonych ukrytych powstańców. Osoby podejrzane zabijano zazwyczaj na miejscu. Do największych egzekucji doszło na tzw. międzymurzu (ul. Wąski Dunaj), gdzie rozstrzelano od 70 do 100 osób (głównie rannych powstańców). Zwłoki pomordowanych palono, a kiedy w styczniu 1945 roku pierwsi warszawiacy wrócili na Starówkę, znaleźli na Wąskim Dunaju całą wannę napełnioną ludzkimi prochami. Około 55 osób zostało również rozstrzelanych na placu Zamkowym. Na placu Krasińskich Niemcy rozstrzelali kilkudziesięciu Żydów uwolnionych przez powstańców z obozu przy ul. Gęsiej.
Ponadto selekcje i egzekucje były przeprowadzane przez Niemców na Stawkach, w Parku Traugutta, jak również na Woli – w fabryce Pfeiffera przy ulicy Okopowej oraz w okolicach kościoła św. Wojciecha. „Selekcje” nie zawsze miały zorganizowany charakter, gdyż w zasadzie każdy szeregowy żołnierz niemiecki mógł swobodnie uznać znajdującego się w tłumie uchodźców człowieka za ukrytego powstańca i zamordować go w pobliskich ruinach. Ocaleli powstańcy ze szpitala przy ul. Długiej 7 wspominali na przykład, iż w trakcie „ewakuacji” placówki cały odcinek Podwala – od ul. Długiej do placu Zamkowego – był obstawiony przez Niemców i kolaborantów z najprzeróżniejszych formacji, którzy pod byle pretekstem starali się wyłowić z tłumu osoby uznane za uczestników powstania. Zdarzyło się nawet, że jeden z rannych został zastrzelony tylko dlatego, iż rewidujący go Niemiec znalazł przy nim ziarenko kawy, które „mogło pochodzić z niemieckich magazynów żywnościowych”.
W dniu 2 września Niemcy zlikwidowali następujące powstańcze szpitale na Starówce:
Ponadto zamordowano na miejscu kilkudziesięciu ciężko rannych ze szpitali cywilnych przy ulicy Świętojerskiej oraz z klasztoru oo. Kapucynów przy ulicy Miodowej. Wielu rannych powstańców i cywilów zamordowano także w egzekucjach na terenie fabryki Pfeiffera na Woli. Dopiero po dwóch dniach pułkownik Willi Schmidt, dowódca 608. pułku bezpieczeństwa, pozwolił na udzielenie pomocy tym rannym powstańcom, którzy przeżyli masakrę i wciąż ukrywali się w ruinach Starego Miasta.
Rozprawa z ludnością cywilną.
Zajmując opuszczone przez powstańców tereny Starego Miasta Niemcy zachowywali się w sposób bezwzględny i okrutny. Piwnice, w których ukrywali się cywile były obrzucane granatami lub podpalane za pomocą benzyny, a uciekających w popłochu ludzi mordowano ogniem broni maszynowej. Dopiero po pewnym czasie niemieckie dowództwo nakazało wstrzymać rzeź i usunąć poza obręb Starówki wszystkich cywilów zdolnych do poruszania się o własnych siłach. Ranni, chorzy, starcy i niedołężni (nie mówiąc o wziętych do niewoli powstańcach) mieli zostać zlikwidowani.
Cywilów brutalnie wypędzano z piwnic i schronów, dając im zaledwie kilka minut na opuszczenie pomieszczenia. Ociągających się lub stawiających opór mordowano na miejscu. Następnie domy podpalano wraz z tymi ludźmi, którzy jeszcze nie zdążyli ich opuścić. Ludność cywilną wypędzano ze Starówki dwiema trasami. Pierwsza wiodła przez Plac Zamkowy, Mariensztat, ulicę Bednarską, Krakowskie Przedmieście i Ogród Saski, skąd ludność pędzono następnie ulicami Chłodną i Wolską do kościoła św. Wojciecha na Woli. Druga trasa wiodła przez Park Traugutta, Konwiktorską, Muranowską i Zamenhofa do magazynów na Stawkach, a stamtąd na Wolę – do fabryki Pfeiffera przy Okopowej i kościoła św. Wojciecha. Wysiedlaniu mieszkańców Starówki towarzyszyło bicie, szykany, obelgi oraz grabież co cenniejszych przedmiotów osobistych. Niemieccy żołnierze oraz kolaboranci ze wschodnich jednostek ochotniczych wyciągali z tłumów młode kobiety i dziewczęta, które następnie gwałcili w ruinach.
Ponadto cywile również padali ofiarą mniej lub bardziej oficjalnych „selekcji” przeprowadzanych na Placu Zamkowym, Stawkach, w Parku Traugutta, fabryce Pfeiffera oraz w kościele św. Wojciecha na Woli. Ranni, chorzy, starcy, niedołężni, osoby podejrzewane o udział w powstaniu lub ludzie, którzy po prostu narazili się czymś żołnierzom eskorty byli wyciągani z tłumu i mordowani. Łącznie, po upadku Starówki Niemcy zamordowali co najmniej 3 tys. osób, w tym blisko 1 tys. rannych powstańców. Według niektórych danych liczba zamordowanych mogła nawet sięgać 5 tys. – 7 tys. ofiar.
Ocaleli mieszkańcy Starówki byli kierowani do obozu przejściowego w Pruszkowie. Do pruszkowskiego obozu trafiło w pierwszych dniach września blisko 75 tysięcy uchodźców z różnych dzielnic Warszawy, co spowodowało jedno z największych zagęszczeń w jego historii. Z Pruszkowa większość mieszkańców Starówki została po pewnym czasie wywieziona do niemieckich obozów koncentracyjnych. Już pod koniec sierpnia 1944 r. szef Głównego Urzędu Bezpieczeństwa Rzeszy (RSHA) SS-Obergruppenführer Ernst Kaltenbrunner zalecił bowiem dowództwu GA „Środek”, aby ze względu na „poważne względy policyjnego bezpieczeństwa” podstawową masę zdolnych do pracy mężczyzn i kobiet z Warszawy kierować do pracy w kacetach. Jedynie kobiety z małymi dziećmi mogły być traktowane jako polskie robotnice cywilne i oddawane do dyspozycji Głównego Pełnomocnika dla Mobilizacji Sił Roboczych.

</doc>
<doc id="1705026" url="https://pl.wikipedia.org/wiki?curid=1705026" title="Try Honesty">
Try Honesty

"Try Honesty" – debiutancki singiel kanadyjskiego zespołu Billy Talent z albumu o tym samym tytule, który został wydany 1 września 2003 roku. Istnieją dwie wersje tego singla. Piosenka została wykorzystana w grze Tiger Woods PGA Tour 2004.
Teledysk.
Teledysk do Try Honesty wyreżyserował Sean Michael Turrell. Jego akcja dzieje się na terenie szpitala psychiatrycznego Whitby Psychiatric Hospital w Whitby, Ontario, który w różne sposoby podpowiada że jest nawiedzony takich jak; cienie bez ciał, poruszanie się rzeczy martwych (np. lalka otwiera oczy bez dotknięcia, huśtawka w ruchu) poruszające się rzeczy choć nie ma nikogo obok, ludzie w obrazku ruszający się.

</doc>
<doc id="1705027" url="https://pl.wikipedia.org/wiki?curid=1705027" title="Compass Kumpas">
Compass Kumpas

Compass Kumpas, znany też jako "Compass kum'pəs" – debiutancki album synthpopowej grupy Dalek I Love You.
Okładka albumu, zaprojektowana przez Davida Hughesa, przedstawia połączenie różnych elementów na desce kreślarskiej.
Początkowo album był wydawany w wersji czerwono-czarnej, aczkolwiek wiele egzemplarzy pojawiło się w formie czarno-białej.
Nazwa albumu jest nieco myląca, ale jeśli się spojrzy do słownika angielskiego, okazuje się, że wyraz "compass" wymawia się "kum'pəs".
Twórcy.
Gościnnie:

</doc>
<doc id="1705031" url="https://pl.wikipedia.org/wiki?curid=1705031" title="Jochen Schropp">
Jochen Schropp

Jochen Schropp (ur. 22 listopada 1978 w Gießen w Niemczech) – niemiecki aktor. Oprócz występów w serialach i filmach prowadzi również programy telewizyjne.
Życiorys.
Już w wieku 15 lat zdobył pierwsze doświadczenie w ramach programu dla dzieci logo! emitowanym w telewizji ZDF, który nagrywany był w miejscowości Langgöns pod Gießen. Po roku nauki w liceum w miejscowości Visalia w Kalifornii dostał rolę w amerykańskim teatrze w Gießen. Po warsztatach musicalowych w Hamburgu rozpoczął studia na "Liverpool Institute for Performing Arts (LIPA)" założonym przez Paul McCartneya. W 2000 prowadził on program Love Parade w RTL II. Oprócz tego pracował jako statysta oraz grał w reklamach.
Jego pierwszą większą rolą był występ w serialu Sternenfänger. Był również prowadzącym festiwal filmowy Max Ophüls Preis

</doc>
<doc id="1705032" url="https://pl.wikipedia.org/wiki?curid=1705032" title="Wybory parlamentarne w Osetii Południowej w 2009 roku">
Wybory parlamentarne w Osetii Południowej w 2009 roku

Wybory parlamentarne w Osetii Południowej w 2009 roku odbyły się 31 maja. Zdecydowane zwycięstwo odniosły w niej ugrupowania uchodzące za prorosyjskie, które zdobyły łącznie ponad 90% głosów. Uprawnionych go głosowania było ok. 52 tysięcy obywateli, spośród których zagłosowało 80%.
Wyniki.
Partie, które przekroczyły próg wyborczy:
Przekroczenie 7-procentowego progu jedynie przez trzy powyższe partie oznacza podział wszystkich 34 mandatów wyłącznie pomiędzy nie.
Kontrowersje.
W czasie wyborów, tj. pod koniec maja 2009, Osetia Południowa uznawana była jedynie przez Rosję i Nikaraguę. Oprócz krytyki międzynarodowej organizatorzy wyborów spotkali się również z protestami opozycji, która oskarża prezydenta Eduarda Kokojtego o niszczenie przeciwników politycznych i sprzeniewierzanie rosyjskich funduszy na odbudowę kraju. Wyników wyborów nie uznało NATO, które podobnie jak Unia Europejska, przypomniało o "poparciu dla suwerenności i integralności terytorialnej Gruzji w jej międzynarodowo uznanych granicach". Strona gruzińska określiła wybory jako "farsę" i "błazenadę".

</doc>
<doc id="1705033" url="https://pl.wikipedia.org/wiki?curid=1705033" title="Charles Jean Macé">
Charles Jean Macé

Charles Jean Vincent Macé (ur. 5 kwietnia 1898, zm. 7 czerwca 1919) – francuski as myśliwski z czasów I wojny światowej. Osiągnął 12 zwycięstw powietrznych. Należał do grona asów posiadających tytuł honorowy Balloon Buster. 
Życiorys.
Charles Jean Macé urodził się w Pau. W czasie studiów 21 października 1915 roku został zmobilizowany i przydzielony do 23 Pułku Dragonów. Od 20 marca 1917 roku został przeniesiony do lotnictwa Armée de l’air i po przejściu szkolenia uzyskał licencję pilota (14 maja 1917) w Pau. Został przydzielony do eskadry SPA 90. Pierwsze zwycięstwo powietrzne odniósł 27 marca 1918 roku nad samolotem niemieckim. Pierwszy balon obserwacyjny zestrzelił 15 września 1918 roku wspólnie z Maurice Bizot. Łącznie zestrzelił ich osiem w tym sześć wspólnie z innym pilotami z grona posiadaczy tytułu Balloon Buster: Jeanem Pezonem, Mariusem Ambrogim.
Po zakończeniu wojny Charles Jean Macé pozostał we francuskich siłach powietrznych. Zginął w wypadku lotniczym w Haguenau 7 czerwca 1919 roku.

</doc>
<doc id="1705034" url="https://pl.wikipedia.org/wiki?curid=1705034" title="Walka Zabrze">
Walka Zabrze



</doc>
<doc id="1705036" url="https://pl.wikipedia.org/wiki?curid=1705036" title="Rita Borsellino">
Rita Borsellino

Rita Borsellino (ur. 2 czerwca 1945 w Palermo, zm. 15 sierpnia 2018 tamże) – włoska i sycylijska polityk, działaczka antymafijna, siostra sędziego Paola Borsellino, zabitego w zamachu bombowym, posłanka do Parlamentu Europejskiego.
Życiorys.
Z wykształcenia farmaceutka, studia wyższe ukończyła w 1967. W 1998 stanęła na czele stowarzyszenia "Associazione Piera Cutino – guarire dalla talassemia", zajmującego się prowadzeniem badań medycznych nad talasemią.
W działalność publiczną zaangażowała się po śmierci swojego brata w 1992. Wkrótce stała się jednym z głównych aktywistów podejmujących działania na rzecz ograniczenia wpływów mafii na Sycylii. W 1995 założyła organizację "Libera", prowadzącą działalność edukacyjną wśród młodych mieszkańców regionu. W 2006 wystartowała jako kandydatka centrolewicowej koalicji "L'Unione" na urząd przewodniczącego regionu Sycylia. Została jednak pokonana przez urzędującego prezydenta, Salvatore Cuffaro.
W 2008 kandydowała bez powodzenia do Senatu z ramienia organizowanej przez komunistów listy Lewica-Tęcza. W 2009 została liderką jednej z regionalnych list Partii Demokratycznej do Parlamentu Europejskiego, uzyskując w wyborach mandat europosła, który wykonywała do końca kadencji w 2014.

</doc>
<doc id="1705039" url="https://pl.wikipedia.org/wiki?curid=1705039" title="Rusted From The Rain">
Rusted From The Rain



</doc>
<doc id="1705043" url="https://pl.wikipedia.org/wiki?curid=1705043" title="BPGA">
BPGA



</doc>
<doc id="1705045" url="https://pl.wikipedia.org/wiki?curid=1705045" title="Graduale">
Graduale



</doc>
<doc id="1705047" url="https://pl.wikipedia.org/wiki?curid=1705047" title="Fallen Leaves">
Fallen Leaves

Fallen Leaves - 3 singel z płyty Billy Talent II Wydany 19 listopada 2006 r. Jest uznawany za największy hit w dorobku kanadyjskiej grupy Billy Talent.
Lista utworów.
UK 5" Single

</doc>
<doc id="1705048" url="https://pl.wikipedia.org/wiki?curid=1705048" title="Aparat tympanalny">
Aparat tympanalny



</doc>
<doc id="1705054" url="https://pl.wikipedia.org/wiki?curid=1705054" title="Samogłoska otwarta">
Samogłoska otwarta

Samogłoska otwarta, samogłoska niska – typ samogłoski występujący niemal w każdym języku. Definiującą cechą samogłoski otwartej jest to, że w trakcie wymawiania język odsunięty jest maksymalnie od podniebienia. W międzynarodowej transkrypcji fonetycznej IPA cztery samogłoski otwarte posiadają odrębne symbole:
W dialekcie miasta Hamont języka limburskiego otwarte przednie [], otwarte centralne [] i otwarte tylne [] są odrębnymi fonemami. Takie potrójne rozróżnienie jest bardzo rzadko spotykane.
W latach 2011–2012 komitet Międzynarodowego Towarzystwa Fonetycznego zagłosował przeciw dodaniu do MAF odrębnego symbolu () dla samogłoski otwartej centralnej niezaokrąglonej. Symbolem tym samogłoska [ä] oznaczana jest w kręgach sinologicznych.

</doc>
<doc id="1705055" url="https://pl.wikipedia.org/wiki?curid=1705055" title="Prawa językowe">
Prawa językowe

Prawa językowe, językowe prawa człowieka – prawa człowieka dotyczące indywidualnego i grupowego prawa do wyboru języka lub języków do celów komunikacji, zarówno w sferze prywatnej, jak i publicznej, bez względu na pochodzenie narodowe, etniczne czy też liczbę użytkowników tego języka na danym terytorium.
Prawa językowe realizowane są przez działania prawne, administracyjne oraz sądowe, a także za pośrednictwem edukacji i środków masowego przekazu, dostępnych w języku dowolnie wybranym przez osoby zainteresowane. 
Językowe prawa człowieka są gwarantowane przez prawo międzynarodowe – m.in. przez Powszechną Deklarację Praw Językowych, Europejską Kartę Języków Regionalnych i Mniejszościowych oraz Konwencję ramową o ochronie mniejszości narodowych.

</doc>
<doc id="1705057" url="https://pl.wikipedia.org/wiki?curid=1705057" title="Językowe prawa człowieka">
Językowe prawa człowieka



</doc>
<doc id="1705060" url="https://pl.wikipedia.org/wiki?curid=1705060" title="Adolf Fraenkel">
Adolf Fraenkel



</doc>
<doc id="1705062" url="https://pl.wikipedia.org/wiki?curid=1705062" title="Callithrix jacchus">
Callithrix jacchus



</doc>
<doc id="1705070" url="https://pl.wikipedia.org/wiki?curid=1705070" title="Fiat G.12">
Fiat G.12

Fiat G.12 – włoski samolot pasażerski i transportowy produkowanym w koncernie FIAT-a w latach 40. XX wieku.
Historia.
Fiat G.12 został zaprojektowany przez inż. Giuseppe Gabrielliego z koncernu Fiat jako pasażerski dolnopłat przystosowany do przewozu 14 osób w modnej wówczas konfiguracji napędu trzema silnikami. Prototyp został oblatany 15 października 1940 roku. Jako G.12C (od "civile") latał w barwach Avio Linee Italiane na trasie z Mediolanu przez Wenecję i Wiedeń do Budapesztu. Dobre osiągi maszyny skłoniły konstruktorów Fiata do opracowanie wariantu wojskowego G.12T dla transportu 22 żołnierzy z wyposażeniem. Wersja ta powstała w maju 1941 roku.
Zapotrzebowanie na samoloty transportowe dalekiego zasięgu dla obsługi włoskich posiadłości w Afryce Wschodniej spowodowało powstanie wersji G.12 Gondar, a następnie trzech egzemplarzy G.12GA, wyposażonych w dodatkowe zbiorniki paliwa. Na przełomie 1942 i 1943 roku zbudowano jeszcze 2 prototypy oznaczone G.12 RT i G.12RT bis o zasięgu odpowiednio 8000 km i 9000 km, w założeniu przeznaczone do komunikacji pomiędzy Włochami a Japonią.
Produkcja G.12 była kontynuowana po zakończeniu II wojny światowej, zarówno na potrzeby lotnictwa wojskowego, jak i cywilnego, w wersjach G.12CA, G.12L i G.12LP z różnymi silnikami i wyposażeniem. Ogółem, do 1950 roku zbudowano 104 samoloty Fiat G.12.
Powojennym wariantem rozwojowym był samolot Fiat G.212, ostatni trójsilnikowy płatowiec budowany we Włoszech.
Użycie.
Głównym wojennym wariantem transportowym był Fiat G.12T ("transporto"), zbudowany w liczbie około 50 egzemplarzy. Samoloty te, działające w składzie 36° i 46° Stormo Transporto oraz 3° Gruppo Transporto, obsługiwały głównie przewóz wojsk i materiałów pomiędzy Europą a włoskimi posiadłościami w Afryce. Po kapitulacji Włoch w 1943 roku pozostałe egzemplarze służyły po obu stronach frontu, zarówno w lotnictwie RSI, jak i we Włoskich Lotniczych Siłach Współwalczących. Kilka egzemplarzy zostało przejętych przez Luftwaffe i lotnictwo wojskowe Węgier, gdzie były wykorzystywane głównie do transportu spadochroniarzy.
Po zakończeniu wojny ocalałe egzemplarze i nowo budowane warianty były użytkowane przez Włoskie Siły Powietrzne jako samoloty transportowe i dyspozycyjne. Wersje cywilne służyły jako pasażerskie w liniach lotniczych Alitalia.
Konstrukcja.
Samolot Fiat G.12 był trójsilnikowym dolnopłatem konstrukcji metalowej, krytej blachą i częściowo płótnem. Miał klasyczne podwozie z kółkiem ogonowym, chowane w locie. Kadłub o dużym przekroju mieścił kabinę pasażerską dla 14 osób w wariancie cywilnym lub do 22 żołnierzy z ekwipunkiem w wersji wojskowej. Istniała możliwość montażu dwóch karabinów maszynowych do samoobrony w bocznych okienkach kadłuba.
Samolot ten miał 1 katastrofę w 1949 roku

</doc>
<doc id="1705078" url="https://pl.wikipedia.org/wiki?curid=1705078" title="Pagani Automobili">
Pagani Automobili

Pagani Automobili S.p.A. – włoski producent supersamochodów z siedzibą w San Cesario sul Panaro działający od 1992 roku.
Historia.
Początki.
Po pierwszych udanych eksperymentach z modyfikacjami wyścigowych bolidów w szkole średniej, wstępem do profesjonalnego konstruowania samochodów dla Horacio Paganiego z argentyńskiej Casildy były studia z projektowania przemysłowego w Rosario. Poznał tam słynnego kierowcę wyścigowego Juana Manuela Fangio, który polecił mu wyjazd do Włoch w celu pozyskania najlepszej jakości nauki od praktyków. Zachęcony tym Pagani, w 1983 roku w wieku 21 lat wraz z małżonką wyemigrował do ojczyzny przodków, gdzie poznał ówczesnego dyrektora technicznego Lamborghini. Zatrudnił się tam na stanowisku sprzątającym, by szybko awansować w kolejnych stopniach jako pracownik działu materiałów kompozytowych. Gdy Pagani wystąpił do firmy o zainwestowanie w autoklaw do profesjonalnego wytwarzania lekkich nadwozi z włókien węglowych, spotkał się z odmową. W ten sposób, Argentyńczyk sam kupił taką maszynę za bankowy kredyt i w 1987 roku we włoskiej Modenie założył firmę Modena Design.
Przedsięwzięcie Paganiego odniosło duży sukces. Kompozytowe kadłuby nabywały zarówno firmy wytarzające bolidy wyścigowe, jak i wielcy produenci z Włoch i Niemiec jak Ferrari czy Daimler. Zachęcony sukcesem swojej firmy, w 1992 roku Horacio Pagani utworzył kolejną firmę, tym razem mającą na celu produkowanie własnej konstrukcji, niskoseryjnych samochodów sportowych sygnowanym marką nazwaną od nazwiska założyciela.
Firma Pagani.
Pagani Automobili założono na przedmieściach włoskiej Modeny, w miasteczku San Cesario sul Panaro. Horacio Pagani od podstaw zaprojektował zarówno siedzibę firmy i manufakturę, jak i opracował proces produkcyjny przyszłego pierwszego samochodu marki Pagani. Rozwój pojazdu rozpoczął się w 1993 roku pod kodem fabryzcznym "C8", kończąc się 6 lat później z końcem lat 90. XX wieku. W marcu 1999 roku podczas Geneva Motor Show zadebiutowała oficjalnie Pagani Zonda jako niszowy supersamochód. Samochód pozostał w masowej produkcji przez kolejne 12 lat, stanowiąc bazę dla wielu limitowanych wersji specjalnych, które odróżniały się od siebie zarówno pakietami stylistycznymi, malowaniem nadwozia i parametrami technicznymi.
Jeszcze gdy powstawały ostatnie sztuki wersji specjalnych Zondy, w grudniu 2010 Pagani przedstawiono zapowiedź następcy tego modelu w postaci modelu o kodzie farbycznym "C9". Miesiąc później, na początku 2011 roku, oficjalnie zadebiutował drugi model w historii włoskiej firmy - Huayra. Podobnie jak poprzednik, samochód poza wariantem specjalnym posłużył jako baza dla licznych wariantów specjalnych w twardym lub składanym dachem, pozostając w produkcji przez kolejne 12 lat i zapewniając włoskiej firmie stabilny wzrost popularności. W grudniu 2021 firma otworzyła swoje oficjalne przedstawicielstwo i punkt dealerski w Polsce. W kolejnym roku Pagani przedstawiło następcę Huayry w postaci swojego trzeciego modelu w historii, we wrześniu 2022 oficjalnie prezentując supersamochód Utopia.
Od momentu premiery Zondy w 1999 roku, Pagani stale współpracuje z Mercedesem-AMG głównie na polu jednostek napędowych.

</doc>
<doc id="1705081" url="https://pl.wikipedia.org/wiki?curid=1705081" title="Perfect – Trójka Live">
Perfect – Trójka Live

Perfect – Trójka Live – promocyjna kompilacja zespołu Perfect wydana w 2007 przez 3 Sky Media Presspublic na płycie kompaktowej.
Płyta zawiera zapis koncertu zespołu z okazji Dnia Dziecka z 1 czerwca 2001. Na albumie zawarte są dwie słowne zapowiedzi Marka Niedźwieckiego.

</doc>
<doc id="1705082" url="https://pl.wikipedia.org/wiki?curid=1705082" title="Afrykanka senegalska">
Afrykanka senegalska



</doc>
<doc id="1705086" url="https://pl.wikipedia.org/wiki?curid=1705086" title="Rudolf Diels">
Rudolf Diels

Rudolf Diels (ur. 16 grudnia 1900 w Berghausen, zm. 18 listopada 1957 w Katzenelnbogen) – niemiecki prawnik, pierwszy kierownik pruskiego Urzędu Tajnej Policji Państwowej (niem. Geheimes Staatspolizeiamt" – Gestapa), który przekształcił się w 1936 w Gestapo (niem. Geheime Staatspolizei", Tajna Policja Państwowa). 
Od 1930 pracował jako prawnik w ministerstwie spraw wewnętrznych Prus. Pracował razem z Hermannem Göringiem, jeszcze przed dojściem Hitlera do władzy. Po przejęciu władzy przez NSDAP został kierownikiem Gestapy, jednak wskutek rozgrywek o władzę pomiędzy Göringiem a Heinrichem Himmlerem musiał odejść. Następnie piastował stanowiska prezydenta (niem. "Regierungspräsident") rejencji Kolonii i Hanoweru. W 1937 wstąpił do NSDAP.
Po zakończeniu II wojny światowej był przesłuchiwany jako świadek w procesach norymberskich. Po pozytywnym przejściu denazyfikacji żył jako urzędnik do ponownego zatrudnienia, tzw. "Beamter zur Wiederverwendung" a tymczasowe wynagrodzenie przedemerytalne (niem. "Wartegeld") otrzymywał z kasy landu Dolnej Saksonii. 
Życiorys.
Diels – urodzony 16 grudnia 1900 w Berghausen – był synem rolnika z Taunusu. Uczęszczał do gimnazjum humanistycznego w Wiesbaden. Po ukończeniu szkoły zgłosił się na ochotnika do wojska – pod koniec I wojny światowej służył w wydziale wywiadu w alzackim Hagenau. W 1919 podjął studia prawnicze w Marburgu, gdzie również miał wstąpić do korporacji akademickiej Corps Rhenania Straßburg. Po pomyślnym złożeniu pierwszego egzaminu państwowego, został zatrudniony jako referendarz w administracji państwowej w Kassel (1920). Drugi egzamin państwowy zdał w 1924, po czym pracował jako asesor w starostwach (niem. "Landratsamt") w Neuruppin, Teltowie i Peine.
Ministerstwo Spraw Wewnętrznych Prus.
W 1930 Diels otrzymał stanowisko radcy rządowego (niem. "Regierungsrat") w pruskim ministerstwie spraw wewnętrznych prowadzonym wówczas przez socjaldemokratę Carla Severinga. Sprawował funkcję kierownika decernatu ds. zwalczania ruchu komunistycznego w wydziale politycznym policji. W tym samym roku Diels poślubił swoją pierwszą żonę Hildegard Mannesmann, córkę przemysłowca Alfreda Mannesmanna. 
W 1932 Diels objął kierownictwo wydziału politycznego policji pruskiej. W okresie tym przekazał zwolennikom von Papena informacje o rozmowie swojego przełożonego, sekretarza stanu Wilhelma Abegga z politykami partii komunistycznej (niem. "Kommunistische Partei Deutschlands", KPD) Wilhelmem Kasperem i Ernstem Torglerem. Informacje te, które relacjonowały rozmowę Abegga w zniekształconej formie, i w takiej rozpowszechniane przez prasę, stanowiły podstawę przypuszczeń, że rząd pruski kolaborował z komunistami. 
Wzmocniło to pozycję von Papena. 20 lipca 1932 doszło do tzw. Zamachu Pruskiego (niem. "Preußenschlag"), kiedy to kanclerz Rzeszy Franz von Papen rozwiązał pruski socjaldemokratyczny rząd krajowy Otto Brauna (SPD), wprowadził zarząd komisaryczny rządu Rzeszy a sam mianował się komisarzem Rzeszy (niem. "Reichskommissar") na Prusy. W tym okresie Diels otrzymał awans na stanowisko głównego radcy stanu (niem. "Oberregierungsrat"). 
Według dokumentów izby orzekającej w procesie denazyfikacji, na początku lat 30. XX w. Diels utrzymywał kontakty z von Papenem i narodowymi socjalistami, natomiast od końca 1932 z Göringiem, któremu dostarczał informacje o komunistach i socjaldemokratach.
Szef policji politycznej.
Göring doceniał informacje z pruskiego ministerstwa spraw wewnętrznych. Natychmiast po dojściu Hitlera do władzy, Göring zabrał się za reorganizację policji. Nowym prezydentem policji w Berlinie został Magnus von Levetzow. Zakres kompetencji Dielsa jako kierownika wydziału politycznego został poszerzony. Göring zamierzał wyodrębnić wydział Dielsa jako samodzielną jednostkę, uniezależniając ją od policji. Udało się to 26 kwietnia 1933, kiedy powołano do życia Urząd Tajnej Policji Państwowej (niem. "Geheimes Staatspolizeiamt" – Gestapa) a Diels został kierownikiem Gestapy w Berlinie. W czerwcu 1933 awansował na radcę ministerialnego (niem. "Ministerialrat"). W 1933 Diels został również członkiem SS.
Chociaż Diels swoją ówczesną działalność przedstawiał później jako opozycyjną, zachowały się dowody na jego współpracę z nazistami. Diels popierał zbliżenie Gestapy z oddziałami SA – które sam wspierał jako tzw. "Förderndes Mitglied" od marca 1932 – poprzez przyjęcie dowódców SA do służby policyjnej. 
Blokował jednak śledztwo SA w sprawie śmierci Albrechta Höhlera, bezrobotnego stolarza i członka Roter Frontkämpferbund (RFB), który zamordował jednego z dowódców SA Horsta Wessela. We wrześniu 1930 Höhler został skazany na 6 lat i miesiąc więzienia. Karę odsiadywał w więzieniu w Wołowie. Po dojściu Hitlera do władzy został przeniesiony do placówki w Berlinie. Höhler wystąpił o powrót do Wołowa. Podczas transportu do więzienia został rozstrzelany przez SA-mannów. Po wojnie Diels utrzymywał, że próbował wszcząć śledztwo w tej sprawie, jednak Göring i Freisler byli przeciwni. 
Ponadto Diels był zaangażowany w upowszechnienie aresztu prewencyjnego (niem. "Schutzhaft") oraz naciskał na przygotowanie list politycznie aktywnych Żydów i organizacji żydowskich. Konflikty pomiędzy Dielsem i SA a SS, na przykład odnośnie do prowadzenia obozów koncentracyjnych, wydają się wynikać raczej z walki o kompetencje niż z pobudek opozycyjnych Dielsa.
Czystki polityczne.
Szybka kariera Dielsa została gwałtownie przyhamowana, kiedy został uwikłany w walkę o władzę pomiędzy Göringiem a Himmlerem. Himmler starał się o kontrolę nad całym aparatem policyjnym w Niemczech, także na terenie Prus. Jeszcze 15 września 1933 kiedy dowódcy Himmlera zostali przejęci przez SS i otrzymali stopnie Obersturmbannführer, Diels został zwolniony przez Göringa i jak sam utrzymywał musiał uciekać – zbiegł do Czechosłowacji. Jego mieszkanie i biuro zostały przeszukane przez SA i SS. Dopiero za namową Göringa, Diels wrócił do Berlina, gdzie 29 listopada 1933 powrócił na swoje poprzednie stanowisko kierownika Gestapy, obejmując jednocześnie funkcję wiceprezydenta berlińskiej policji. Po wojnie Diels twierdził, że był prześladowany przez SS, szczególnie przez Heydricha. 9 listopada 1933 otrzymał stopień SS-Standartenführera. 
Wiele wpływowych osobistości reżimu nazistowskiego było niechętnych Dielsowi, również z powodu pomocy jakiej udzielił opozycjonistom (Severingowi i Kempnerowi) w wyjeździe za granicę. 21 kwietnia 1934 Diels został przeniesiony w stan spoczynku, a jego następcą został Himmler. Następnie Diels objął stanowisko prezydenta (niem. "Regierungspräsident") Rejencji Kolonii.
Czystki polityczne – noc długich noży – przeprowadzone po aferze Röhma latem 1934 nie objęły Dielsa, który z jednej strony nadal cieszył się względami Göringa, a z drugiej był w posiadaniu dokumentów obciążających kierownictwo NSDAP, które mógł wykorzystywać do wywierania nacisku. 
Po konfliktach z esseńskim gauleiterem Josefem Terbovenem, w lipcu 1936 Diels przeniósł się na własną prośbę na stanowisko prezydenta Rejencji Hanoweru (niem. "Regierungsbezirk Hannover"). W tym samym roku rozwiódł się ze swoją pierwszą żoną. Dopiero w 1937 wstąpił do NSDAP. W 1939 został SS-Oberführerem.
II wojna światowa.
W 1941, dzięki Göringowi, w wyniku reorganizacji Koncernu Hermann Göring, został jego dyrektorem generalnym i przewodniczącym zarządu holdingu Zakładów Rzeszy Transportu Śródlądowego “Hermann Göring” (niem. "Reichswerke AG für Binnenschiffahrt „Hermann Göring“"). W 1943 Diels ożenił się z Ilse Göring, wdową po zmarłym w 1932 bracie Hermanna Göringa, Karlu Erneście. Po kolejnych konfliktach z SS w 1943, Göring wysłał Dielsa do sanatorium w Lugano, gdzie Diels bezskutecznie ubiegał się o azyl polityczny. Diels spotkał tam również ponownie Hansa Bernda Giseviusa, swojego dawnego konkurenta do stanowiska szefa Gestapy i późniejszego spiskowca z 20 lipca 1944, pełniącego wówczas funkcję wicekonsula w Zurychu. Po powrocie do Rzeszy był dwukrotnie aresztowany przez Gestapo (wczesną wiosną oraz w listopadzie 1944).
Proces norymberski.
Diels został zaaresztowany 3 maja 1945 i internowany do 1948. Od jesieni 1945 do lata 1947 był przesłuchiwany jako świadek oskarżenia w procesie norymberskim. Według Johna H. Herza, analizującego zeznanie Dielsa Wedle protokołu z procesu, praca Dielsa dla reżimu nazistowskiego została ostro skrytykowana przez Giseviusa.
Później Diels pracował dla amerykańskiego rządu wojskowego – jeszcze w 1948 nawiązał kontakt z amerykańskim kontrwywiadem CIC.
Denazyfikacja.
W połowie 1949 Diels został pozytywnie zweryfikowany w procesie denazyfikacji. Wstawili się za nim Paul Löbe oraz Ernst Torgler. Pomimo to, już 5 stycznia 1949 w zonie radzieckiej wydano na niego nakaz aresztowania, który jednak nie był honorowany w zonach zachodnich.
Diels charakteryzował się stale na opozycjonistę reżimu nazistów. Sam siebie zaliczał do kręgu spiskujących przeciwko Hitlerowi przed zamachem 20 lipca 1944. Wskazywał na prześladowania ze strony SS, szczególnie Heydricha. 
Jednak wyniki badań historycznych ukazują Dielsa w mniej pozytywnym świetle, jako biurokratycznego oportunistę, potrafiącego dopasować się do wszelkich okoliczności, by dopomóc swojej karierze. W okresie Republiki Weimarskiej Diels pozostawał w kręgu liberałów, uczęszczając do berlińskiego Klubu Demokratycznego, którego prezydentem był żydowski wiceprezydent policji berlińskiej Bernhard Weiß. Jeszcze przed dojściem Hitlera do władzy, Diels pozostawał w bliskich kontaktach z Göringiem, którego protekcją cieszył się do końca wojny. Podczas kierowania Gestapą, Diels był zaangażowany w upowszechnienie aresztu prewencyjnego (niem. "Schutzhaft") i pierwszych obozów koncentracyjnych (np. KZ Sonnenburg) oraz naciskał na przygotowanie list politycznie aktywnych Żydów i organizacji żydowskich. Po wojnie, już od 1948–1949 Diels pracował dla alianckiej administracji okupacyjnej. 
Potwierdzono, że Diels pomagał w odosobnionych przypadkach ucieczek prześladowanych opozycjonistów zagranicę, co podczas procesu denazyfikacji przyczyniło się do jego pozytywnej weryfikacji. Jednak jego działalność opozycyjna i uczestnictwo w spisku przeciwko Hitlerowi nie zostały udowodnione. 
W 1949 Diels opublikował swoją apologetyczną autobiografię “Lucifer ante portas. Es spricht der erste Chef der Gestapo”, która jeszcze przed ukazaniem się drukiem, pojawiła się pomiędzy majem a lipcem 1949 w dziewięciu odcinkach w magazynie "Der Spiegel". 
Po zakończeniu internowania Diels mieszkał w swojej posiadłości Twenge, koło Hanoweru. Jako tzw. sto-trzydziesty-pierwszy (urzędnik po pozytywnej denazyfikacji, który mógł być ponownie zatrudniony w aparacie państwowym RFN) żył jako urzędnik do ponownego zatrudnienia, tzw. "Beamter zur Wiederverwendung" a tymczasowe wynagrodzenie przedemerytalne (niem. "Wartegeld") otrzymywał z kasy landu Dolnej Saksonii.
W związku z aferą Otto Johna, Diels opublikował w 1954 pamflet na Johna, w którym również atakował porządek demokratyczny nowej republiki niemieckiej. Publikację oraz jej autora ostro skrytykowano w Bundestagu. W 1955 w Dolnej Saksonii wszczęto przeciwko Dielsowi postępowanie dyscyplinarne na podstawie Art. 131 Ustawy zasadniczej 2 czerwca 1955 na posiedzeniu gabinetowym, rząd odrzucił propozycję komisji konstytucyjnej Bundestagu, by wystąpić o odebranie praw obywatelskich na podstawie Art. 18 Ustawy zasadniczej Dielsowi oraz dwóm innym autorom tekstów antydemokratycznych: Friedrichowi Lenzowi i Karlowi Ludwigowi Striederowi.
Diels zginął w wypadku z bronią myśliwską 18 listopada 1957 w Katzenelnbogen, kiedy to zranił się śmiertelnie przy wyciąganiu broni z samochodu.
Pożar Reichstagu.
Popierający tezę podpalenia Reichstagu przez jednostki SA przedstawiają Dielsa jako wtajemniczonego w plany SA. Rzekomo pośród dokumentów, które Diels zbierał na przywódców NSDAP, miały znajdować się akta identyfikujące prawdziwych sprawców. Diels nie potwierdzał tych rewelacji. Sam jednak wierzył do 1949, że to SA podpaliło parlament Rzeszy. Później zmienił zdanie i uważał, że była to indywidualna akcja holenderskiego komunisty van der Lubbego. Na temat powodów zmiany zdania nigdy się nie wypowiadał. Rzekomo, tuż przed śmiercią planował zrekonstruować wraz z instytutem historycznym Institut für Zeitgeschichte (IfZ) wydarzenia z 27 lutego 1933. 
Pod koniec listopada 1954 magazyny ilustrowane "Stern" i "Weltbild" zamieściły bogate materiały na temat pożaru Reichstagu w 1933 oraz dojścia Hitlera do władzy, bazujące na informacjach Dielsa.

</doc>
<doc id="1705088" url="https://pl.wikipedia.org/wiki?curid=1705088" title="Suwałki Live ’98">
Suwałki Live ’98

Suwałki Live ’98 – promocyjny album koncertowy Perfectu wydany w 1998. Zawiera zapis koncertu w Suwałkach będącego częścią trasy koncertowej promującej album "Geny".

</doc>
<doc id="1705090" url="https://pl.wikipedia.org/wiki?curid=1705090" title="Charles Jean Mace">
Charles Jean Mace



</doc>
<doc id="1705092" url="https://pl.wikipedia.org/wiki?curid=1705092" title="Vangjel Toce">
Vangjel Toce



</doc>
<doc id="1705094" url="https://pl.wikipedia.org/wiki?curid=1705094" title="Amig tart">
Amig tart



</doc>
<doc id="1705095" url="https://pl.wikipedia.org/wiki?curid=1705095" title="Alpy Turnitzkie">
Alpy Turnitzkie



</doc>
<doc id="1705096" url="https://pl.wikipedia.org/wiki?curid=1705096" title="Mumia (potwór)">
Mumia (potwór)

Mumia – występujące w literaturze i filmach grozy zmumifikowane zwłoki ludzkie, które w wyniku klątwy lub czarów ożywają i zaczynają zagrażać ludziom.
Mumie, rozumiane jako zabezpieczone przed rozkładem ciało zmarłego, od dawna fascynowały ludzi. Fakt, że martwe ciała przez wiele wieków nie ulegało rozkładowi nadawało mu atmosfery tajemniczości i grozy. Zmarły wyglądał jakby zakończył życie niedawno i mógł w każdej chwili powstać. Grozę potęgowały jeszcze groźne ostrzeżenia umieszczane na grobowcach i sarkofagach zmarłych, które miały zniechęcić potencjalnych złodziei, a stały się źródłem legend o klątwach (m.in. Klątwa Tutenchamona).
Temat mumii powracającej do życia jako pierwsza podchwyciła literatura. Autorzy opowiadań fantastycznych i horrorów zaczęli coraz częściej podejmować ten temat (m.in. Teofil Gautier, czy Robert E. Howard), co wiązało się między innymi z fascynacją Starożytnym Egiptem, która miała miejsce na przełomie XIX i XX wieku w związku z interesującymi odkryciami archeologicznymi na tym terenie. W 1932 roku, nakładem Universal Pictures, nakręcony został pierwszy film "Mumia" z Borisem Karloffem w roli głównej. Film opowiadał o wskrzeszonym kapłanie egipskim Imhotepie, który w starożytności został zakopanym żywcem. Teraz pragnie odzyskać dawną moc. W 1942 roku nakręcono kolejny film pt. "Ręka mumii", tym razem potworem był starożytny kapłan o imieniu Kharis. Film ten nie był sequelem lecz nową produkcją wykorzystująca pomysł z poprzedniego filmu. "Ręka mumii" doczekała się trzech sequeli. Oprócz tego nakręcono parodię "Abbott i Costello spotykają mumię". Seria filmowa okazała się komercyjnym sukcesem i sprawiła, że mumia-potwór stała się obok takich postaci jak Frankenstein, Drakula i Wilkołak jednym z najpopularniejszych bohaterów filmowej popkultury grozy. Z czasem zaczęły powstawać nowe produkcję filmowe, a później telewizyjne z tą postacią. W latach 1959-1971 studio Hammer Films nakręciło własną serię filmową będącą remakiem poprzedniej.
Słowo mumia do dziś kojarzy się głównie z horrorem, choć postać ta pojawiała się też w komediach i parodiach horroru, a nawet w filmach dla dzieci (np. serial animowany „Mumia Niania”).

</doc>
<doc id="1705097" url="https://pl.wikipedia.org/wiki?curid=1705097" title="Alpy Tuernitzkie">
Alpy Tuernitzkie



</doc>
<doc id="1705098" url="https://pl.wikipedia.org/wiki?curid=1705098" title="Klasztor Stams">
Klasztor Stams

Klasztor Stams (niem. Stift Stams) – klasztor cystersów w Stams w austriackim Tyrolu. 
Ufundowany w 1273 przez grafa Meinharda II i jego żonę Elżbietę Bawarską dla cystersów z Kaisheim. Stał się miejscem pochówku władców Tyrolu a dzięki licznym nadaniom przekształcił się w gospodarcze centrum regionu.
Klasztor podupadł znacznie w XVI wieku po reformacji, wojnie chłopskiej 1525 roku, splądrowaniu w 1552 przez oddziały Maurycego Saskiego i pożarze w 1593. Ostało się wówczas tylko ok. trzech zakonników. Odbudowano go na początku XVII wieku. Zaś w I połowie XVIII wieku otrzymał barokowy wystrój, autorstwa Georga Antona Gumppa, Johanna Georga Wolckera i Franza Xavera Feuchtmayera. Sam kościół klasztorny pochodzi z 1284.
W 1807 – w okresie wojen napoleńskich – rząd bawarski rozwiązał klasztor, ale został reaktywowany w 1816 (gdy Tyrol wrócił pod władzę Austrii) przez cesarza Austrii Franciszka I. W latach 1938 - 1939 naziści zajęli budynki klasztorne na punkt przesiedleniowy dla mieszkańców południowego Tyrolu. Zakonnicy powrócili do Stift Stams dopiero w 1945. W 1984 papież Jan Paweł II podniósł kościół klasztorny do rangi bazyliki mniejszej.
W krypcie klasztornej zostali pochowani członkowie rodu Habsburgów, którzy rządzili Tyrolem, w tym: Fryderyk IV Habsburg i Zygmunt Habsburg.

</doc>
<doc id="1705100" url="https://pl.wikipedia.org/wiki?curid=1705100" title="Jan Jarosz">
Jan Jarosz

Jan Jarosz (ur. 5 marca 1877 w Kalwarii Zebrzydowskiej, zm. 12 maja 1944 w Krakowie) – polski uczony, paleontolog.
Życiorys.
Urodził się w rodzinie Rudolfa i Marii z Klemensiewiczów. Był młodszym bratem Rajmunda, prezydenta Drohobycza, właściciela uzdrowisk Truskawiec i Horyniec-Zdrój. Studiował na wydziale filozoficznym i lekarskim Uniwersytetu Jagiellońskiego. Profesor gimnazjalny w Krakowie i Kołomyi. W latach 1909–1912 pierwszy dyrektor polskiego gimnazjum w Orłowej na Śląsku Cieszyńskim. Pracował również jako dyrektor gimnazjów w Zakopanem i Drohobyczu. Od 1919 wizytator szkół średnich w Ministerstwie Wyznań Religijnych i Oświecenia Publicznego, a następnie pierwszy kurator Okręgu Szkolnego Łódzkiego. W 1925 ponownie w Ministerstwie Wyznań Religijnych i Oświecenia Publicznego na stanowisku naczelnika wydziału.
W 1925 habilitował się w zakresie paleontologii na Wydziale Górniczym Akademii Górniczej w Krakowie (obecna Akademia Górniczo-Hutnicza im. Stanisława Staszica w Krakowie), gdzie w 1926 mianowany został profesorem zwyczajnym. Na tejże uczelni zorganizował zakład paleontologii. Jego zainteresowania naukowe koncentrowały się wokół fauny dewonu i dolnego karbonu (wapienia węglowego). Prowadził badania paleozoicznego garbu Dębnika k. Krzeszowic na zachód od Krakowa.
W 1929 traci wzrok, dzięki doskonałej pamięci wykłada jeszcze przez pewien czas na AGH.
W czasie II wojny światowej przebywał w Krakowie pod opieką żony i córki. Jego syn Janusz był jednym z „Cichociemnych”, ps. „Szermierz”.
Zmarł 12 maja 1944 w Krakowie. Nieliczne grono znajomych odprowadziło profesora na Cmentarz Rakowicki (kwatera XXXVIII-płd-18). Na klepsydrze nie wolno było podać, że to profesor Akademii Górniczej.

</doc>
<doc id="1705103" url="https://pl.wikipedia.org/wiki?curid=1705103" title="Shpetim Shmili">
Shpetim Shmili



</doc>
<doc id="1705104" url="https://pl.wikipedia.org/wiki?curid=1705104" title="Kristoffer Gildenlow">
Kristoffer Gildenlow



</doc>
<doc id="1705105" url="https://pl.wikipedia.org/wiki?curid=1705105" title="Kristoffer Gildenloew">
Kristoffer Gildenloew



</doc>
<doc id="1705106" url="https://pl.wikipedia.org/wiki?curid=1705106" title="Andrea Muller">
Andrea Muller



</doc>
<doc id="1705107" url="https://pl.wikipedia.org/wiki?curid=1705107" title="Andrea Mueller">
Andrea Mueller



</doc>
<doc id="1705108" url="https://pl.wikipedia.org/wiki?curid=1705108" title="Wybory parlamentarne w Indonezji w 2009 roku">
Wybory parlamentarne w Indonezji w 2009 roku

Wybory parlamentarne w Indonezji w 2009 roku odbyły się 9 kwietnia. Uprawnionych do głosowania było ok. 171 mln obywateli, którzy wybierali 560 deputowanych do obu izb parlamentu - Ludowej Izby Reprezentantów i Regionalnej Rady Reprezentantów. Kandydaci pochodzili z 38 różnych partii politycznych. Tego samego dnia odbyły się również wybory samorządowe.
Wyniki wyborów.
Zwycięstwo odniosła Demokratyczna Partia Indonezji, która wyprzedziła m.in. Wspólny Sekretariat Grup Funkcjonalnych oraz Demokratyczną Partię Indonezji - Walkę. Do parlamentu indonezyjskiego weszło łącznie 9 ugrupowań politycznych. Po raz pierwszy w wyborach mandat parlamentarny uzyskali przedstawiciele Partii Świadomości Narodu oraz Gerindry.

</doc>
<doc id="1705109" url="https://pl.wikipedia.org/wiki?curid=1705109" title="Święto Trójcy Świętej">
Święto Trójcy Świętej

Święto Trójcy Świętej (Uroczystość Trójcy Przenajświętszej) – jedno z najważniejszych liturgicznych świąt chrześcijańskich, obchodzonych ku czci Trójcy Świętej: Boga Ojca, Syna i Ducha Świętego. W kościołach zachodnich przypada na niedzielę po Zesłaniu Ducha Świętego, zaś według tradycji wschodniej obchodzone jest w niedzielę Pięćdziesiątnicy.
Sposób wyznaczania.
W kościołach zachodnich (rzymskokatolickim, starokatolickim i protestanckich) Święto Trójcy Świętej obchodzone jest w pierwszą niedzielę po Zesłaniu Ducha Świętego, natomiast w Kościołach obrządku wschodniego (np. greckokatolickim czy prawosławnym), czyli takich, w których daty świąt kościelnych wyliczane są na podstawie kalendarza juliańskiego – w 49 dniu po Wielkanocy, wyliczonej według tegoż kalendarza. Przedział czasu w którym może wypadać święto to okres pomiędzy 17 maja a 20 czerwca.
W niektórych wspólnotach przez trzy dni przed świętem Trójcy Świętej, począwszy od piątku poprzedzającego tę uroczystość, odmawia się hymn "Trisagium Angelicum".
Kościół katolicki.
W Kościele katolickim święto zaliczane jest do uroczystości liturgicznych i obchodzone jest jako Uroczystość Najświętszej Trójcy, tzn., że chociaż obchodzone jest w okresie zwykłym przyjmuje pierwszeństwo nad innymi dniami świątecznymi. Również Kościoły Starokatolickie obchodzą to święto jako Niedzielę Trójcy Przenajświętej w oktawie Zesłania Ducha Świętego.
Kolorem obowiązującym w liturgii jest biały.
Cerkiew prawosławna.
W Kościołach prawosławnych niedziela Pięćdziesiątnicy nosi nazwę Niedzieli Świętej Trójcy. W dniu tym odprawia się jedną z najbardziej uroczystych w roku Boskich liturgii. Podłogi w cerkwiach ściele się świeżo skoszoną trawą, a ikony przyozdabia brzozowymi gałązkami; na drugi dzień, w poniedziałek świętowany jest Dzień Ducha Świętego. Święto Świętej Trójcy należy do dwunastu wielkich świąt prawosławia.
Kościoły protestanckie.
Święto Trójcy Świętej obchodzone jest przez Kościoły protestanckie posługujące się kalendarzem liturgicznym – luterańskie, ewangelicko-reformowane i metodystyczne. W wyznaniach tych zaliczane jest do świąt najwyższej rangi. Dzieli ono rok kościelny na dwie części: przed świętem – świąteczną, począwszy od adwentu, oraz po święcie Trójcy – bezświąteczną. Stąd też wszystkie niedziele drugiej połowy roku kościelnego noszą nazwę kolejnych niedziel "po Trójcy Świętej".
Ewangelikalne oraz tradycyjne prezbiteriańskie Kościoły protestanckie nie obchodzą święta, postrzegając jego tradycję jako niewyrastającą bezpośrednio z Pisma Świętego, w przeciwieństwie do świąt, które upamiętniają wydarzenia opisane w Biblii, jak np. Boże Narodzenie, Wielkanoc, Wniebowstąpienie Pańskie i Zesłanie Ducha Świętego.

</doc>
<doc id="1705110" url="https://pl.wikipedia.org/wiki?curid=1705110" title="Uroczystość Najświętszej Trójcy">
Uroczystość Najświętszej Trójcy



</doc>
<doc id="1705112" url="https://pl.wikipedia.org/wiki?curid=1705112" title="Ali Szer Nizamaddin Nawoi">
Ali Szer Nizamaddin Nawoi

Aliszer Nizamaddin Nawoi, Ali Szer Nawoi, właśc. Ali Szir Nawai Nizam ad-Din (ur. 1441, zm. 1501) – wezyr władcy z dynastii Timurydów Husajna Bajkary i pisarz.
Żył i tworzył w Heracie na dworze sułtana Husajna Bajkary, gdzie odegrał ważną rolę w życiu politycznym państwa. Był wezyrem, dzięki czemu miał możliwość inicjowania wielu przedsięwzięć kulturalnych.
Interesował się m.in. literaturą, malarstwem, muzyką, architekturą, rozwojem języka, historią. Opiekował się pisarzami i artystami. Pozostawił po sobie cztery Dywany poezji lirycznych oraz "Chamsę", tj. pięć poematów romansowo-przygodowych m.in. "Lejla i Medżnun", "Ferhad i Szirin", "Iskendername (Księga o Aleksandrze)". Są to utwory samodzielne, charakteryzujące się doskonałością formy i języka. Napisał także traktat o prozodii "Mizan ül-Awzan (Miara wagi)" oraz "Muhakamat ül-Lugatajn (Spór dwóch języków)", w którym dowodził, że należy położyć kres panowaniu języka perskiego w literaturze tureckiej.
Aliszer Nawoi tworzył w swym ojczystym, wschodniotureckim (czagatajskim, starouzbeckim) języku. Jego twórczość wywarła wielki wpływ na poetę osmańskiego Ahmeda Paszę i poetę azerbejdżańskiego Fuzulego.
Utwory Aliszera w tłumaczeniu na język polski Tadeusza Chróścielewskiego zamieszczono w zbiorze:
Zbiór złotych myśli opublikowano jako:

</doc>
<doc id="1705113" url="https://pl.wikipedia.org/wiki?curid=1705113" title="Grosse Wildgrubenspitze">
Grosse Wildgrubenspitze



</doc>
<doc id="1705114" url="https://pl.wikipedia.org/wiki?curid=1705114" title="Ruchenkopfe">
Ruchenkopfe



</doc>
<doc id="1705115" url="https://pl.wikipedia.org/wiki?curid=1705115" title="Ruchenkoepfe">
Ruchenkoepfe



</doc>
<doc id="1705116" url="https://pl.wikipedia.org/wiki?curid=1705116" title="Eugen Bonsch">
Eugen Bonsch



</doc>
<doc id="1705117" url="https://pl.wikipedia.org/wiki?curid=1705117" title="Eugen Boensch">
Eugen Boensch



</doc>
<doc id="1705118" url="https://pl.wikipedia.org/wiki?curid=1705118" title="Grosser Traithen">
Grosser Traithen



</doc>
<doc id="1705119" url="https://pl.wikipedia.org/wiki?curid=1705119" title="Claudio Bockli">
Claudio Bockli



</doc>
<doc id="1705120" url="https://pl.wikipedia.org/wiki?curid=1705120" title="Claudio Boeckli">
Claudio Boeckli



</doc>
<doc id="1705121" url="https://pl.wikipedia.org/wiki?curid=1705121" title="Sunser Spitze">
Sunser Spitze



</doc>
<doc id="1705122" url="https://pl.wikipedia.org/wiki?curid=1705122" title="Suenser Spitze">
Suenser Spitze



</doc>
<doc id="1705124" url="https://pl.wikipedia.org/wiki?curid=1705124" title="Wideoportacja">
Wideoportacja

Wideoportacja – technologia pozwalająca na zaprezentowanie na obrazie telewizyjnym postaci (obrazu) znajdującego się w innym miejscu i takie zaprezentowanie go na obrazie wynikowym by dać złudzenie przebywania tej postaci w prezentowanym otoczeniu.
Technika ta bazuje na analizowaniu obrazu z kilku kamer telewizyjnych obserwujących obiekt w studiu typu „blue box”, i przy pomocy obróbki komputerowej rekonstruuje trójwymiarowe odwzorowanie postaci, które przekazywane jest w postaci danych do studia odbiorczego, gdzie wkomponowywane jest w obraz wynikowy.
Po raz pierwszy technikę tę zaprezentowała telewizja CNN w trakcie nocy wyborczej w wyborach prezydenckich 2008, nazywając ją hologramem.
W Polsce technologia ta została zaprezentowana przez telewizję TVN24 w trakcie wieczoru wyborczego związanego z wyborami do Parlamentu Europejskiego 2009.

</doc>
<doc id="1705126" url="https://pl.wikipedia.org/wiki?curid=1705126" title="Gucio i Cezar">
Gucio i Cezar

Gucio i Cezar – serial animowany produkcji polskiej zrealizowany w latach 1976-1977. Scenariusz napisany przez Krystynę Boglar.
Fabuła.
Serial opowiada o Guciu – niezdarnym hipopotamie oraz Cezarze, rozważnym psie. Gucio i Cezar pomagają przyjaciołom i są zawsze chętni, aby wyruszyć w podróż w nieznane krainy oraz poznać nowych znajomych.
Twórcy.
Reżyseria:
Głosów użyczyli:
Filatelistyka.
Postacie Gucia i Cezara znalazły się na dwóch znaczkach pocztowych wydanych w 2011 przez Pocztę Polską.

</doc>
<doc id="1705127" url="https://pl.wikipedia.org/wiki?curid=1705127" title="Solidex">
Solidex

Solidex – kompilacja Perfectu wydana w ograniczonym nakładzie w 2000 roku za pośrednictwem Rumor Records. Płyta została wydana z okazji 10-lecia firmy Solidex S.A. i została rozdana wśród pracowników, partnerów i klientów firmy.

</doc>
<doc id="1705131" url="https://pl.wikipedia.org/wiki?curid=1705131" title="Parafia Najświętszej Maryi Panny Częstochowskiej w Starczy">
Parafia Najświętszej Maryi Panny Częstochowskiej w Starczy

Parafia Najświętszej Maryi Panny Częstochowskiej w Starczy – parafia rzymskokatolicka w metropolii i archidiecezji częstochowskiej, regionie częstochowskim, dekanacie porajskim.
Historia.
Parafia została wydzielona z parafii w parafii w Poczesnej. Została erygowana w 1911 roku przez biskupa włocławskiego Stanisława Zdzitowieckiego. W dwudziestoleciu międzywojennym do parafii dołączono wieś Rudnik Mały i Rudnik Wielki. Budowę kościoła, rozpoczęto w 1928 roku i prowadzono do 1934 roku staraniem proboszcza Wacława Kucharskiego. Kościół ten został konsekrowany 29 września 1935 roku przez biskupa Teodora Kubinę.
Zasięg parafii.
Do parafii należą następujące wsie: Klepaczka, Łysiec, Rudnik Mały, Rudnik Wielki, Starcza, Własna.

</doc>
<doc id="1705134" url="https://pl.wikipedia.org/wiki?curid=1705134" title="Wioślarstwo na Letnich Igrzyskach Olimpijskich 1904">
Wioślarstwo na Letnich Igrzyskach Olimpijskich 1904

Rezultaty zawodów wioślarskich rozegranych podczas Letnich Igrzysk Olimpijskich w Saint Louis. Wszystkie konkurencje rozegrano 30 lipca 1904 roku na jeziorze Creve Coeur Lake. Na 14 możliwych do uzyskania medali, aż 13 zdobyli gospodarze. W zawodach udział wzięło 44 wioślarzy (35 z USA i 9 z Kanady) – tylko jeden z nich nie zdobył medalu podczas zawodów i był to reprezentant Stanów Zjednoczonych – Divie Duffield, który wystartował w jedynce mężczyzn zajmując 4. pozycję.

</doc>
<doc id="1705136" url="https://pl.wikipedia.org/wiki?curid=1705136" title="Tygiel Kultury (miesięcznik)">
Tygiel Kultury (miesięcznik)



</doc>
<doc id="1705140" url="https://pl.wikipedia.org/wiki?curid=1705140" title="Bristol M.1">
Bristol M.1

Bristol M.1 – brytyjski samolot myśliwski z okresu I wojny światowej.
Historia.
Bristola M.1 skonstruował Frank Barnwell. Konstruując samolot założył on, że najważniejszą cechą samolotu myśliwskiego jest szybkość i w związku z tym wybrał dla konstruowanej maszyny układ jednopłata o starannie opracowanej aerodynamice. Prototyp samolotu oblatano w 1916 roku. Miał on oznaczenie M.1A. Próby wykazały, że nowy samolot jest szybki (prędkość 205 km/h na wysokości około 2000 m) i zwrotny. Jednak pomimo tego Royal Flying Corps nie zamówił początkowo nowego myśliwca. Samolotowi zarzucono, że jego pilot posiada słaba widoczność w dół oraz uznano, że posiada zbyt dużą prędkość lądowania (80 km/h) i za długi dobieg (100 m). W związku z tym powstała seria prototypowa kilku samolotów oznaczonych jako M.1B wyposażonych w płat z podcięciami w miejscu połączenia z kadłubem, polepszającymi widoczność w dół. W 1917 roku zamówiono 125 seryjnych samolotów oznaczonych jako M.1C. Uzbrojono w nie kilka dywizjonów RFC operujących w Mezopotamii, Palestynie i Macedonii. Pomimo przydzielenia samolotów do jednostek większość wyprodukowanych samolotów nie została nigdy zmontowana i do zakończenia wojny przeleżała w skrzyniach. Nieliczne samoloty użyto bojowo, a latający na nich piloci zestrzelili kilka niemieckich samolotów.
Sześć Bristoli M.1C sprzedano podczas wojny Chile. 12 grudnia 1918 roku na jednym z nich Dagoberto Godoy jako pierwszy człowiek przeleciał nad Andami. Jego lot rozpoczął się w Santiago, a zakończył się w Mendozie.
Opis.
Bristol M.1C był samolotem jednopłatowym. Kadłub z kratownicą krytą płótnem, w przedniej części o przekroju zbliżonym do kołowego. Płat z eliptyczną krawędzią natarcia i prostą spływu, dwudźwigarowy, mocowany do górnych podłużnic kadłuba. Płat usztywniono przy pomocy cięgien biegnących do piramidki antykapotażowej i dolnych podłużnic kadłuba.
Samolot był napędzany silnikiem rotacyjnym Le Rhône 9J o mocy 80 kW.
Bristol M.1C był uzbrojony w pojedynczy karabin maszynowy Vickers kalibru 7,7 mm zamontowany w kadłubie, przed kabina pilota. Karabin maszynowy wyposażony był w synchronizator Constantinesco.

</doc>
<doc id="1705141" url="https://pl.wikipedia.org/wiki?curid=1705141" title="Sławomir Puchała">
Sławomir Puchała

Sławomir Puchała (ur. 26 lutego 1976 w Kluczborku) – polski muzyk, perkusista. Współpracował z takimi artystami jak: Doda, Ania Dąbrowska, Tatrans, Kapela Pieczarków, Patrycja Markowska, Benedek, Grzegorz Wilk.
Od 2009 roku jest perkusistą u Dody.
W okresie od czerwca do lipca 2006 perkusista zespołu Perfect (na koncertach występował naprzemiennie z Krzysztofem Patockim). Zastępował Piotra Szkudelskiego, który leczył złamaną rękę, którego również zastępował w latach 2020-2021 podczas trasy pożegnalnej Perfectu.

</doc>
