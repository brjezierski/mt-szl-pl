<doc id="1709111" url="https://pl.wikipedia.org/wiki?curid=1709111" title="Open Vlaamse Liberalen en Democraten">
Open Vlaamse Liberalen en Democraten

Flamandzcy Liberałowie i Demokraci (niderl. "Open Vlaamse Liberalen en Democraten", Open VLD) – belgijska i flamandzka partia polityczna o profilu liberalnym, działająca od 1992. Należy do Partii Porozumienia Liberałów i Demokratów na rzecz Europy.
Historia.
Ugrupowanie (jako VLD) powstało w 1992 na bazie przekształconej Partii na rzecz Wolności i Postępu, do której dołączyli liberalni politycy z innych ugrupowań. Liberałowie w 1999 odnieśli zwycięstwo w wyborach krajowych do Izby Reprezentantów, dzięki czemu na czele nowego gabinetu stanął ich przywódca Guy Verhofstadt. Utworzył on pierwszy od kilkudziesięciu lat rząd bez udziału chadeków, popierany przez socjalistów flamandzkich i walońskich oraz Partię Reformatorsko-Liberalną. Po wyborach w 2003 VLD utrzymało władzę, jednocześnie doszło do kilku rozłamów, skutkujących powstaniem niewielkich ugrupowań.
Na potrzeby wyborów w 2007 Flamandzcy Liberałowie i Demokraci zawiązali kartel wyborczy Open VLD z Apelem Liberalnym i partią Vivant. Partia pozostała w kolejnych rządach kierowanych od 2008 przez chadeków Yves'a Leterme, Hermana Van Rompuya i ponownie pierwszego z nich. Wiosną 2010 liberałowie wyszli z koalicji rządzącej, co doprowadziło do przedterminowych wyborów parlamentarnych. W głosowaniu tym partia uzyskała najsłabszy wynik wyborczy od czasu swojego powstania (13 mandatów w Izbie Reprezentantów i 4 w Senacie). W 2011 partia weszła do koalicji rządowej popierającej rząd, na czele którego stanął waloński socjalista Elio Di Rupo. W 2014 po kolejnych wyborach krajowych i kilkumiesięcznych negocjacjach liberałowie dołączyli do nowej koalicji rządowej, w ramach której premierem został Charles Michel, którego w 2019 zastąpiła Sophie Wilmès.
W 2020 ugrupowanie przystąpiło do nowej wielopartyjnej koalicji, współtworząc belgijski rząd, na czele którego stanął jeden z ich liderów – Alexander De Croo.
Wyniki wyborcze.
Wybory do Izby Reprezentantów:

</doc>
<doc id="1709112" url="https://pl.wikipedia.org/wiki?curid=1709112" title="Maszt radiowo-telewizyjny w Raszynie">
Maszt radiowo-telewizyjny w Raszynie



</doc>
<doc id="1709113" url="https://pl.wikipedia.org/wiki?curid=1709113" title="Wieża Bismarcka we Frankfurcie nad Odrą (Lichtenberg)">
Wieża Bismarcka we Frankfurcie nad Odrą (Lichtenberg)

Wieża Bismarcka we Frankfurcie nad Odrą – wieża widokowa we Frankfurcie nad Odrą, w dzielnicy Lichtenberg.
Została wzniesiona w 1906 z prywatnych funduszy – w miejscu, gdzie przedtem wznosił się wiatrak. Licząc 5 metrów wysokości, była najniższą wieżą widokową Niemiec.
W 1945 zniszczona przez ostrzał artyleryjski.
W 2006 rozpoczęto odbudowę wieży. 7000 euro na cele odbudowy zebrali sami mieszkańcy Lichtenbergu, 3000 euro ofiarowało miasto Frankfurt nad Odrą, zaś 1000 euro – prywatny inwestor z Bremy.

</doc>
<doc id="1709114" url="https://pl.wikipedia.org/wiki?curid=1709114" title="Jan Eichhorn">
Jan Eichhorn

Jan Eichhorn (ur. 8 maja 1981 w Sonneberg w Turyngii) – niemiecki saneczkarz, medalista mistrzostw świata seniorów i juniorów, mistrz Europy.
Pierwsze sukcesy odnosił na mistrzostwach świata juniorów zdobywając złoto i brąz w dwójkach (w parze z Steffenem Dundrem) oraz brąz w jedynkach. W reprezentacji Niemiec startuje od 1999 roku. Na igrzyskach startował jeden raz, w 2006, kończąc zawody na szóstym miejscu. Na mistrzostwach świata wywalczył jeden medal. W 2007 stanął na najniższym stopniu podium w jedynkach. Na mistrzostwach Europy również wywalczył jeden medal. W 2004 został najlepszym zawodnikiem kontynentu w drużynie mieszanej. W Pucharze Świata startował od sezonu 2000/2001. Jeden raz stał na podium klasyfikacji generalnej zajmując na koniec sezonu 2008/2009 trzecie miejsce. Na swoim koncie ma dwa zwycięstwa w zawodach oraz sześć miejsc na podium.
Po mistrzostwach Niemiec, w styczniu 2012 roku, zakończył karierę.

</doc>
<doc id="1709116" url="https://pl.wikipedia.org/wiki?curid=1709116" title="Proterosuchidae">
Proterosuchidae

Proterosuchidae – rodzina drapieżnych archozauromorfów z grupy Archosauriformes. Najwcześniejszym znanym przedstawicielem jest "Archosaurus rossicus" z końca permu Rosji. Jego skamieniałości wykazują co najmniej jedną cechę diagnostyczną Archosauriformes – obecność okna przedoczołowego. Większość dużych drapieżników późnego permu, takich jak gorgonopsy i Titanosuchidae, wymarła podczas wielkiego wymierania permskiego, jednak proterozuchidy przetrwały do wczesnego triasu. W tym okresie były już jednak rzadkie i wymarły ostatecznie pod koniec anizyku.
Proterozuchidy były stosunkowo niewielkimi, smukłymi zwierzętami. Najlepiej poznany przedstawiciel tej grupy, "Proterosuchus" z wczesnego triasu RPA, mierzył około 1,5 m długości i prowadził półwodny tryb życia. Polował prawdopodobnie na niewielkie terocefale, dinocefale i Procolophonidae. Miał krótkie i rozstawione na boki kończyny. U proterozuchidów nie występował czwarty krętarz – cecha charakterystyczna dla wszystkich bardziej zaawansowanych Archosauriformes.
W 1933 roku Alfred Romer zaklasyfikował Proterosuchidae do grupy Eosuchia, zaliczanej obecnie do lepidozauromorfów, jednak w późniejszych pracach klasyfikował je wewnątrz Archosauria. Obecnie są uznawane za najbardziej bazalnych przedstawicieli Archosauriformes (Archosauria "sensu" Benton, 1999). Niektóre analizy filogenetycznej sugerują, że mogą być grupą parafiletyczną.

</doc>
<doc id="1709117" url="https://pl.wikipedia.org/wiki?curid=1709117" title="Parafia Wniebowzięcia Najświętszej Maryi Panny w Koronowie">
Parafia Wniebowzięcia Najświętszej Maryi Panny w Koronowie

Parafia Wniebowzięcia Najświętszej Maryi Panny w Koronowie – rzymskokatolicka parafia w Koronowie.
Do parafii należą wierni z miejscowości: Bieskowo, Iwickowo, Janowo, Lipie, Lipinki, Młynkowo, Nowy Dwór, Okole, Pieczyska, Romanowo, Różanna, Samociążek, Srebrnica, Stary Dwór, Stopka, Tuszyny, Tylna Góra, Wilczegardło. Tereny te znajdują się w gminie Koronowo, w powiecie bydgoskim, w województwie kujawsko-pomorskim.

</doc>
<doc id="1709119" url="https://pl.wikipedia.org/wiki?curid=1709119" title="Bielik (ujednoznacznienie)">
Bielik (ujednoznacznienie)



</doc>
<doc id="1709121" url="https://pl.wikipedia.org/wiki?curid=1709121" title="Targ Rybny w Olsztynie">
Targ Rybny w Olsztynie



</doc>
<doc id="1709124" url="https://pl.wikipedia.org/wiki?curid=1709124" title="Laurence Gardner">
Laurence Gardner

Laurence Gardner (ur. 17 maja 1943, zm. 12 sierpnia 2010) – brytyjski pisarz, autor licznych książek związanych z rewizjonizmem historycznym.
Pierwszą książką Laurence'a Gardnera była "Krew z krwi Jezusa. Święty Graal i tajemnica potomków Jezusa" (oryg. ) opublikowana w 1996 roku. Książka była publikowana również fragmentami w „Daily Mail”, przez który uznana została za bestseller. Autor użył swoich książek do zaproponowania kilku teorii, w tym przekonania, że Jezus i Maria Magdalena byli małżeństwem i mieli dzieci, których potomkowie pojawiają się m.in. w legendach o Królu Arturze. Potomkowie Jezusa, określani jako "desposyni", według autora wchodzili również w skład rodu Stuartów. W swojej książce "Zapomniane sekrety świętej Arki" twierdził, że Arka Przymierza była maszyną do produkcji "monoatomowego złota" - eliksiru, który mógłby być użyty w celu przedłużenia życia. Jego książki zawierają także teorie na temat masonerii, templariuszy, świętego Graala i wspólnych korzeni kultu Atona i judaizmu.
Przykłady rewizjonistycznych teorii.
W swoich publikacjach Laurence Gardner poddał na podstawie podań historycznych i badań archeologicznych rewizji wiele tematów z życia Jezusa Chrystusa i genezy chrześcijaństwa. W książce "Krew z krwi Jezusa. Święty Graal i tajemnica potomków Jezusa" wyraził wątpliwość w odniesieniu do Nazaretu:
Autor podważył również kwestię niepokalanego poczęcia Jezusa:
Laurence Gardner porusza również w jednej ze swoich książek kwestię zmartwychwstania:

</doc>
<doc id="1709125" url="https://pl.wikipedia.org/wiki?curid=1709125" title="Wadim Ruban">
Wadim Ruban

Wadim Ruban, ros. Вадим Николаевич Рубан (ur. 13 czerwca 1964) – rosyjski szachista, arcymistrz od 1991 roku.
Kariera szachowa.
Znaczące sukcesy zaczął odnosić pod koniec lat 80. XX wieku. W 1988 r. zwyciężył (wspólnie z Ratmirem Chołmowem) w rozegranym w Woroneżu finale mistrzostw RFSRR, natomiast w 1989 r. podzielił II m. w Podolsku (za Maksimem Sorokinem, wspólnie z Jurijem Jakowiczem, Elmarem Məhərrəmovem i Jurijem Kruppą). W 1990 r. zwyciężył w Soczi (memoriał Michaiła Czigorina) oraz w Miszkolcu (wspólnie z Péterem Lukácsem), w 1991 r. zajął I m. w Anapie, podzielił IV-IX m. (za Artaszesem Minasjanem, Elmarem Məhərrəmovem i Władimirem Jepiszynem, wspólnie z m.in. Wiktorem Bołoganem i Aleksiejem Wyżmanawinem) w ostatnim finale mistrzostw Związku Radzieckiego oraz zajął II m. (za Michaiłem Ułybinem) w Santa Clarze. W 1992 r. zwyciężył w Nørresundby, a w 1995 r. podzielił II m. (za Walerijem Filippowem, wspólnie z Leondem Judasinem i Andriejem Charłowem) w Kemerowie. Od 1997 r. nie uczestniczy w turniejach klasyfikowanych przez Międzynarodową Federację Szachową.
Najwyższy ranking w karierze osiągnął 1 stycznia 1993 r., z wynikiem 2595 punktów dzielił wówczas 55-60. miejsce na światowej liście FIDE, jednocześnie zajmując 14. miejsce wśród rosyjskich szachistów.

</doc>
<doc id="1709127" url="https://pl.wikipedia.org/wiki?curid=1709127" title="Parafia Wniebowzięcia Najświętszej Maryi Panny w Pelplinie">
Parafia Wniebowzięcia Najświętszej Maryi Panny w Pelplinie

Parafia Wniebowzięcia Najświętszej Maryi Panny w Pelplinie - parafia rzymskokatolicka (katedralna) w Pelplinie.
Do parafii należą wierni z miejscowości: Bielawki Wybudowanie, Dębina, Janiszewko, Janiszewo, Ornasowo, Pomyje Wybudowanie, Ropuchy, Rożental, Rudno Pole, Wola. Tereny te znajdują się w gminie Pelplin.

</doc>
<doc id="1709132" url="https://pl.wikipedia.org/wiki?curid=1709132" title="Enterotoksyny">
Enterotoksyny

Enterotoksyny – rodzaj egzotoksyn wydzielanych przez niektóre gatunki bakterii chorobotwórczych. Powodują zatrucia pokarmowe. Często odporne na ciepło, rozpuszczalne w wodzie. Wpływają na wchłanianie wody w jelicie powodując biegunkę.
Przykłady organizmów wytwarzających enterotoksyny:

</doc>
<doc id="1709133" url="https://pl.wikipedia.org/wiki?curid=1709133" title="Enterotoksyna">
Enterotoksyna



</doc>
<doc id="1709134" url="https://pl.wikipedia.org/wiki?curid=1709134" title="Jacek Tebinka">
Jacek Tebinka

Jacek Leszek Tebinka (ur. 4 lipca 1964 w Poznaniu) – profesor nauk humanistycznych, profesor nadzwyczajny i kierownik Zakładu Historii Najnowszej i Myśli Politycznej XIX i XX wieku (Instytut Politologii Wydziału Nauk Społecznych Uniwersytetu Gdańskiego).
Życiorys.
Studia historyczne ukończył w 1988, a politologiczne w 1990. Jest autorem monografii "Polityka brytyjska wobec problemu granicy polsko-radzieckiej 1939–1945" (Warszawa 1998). W 1999 otrzymał Nagrodę Ministra Edukacji Narodowej oraz nagrodę Porozumienia Wydawców Książki Historycznej KLIO.
Wspólnie z Markiem K. Kamińskim wydał zbiór dokumentów: "Na najwyższym szczeblu. Spotkania premierów Rzeczypospolitej Polskiej i Wielkiej Brytanii podczas II wojny światowej" (Warszawa 1999), a z Bogusławem Gogolem wspomnienia Leona Kozłowskiego "Moje przeżycia w więzieniu sowieckim i na wolności w czasie wojny w Rosji Sowieckiej" (Warszawa 2001). Spośród wielu artykułów i recenzji w czasopismach naukowych, które opublikował można wymienić:
Przedmiotem jego zainteresowań są stosunki brytyjsko-polskie w XX wieku, rola służb specjalnych w dyplomacji oraz historia zimnej wojny.

</doc>
<doc id="1709136" url="https://pl.wikipedia.org/wiki?curid=1709136" title="Jan Hause">
Jan Hause

Jan Hause (ur. 8 lutego 1934 w Krakowie, zm. 11 czerwca 2009) – polski ksiądz ewangelicki, pierwszy po 1989 Naczelny Kapelan Ewangelickiego Duszpasterstwa Wojskowego. Był przewodniczącym warszawskiego oddziału Polskiej Rady Ekumenicznej. Ojciec ks. Pawła, biskupa diecezji mazurskiej.
Życiorys.
Jan Hause urodził się 8 lutego 1934 roku w Krakowie, w rodzinie ks. Pawła Hause, starszego kapelana wyznania ewangelicko-augsburskiego Wojska Polskiego i Marii z Goldbergów.
Po studiach w Chrześcijańskiej Akademii Teologicznej w Warszawie 1 października 1961 został ordynowany na księdza przez biskupa Andrzeja Wantułę i został wikariuszem parafii w Krakowie, później służył też w parafiach w Karpaczu, Włocławku, Płocku, Radomiu-Lublinie-Kielcach, Węgrowie oraz w Żyrardowie. W latach 1975–1999 był dyrektorem Biblioteki Chrześcijańskiej Akademii Teologicznej w Warszawie.
1 września 1995 roku Minister Obrony Narodowej, na wniosek Konsystorza Kościoła Ewangelicko-Augsburskiego, mianował go Naczelnym Kapelanem Ewangelickiego Duszpasterstwa Wojskowego. Funkcję sprawował do lutego 1999 roku. Pochowany na Cmentarzu Wojskowym na Powązkach w Warszawie (kwatera A4-2-17).

</doc>
<doc id="1709139" url="https://pl.wikipedia.org/wiki?curid=1709139" title="Kościół Niepokalanego Poczęcia Najświętszej Maryi Panny i św. Maksymiliana Marii Kolbe w Mysłowicach">
Kościół Niepokalanego Poczęcia Najświętszej Maryi Panny i św. Maksymiliana Marii Kolbe w Mysłowicach



</doc>
<doc id="1709143" url="https://pl.wikipedia.org/wiki?curid=1709143" title="Struńce">
Struńce

Struńce (Mermithida) – rząd nitkowatych nicieni osiągających ponad 30 cm długości. Ich postacie larwalne pasożytują w ciałach owadów, skorupiaków, pająków, rzadziej pijawek i mięczaków. Dojrzewają w wilgotnej ziemi.

</doc>
<doc id="1709145" url="https://pl.wikipedia.org/wiki?curid=1709145" title="Archidiecezja Monrovia">
Archidiecezja Monrovia

Archidiecezja Monrovia (łac. "Archidioecesis Monroviensis", ang. "Archdiocese of Monrovia") – rzymskokatolicka archidiecezja ze stolicą w Monrovii, w Liberii.
Archidiecezja Monrovia jest jedynym arcybiskupstwem w Liberii. Arcybiskup jest zarazem metropolitą Monrovii. Sufraganami metropolii są pozostałe liberyjskie diecezje:
Na terenie archidiecezji żyje 29 zakonników i 30 sióstr zakonnych.
Historia.
W dniu 18 kwietnia 1903 została erygowana prefektura apostolska Liberii, która objęła wiernych z terenu całego państwa. Wcześniej terytorium Liberii wchodziło w skład wikariatu apostolskiego Sierra Leone (obecnie archidiecezja Freetown i Bo).
9 kwietnia 1934 prefektura apostolska została podniesiona do godności wikariatu apostolskiego i przyjęła nazwę "wikariat apostolski Liberii".
2 lutego 1950 powstała druga kościelna jednostka administracyjna w Liberii – prefektura apostolska Cape Palmas (obecnie diecezja). Z tego powodu wikariat apostolski zmienił swoją nazwę na "wikariat apostolski Monrovia".
Dnia 19 grudnia 1981 wikariat apostolski został podniesiony do godności archidiecezji.
17 listopada 1986 archidiecezja utraciła część swojego terytorium na rzecz nowo powstałej diecezji Gbarnga.
Biskupi.
"Jean Ogé był Francuzem. John Collins i Francis Carroll byli irlandzkimi misjonarzami. Michael Kpakala Francis i Lewis Zeigler są Liberyjczykami."

</doc>
<doc id="1709146" url="https://pl.wikipedia.org/wiki?curid=1709146" title="Christophe Béchu">
Christophe Béchu

Christophe Béchu (ur. 11 czerwca 1974 w Angers) – francuski polityk i samorządowiec, parlamentarzysta krajowy i europejski, w 2022 minister delegowany, od 2022 minister ekologii i spójności terytorialnej.
Życiorys.
Absolwent Instytutu Nauk Politycznych w Paryżu z 1996. Ukończył studia podyplomowe z zakresu prawa publicznego (DEA i DESS). Kształcił się też w szkole prawniczej w Poitiers. Od 2000 do 2002 zajmował kierownicze stanowisko w przedsiębiorstwie telekomunikacyjnym CrafTelecom.
Działalność polityczną rozpoczął w połowie lat 90. W 1995 został radnym Avrillé, w latach 1998–2001 był zastępcą mera tej miejscowości. Pełnił też funkcję asystenta Marca Laffineur, posła do Zgromadzenia Narodowego i jednocześnie jego zwierzchnika w Avrillé. Działał w tym czasie w Demokracji Liberalnej, z którą w 2002 przystąpił do Unii na rzecz Ruchu Ludowego (przekształconej później w Republikanów).
W 2004 został wybrany na przewodniczącego rady generalnej departamentu Maine i Loara, stając się jednym z najmłodszych francuskich urzędników na tak wysokim stanowisku. W 2008 bez powodzenia ubiegał się o urząd mera Angers, przegrywając niewielką różnicą głosów z ubiegającym się o reelekcję kandydatem socjalistów.
W 2009 Christophe Béchu został liderem jednej z regionalnych list UMP do Parlamentu Europejskiego, uzyskując w tym samym roku mandat eurodeputowanego VII kadencji. W 2010 wszedł w skład rady regionalnej Kraju Loary. Nie mogąc łączyć mandatów, zrezygnował z zasiadania w PE. W 2011 został nadto wybrany w skład Senatu, którego członkiem był do 2017. W 2014 ponownie ubiegał się o urząd mera Angers, wygrywając w drugiej turze (reelekcja w 2020).
W 2017 zrezygnował z członkostwa w Republikanach. W 2021 został sekretarzem generalnym partii Horizons, którą założył Édouard Philippe.
W maju 2022 powołany na funkcję ministra delegowanego ds. wspólnot terytorialnych w gabinecie Élisabeth Borne (przy ministrze spraw wewnętrznych oraz ministrze ekologii i spójności terytorialnej). W lipcu 2022 przeszedł na stanowisko ministra ekologii i spójności terytorialnej.

</doc>
<doc id="1709147" url="https://pl.wikipedia.org/wiki?curid=1709147" title="Christophe Bechu">
Christophe Bechu



</doc>
<doc id="1709155" url="https://pl.wikipedia.org/wiki?curid=1709155" title="After Forever (album)">
After Forever (album)

After Forever − piąty album studyjny i zarazem ostatni album w karierze zespołu After Forever. Album ukazał się 23 kwietnia 2007 roku nakładem Nuclear Blast.
Lista utworów.
DVD.
Płyta DVD została dołączona do edycji wydanej w Północnej Ameryce. Zawiera:

</doc>
<doc id="1709156" url="https://pl.wikipedia.org/wiki?curid=1709156" title="Amfiteatr w Al-Dżamm">
Amfiteatr w Al-Dżamm

Amfiteatr w Al-Dżamm – amfiteatr znajdujący się w Al-Dżamm, we wschodniej Tunezji. Trzeci pod względem wielkości amfiteatr na świecie, po Koloseum w Rzymie.
Historia.
Amfiteatr zbudowany został w latach 230-238 n.e., a jego pomysłodawcą najprawdopodobniej był cesarz Gordian I. Jest on najbardziej spektakularną rzymską budowlą w Afryce Północnej. Zachował się w lepszym stanie niż rzymskie Koloseum. Powierzchnia tego zabytku ma kształt elipsy o obwodzie 427 m, długości 149 m i szerokości 124 m, widownia zaś wznosi się do 36 m. W szczytowym okresie mieściło się w nim 30-35 tys. widzów. W przeciwieństwie do większości tego rodzaju obiektów, budowanych w pobliżu wzniesienia lub bezpośrednio wkomponowanych we wzgórze, amfiteatr leży na otwartej przestrzeni. Znajduje się on w bardzo dobrym stanie. Tunezyjski monument zaliczany jest do najlepiej zachowanych amfiteatrów na terytorium rzymskiego imperium.
Budulec sprowadzano z oddalonych o 30 km kamieniołomów w Sulectum (dzisiejsza Salakta) na wybrzeżu, a wodę doprowadzono podziemnym akweduktem ze wzgórz położonych 15 km na północny zachód od miasta.
Amfiteatr był wiele razy wykorzystywany do celów obronnych. W jego murach pod koniec VII w. broniła się przed Arabami księżniczka berberyjska Al-Kahina.
W XVII w. wojska Mohammeda Beja wysadziły zachodnią część jego muru, aby rozgromić miejscowe plemiona. Wyrwa została poszerzona podczas kolejnej rebelii w 1850 r.
Zabytek ten został wpisany na Listę Światowego Dziedzictwa Kulturowego i Przyrodniczego UNESCO w 1979.

</doc>
<doc id="1709157" url="https://pl.wikipedia.org/wiki?curid=1709157" title="Swfdec">
Swfdec

Swfdec – biblioteka multimedialna służąca odtwarzaniu animacji, filmów wideo (przy wykorzystaniu biblioteki libavcodec) oraz stron internetowych stworzonych z wykorzystaniem technologii Adobe Flash.

</doc>
<doc id="1709160" url="https://pl.wikipedia.org/wiki?curid=1709160" title="Mermithida">
Mermithida



</doc>
<doc id="1709161" url="https://pl.wikipedia.org/wiki?curid=1709161" title="Gal (ujednoznacznienie)">
Gal (ujednoznacznienie)



</doc>
<doc id="1709164" url="https://pl.wikipedia.org/wiki?curid=1709164" title="Parafia św. Barbary w Głownie">
Parafia św. Barbary w Głownie

Parafia św. Barbary w Głownie – parafia rzymskokatolicka należąca do dekanatu Głowno diecezji łowickiej.
Erygowana 6 grudnia 1952 przez biskupa łódzkiego Michała Klepacza. Wcześniej była filią parafii w Dmosinie. Parafialny kościół św. Barbary został wybudowany w latach 1928–1936. W 2008 zostało wyremontowane wnętrze i elewacja świątyni.
Zasięg parafii.
Do parafii należą wierni mieszkający w Głownie (południowa część), Osinach i Piaskach Rudnickich.

</doc>
<doc id="1709166" url="https://pl.wikipedia.org/wiki?curid=1709166" title="Polygonatum officinale">
Polygonatum officinale



</doc>
<doc id="1709169" url="https://pl.wikipedia.org/wiki?curid=1709169" title="Georges Picquart">
Georges Picquart

Marie Georges Picquart (ur. 6 września 1854 w Strasburgu, zm. 19 stycznia 1914 w Amiens) – francuski oficer oraz minister wojny. Znany przede wszystkim ze związku z aferą Dreyfusa.
Major Picquart służył jako sprawozdawca podczas pierwszego procesu Alfreda Dreyfusa dla ministra wojny oraz szefa sztabu. 6 kwietnia 1896 r. awansował do stopnia podpułkownika. W tym samym roku, służąc jako szef sekcji we francuskim wywiadzie wojskowym, odkrył, że koronny dowód w sprawie Dreyfusa, jakim było pismo do ambasady niemieckiej przypisywane Dreyfusowi, okazało się dziełem majora Ferdinanda Walsina Esterhazy’ego. Generałowie, którzy zaznajomili się z odkryciem podpułkownika, próbowali skłonić go do zachowania sprawy w tajemnicy, lecz podpułkownik prowadził dalej śledztwo (sabotowane przez jego podwładnego, majora Henry’ego), co w konsekwencji spowodowało jego przeniesienie do garnizonu w Tunisie. Po procesie Émile’a Zoli, który bronił Dreyfusa w artykule "J’Accuse…!", Picquart został oskarżony o wymuszenie zeznań Esterhazy’ego. Oczekiwał na sąd wojskowy w czasie, gdy francuski Sąd Najwyższy rozpatrywał sprawę Dreyfusa.
Uniewinnienie Alfreda Dreyfusa w 1906 roku obejmowało również Picquarta, którego awansowano na stopień generała brygady. Od 24 października 1906 r. do 24 lipca 1909 r. był ministrem wojny w I gabinecie Georges Clemenceau. Zmarł wskutek obrażeń odniesionych po upadku z konia.

</doc>
<doc id="1709170" url="https://pl.wikipedia.org/wiki?curid=1709170" title="Parafia św. Jakuba Apostoła w Głownie">
Parafia św. Jakuba Apostoła w Głownie

Parafia św. Jakuba Apostoła w Głownie – rzymskokatolicka parafia należąca do dekanatu Głowno diecezji łowickiej.
Jest najstarszą w mieście parafią, została erygowana w 1649 przez arcybiskupa gnieźnieńskiego Macieja Łubieńskiego.
Obecna świątynia pochodzi z roku 1924, zbudowana według projektu architekta Wiesława Lisowskiego na miejscu starszej, zniszczonej w czasie I wojny światowej.
W 1995 proboszczem został ks. Stanisław Banach, Honorowy Obywatel Miasta Głowna i autor monografii parafialnej "Historia parafii św. Jakuba Apostoła w Głownie pontyfikatami proboszczów pisana".
Parafia obejmuje swoim zasięgiem część Głowna oraz wsie Albinów, Kadzielin, Kamień, Konarzew, Wola Zbrożkowa.

</doc>
<doc id="1709172" url="https://pl.wikipedia.org/wiki?curid=1709172" title="Güldendorf">
Güldendorf

Güldendorf – dzielnica w południowo-wschodniej części Frankfurtu nad Odrą, oddalona ponad 90 km od Berlina. Jej powierzchnia wynosi 2,8 km², zaś liczba mieszkańców – 959.
Nazwa.
Historycznie znane także jako "Cessonovo", "Cetzenow", "Tscheczczenow", "Czetzenow", "Zetzenow".
Na mapie topograficznej wydanej w 1947 roku przez Wojskowy Instytut Geograficzny Sztabu Generalnego Wojska Polskiego odnotowano wariantową nazwę w języku polskim w brzmieniu "Cieszonowo".

</doc>
<doc id="1709173" url="https://pl.wikipedia.org/wiki?curid=1709173" title="Jair Marinho">
Jair Marinho

Jair Marinho, właśc. Jair Marinho de Oliveira (ur. 17 lipca 1936 w Santo Antônio de Pádua, zm. 7 marca 2020 w Niterói) – piłkarz brazylijski grający na pozycji środkowego obrońcy.
Kariera klubowa.
Jair Marinho karierę piłkarską rozpoczął w 1956 roku we Fluminense FC, w którym grał do 1963 roku. Z Fluminense zdobył mistrzostwo Stanu Rio de Janeiro – Campeonato Carioca w 1959 oraz dwukrotnie Turniej Rio-São Paulo w 1957 i 1960 roku. W 1964 rok przeszedł do Portuguesy São Paulo, skąd przeszedł do Corinthians Paulista, gdzie grał w latach 1965-1967. Rok 1967 spędził w CR Vasco da Gama w którym skończył karierę. W 1970 roku powrócił na krótko na boisko w klubie Campo Grande Rio de Janeiro.
Kariera reprezentacyjna.
3 maja 1961 w Asunción Jair Marinho zadebiutował w reprezentacji Brazylii, w meczu przeciwko reprezentacji Paragwaju. W 1962 Jair Marinho de Oliveira pojechał z reprezentacją Brazylii do Chile na mistrzostwa świata, jednakże nie wystąpił w żadnym meczu. Ostatni raz w reprezentacji Jair Marinho zagrał w 12 maja 1962 w meczu przeciwko reprezentacji Walii w Rio de Janeiro. Łącznie w latach 1961–1962 rozegrał w barwach "canarinhos" 4 spotkania.

</doc>
<doc id="1709178" url="https://pl.wikipedia.org/wiki?curid=1709178" title="Rezerwat przyrody Las Jabłoniowy">
Rezerwat przyrody Las Jabłoniowy

Rezerwat przyrody Las Jabłoniowy – leśny rezerwat przyrody, położony w gminie Sulejów, w powiecie piotrkowskim, w województwie łódzkim. Znajduje się w Sulejowskim Parku Krajobrazowym wchodzącym w skład Zespołu Parków Krajobrazowych Województwa Łódzkiego. Stanowi obszar lasu o łącznej powierzchni 19,03 ha (akt powołujący podawał 19,04 ha).
Rezerwat został utworzony Zarządzeniem Ministra Ochrony Środowiska, Zasobów Naturalnych i Leśnictwa 12 listopada 1996 r. (MP nr 75/96, poz. 682).
Celem ochrony rezerwatu jest zachowanie ze względów naukowych, dydaktycznych i krajobrazowych ciągłości istnienia populacji dzikich gatunków drzew i krzewów owocowych, a w szczególności jabłoni leśnej i gruszy pospolitej, a także głogu. Populacje tych gatunków są dość stabilne, występują pod okapem drzewostanu sosnowego i dość dobrze się pod nim odnawiają. Poszczególne osobniki są dość zróżnicowane pod względem wysokości i grubości – niektóre dorastają do podstawy koron sosen. W drzewostanie rezerwatu występują również takie gatunki jak: dąb szypułkowy, brzoza brodawkowata, lipa drobnolistna, grab, dąb bezszypułkowy, osika i świerk. Poza wyżej wspomnianymi gatunkami występują tu również krzewy: porzeczka czerwona, agrest.
Na florę rezerwatu składa się ok. 80 gatunków roślin naczyniowych i 15 gatunków mszaków. Najciekawsze z nich to: gwiazdnica długolistna i wawrzynek wilczełyko.
Według obowiązującego planu ochrony ustanowionego w 2011 roku (zmienionego w 2014), obszar rezerwatu objęty jest ochroną czynną.

</doc>
<doc id="1709181" url="https://pl.wikipedia.org/wiki?curid=1709181" title="Parafia św. Maksymiliana Kolbego w Głownie">
Parafia św. Maksymiliana Kolbego w Głownie

Parafia św. Maksymiliana Kolbego w Głownie – rzymskokatolicka parafia należąca do dekanatu Głowno diecezji łowickiej.
Została wydzielona z parafii św. Jakuba w Głownie 1 września 1987 przez biskupa łódzkiego Władysława Ziółka.
Budowę świątyni rozpoczęto w 1984.
Do parafii należą: Antoniew, Bronisławów, Głowno (część), Karasica, Ziewanice (część).

</doc>
<doc id="1709188" url="https://pl.wikipedia.org/wiki?curid=1709188" title="Lossow (Frankfurt nad Odrą)">
Lossow (Frankfurt nad Odrą)

Lossow - dzielnica w południowo-wschodniej części Frankfurtu nad Odrą, oddalona około 102 km od Berlina. Jej powierzchnia wynosi 0,7 km², zaś liczba mieszkańców - 540. Przeważają tereny o charakterze rolniczym.
Pierwszy raz wzmiankowana w 1290 pod nazwą "Otto de Lossowe". Przez wschodnią część Lossow biegnie droga krajowa B 212.
19 czerwca 1999 straż pożarna z Lossow i polskiej Cybinki podpisały umowę o wzajemnej pomocy.
Na mapie topograficznej wydanej w 1947 roku przez Wojskowy Instytut Geograficzny Sztabu Generalnego Wojska Polskiego odnotowano wariantową nazwę w języku polskim w brzmieniu "Łosowo".

</doc>
<doc id="1709189" url="https://pl.wikipedia.org/wiki?curid=1709189" title="Umrzeć powtórnie">
Umrzeć powtórnie

Umrzeć powtórnie (ang. "Dead Again") – amerykański film z 1991 roku w reżyserii Kennetha Branagha.
Opis fabuły.
Detektyw Mike Church jest jednym z najlepszych ludzi w swoim fachu w Los Angeles. Ostatnio przeżywa złą passę. Z ochotą przyjmuje zlecenie od znajomego księdza. W kościelnym domu dziecka zjawiła się tajemnicza kobieta, która nic nie mówi, ma amnezję i cierpi na koszmary senne. Mike przyjmuje zadanie. Zatrudnia hipnotyzera Franklyna Madsona. Podczas sesji kobieta cofa się pamięcią do lat czterdziestych XX wieku. Twierdzi, że w 1948 była żoną Romana Staussa, który został skazany na śmierć za... zabójstwo żony. Wkrótce na jaw wychodzą kolejne tajemnice. Zagadka się zaczyna komplikować.

</doc>
<doc id="1709190" url="https://pl.wikipedia.org/wiki?curid=1709190" title="Dominique Riquet">
Dominique Riquet

Dominique Riquet (ur. 18 września 1946 w Valenciennes) – francuski lekarz i polityk, mer Valenciennes, eurodeputowany VII, VIII i IX kadencji.
Życiorys.
Z wykształcenia lekarz, specjalista w zakresie chirurgii i urologii.
Od 1989 blisko współpracował z Jean-Louisem Borloo. W 1989 i 1995 był przez niego powoływany na stanowisko pierwszego zastępcy burmistrza Valenciennes. Gdy Jean-Louis Borloo objął stanowisko ministerialne, Dominique Riquet zastąpił go na urzędzie mera. W 2008 skutecznie ubiegał się o reelekcję, zajmując to stanowisko do 2012.
Razem ze swoim poprzednikiem przystąpił też do Partii Radykalnej, działając jednocześnie w Unii na rzecz Ruchu Ludowego. Był także radnym regionu Nord-Pas-de-Calais, objął kierownictwo frakcji radnych UMP.
W 2009 Dominique Riquet został liderem jednej z regionalnych list ludowców do Parlamentu Europejskiego, uzyskując w tym samym roku mandat eurodeputowanego VII kadencji. Utrzymał go również w 2014, kandydując z ramienia koalicji centrystów. Dołączył do Ruchu Radykalnego, Społecznego i Liberalnego. Z jego rekomendacji w 2019 otrzymał mandatowe miejsce na liście zorganizowanej wokół prezydenckiego ugrupowania LREM, z powodzeniem w konsekwencji ubiegając się o reelekcję w kolejnych wyborach europejskich.

</doc>
<doc id="1709192" url="https://pl.wikipedia.org/wiki?curid=1709192" title="Bitwa pod Ujściem">
Bitwa pod Ujściem



</doc>
<doc id="1709195" url="https://pl.wikipedia.org/wiki?curid=1709195" title="Ahmed Mahour Bacha">
Ahmed Mahour Bacha

Ahmed Mahour Bacha (ur. 16 czerwca 1961) – algierski lekkoatleta, który specjalizował się w rzucie oszczepem.
Dwukrotny medalista mistrzostw Afryki - w 1984 zdobył brąz, a rok później wywalczył złoty medal. Wielokrotny mistrz Algierii. Rekord życiowy: stary model oszczepu – 80,04 (15 sierpnia 1985, Kair); nowy model oszczepu – 70,20 (7 sierpnia 1986, Tunis), wynik ten jest aktualnym rekordem Algierii.

</doc>
<doc id="1709198" url="https://pl.wikipedia.org/wiki?curid=1709198" title="Manuel Pellegrina">
Manuel Pellegrina

Manuel Gregorio Pellegrina (29 listopada 1919 - 23 listopada 1992) - piłkarz argentyński noszący przydomek "El Payo", napastnik.
Urodzony w Córdobie Pellegrina w piłkę zaczął grać w miejscowym klubie "Club Lavalle". Zawodową karierę piłkarską rozpoczął w 1938 roku w klubie Estudiantes La Plata. Jako piłkarz klubu Estudiantes La Plata wziął udział w turnieju Copa América 1945, gdzie Argentyna zdobyła tytuł mistrza Ameryki Południowej. Pellegrina zagrał tylko w meczu z Ekwadorem, gdzie zdobył jedną bramkę.
W Estudiantes La Plata Pellegrina grał do momentu spadku do drugiej ligi w 1952 roku, po którym razem z Ricardo Infante przeszedł do klubu CA Huracán. W 1954 roku ponownie był piłkarzem Estudiantes, w którym występował do 1956 roku. Na koniec kariery w latach 1957-1961 grał w trzecioligowym wtedy klubie Defensores de Cambaceres Ensenada.
Dla klubu Estudiantes Pellegrina zdobył 234 bramki w 489 meczach i jest najlepszym strzelcem w historii klubu. Pellegrina, jako zdobywca 231 bramek w 490 meczach, zajmuje czwarte miejsce w tabeli wszech czasów pierwszej ligi argentyńskiej.
W latach 1942-1945 rozegrał 4 mecze w reprezentacji Argentyny.
Pellegrina zmarł 23 listopada 1992 roku w La Plata z powodu zapalenia płuc.

</doc>
<doc id="1709199" url="https://pl.wikipedia.org/wiki?curid=1709199" title="Mehendi">
Mehendi

Mehendi, mehndi – popularny zwłaszcza w Indiach oraz krajach afrykańskich i azjatyckich zwyczaj dekorowania dłoni i stóp kobiety wzorem ze sproszkowanych liści henny ("Lawsonia inermis"). Stanowi bardzo popularny element hinduskiej ceremonii ślubnej, czerwonawy kolor henny ma przynieść szczęście w małżeństwie. W Indiach istnieje przesąd, że im ciemniejszy kolor mehendi panny młodej, tym szczęśliwsze będzie jej małżeństwo. Ozdabianie się henną ma miejsce również przy okazji świąt czy kobiecych spotkań. Wzory często przedstawiają ważne i symboliczne motywy, np. hinduistyczne bóstwa albo lampę w przypadku zdobień u muzułmanek związanych ze świętem Eid.
Historia.
Zwyczaj ozdabiania henną dłoni panny młodej powstał przed tysiącami lat w Afryce Północnej i wraz z islamem rozpowszechnił się również na inne kraje muzułmańskie. W Indiach pojawił się dopiero w XII w. i zyskał popularność pod rządami mogolskimi.
Wzory stały się bardziej skomplikowane i wyrafinowane, lecz w obecnie stosowanej postaci powstały dopiero w XX w.

</doc>
<doc id="1709202" url="https://pl.wikipedia.org/wiki?curid=1709202" title="Ród Hojo">
Ród Hojo



</doc>
<doc id="1709204" url="https://pl.wikipedia.org/wiki?curid=1709204" title="Dequinha">
Dequinha

Dequinha, właśc. José Mendonça dos Santos (ur. 19 marca 1928 w Mossoró, zm. 23 lipca 1997 w Aracaju) – brazylijski piłkarz, występujący na pozycji ofensywnego pomocnika.
Kariera klubowa.
Karierę piłkarską Dequinha zaczął w klubie Atletico Mossoró w 1946 roku. W 1947 przeszedł do ABC Natal. W klubie z Natal grał do 1948 roku. Rok 1949 spędził w lokalnym rywalu Américe, z którą zdobył mistrzostwo Stanu Rio Grande do Norte – Campeonato Potiguar. W 1950 przeszedł do CR Flamengo i grał w nim do 1959 roku. Z Flamengo trzykrotnie zdobył mistrzostwo Stanu Rio de Janeiro - Campeonato Carioca w 1953, 1954 i 1955 roku. Ostatnim etapem kariery była Campo Grande Rio de Janeiro, gdzie zakończył karierę w 1962 roku.
Kariera reprezentacyjna.
W reprezentacji Brazylii Dequinha zadebiutował 18 maja 1955 w meczu z reprezentacją Chile. Rok wcześniej w 1954 roku Dequinha był członkiem kadry na mistrzostwa świata w Szwajcarii, na których Brazylia odpadła w ćwierćfinale z reprezentacją Węgier. Dequinha nie zagrał w żadnym meczu turnieju. 9 maja 1956 Dequinha zagrał w meczu z reprezentacją Anglii i był to jego ostatni mecz w reprezentacji. Łącznie zagrał w barwach "canarinhos" 7 meczów.

</doc>
<doc id="1709206" url="https://pl.wikipedia.org/wiki?curid=1709206" title="Lebuser Vorstadt">
Lebuser Vorstadt

Lebuser Vorstadt – dzielnica w północno-wschodniej części Frankfurtu nad Odrą, oddalona około 85 km od Berlina. Jej powierzchnia wynosi 320 ha, zaś liczba mieszkańców – 3427.
W skład dzielnicy wchodzą osiedla:
Demografia.
Źródło: 

</doc>
<doc id="1709207" url="https://pl.wikipedia.org/wiki?curid=1709207" title="Biegun ziemski">
Biegun ziemski

Biegun ziemski – jeden z dwóch punktów na powierzchni Ziemi, przez które przechodzi jej oś obrotu. Punkty te, określane jako: biegun północny i biegun południowy, są najbardziej oddalone od równika, zbiegają się w nich wszystkie południki, a wartość szerokości geograficznej wynosi 90°. 
Siły pływowe Księżyca i Słońca stale powodują niewielkie zmiany położenia osi obrotu Ziemi. Faktyczny biegun ziemski z biegiem czasu kreśli więc na powierzchni skomplikowane figury, zbliżone do okręgów o promieniu kilku metrów. Daje się w tych krzywych wyraźnie zauważyć zmiany położenia w cyklu rocznym, przy czym wielkość kreślonych krzywych zmniejsza się i wzrasta w cyklu ok. 5–6 lat. Dlatego np. ziemski północny biegun geograficzny określa się jako umowny punkt bliski średniemu położeniu bieguna północnego wyznaczonemu z wieloletnich obserwacji. Analogicznie jest z biegunem południowym.
Dokładne dane o zmianach położenia bieguna północnego publikuje International Earth Rotation Service (IERS), mające swoją siedzibę w Obserwatorium paryskim.
(Wykresy poniżej sporządzone są w sekundach łuku (ang. "mas") odpowiadających ok. 3,3 cm): 

</doc>
<doc id="1709208" url="https://pl.wikipedia.org/wiki?curid=1709208" title="Walter Snelling">
Walter Snelling

Walter Otheman Snelling (ur. 13 grudnia 1880 w Waszyngtonie, zm. 10 września 1965 w Allentown) – amerykański chemik oraz ekspert w zakresie materiałów wybuchowych, odkrywca propanu a także pionier w dziedzinie LPG. Laureat "Edward Longstreth Medal".
Nagrody.
W 1962 otrzymał "Edward Longstreth Medal" za całokształt osiągnięć.

</doc>
<doc id="1709213" url="https://pl.wikipedia.org/wiki?curid=1709213" title="Cmentarz jeńców radzieckich w Zambrowie">
Cmentarz jeńców radzieckich w Zambrowie

Cmentarz jeńców radzieckich w Zambrowie – położony przy ul. Mazowieckiej; urządzony na planie prostokąta o pow. ok. 1 ha. Cmentarz wpisany do rejestru zabytków (nr A-423/91).
Cmentarz powstał w XIX w. jako prawosławna nekropolia rosyjskiego garnizonu wojskowego. W tym okresie wybudowano na nim drewnianą kaplicę oraz wiele pomników nagrobnych. W dwudziestoleciu międzywojennym zdewastowany i zapomniany. W okresie II wojny światowej (po 1941 r.) wykorzystywany jako miejsce pochówku zmarłych czerwonoarmistów z miejscowego obozu jenieckiego.
Nekropolia gruntownie została przebudowana i uporządkowana w początku lat 60. Groby zostały umieszczone w dwunastu symetrycznych kwaterach. Główna aleja cmentarza prowadziła do pomnika umiejscowionego na osi wejścia, zwieńczonego gwiazdą pięciopromienną. Na pomniku znajdował się napis:
 Wówczas też na cmentarzu złożono szczątki 53 żołnierzy Armii Czerwonej z 3 Armii 2 Frontu Białoruskiego, którzy zginęli w walkach o miasto w sierpniu 1944 r., pierwotnie pochowanych na skwerze w pobliżu ul. Kościelnej i Kościuszki.
W latach 90. na cmentarzu ustawiono pomnik Armii Czerwonej, usunięty z centrum miasta. W tej samej dekadzie na cmentarzu w dwóch bezimiennych mogiłach pochowano prochy dowódców i kursantów szkoły lotniczej 86 dywizji strzelców Armii Czerwonej poległych w czerwcu 1941 roku.
W 2010 r. dotychczasowy pomnik został wyburzony, a na jego miejscu wzniesiono niższy obelisk o wysokości 2,9 metra. Jego cokół obłożony został płytami granitowymi i zwieńczony czerwoną gwiazdą. U stóp pomnika wmurowano tablicę upamiętniającą pochowanych na nekropolii. Dwanaście dotychczasowych kwater grobowych, połączono w dwie umiejscowione po obu stronach pomnika. Inwestycja została sfinansowana przez Radę Ochrony Pamięci Walki i Męczeństwa, Podlaski Urząd Wojewódzki i Urząd Miasta Zambrów.

</doc>
<doc id="1709215" url="https://pl.wikipedia.org/wiki?curid=1709215" title="Wieża Bismarcka we Frankfurcie nad Odrą">
Wieża Bismarcka we Frankfurcie nad Odrą



</doc>
<doc id="1709218" url="https://pl.wikipedia.org/wiki?curid=1709218" title="Manuel Pelegrina">
Manuel Pelegrina



</doc>
<doc id="1709220" url="https://pl.wikipedia.org/wiki?curid=1709220" title="Reach (album Eyes Set to Kill)">
Reach (album Eyes Set to Kill)

Reach – debiutancki album studyjny zespołu Eyes Set to Kill, wydany 19 lutego 2008 roku. Znajdują się na nim trzy piosenki z minialbumu pt. "When Silence Is Broken, the Night Is Torn". Są nimi: „Darling”, „Liar in the Glass” i „Young Blood Spills Tonight”. Zostały one nagrane ponownie po odejściu wokalistki Lindsey Vogt, tak samo jak trzy inne piosenki, które również znalazły się na tym albumie, lecz pod innymi nazwami. Są nimi: „Give You My All” nosząca wcześniej nazwę „Beauty Through Broken Glass”, „Into the Night” pod wcześniejszą nazwą „Keeps Oxygen” i „Only Holding On” nazywającą się wcześniej „Our Hearts”.
Lista utworów.
Źródło.

</doc>
<doc id="1709221" url="https://pl.wikipedia.org/wiki?curid=1709221" title="Manuel Gregorio Pellegrina">
Manuel Gregorio Pellegrina



</doc>
<doc id="1709223" url="https://pl.wikipedia.org/wiki?curid=1709223" title="Kościół Niepokalanego Poczęcia Najświętszej Maryi Panny w Policach">
Kościół Niepokalanego Poczęcia Najświętszej Maryi Panny w Policach

Kościół Niepokalanego Poczęcia Najświętszej Maryi Panny w Policach – to współczesny kościół Mariacki Polic zlokalizowany przy ulicy Wojska Polskiego (Parafia rzymskokatolicka Niepokalanego Poczęcia NMP przy ulicy Mazurskiej 1).
Historia i architektura.
Zbudowany w 1894 roku, w okresie wprowadzania gruntownych zmian w architekturze miasta. Zastąpił dawny gotycki kościół Mariacki z XIII wieku, znajdujący się do XIX wieku na Rynku Starego Miasta. Ponad 60-metrowa wieża stanowi charakterystyczny element panoramy starówki.
W czasie II wojny światowej został zniszczony dach, a wnętrze ogołocono. Po wojnie dach odbudowano. Odnaleziono też u rodziny Ostrowskich mieszkających przed i po wojnie w Policach pozostawione przez Niemców szaty i naczynia liturgiczne. 8 grudnia 1951 roku erygowano parafię pw. Niepokalanego Poczęcia Najświętszej Maryi Panny. W latach 70. XX w. kościół ponownie wymalowano i odnowiono, założono też w oknach nawy bocznej witraże i wyremontowano wieżę kościelną. Artysta Kazimierz Bieńkowski położył sgraffito w prezbiterium i nawie. W 1972 r. zbudowano plebanię, a w 1976 klasztorek. W 1981 roku założono nowe organy. Od 1996 roku w kościele odbywały się koncerty Polickich Dni Muzyki „Cecyliada”.
Kościół wraz z przykościelnym cmentarzem są wpisane do rejestru zabytków (nr rej.: A-58 z 23.03.2001).
Odpust parafialny odbywa się 8 grudnia.
Posługa duszpasterska.
Proboszczowie parafii Niepokalanego Poczęcia NMP:

</doc>
<doc id="1709224" url="https://pl.wikipedia.org/wiki?curid=1709224" title="Manuel Gregorio Pelegrina">
Manuel Gregorio Pelegrina



</doc>
<doc id="1709225" url="https://pl.wikipedia.org/wiki?curid=1709225" title="Kościół Niepokalanego Poczęcia NMP w Policach">
Kościół Niepokalanego Poczęcia NMP w Policach



</doc>
<doc id="1709227" url="https://pl.wikipedia.org/wiki?curid=1709227" title="Wieża Bismarcka we Frankfurcie nad Odrą (Booßen)">
Wieża Bismarcka we Frankfurcie nad Odrą (Booßen)

Wieża Bismarcka we Frankfurcie nad Odrą – wieża widokowa we Frankfurcie nad Odrą, w dzielnicy Booßen.
Została wzniesiona na wzgórzu Großer Kapberg () z inicjatywy arystokratycznej rodziny Schulz. Jej uroczyste otwarcie nastąpiło około 1915.
Fundamenty wieży mają kształt kwadratu o wymiarach 4 m na 4 m. Wysokość wieży wynosi 10 m.

</doc>
<doc id="1709228" url="https://pl.wikipedia.org/wiki?curid=1709228" title="Gmina Zakrzów (ujednoznacznienie)">
Gmina Zakrzów (ujednoznacznienie)



</doc>
<doc id="1709229" url="https://pl.wikipedia.org/wiki?curid=1709229" title="Freski Giotta w bazylice św. Franciszka w Asyżu">
Freski Giotta w bazylice św. Franciszka w Asyżu

Freski Giotta w bazylice św. Franciszka w Asyżu – szereg malowideł ściennych przypisywanych średniowiecznemu malarzowi włoskiemu Giotto di Bondone znajdujących się w górnym kościele asysykiej bazyliki dedykowanej św. Franciszkowi z Asyżu, powstałych pod koniec XIII wieku.
Freski w górnym kościele.
Bazylika Świętego Franciszka w Asyżu została zbudowana w XIII-wieku i poświęcona św. Franciszkowi z Asyżu. Budowla ma dwupoziomowy układ, a każda z dwóch części stanowi osobną świątynię. W 1275 roku rozpoczęto prace nad malowidłami ozdabiającymi tzw. górny kościół. Pierwsze freski namalowano na sklepieniu nad ołtarzem głównym. Były to cztery malowidła przedstawiające doktorów Kościoła autorstwa, związanego z ruchem franciszkańskim, Giotta di Bondone. Postacie zostały przedstawione podczas dyktowania lub czytania diakonom i umieszczone w osobnych segmentach sklepienia, oddzielonych od siebie pasami dekoracyjnego ornamentu o motywach geometrycznych i kwiatowych. Wszyscy czterej siedzą na tronach ozdobionych kolorowymi kamieniami i szkiełkami.
W późniejszych latach w górnym kościele powstały także liczne prace innych autorów, m.in.
Giotto wraz z innym artystą – Memmo da Filippuccio – są autorami fresków: "Opłakiwanie Chrystusa", "Św. Franciszek i św. Klara", "Odmowa błogosławieństwa Ezawowi" i "Izaak błogosławiący Jakuba". Zdobią one ścianę trzeciego przęsła i przedstawiają patriarchę Izaaka. Na pierwszym malowidle Izaak leży na łożu, wokół jego głowy widoczna jest złota aureola. Jego oczy są półprzymknięte, co nawiązuje do ślepoty starca w momencie udzielania ojcowskiego błogosławieństwa. Przy łożu stoi jego pierworodny syn Ezaw. Giotto w sposób bardzo plastyczny przedstawił starszego syna, zwłaszcza jego szatę, na której widoczna jest gra świateł i cieni. Za Ezawem stoi Rebeka, żona Izaaka. Umieszczenie jej z tyłu ma podkreślać wrażenie przestrzenności fresku. Jej zafrasowany wyraz twarzy wskazuje na niepewność co do sukcesu szykowanego podstępu. Drugi fresk jest bardzo zniszczony. Najlepiej zachowana jest głowa Jakuba w aureoli oraz część baraniej skóry którą przywdział, aby przypominała owłosienie brata.
Freski w górnym kościele, górne partie nawy:
Cykl fresków "Sceny z życia św. Franciszka".
Sposób malowania wszystkich fresków stanowi nowatorskie rozwiązanie samego Giotta. Przed nim malowidła tego typu były tworzone techniką zwaną "pontata". On zastosował inną – "giornate", polegającą na przeniesieniu rysunku z papieru na specjalnie przygotowaną ścianę. Tam rysunek zabarwiał się na czerwono i powstawała tzw. synopia. Przygotowana ściana była następnie moczona, a malarz nakładał ostateczny kolor. Wielkość przygotowanej powierzchni zależała od tego, jaki fragment malarz chciał ukończyć w ciągu jednego dnia. Największy i najważniejszy w świątyni cykl fresków pt. "Święty Franciszek w Asyżu" był malowany przez 564 dni. Oryginalność fresków polegała również na przedstawieniu postaci w przestrzennej kompozycji. Przykładem zastosowania perspektywy są freski: "Kazanie do Honoriusza III i kardynałów", "Modlitwa przed cudownym krucyfiksem" i "Hołd prostego człowieka". Elementy dodatkowe jak domy i drzewa mają swoje przeznaczenie i nie stanowią jedynie tła, tak jak dotychczas w innych dziełach malarstwa tablicowego. Tło nie jest utrzymane w kolorze złotym, lecz w naturalnych odcieniach. Postać Franciszka nie została wyidealizowana, świętego przedstawiono jako zwykłego człowieka, żyjącego wśród innych śmiertelników.
W dolnych partiach nawy górnego kościoła znajduje się cykl dwudziestu ośmiu scen autorstwa Giotta, połączony w grupy po trzy lub cztery. Ich data powstania określana jest na lata 1291– 1294. Freski zostały namalowane na przęsłach, na trzech kwadratowych polach, oddzielonych od siebie żłobionymi kolumnami. Pod freskami zostały namalowane draperie o geometrycznych wzorach. Cykl przedstawia sceny z życia św. Franciszka w Asyżu. Freski mimo ukazywania pojedynczych epizodów, stanowią monumentalną całość kompozycyjną i tematycznie są związane ze Starym i Nowym Testamentem. Przedstawione życie Franciszka zostało ukazane jako naśladownictwo życia Chrystusa i oglądane w odpowiedniej kolejności ukazuje prawdziwe swoje przesłanie. Wszystkich fresków jest łącznie 46.
Freski w dolnych partiach nawy:
1. "Hołd prostego człowieka"
2. "Ofiarowanie płaszcza ubogiemu rycerzowi"
3. "Sen o zbrojach w pałacu"
Pierwsze trzy freski to jedne z najwcześniej namalowanych malowideł z cyklu życia Franciszka. Widoczna jest na nich, nie do końca jeszcze udana, próba odtworzenia przestrzeni. Głównie na fresku drugim, gdzie Giotto przedstawi dwa równoległe plany. Na środku fresku w centralnym punkcie znajduje się głowa Franciszka w aureoli. Po prawej stronie malarz ukazał średniowieczny Asyż z trójwymiarowo i perspektywicznie zaznaczoną zabudową. Tło fresku przypomina krajobraz Umbrii. Po lewej stronie znajduje się masywna, trójwymiarowa postać biedaka przyjmującego szatę. Jego twarz ma jeszcze tradycyjną średniowieczną stylizację. Na pierwszym fresku młody Franciszek namalowany został jeszcze bez tonsury.
4. "Modlitwa w San Damiano" ("Modlitwa przed cudownym krucyfiksem")
5. "Wyrzeczenie się dóbr ziemskich"
6. "Sen papieża Innocentego III"
Trzy powyższe freski ukazują Franciszka w chwili nawracania. Malowidło "Wyrzeczenie się dóbr ziemskich" obrazuje moment kulminacyjny. Franciszek zdejmuje szaty i odrzuca dostatnie życie zapewnione przez bogatego ojca Bernardone, przyjmując nędzne życie i Boga za ojca. Święty jest jedyną nagą osobą wśród zebranych i spogląda w górę wznosząc ręce. Gest oddającego się Bogu jest przyjmowany przez Najwyższego poprzez widoczną w chmurach wyciągniętą rękę Wszechmogącego. Prawdopodobnie postać Boga miała być namalowana w pełnym kształcie. Obraz wyraźnie dzieli się na dwie części. Po lewej skupiona jest grupa biskupów i kleryków w tradycyjnych nakryciach głowy. Stoją oni za ojcem Franciszka, został ukazany w chwili po usłyszeniu decyzji syna, z wyrazem wzburzenia na twarzy. Postać koło niego trzyma go za rękę, powstrzymując od siłowego wyrażenia gniewu.
7. "Zatwierdzenie reguły"
8. "Św. Franciszek na wozie ognistym"
9. "Widzenie tronów niebieskich"
Na fresku nr 7 Franciszek uzyskuje błogosławieństwo papieża, przez co staje się biblijnym Eliaszem, widocznym na kolejnym fresku pt. "Św. Franciszek na wozie ognistym". Dzięki temu przybliża się do Bożej chwały, co zostało uwidocznione na fresku dziewiątym. Scena z "Zatwierdzenia reguły" jest ukazana w zamkniętej przestrzeni z zachowaniem zasad perspektywy.
10. "Wypędzenie demonów z Arezzo"
11. "Próba ognia przed sułtanem"
12. "Święty Franciszek w ekstazie"
13. "Żłóbek w Greccio"
Cztery freski (10–14) znajdują się w jednej nawie północnej. Św. Franciszek nabiera siły po modlitwie do Boga ("Święty Franciszek w ekstazie"), którego cielesność widoczna jest na fresku nr 13. Uduchowiony Franciszek przywraca pokój w Arezzo (10) i nawraca niewiernych (12). W tle fresku nr 10 Giotto namalował miasto, tak jak wyglądało za czasów malarza. "Jasełka w Greccio" stanowią przykład zastosowania nowatorskiej przestrzeni kompozycji. Perspektywę tworzą: przechylający się w stronę nawy krzyż oraz schody wiodące na ambonę.
14. "Cud ze źródłem"
15. "Kazanie do ptaków"
Dwa powyższe freski znajdują się w nawie głównej, pomiędzy ścianą południową a północną.
16. "Śmierć rycerza z Celano"
17. "Kazanie do Honoriusza III i kardynałów"
18. "Św. Franciszek na kapitule w Arles"
19. "Stygmatyzacja św. Franciszka"
Cztery kolejne (16–19) ukazują Franciszka, jego posłannictwo, głoszenie wiary i stygmaty. Święty, ujęty frontalnie, zostaje upodobniony do Jezusa. Na głowie ma charakterystyczną wystrzyżoną tonsurę.
20. "Śmierć św. Franciszka"
21. "Widzenie śmierci św. Franciszka"
22. "Sprawdzenie stygmatów"
Następne trzy grupy fresków opowiadają o śmierci Franciszka i jego związku duchowym z Chrystusem, zaznaczonym stygmatami.
23. "Opłakiwanie przez św. Klarę"
24. "Kanonizacja św. Franciszka"
25. "Widzenie Grzegorza IX"
Trzy kolejne freski przedstawiają cuda świętości, jakie dokonał Franciszek, i które zostały potwierdzone przez Kościół.
26. "Uzdrowienie Jana z Leridy"
27. "Spowiedź wskrzeszonej kobiety"
28. "Uwolnienie Piotra z Asyżu"
Część historyków sztuki kwestionuje Giotta jako autora cyklu fresków poświęconemu św. Franciszkowi. Pierwszym z powodów do takiej myśli jest brak źródeł z okresu ich powstania, które wspominałyby o freskach i ich autorach. Po raz pierwszy zostały wymienione przez Riccobalda Ferrarese w dziele "Compilatio Chronologica" z 1312 roku. O autorstwie Giotta mówi dopiero Giorgio Vasari w monografii "Żywot najsławniejszych malarzy..." z 1568 roku. Drugim powodem są różnice stylistyczne pomiędzy cyklem w Asyżu a np. malowidłami w kaplicy Scrovegnich w Padwie, których autorstwo Giotta jest niepodważalne. Część badaczy uważa, że cykl z górnego kościoła został wykonany przez anonimowego, samodzielnego mistrza. Kolejne rozbieżności wśród ekspertów budzą kwestie relacji artystycznych pomiędzy tym anonimowym artystą a Giottem.

</doc>
<doc id="1709234" url="https://pl.wikipedia.org/wiki?curid=1709234" title="Mapa z Hereford">
Mapa z Hereford

Mapa z Hereford – średniowieczna mapa świata (tzw. mappa mundi) stworzona około 1300 roku w schemacie
O i T ("orbis terrae" – koło świata). Autorstwo przypisywane jest "Richardowi z Haldingham i Lafford".
W roku 2007 została wpisana na listę UNESCO "Pamięć Świata".
Charakterystyka.
Namalowana na pergaminie z cielęcej skóry, o wymiarach 158/138 cm, przy użyciu czarnego atramentu 
i kolorowych barwników. W centrum mapy znajduje się Jerozolima, wschód został umieszczony na górze, gdzie przedstawiono Ogród Edenu.
Nazwy kontynentów Europa i Afryka zostały prawdopodobnie pomyłkowo zamienione (Europa została podpisana jako Afryka, analogicznie Afryka została opisana błędnie). Mapa została oparta na starszych źródłach, jest dość podobna do mapy z Ebstorf, mapy Psaltera i mapy Sawleya. W trakcie jej tworzenia autor nie dysponował pełnym poziomem wiedzy geograficznej jemu współczesnych.
Mapa z Hereford jest największą zachowaną średniowieczną mapą, przechowywana jest przez Katedrę w Hereford w Anglii.

</doc>
<doc id="1709237" url="https://pl.wikipedia.org/wiki?curid=1709237" title="Odette Mistoul">
Odette Mistoul

Odette Mistoul (ur. 22 lutego 1959) – gabońska lekkoatletka, która specjalizowała się w pchnięciu kulą.
W roku 1984 uczestniczyła w igrzyskach olimpijskich, które odbywały się w Los Angeles. W konkursie pchnięcia kulą z wynikiem 14,59 zajęła ostatnie, trzynaste, miejsce. Bez powodzenia startowała w mistrzostwach świata w Helsinkach (1983). Czterokrotna medalistka mistrzostw Afryki - w swoim dorobku ma trzy złota i jeden brąz. Rekord życiowy: 15,51 (15 lipca 1984, Rabat).

</doc>
<doc id="1709240" url="https://pl.wikipedia.org/wiki?curid=1709240" title="Mosese Rauluni">
Mosese Rauluni

Mosese Rauluni (ur. 27 czerwca 1975 w Suvie) - były rugbysta fidżyjski, reprezentant kraju, uczestnik Pucharu Świata w 1999, 2003 i 2007 roku. Ostatnio występował w angielskim Saracens na pozycji łącznika młyna.
Kariera klubowa.
Rauluni wychowywał się w australijskim Brisbane. Podobnie jak jego starszy brat Jacob postanowił związać swoje życie z rugby, dlatego naturalnym krokiem okazał się klub Brisbane Easts. W zespole tym występował aż do 2003 roku, po którego zakończeniu przeniósł się do Watford w Anglii, do klubu Saracens. Saracenów reprezentuje do dzisiaj rywalizując o miejsce w składzie z Neilem de Kock. Kontuzja, jaką odniósł w czerwcu 2010 roku zmusiła go do przedwczesnego zakończenia kariery.
Kariera reprezentacyjna.
Rauluni występował w młodzieżówce (do lat 19) Australii w latach 1993-1994, jednak zdecydował się, podobnie jak brat, reprezentować dorosłą reprezentację Fidżi. Swój debiut zaliczył w meczu przeciwko New Zealand Māori, który odbył się 1 listopada 1996 roku. W roku 1997 wystąpił w spotkaniach przeciw Tonga, Wyspom Cooka i Samoa oraz dwóm zespołom niebędącym reprezentacjami. W kolejnym roku zaliczył występ przeciw Australii.
Mosese Rauluni powrócił do reprezentacji po niemal rocznej przerwie w sierpniu 1999 roku - w efekcie tych spotkań został powołany do kadry na Puchar Świata w 1999 roku, gdzie zagrał w dwóch spotkaniach. Pomimo ponad dwuletniej przerwy w powołaniach w latach 2001-2003, Rauluni ponownie znalazł się w drużynie jadącej na finały Pucharu Świata w 2003 roku. Podczas australijskiego mundialu Rauluni wystąpił we wszystkich czterech spotkaniach reprezentacji. W 2004 roku Fidżyjczyk został powołany do zespołu Pacific Islanders - projektu, który prócz jego rodaków, skupiał także zawodników z Samoa i Tonga. Wystąpił wówczas w podstawowym składzie we wszystkich trzech spotkaniach: przeciw Australii, Nowej Zelandii i Południowej Afryce.
Począwszy od 2004 roku Rauluni był kapitanem reprezentacji Fidżi - to do jego „obowiązków” należało wówczas prowadzenie "Cibi" - tańca wojennego, wykonywanego przez fidżyjskich rugbystów przed rozpoczęciem zmagań sportowych. Również na czas Pucharu Świata w 2007 roku, który odbywał się we Francji Rauluni został mianowany kapitanem. Wówczas drużyna pod jego wodzą wyszła z pięciozespołowej grupy, pokonując po drodze Japonię, Tonga i Walię, a ulegając jedynie Australijczykom. W ćwierćfinale imprezy trafili na zespół Południowej Afryki, późniejszych zwycięzców całych mistrzostw. Pomimo porażki z drużyną z Afryki turniej został uznany za udany, a sam Rauluni został graczem roku 2007 na Fidżi. Po mistrzostwach, w czerwcu 2008 roku, Mosese rozegrał jeszcze trzy spotkania w ramach Pucharu Narodów Pacyfiku (przeciw "Manu Samoa", NZ Māori i Australii A), podczas których zdobył jedno z czterech przyłożeń w swojej długiej międzynarodowej karierze. W listopadzie 2008 roku Rauluni został kapitanem Pacific Islanders na tournée po Europie Zachodniej. To on prowadził "siva tau" i cały zespół "Wyspiarzy" w meczach z Anglią i Francją. Zaliczył również spotkanie z Włochami.
Łącznie, Mosese Rauluni wystąpił w 44 meczach "Palm" (w tym 19 razy jako kapitan), w których zdobył 20 punktów. Należy również pamiętać o 9 występach (dwukrotnie jako kapitan) pod szyldem Pacific Islanders.
Podczas Pucharu Świata w 2011 roku Rauluni pełnił funkcję jednego z asystentów trenera reprezentacji Fidżi.

</doc>
<doc id="1709242" url="https://pl.wikipedia.org/wiki?curid=1709242" title="Cardioglossa gracilis">
Cardioglossa gracilis

Cardioglossa gracilis − gatunek afrykańskiego płaza.
Nazwa.
Łaciński epitet gatunkowy nazwy tego kręgowca − "gracilis" − oznacza m.in. "smukły".
Występowanie.
Północna część Gabonu, Gwinea Równikowa, większa część północnego Konga, niewielki obszar Demokratycznej Republiki Konga, południowowschodnia Republika Środkowoafrykańska, południowy Kamerun, niewielki obszar południowowschodniej Nigerii. Obecność zwierzęcia w Kongu nie jest pewna.
Zasiedla nizinne, jak i niższe górskie wilgotne lasy. Dobrze radzi sobie w środowisku zdegradowanym. Zamieszkuje dojrzałe lasy wtórne.
Płazy te żyją na powierzchni gruntu lub na roślinach, nie wspinają się jednak wyżej niż 20 cm.
Rozmnażanie.
Przebiega w okolicach strumienii leśnych. Samce nawołują ze stoków lub bagnistych zagłębień.
Status.
Chociaż gatunek jest najpopularniejszy ze swego rodzaju w Kamerunie, jego liczebność spada. Główne zagrożenie stanowi dla niego niszczenie lasów. Prawdopodobnie zamieszkuje kilka obszarów chronionych, aczkolwiek potwierdzono go tylko w Parku Narodowym Korup.

</doc>
<doc id="1709243" url="https://pl.wikipedia.org/wiki?curid=1709243" title="Albert Chmielowski">
Albert Chmielowski



</doc>
<doc id="1709244" url="https://pl.wikipedia.org/wiki?curid=1709244" title="Archidiecezjalny Konkurs Kolęd i Pastorałek &quot;Niech kolęduje z nami cały świat&quot;">
Archidiecezjalny Konkurs Kolęd i Pastorałek &quot;Niech kolęduje z nami cały świat&quot;

Informacje o konkursie.
Archidiecezjalny Konkurs Kolęd i Pastorałek „Niech kolęduje z nami cały świat” organizowany jest przez parafię przy kościele pw. Najświętszej Rodziny w Zakopanem. W konkursie biorą udział soliści, schole, zespoły wokalno-instrumentalne oraz zespoły ludowe i kapele góralskie. Wykonawcy prezentują kolędy tradycyjne i pastorałki. Celem konkursu jest prezentacja wartościowych pod względem religijnym i artystycznym kolęd i pastorałek oraz spotkanie dzieci i młodzieży. Szczególnie promowane jest wykonanie kolęd i pastorałek związanych z własnym regionem, nie tylko przez stroje, ale również instrumenty oraz wykonanie głosowe. Jest to jeden z nielicznych konkursów kolęd i pastorałek, w którym niedopuszczalne jest korzystanie podczas wykonania z podkładów elektronicznych (playback).
Organizatorzy konkursu.
Twórcą i pomysłodawcą konkursu był ks. Tomasz Pilarczyk. W kolejnych latach opiekę nad konkursem przejmowali: ks. Marcin Hodana, ks. Sławomir Półtorak i ks. Janusz Korepta.
Gwiazdy konkursu.
Gwiazdami konkursu byli m.in. Natalia Niemen, Tomek Kamiński oraz zespoły Trebunie-Tutki, Skaldowie i Krywań.
Patronat honorowy.
Patronat honorowy nad konkursem sprawują JE Ks. Franciszek Kardynał Macharski i JE Ks. Stanisław Kardynał Dziwisz Metropolita Krakowski.
Inne.
W grudniu 2011 roku konkurs nie odbył się z powodu braku zgłoszeń.

</doc>
<doc id="1709246" url="https://pl.wikipedia.org/wiki?curid=1709246" title="Heleophryne">
Heleophryne

Heleophryne – rodzaj płaza bezogonowego z rodziny straszakowatych (Heleophrynidae). 
Zasięg występowania.
Rodzaj obejmuje gatunki występujące w górzystych obszarach Prowincji Przylądkowej Wschodniej i Zachodniej w Południowej Afryce.
Systematyka.
Etymologia.
"Heleophryne": gr. ἑλος "helos", ἑλεος "heleos" „błonie, wilgotna łąka”; φρυνη "phrunē", φρυνης "phrunēs" „ropucha”.
Podział systematyczny.
Do rodzaju należą następujące gatunki:

</doc>
<doc id="1709247" url="https://pl.wikipedia.org/wiki?curid=1709247" title="Landry Nzambé-Busugu">
Landry Nzambé-Busugu

Landry Nzambé-Busugu (ur. w 1966) - gaboński lekkoatleta, który specjalizował się w wielobojach.
Jedynym sukcesem tego zawodnika był brązowy medal podczas mistrzostw Afryki, które w 1985 roku gościł Kair.

</doc>
<doc id="1709250" url="https://pl.wikipedia.org/wiki?curid=1709250" title="Landry Nzambe-Busugu">
Landry Nzambe-Busugu



</doc>
<doc id="1709251" url="https://pl.wikipedia.org/wiki?curid=1709251" title="Jenkowice (gmina)">
Jenkowice (gmina)

Jenkowice – dawna gmina wiejska istniejąca w latach 1945–1954 w woj. wrocławskim (dzisiejsze woj. dolnośląskie). Siedzibą władz gminy były Jenkowice.
Gmina Jenkowice powstała po II wojnie światowej na terenie tzw. Ziem Odzyskanych (tzw. II okręg administracyjny – "Dolny Śląsk"). 28 czerwca 1946 gmina – jako jednostka administracyjna powiatu oleśnickiego – weszła w skład nowo utworzonego woj. wrocławskiego.
Według stanu z 1 lipca 1952 gmina składała się z 14 gromad: Borowa, Byków, Dąbrowa, Dąbrowica, Dobra, Dobroszów Oleśnicki, Dobrzeń, Jaksonowice, Januszkowice, Jenkowice, Lucień, Łosice, Smardzów i Stępin. Gmina została zniesiona 29 września 1954 wraz z reformą wprowadzającą gromady w miejsce gmin. Jednostki nie przywrócono 1 stycznia 1973 wraz z kolejną reformą reaktywującą gminy.

</doc>
<doc id="1709254" url="https://pl.wikipedia.org/wiki?curid=1709254" title="Perika Gjezi">
Perika Gjezi

Perika Gjezi (ur. 8 stycznia 1949 w Korczy, zm. 27 czerwca 2010 w Korczy), albański aktor i reżyser.
Życiorys.
Przygodę z teatrem rozpoczął w czasach gimnazjalnych, występując w szkolnym zespole działającym przy gimnazjum Fuat Babani, z którym współpracował znany reżyser Piro Mani. W czasie nauki w gimnazjum wystąpił po raz pierwszy na scenie profesjonalnej, na deskach teatru Andona Z. Çajupiego w Korczy. W 1967 podjął pracę w kombinacie cukrowniczym w Maliqu, gdzie związał się z amatorskim zespołem teatralnym. 
W 1974 ukończył studia na wydziale aktorskim Instytutu Sztuk w Tiranie. Od 1969 za namową reżysera Mihallaqa Luarasiego rozpoczął występy na scenie teatru Andona Z. Çajupiego. Miał na swoim koncie także piętnaście ról w filmach fabularnych. Zadebiutował rolą komisarza w filmie "Shtigje lufte" w 1974 r. W jednym filmie zagrał rolę główną, w pozostałych były to role drugoplanowe. Zginął śmiercią tragiczną, w wypadku samochodowym we wsi Gjonomadh, przy drodze z Korczy do Voskopojë. Aktor prowadził samochód Volkswagen, który zderzył się czołowo z Land Roverem.
Był żonaty (żona Yllka). Miał 173 cm wzrostu.

</doc>
<doc id="1709255" url="https://pl.wikipedia.org/wiki?curid=1709255" title="Brzezia Łąka (gmina)">
Brzezia Łąka (gmina)

Brzezia Łąka – dawna gmina wiejska istniejąca w latach 1945–1954 w woj. wrocławskim (dzisiejsze woj. dolnośląskie). Siedzibą władz gminy była Brzezia Łąka.
Gmina Brzezia Łąka powstała po II wojnie światowej na terenie tzw. Ziem Odzyskanych (tzw. II okręg administracyjny – "Dolny Śląsk"). 28 czerwca 1946 gmina – jako jednostka administracyjna powiatu oleśnickiego – weszła w skład nowo utworzonego woj. wrocławskiego.
Według stanu z 1 lipca 1952 gmina składała się z 15 gromad: Bielawa, Blizbórz, Brzezia Łąka, Bystre, Kamień, Kątna, Ligota Mała, Nieciszów, Oleśniczka, Piecowice, Pietrzykowice, Piszkowa, Raków, Śliwice i Zimnica. Gmina została zniesiona 29 września 1954 wraz z reformą wprowadzającą gromady w miejsce gmin. Jednostki nie przywrócono 1 stycznia 1973 wraz z kolejną reformą reaktywującą gminy.

</doc>
<doc id="1709258" url="https://pl.wikipedia.org/wiki?curid=1709258" title="Egzekucje w „dzielnicy policyjnej” w Warszawie (1944)">
Egzekucje w „dzielnicy policyjnej” w Warszawie (1944)

Egzekucje w „dzielnicy policyjnej” – masowe egzekucje mieszkańców Śródmieścia oraz południowych dzielnic Warszawy, przeprowadzane przez Niemców w czasie powstania warszawskiego na terenie tzw. dzielnicy policyjnej w Śródmieściu Południowym.
Do zbiorowych egzekucji w okolicach siedziby "Sicherheitspolizei" przy al. Szucha dochodziło przede wszystkim w pierwszych dniach sierpnia 1944. Na mniejszą skale były one kontynuowane aż do ostatnich dni powstania. W ciągu dwóch miesięcy funkcjonariusze SS i policji niemieckiej zamordowali w tym rejonie od 5 tys. do 10 tys. warszawiaków (mężczyzn, kobiety, dzieci). Masowe i systematyczne egzekucje mieszkańców Śródmieścia Południowego stanowiły bezpośrednią realizację rozkazu Hitlera nakazującego całkowitą eksterminację ludności Warszawy. Poprzedziły one rzeź Woli.
„Dzielnica policyjna” w Godzinie „W”.
1 sierpnia 1944 o godzinie 17:00 żołnierze Armii Krajowej uderzyli na niemieckie obiekty we wszystkich dzielnicach okupowanej Warszawy. Celem ataku stała się również silnie umocniona „dzielnica policyjna” w Śródmieściu Południowym, której kluczowym punktem była siedziba niemieckiej policji bezpieczeństwa, ulokowana w gmachu przedwojennego Ministerstwa Wyznań Religijnych i Oświecenia Publicznego przy al. Szucha 25. Zadanie zdobycia tego obiektu otrzymali żołnierze VII Zgrupowania AK „Ruczaj” oraz 1 Dywizjonu Ułanów AK „Jeleń”.
Słabo uzbrojeni powstańcy nie mieli szans zdobyć gmachu, którego broniło blisko 800 dobrze uzbrojonych policjantów i gestapowców. W pierwszej fazie natarcia żołnierzom AK udało się za cenę ogromnych strat opanować budynek oficerskiego kasyna garnizonowego przy al. Szucha 29, część ruin Generalnego Inspektoratu Sił Zbrojnych oraz warsztaty samochodowe przy ul. Bagatela. Powstańcy zdołali również ostrzelać z moździerza siedzibę "Sicherheitspolizei", co zmusiło dowodzącego obroną „dzielnicy policyjnej” SS-Oberführera Paula Ottona Geibla (Dowódcę SS i Policji na dystrykt warszawski) do ukrycia się w schronie. Po dwóch godzinach walki, gdy polskim żołnierzom skończyła się amunicja, Niemcy przeszli jednak do kontrataku. Odcięta została wówczas trzymająca kasyno kompania porucznika „Kosmy” z Batalionu „Ruczaj”. W nierównej walce dowódca kompanii został zabity, a jego oddział uległ zniszczeniu. Pozostałe oddziały AK zostały odparte na pozycje wyjściowe. Niemcy wymordowali rannych i wziętych do niewoli powstańców.
Wieczorem 1 sierpnia Niemcy wkroczyli do opuszczonych przez żołnierzy AK domów przy ul. Flory 5 i 9, skąd wyciągnęli – a następnie rozstrzelali – wszystkich mężczyzn powyżej 14. roku życia.
Egzekucje w ruinach GISZ i Ogródku Jordanowskim.
Wkrótce po odparciu powstańczego ataku załoga „dzielnicy policyjnej” przystąpiła do pacyfikacji okolicznych kwartałów zamieszkiwanych przez polską ludność. Masowe mordy, które wówczas nastąpiły, miały bezpośredni związek z otrzymaniem przez Geibla i innych niemieckich dowódców w Warszawie rozkazu Hitlera, nakazującego zniszczenie miasta i wymordowanie wszystkich jego mieszkańców. Paul Otto Geibel przesłuchiwany po wojnie przez polskiego sędziego zeznał, że już wieczorem 1 sierpnia 1944 Reichsführer-SS Heinrich Himmler polecił mu telefonicznie: „niech pan zniszczy dziesiątki tysięcy”. Podobne rozkazy otrzymał komendant SD i policji bezpieczeństwa na dystrykt warszawski SS-Standartenführer dr Ludwig Hahn. Podczas powojennego przesłuchania w Hamburgu (1961) zeznał on, że w dniu 2 sierpnia 1944 otrzymał od Himmlera telegram, zawierający polecenie stłumienia powstania „z wykorzystaniem wszystkich najbrutalniejszych metod”, takich jak spalenie wszystkich dzielnic miasta i wymordowanie wszystkich zamieszkujących w Warszawie Polaków. Tym samym masowa i zorganizowana eksterminacja ludności Warszawy nie została zapoczątkowana rzezią Woli, lecz egzekucjami mieszkańców Śródmieścia Południowego.
Według jednego ze świadków podległe Geiblowi i Hahnowi oddziały SS i policji niemieckiej rozpoczęły masowe mordowanie ludności Śródmieścia Południowego już 1 sierpnia w godzinach wieczornych. W ruinach GISZ przy Al. Ujazdowskich 1/3 miało zostać wówczas zamordowanych blisko 980 osób. Zazwyczaj przyjmuje się jednak, że masowe egzekucje w „dzielnicy policyjnej” rozpoczęły się 2 sierpnia 1944.
Akcja eksterminacyjna przebiegała zazwyczaj według jednakowego scenariusza. Oddziały SS i policji złożone z Niemców oraz ich ukraińskich kolaborantów systematycznie wypędzały polską ludność z kwartałów położonych w pobliżu siedziby "Sicherheitspolizei". Kamienice zazwyczaj podpalano, niekiedy uniemożliwiając przy tym ewakuację starców, chorych bądź innych osób niebędących w stanie poruszać się o własnych siłach. Pozostałych mieszkańców wśród krzyków, bicia i grabieży pędzono na Szucha. Tam Niemcy dokonywali szybkiej selekcji. Część zatrzymanych, głównie kobiety i dzieci, przepędzano na teren zajęty przez powstańców. Wybranych mężczyzn zatrzymywano w charakterze przymusowej siły roboczej, po czym zmuszano do pracy przy kopaniu okopów i rowów łącznikowych, noszeniu ładunków, rozbieraniu barykad itp. Ponadto Geibel rozkazał zatrzymać część kobiet w charakterze zakładniczek. Były one następnie pędzone jako „żywe tarcze” przed niemieckimi czołgami atakującymi powstańcze barykady. Tysiące Polaków zostało także zamordowanych na miejscu.
Początkowo Niemcy przeprowadzali masowe egzekucje na terenie Ogródka Jordanowskiego przy ul. Bagatela. Ofiary zazwyczaj prowadzono na miejsce kaźni w grupach liczących od 30 do 100 osób. W ogródku polecano im rozebrać się do naga i kłaść się w kilku rzędach na ziemi – nierzadko na ciałach ludzi, których zabito chwilę wcześniej. Następnie leżących rozstrzeliwano, zazwyczaj strzałem w tył głowy. Czasami polskich cywilów rozstrzeliwano także pod ścianą gmachu GISZ, którego skrzydło przylegało bezpośrednio do Ogródka Jordanowskiego. Zwłoki zamordowanych układano w stosy i palono na terenie ogródka. Świadkowie zeznawali, że stosy ciał sięgały czasem do połowy piętra gmachu GISZ, a w okolicy stale było czuć swąd palonych zwłok. Przed śmiercią ofiary były doszczętnie ograbiane. Zdarzało się przy tym, że Niemcy ciosami kolb karabinowych wybijali zabitym złote zęby.
Niemcy szybko zorientowali się jednak, że egzekucje przeprowadzane w Ogródku Jordanowskim mogą być stosunkowo łatwo obserwowane przez niepożądanych świadków. Z tego względu od 4 sierpnia Polaków masowo rozstrzeliwano w ruinach zburzonego we wrześniu 1939 południowego skrzydła gmachu GISZ – bezpośrednio przylegającego do terenu ogródka. Ze względu na wojenne zniszczenia budynek ten był pozbawiony dachu i ścian wewnętrznych. Chcąc uniemożliwić obserwację dokonywanych wewnątrz gmachu zbrodni, Niemcy zabili deskami większość parterowych okien. Pozostawiono tylko jedno okno na wysokim parterze, do którego przystawiono deski z poprzecznikiem. Pełniło ono odtąd funkcję wejścia, którym SS-mani wprowadzali ofiary na miejsce kaźni. W kotłowni gmachu Niemcy zainstalowali prowizoryczne krematorium.
Zarówno w Ogródku Jordanowskim, jak i w ruinach GISZ byli mordowani przede wszystkim mężczyźni i chłopcy zdolni do noszenia broni. W pierwszych dniach sierpnia 1944 rozstrzeliwano tam jednak również kobiety i dzieci – w tym pracownice tramwajów miejskich i sieroty ze schroniska przy Szpitalu Dziecięcym przy ul. Litewskiej – a także starców i kaleki. W tym okresie na terenie „dzielnicy policyjnej” Niemcy rozstrzeliwali przede wszystkim Polaków zamieszkujących Śródmieście Południowe. W gronie ofiar znaleźli się w pierwszym rzędzie mieszkańcy domów w rejonie Al. Ujazdowskie – ul. Klonowa – ul. Chocimska – ul. Bagatela – pl. Unii Lubelskiej – ul. Marszałkowska.
Wieczorem 5 sierpnia SS-Obergruppenführer Erich von dem Bach-Zelewski doprowadził do uchylenia rozkazu Hitlera przewidującego wymordowanie całej ludności Warszawy bez względu na wiek i płeć. Od tego momentu liczba egzekucji w ruinach GISZ wyraźnie zmalała. O ile wcześniej masowe egzekucje odbywały się tam niemal bez przerwy, o tyle później rozstrzeliwano dziennie co najwyżej 1-2 kilkudziesięcioosobowe grupy skazańców (zeznanie świadka Szczepana Grudnia). Z kolei świadek Bronisław Polak zeznał, że między 11 a 20 sierpnia do gmachu GISZ przyprowadzano zwykle 5-6 partii skazańców do rozstrzelania, później zdarzało się, że przyprowadzano jeszcze pojedyncze osoby lub małe grupki osób. Rzadziej zdarzały się również przypadki mordowania kobiet i dzieci.
W tym okresie ofiary przywożono zazwyczaj z Siekierek, Sielc, Górnego Mokotowa i Powiśla Czerniakowskiego. Okolice gmachu Gestapo w al. Szucha stały się bowiem miejscem „selekcji” ludności wypędzanej z południowych dzielnic Warszawy. Polegała ona na wyławianiu z tłumu uchodźców osób podejrzewanych o udział w powstaniu lub żydowskie pochodzenie, a także osób starszych i niedołężnych – niezdolnych do pracy i niebędących w stanie dotrzeć o własnych siłach do obozu przejściowego w Pruszkowie. Kryteria „selekcji” były zresztą na tyle płynne, że w praktyce z tłumu mogła zostać wyciągnięta każda osoba, która z jakiegoś powodu nie spodobała się SS-manom. „Wyselekcjonowanych” uchodźców rozstrzeliwano w ruinach GISZ. Nie zachowało się wiele informacji na temat tych egzekucji. Wiadomo jedynie, że 23 sierpnia zamordowano w ruinach GISZ blisko 100 mężczyzn z Siekierek, a w ciągu następnych dwóch dni – prawdopodobnie kolejnych 120. W zeznaniach świadków kilkukrotnie powtarzały się także informacje, że w koszarach SS i Luftwaffe na Mokotowie ("Stauferkaserne" przy ul. Rakowieckiej i "Flakkaserne" przy ul. Puławskiej), gdzie w czasie powstania więziono tysiące polskich cywilów, gestapowcy z al. Szucha wielokrotnie wybierali z tłumu więźniów grupki liczące po kilkunastu lub kilkudziesięciu mężczyzn, których następnie wywożono w nieznane. Mieszkańcy Śródmieścia Południowego zaobserwowali w tym samym czasie liczne egzekucje niewielkich grup skazańców na terenie ruin GISZ. Egzekucje „wyselekcjonowanych” kobiet i mężczyzn miały tam również miejsce po upadku Czerniakowa (23 września 1944). Świadek Szczepan Grudzień zeznał, że ponowne nasilenie tempa egzekucji przeprowadzanych w ruinach GISZ nastąpiło mniej więcej w połowie września 1944 – a więc w trakcie walk prowadzonych na Sielcach i Górnym Czerniakowie (Solec). Później liczba egzekucji zmalała, aby na przełomie września i października ustać zupełnie.
Z zeznań świadków wynikało, że w skład plutonu egzekucyjnego wchodziło zazwyczaj dwóch specjalnie wyznaczonych do tego zadania esesmanów. Za swoją „pracę” mieli oni być wynagradzani stałym przydziałem wódki. Do palenia zwłok pomordowanych oraz sortowania należącej do nich odzieży i przedmiotów osobistych Niemcy wykorzystywali natomiast więźniów wychowawczego obozu pracy policji bezpieczeństwa, który mieścił się w budynku przedwojennego domu dziecka im. Baumanów przy ul. Litewskiej 14. Polaków zmuszanych do pracy przy zacieraniu śladów zbrodni Niemcy starali się izolować od pozostałych więźniów. Ponadto co osiem dni niewielkie komanda więźniów wyznaczane do pracy przy paleniu zwłok były rozstrzeliwane celem likwidacji niewygodnych świadków. W rezultacie z blisko 100-osobowej „pierwotnej” grupy więźniów obozu przy ul. Litewskiej pozostało w połowie września 1944 zaledwie dwunastu. Ostatnią grupę więźniów zatrudnionych przy paleniu zwłok Niemcy rozstrzelali w ostatnich dniach powstania.
W Ogródku Jordanowskim i ruinach GISZ Niemcy zamordowali w okresie powstania warszawskiego od 5 tys. do 6 tys. Polaków. IPN ocenia, że liczba ofiar mogła wynieść nawet około 10 tys. O rozmiarze dokonywanych tam zbrodni może świadczyć informacja zawarta w protokole Okręgowej Komisji Badania Zbrodni Niemieckich w Warszawie (lipiec 1946), mówiąca, iż odnalezione w piwnicach GISZ prochy ludzkie ważyły 5578 kilogramów. Tylko w kilku przypadkach udało się ustalić bardziej szczegółowe dane na temat ofiar masowych egzekucji przeprowadzanych w „dzielnicy policyjnej”. Ustalono m.in., że zamordowano tam 160 mężczyzn z Siekierek; mieszkańców domów przy ul. Puławskiej nr 1, 3, 5, 7; ul. Marszałkowskiej nr 31, 33, 35; ul. Solec 53 oraz ul. Podchorążych.
Pozostałe egzekucje w „dzielnicy policyjnej”.
Ogródek Jordanowski i ruiny GISZ nie były jedynym miejscem w „dzielnicy policyjnej”, w którym Niemcy przeprowadzali masowe egzekucje polskich jeńców i cywilów. W pierwszych dniach sierpnia masowo rozstrzeliwano mieszkańców domów przy ul. Marszałkowskiej, na odcinku od pl. Unii Lubelskiej po pl. Zbawiciela. Największe egzekucje miały miejsce przed apteką „Anca” przy ul. Marszałkowskiej 21 róg Oleandrów. W dniach 3-5 sierpnia 1944 rozstrzelano tam około 100 mężczyzn – mieszkańców okolicznych domów. Ciała zamordowanych wrzucono do piwnic apteki, gdzie zostały spalone. Egzekucji dokonali ukraińscy kolaboranci kwaterujący w al. Szucha.
Od 5 sierpnia, gdy w ręce Niemców wpadły kolejne domy, masowe egzekucje były przeprowadzane także w rejonie współczesnego gmachu przy ul. Marszałkowskiej 27/35. Rozstrzelano tam m.in. pewną liczbę harcerzy z mokotowskich Szarych Szeregów.
Ponadto w okresie powstania warszawskiego kilkuset Polaków zostało zamordowanych w gmachu Gestapo przy al. Szucha, bądź w jego najbliższym sąsiedztwie.
Po wojnie.
Podczas prac ekshumacyjnych prowadzonych po zakończeniu wojny, pracownicy Polskiego Czerwonego Krzyża i Okręgowej Komisji Badania Zbrodni Niemieckich odnaleźli w piwnicach GISZ prochy ludzkie. Zostały one umieszczone w 76 trumnach i pogrzebane na Cmentarzu Powstańców Warszawy. Autorom opracowania "Powstanie Warszawskie – rejestr miejsc i faktów zbrodni" udało się ustalić nazwiska zaledwie 38 osób zamordowanych w trakcie egzekucji w „dzielnicy policyjnej”. Prawdopodobnie jedną z ofiar był słynny przed wojną jasnowidz, Stefan Ossowiecki.
W 1954 roku Sąd Wojewódzki dla m. st. Warszawy skazał na karę dożywotniego więzienia SS-Brigadeführera Paula Ottona Geibla, który w trakcie powstania dowodził niemieckimi siłami w „dzielnicy policyjnej” i ponosił całkowitą odpowiedzialność za popełnione tam zbrodnie. 12 października 1966 Geibel popełnił samobójstwo w więzieniu mokotowskim.
Dr Ludwig Hahn przez wiele lat mieszkał w Hamburgu pod swoim prawdziwym nazwiskiem. Przed sądem stanął dopiero w 1972 i po trwającym rok procesie skazany został na karę 12 lat pozbawienia wolności. W procesie rewizyjnym hamburski sąd przysięgłych podwyższył karę na dożywotnie pozbawienie wolności (1975). Hahn wyszedł jednak na wolność w 1983 i zmarł trzy lata później.
Upamiętnienie.
Ofiary zbrodni dokonywanych przez Niemców w okresie powstania warszawskiego na terenie „dzielnicy policyjnej” oraz sąsiednich ulic zostały upamiętnione w następujący sposób:

</doc>
<doc id="1709259" url="https://pl.wikipedia.org/wiki?curid=1709259" title="Miłocice (gmina)">
Miłocice (gmina)

Miłocice – dawna gmina wiejska istniejąca w latach 1945–1954 w woj. wrocławskim (dzisiejsze woj. dolnośląskie). Siedzibą władz gminy były Miłocice.
Gmina Miłocice powstała po II wojnie światowej na terenie tzw. Ziem Odzyskanych (tzw. II okręg administracyjny – "Dolny Śląsk"). 28 czerwca 1946 gmina – jako jednostka administracyjna powiatu oleśnickiego – weszła w skład nowo utworzonego woj. wrocławskiego.
Według stanu z 1 lipca 1952 gmina składała się z 17 gromad: Barucice, Barzyna, Brzozowiec, Kruszowice, Ligota Książęca, Lubska, Mikowice, Miłocice, Miłocice Małe, Młokicie, Paczków, Pielgrzymowice, Posadowice, Przeczów, Radzieszyn, Sątok i Żabiak. Gmina została zniesiona 29 września 1954 wraz z reformą wprowadzającą gromady w miejsce gmin. 
1 stycznia 1955 część obszaru zlikwidowanej gminy włączona została do powiatu namysłowskiego - dotyczyło to Barzyny, Brzozowca, Krasowic, Ligoty Książęcej, Lubskiej, Mikowic, Pielgrzymowic, Przeczowa i Żabiaka. 
Jednostki nie przywrócono 1 stycznia 1973 wraz z kolejną reformą reaktywującą gminy. Współcześnie tworzące ją niegdyś miejscowości znajdują się w powiatach namysłowskim, oleśnickim i oławskim.

</doc>
<doc id="1709261" url="https://pl.wikipedia.org/wiki?curid=1709261" title="Kaplica gotycka w Policach">
Kaplica gotycka w Policach

Kaplica gotycka na pl. Bolesława Chrobrego w Policach – pozostałość po XIII/XIV-wiecznym kościele Najświętszej Marii Panny istniejącym tu do końca XIX wieku, a następnie rozebranym. Jest zwana również „małym kościółkiem”.
Historia i architektura.
Znajduje się na rynku Starego Miasta. Kaplica pierwotnie przylegała do południowej ściany kościoła rozebranego w 1895 roku z powodu złego stanu technicznego. Uskokowy portal i blendy to główne ozdoby południowej ściany kaplicy. Dopóki przy kościele znajdował się cmentarz (do ok. 1500 roku), kaplica pełniła funkcję kostnicy. Następnie ustawiono w niej ołtarz, który był tu do roku 1910. W 2007 roku w kaplicy znajdował się obiekt handlowy (sklep jubilerski). Przy kaplicy jest zakryte obecnie płytami zejście do kościelnych podziemi. W II poł. 2009 r. rozpoczęto renowację kaplicy, dodatkowo została wykonana iluminacja obiektu. Obie inwestycje zostały zakończone z początkiem grudnia 2009. Renowację sfinansowano z funduszy gminy Police i powiatu polickiego. W czerwcu 2010 w kaplicy otwarto Centrum informacji Turystycznej i Kulturalnej.
Kaplicę wybudowano na kamiennym fundamencie z głazów narzutowych. Nakryto ją dachem dwuspadowym, równoległym do osi dawnego kościoła. Zewnętrzne ściany były bogato zdobione fryzem i ceramiką. W elewacji wschodniej znajduje się ostrołukowe okno, umieszczone pomiędzy ostrołukowymi blendami. W szczycie umieszczono trzy blendy w układzie piramidalnym. Elewacja zachodniej wygląda podobnie, jedyną różnicą jest szczyt ozdobiony czterema ostrołukowymi blendami. W elewacji południowej znajduje się ostrołukowy portal, z rozglifionymi ościeżami. Po prawej stronie znajduje się ostrołukowe okno, obecnie zamurowane. Powyżej umieszczono ostrołukowe blendy w układzie arkadowym.
Turystyka.
Od 2010 roku kaplica jest siedzibą Centrum Informacji Turystycznej i Kulturalnej. Obok budowli znajduje się punkt początkowy Szlaku Polickiego PTTK.
Do kaplicy można dojechać autobusem komunikacji miejskiej. Kursują tu pojazdy linii 101, 102, 103, 106, 109, 110, 111, 524 i 526 oraz linii podmiejskich LS, LP i LD.

</doc>
<doc id="1709262" url="https://pl.wikipedia.org/wiki?curid=1709262" title="Sokołowice (gmina)">
Sokołowice (gmina)

Sokołowice – dawna gmina wiejska istniejąca w latach 1945–1954 w woj. wrocławskim (dzisiejsze woj. dolnośląskie). Siedzibą władz gminy były Sokołowice.
Gmina Sokołowice powstała po II wojnie światowej na terenie tzw. Ziem Odzyskanych (tzw. II okręg administracyjny – "Dolny Śląsk"). 28 czerwca 1946 gmina – jako jednostka administracyjna powiatu oleśnickiego – weszła w skład nowo utworzonego woj. wrocławskiego.
Według stanu z 1 lipca 1952 gmina składała się z 11 gromad: Boguszyce, Brzezinka, Cieśle, Miodary, Ostrowina, Poniatowice, Rataje, Sokołowice, Sosnówka, Spalice i Suchynia. Gmina została zniesiona 29 września 1954 wraz z reformą wprowadzającą gromady w miejsce gmin. Jednostki nie przywrócono 1 stycznia 1973 wraz z kolejną reformą reaktywującą gminy.

</doc>
<doc id="1709263" url="https://pl.wikipedia.org/wiki?curid=1709263" title="FSO Polonez Sedan">
FSO Polonez Sedan



</doc>
<doc id="1709266" url="https://pl.wikipedia.org/wiki?curid=1709266" title="Solniki Wielkie (gmina)">
Solniki Wielkie (gmina)

Solniki Wielkie – dawna gmina wiejska istniejąca w latach 1945–1954 w woj. wrocławskim (dzisiejsze woj. dolnośląskie). Siedzibą władz gminy były Solniki Wielkie.
Gmina Solniki Wielkie powstała po II wojnie światowej na terenie tzw. Ziem Odzyskanych (tzw. II okręg administracyjny – "Dolny Śląsk"). 28 czerwca 1946 gmina – jako jednostka administracyjna powiatu oleśnickiego – weszła w skład nowo utworzonego woj. wrocławskiego.
Według stanu z 1 lipca 1952 gmina składała się z 17 gromad: Bogusławice, Gręboszyce, Kijowice, Ligota Wielka, Nowa Ligota Nowoszyce, Smolna, Solniki Małe, Solniki Wielkie, Strzałkowa, Świerzyna, Wądoły, Wszechświęte, Wyszogród, Zarzysko, Zawidowice i Zbytowa. Gmina została zniesiona 29 września 1954 wraz z reformą wprowadzającą gromady w miejsce gmin. Jednostki nie przywrócono 1 stycznia 1973 wraz z kolejną reformą reaktywującą gminy.

</doc>
<doc id="1709267" url="https://pl.wikipedia.org/wiki?curid=1709267" title="Eugeniusz Juretzko">
Eugeniusz Juretzko

Eugeniusz Emanuel Juretzko (ur. 25 grudnia 1939 w Radzionkowie, zm. 16 stycznia 2018 w Lublińcu) – polski duchowny rzymskokatolicki, oblat, pierwszy biskup diecezjalny diecezji Yokadouma w Kamerunie.
Życiorys.
Urodził się 25 grudnia 1939 w Radzionkowie. W 1961 w Wyższym Seminarium Duchownym Misjonarzy Oblatów M.N. w Obrze złożył śluby wieczyste. Święcenia prezbiteratu przyjął 16 maja 1964 w archikatedrze poznańskiej z rąk arcybiskupa Antoniego Baraniaka, metropolity poznańskiego. Po święceniach odbył roczny staż w parafii św. Stanisława Kostki w Lublińcu. W 1965 został przeniesiony do parafii św. Eugeniusza de Mazenod w Kędzierzynie-Koźlu, zaś w następnym roku został duszpasterzem w parafii św. Jakuba w Obrze.
Od 1970 pracował jako misjonarz w kameruńskiej diecezji Garoua. W 1979 został przełożonym polskiej delegatury misyjnej w Kamerunie, zaś w 1982 wikariuszem generalnym archidiecezji.
20 maja 1991 papież Jan Paweł II mianował go biskupem diecezjalnym nowo utworzonej diecezji Yokadouma w Kamerunie. Święcenia biskupie otrzymał 8 września 1991. Jako biskup wybudował około 60 szkół podstawowych, szpital i 16 przychodni.
25 kwietnia 2017 złożył rezygnację z urzędu na ręce papieża Franciszka, która została przyjęta. Jego następcą na stolicy biskupiej został Paul Lontsié-Keuné.
Po powrocie do Polski zamieszkał w klasztorze oblatów w Lublińcu. W 2019 został pośmiertnie odznaczony przez prezydenta RP Andrzeja Dudę Złotym Krzyżem Zasługi, "za zasługi w działalności na rzecz osób potrzebujących pomocy i wsparcia"".

</doc>
<doc id="1709269" url="https://pl.wikipedia.org/wiki?curid=1709269" title="PDP-11">
PDP-11

PDP-11 – seria 16-bitowych minikomputerów sprzedawanych przez firmę Digital Equipment Corporation od roku 1970 aż do lat 90. Jakkolwiek nie był oficjalnie określany mianem następcy Digitala PDP-8 w ramach serii PDP (obie linie produktów współistniały na rynku ponad 10 lat), PDP-11 zastąpił PDP-8 w wielu zastosowaniach związanych z obliczeniami czasu rzeczywistego. Komputer miał wiele cech innowacyjnych i był łatwiejszy w programowaniu od swojego poprzednika. Był lubiany przez programistów i został zastąpiony dopiero przez VAX-11 – 32-bitowe rozwinięcie PDP-11. Ostatecznie (jak inne minikomputery) został wyparty z rynku przez komputery osobiste, takie jak IBM PC i Apple II, oraz stacje robocze, w tym te wytwarzane przez Sun. Przez dekady PDP-11 był najmniejszym komputerem obsługującym system operacyjny Unix. Pierwszym modelem, który oficjalnie potrafił to robić był PDP-11/20, stworzony w 1970 roku. Łącznie sprzedano ponad 600 tysięcy egzemplarzy.
Najważniejsze modele serii.
Najważniejsze modele serii:
Jednoukładowy procesor PDP-11.
Popularność PDP-11 była tak duża, że pierwszy oficjalnie produkowany komputer "Elektronika" (model BK-0010) do osobistego użytku w ZSRR, nie był oparty na architekturze Intel 8086, ale właśnie na PDP-11. W ZSRR opracowano kopie procesora w jednym układzie. Jako komputer szkolny w tamtym okresie wybrano oparty o taki mikroprocesor. Gra Tetris została opracowana pierwotnie na jeden z komputerów serii Elektronika, które były właśnie odpowiednikiem PDP-11.
PDP 11 w muzeach
Obecnie w Polsce PDP 11/34 jako jedyny, jest dostępny dla zwiedzających. Maszyna jest sprawna technicznie i jest prezentowana w działaniu.
Przypisy.
__ZESPISEM__

</doc>
<doc id="1709271" url="https://pl.wikipedia.org/wiki?curid=1709271" title="Wabienice (gmina)">
Wabienice (gmina)

Wabienice – dawna gmina wiejska istniejąca w latach 1945–1954 w woj. wrocławskim (dzisiejsze woj. dolnośląskie). Siedzibą władz gminy były Wabienice.
Gmina Wabienice powstała po II wojnie światowej na terenie tzw. Ziem Odzyskanych (tzw. II okręg administracyjny – "Dolny Śląsk"). 28 czerwca 1946 gmina – jako jednostka administracyjna powiatu oleśnickiego – weszła w skład nowo utworzonego woj. wrocławskiego.
Według stanu z 1 lipca 1952 gmina składała się z 13 gromad: Bukowie, Dziadów Most, Gołębice, Gorzesław, Jemielna, Lipka, Miłowice, Pągów, Pszeniczna, Radzowice, Stronia, Wabienice i Wojciechów. Gmina została zniesiona 29 września 1954 wraz z reformą wprowadzającą gromady w miejsce gmin. Jednostki nie przywrócono 1 stycznia 1973 wraz z kolejną reformą reaktywującą gminy.

</doc>
<doc id="1709272" url="https://pl.wikipedia.org/wiki?curid=1709272" title="Daewoo-FSO Polonez Atu Plus">
Daewoo-FSO Polonez Atu Plus



</doc>
<doc id="1709273" url="https://pl.wikipedia.org/wiki?curid=1709273" title="FSO Polonez Van">
FSO Polonez Van



</doc>
<doc id="1709276" url="https://pl.wikipedia.org/wiki?curid=1709276" title="FSO Polonez Kombi">
FSO Polonez Kombi



</doc>
<doc id="1709277" url="https://pl.wikipedia.org/wiki?curid=1709277" title="Lipuszki">
Lipuszki



</doc>
<doc id="1709278" url="https://pl.wikipedia.org/wiki?curid=1709278" title="Gábor Vona">
Gábor Vona

Gábor Vona (ur. 20 sierpnia 1978 w Gyöngyös jako Gábor Zázrivecz) – węgierski polityk, w latach 2006–2018 przewodniczący Ruchu na rzecz Lepszych Węgier (Jobbik), parlamentarzysta.
Życiorys.
Studiował historię i psychologię na Uniwersytecie im. Loránda Eötvösa w Budapeszcie, po czym pracował m.in. jako nauczyciel. W 2003 znalazł się wśród założycieli Ruchu na rzecz Lepszych Węgier zostając jednym z jego wiceprzewodniczących. 25 listopada 2006 objął funkcję przewodniczącego partii, zastępując na tym stanowisku Dávida Kovácsa. W sierpniu 2007 stanął na czele paramilitarnej organizacji Gwardia Węgierska, która w lipcu 2009 została rozwiązana orzeczeniem sądowym. W 2009 bez powodzenia ubiegał się o mandat europosła z 5. miejsca Ruchu na rzecz Lepszych Węgier. W wyborach w 2010 wybrano go na posła, następnie został przewodniczącym frakcji parlamentarnej partii Jobbik w Zgromadzeniu Narodowym. W wyborach w 2014 utrzymał mandat poselski na kolejną kadencję.
W 2018 ponownie dostał się do parlamentu. 8 kwietnia 2018 ogłosił rezygnację z kierowania partią, motywując to rozczarowującym wynikiem tych wyborów. Złożył też rezygnację z uzyskanego mandatu poselskiego.
Życie prywatne.
Zamieszkał w Újbudzie, XI dzielnicy Budapesztu; żonaty z historyczką Krisztiną Vona-Szabó, ma syna Benedeka (ur. 2005).

</doc>
<doc id="1709280" url="https://pl.wikipedia.org/wiki?curid=1709280" title="Martes americana">
Martes americana



</doc>
<doc id="1709283" url="https://pl.wikipedia.org/wiki?curid=1709283" title="Daewoo-FSO Polonez Cargo Plus">
Daewoo-FSO Polonez Cargo Plus



</doc>
<doc id="1709286" url="https://pl.wikipedia.org/wiki?curid=1709286" title="Reguła opuszczania koniunkcji">
Reguła opuszczania koniunkcji

Reguła opuszczania koniunkcji – reguła dowodzenia mówiąca, że jeśli uznajemy prawdziwość koniunkcji formula_1 to musimy uznać też każdy z pojedycznych członów tej koniunkcji, to jest formula_2 oraz formula_3 gdzie formula_2 i formula_5 stanowią zmienne metajęzykowe, za które podstawiać można formuły KRZ.
i

</doc>
<doc id="1709287" url="https://pl.wikipedia.org/wiki?curid=1709287" title="Tina Bottzau">
Tina Bottzau



</doc>
<doc id="1709289" url="https://pl.wikipedia.org/wiki?curid=1709289" title="Reguła opuszczania alternatywy">
Reguła opuszczania alternatywy

Reguła opuszczania alternatywy – reguła dowodzenia mówiąca, że jeśli zaakceptujemy prawdziwość alternatywy formula_1 oraz prawdziwość formula_2 to musimy zaakceptować też formula_3 gdzie formula_4 i formula_5 stanowią zmienne metajęzykowe, za które podstawiać można formuły KRZ.

</doc>
<doc id="1709294" url="https://pl.wikipedia.org/wiki?curid=1709294" title="PDP-1">
PDP-1

PDP-1 (ang. "Programmed Data Processor-1") – pierwszy komputer Digitala należący do serii PDP. Jest to jeden z minikomputerów najwcześniej wprowadzonych na rynek. Produkcję rozpoczęto w 1960 r. Komputer ten jest znany z tego, że był jedną z podstawowych maszyn nowo tworzącej się kultury hakerskiej MIT-u, BBN-u i innych ośrodków. PDP-1 był także platformą jednej z pierwszych gier komputerowych, "Spacewar!" Steve’a Russela.
Budowa.
Był to komputer tranzystorowy oparty na 18-bitowych słowach i miał 4k słów ferrytowej pamięci operacyjnej (odpowiednik 9 kilobajtów lub 9000 bajtów) z możliwością rozbudowy do 64k słów (144 kB). Cykl pamięci głównej trwał 5 mikrosekund (co odpowiadało „prędkości zegara” 200 kiloherców). Efektywnie instrukcje arytmetyczne zajmowały 10 mikrosekund, więc komputer wykonywał 100 000 operacji na sekundę (operacje te wymagały dwóch cykli pamięci: jednego na pobranie instrukcji, a drugiego na pobranie danych). Komputer obsługiwał liczby całkowite ze znakiem w systemie ZU1.
Budowa PDP-1 opierała się na 2700 tranzystorach i 3000 diod, które głównie wchodziły w skład modułów systemowych o nazwie "System Building Blocks" zawierających tranzystory o prędkości przełączania rzędu 5 MHz. Moduły systemowe były następnie montowane w wielu 19-calowych szafach teleinformatycznych, a one w pojedynczej wielkiej skrzyni wyposażonej w panel sterowania zawierający przełączniki i sygnalizatory świetlne. Powyżej panelu sterowania były umieszczone standardowe rozwiązania wejścia-wyjścia, czyli czytnik i drukarka taśm perforowanych.
W podstawowej konfiguracji PDP-1 był sprzedawany za 120.000 $ (w 2015 roku to odpowiednik 950.000 $). Ostatecznie 53 egzemplarze tej maszyny zostały dostarczone do 1969 roku, kiedy to zaprzestano jej produkcji.

</doc>
<doc id="1709300" url="https://pl.wikipedia.org/wiki?curid=1709300" title="Csanád Szegedi">
Csanád Szegedi

Csanád Szegedi (ur. 22 września 1982 w Miszkolcu) – węgierski polityk i działacz partyjny, poseł do Parlamentu Europejskiego VII kadencji.
Życiorys.
Ukończył szkołę średnią Lévay József Református Gimnázium w rodzinnym Miszkolcu, później studiował na lokalnym uniwersytecie i Károli Gáspár Református Egyetem w Budapeszcie.
W 2005 znalazł się wśród założycieli Ruchu na rzecz Lepszych Węgier, określanego m.in. jako ugrupowanie antysemickie. Rok później zakładał paramilitarną Gwardię Węgierską, której został jednym z ideologów. W wyborach europejskich w 2009 uzyskał mandat posła do Parlamentu Europejskiego z 3. miejsca Ruchu na rzecz Lepszych Węgier.
W 2012 Csanád Szegedi wystąpił z partii, potwierdzając informacje o żydowskim pochodzeniu swojej matki (jego babka była więźniarką obozu koncentracyjnego Auschwitz-Birkenau). Konwertował się na judaizm, a także zaczął publicznie krytykować antysemicką retorykę swojego byłego ugrupowania. W 2016 osiedlił się w Izraelu.

</doc>
<doc id="1709301" url="https://pl.wikipedia.org/wiki?curid=1709301" title="Lesbia victoriae">
Lesbia victoriae



</doc>
<doc id="1709302" url="https://pl.wikipedia.org/wiki?curid=1709302" title="Józef Rivoli">
Józef Rivoli

Józef Rivoli (ur. 3 października 1838 w Nowej Wsi koło Swarzędza, zm. 16 lutego 1926 w Poznaniu) – polski leśnik.
Życiorys.
Urodził się w rodzinie właściciela ziemskiego i nadleśniczego Józefa i Anieli z Piechockich. W latach 1848–1857 uczęszczał do gimnazjum Marii Magdaleny w Poznaniu. W latach 1860–1862 studiował w Tharandt koło Drezna na akademii leśnej. Po jej ukończeniu został nadleśniczym w lasach kórnickich.
Po zniesieniu sekwestru na dobra kórnickie, Jan Działyński udzielił mu pełnomocnictwa na prowadzenie swojego majątku. Funkcję tę pełnił do 1876 roku. W tym czasie Rivoli rozwinął działalność społeczną i naukowo-dydaktyczną. W 1867 roku został przewodniczącym Wydziału Leśnego Centralnego Towarzystwa Gospodarczego. W latach 1873–1875 był wykładowcą w Wyższej Szkole Rolniczej im. Haliny w Żabikowie. Po przeniesieniu się do Poznania, w latach 1876–1877, wydawał własnym kosztem „Przegląd Leśniczy”. Od 1878 roku zajmował się urządzaniem gospodarstw leśnych w Wielkopolsce, Galicji i Królestwie Polskim.
W latach 1887–1918 mieszkał w swoim folwarku w Głuszynie, gdzie zajmował się rolnictwem, działał na Wydziale Leśnym Centralnego Towarzystwa Gospodarczego.
W 1919 roku brał udział w komitecie organizacyjnym Wszechnicy Piastowskiej w Poznaniu organizując sekcję leśną Wydziału Rolniczo-Leśnego Uniwersytetu Poznańskiego. W tym roku został powołany na Katedrę Leśnictwa. W roku akademickim 1919/1920 był pierwszym prodziekanem Wydziału Rolniczo-Leśnego Uniwersytetu Poznańskiego. W roku 1923 otrzymał tytuł doktora honoris causa Uniwersytetu Poznańskiego. Dwa lata później przeszedł na emeryturę. Zmarł 16 lutego 1926 roku. Obecnie jest pochowany na cmentarzu parafii św. Jana Vianneya (kwatera św. Barbary-30-1).
Józef Rivoli jest patronem ulic w Luboniu, Swarzędzu i Zalasewie (jest to ta sama ulica, krótki jej odcinek jest granicą tych dwóch miejscowości)

</doc>
<doc id="1709306" url="https://pl.wikipedia.org/wiki?curid=1709306" title="PDP">
PDP



</doc>
<doc id="1709312" url="https://pl.wikipedia.org/wiki?curid=1709312" title="Csanad Szegedi">
Csanad Szegedi



</doc>
<doc id="1709314" url="https://pl.wikipedia.org/wiki?curid=1709314" title="Ustrój polityczny Watykanu i Stolicy Apostolskiej">
Ustrój polityczny Watykanu i Stolicy Apostolskiej

Traktaty laterańskie zagwarantowały Stolicy Apostolskiej międzynarodową podmiotowość prawną, a także suwerenność Państwa Miasta Watykan. Najwyższym aktem legislacyjnym (ustawą zasadniczą) regulującym sytuację prawną Watykanu jest Prawo Fundamentalne. Stolica Apostolska nie posiada własnej konstytucji, jej ustrój wynika z prawa kanonicznego Kościoła katolickiego i umów międzynarodowych. Z powyższych źródeł prawa wynika, że ustrojem politycznym obu podmiotów jest monarchia teokratyczna, absolutna z tronem elekcyjnym.
Unia Stolicy Apostolskiej z Watykanem.
Stolica Apostolska jest połączona z Watykanem unią personalną i funkcjonalną. Stolica Apostolska sprawuje nad Watykanem wyłączne zwierzchnictwo oraz suwerenną władzę i jurysdykcję. Stolica Apostolska ma swoją siedzibę w Watykanie, z charakterystyki jednak tego specyficznego podmiotu wynika, iż nie jest ona przypisana do żadnego konkretnego miejsca, jej siedzibą jest miejsce zamieszkania papieża.
Głowa państwa.
Najwyższą władzę w Państwie Watykańskim sprawuje papież (obecnie Franciszek) (ma on w rękach pełnię władzy wykonawczej, ustawodawczej oraz sądowniczej). Jest on także głową Stolicy Apostolskiej, podmiotu prawa międzynarodowego, nierozerwalnie związanego z osobą papieża i utożsamianą z nim. On sam wybierany jest na dożywotnią kadencję na konklawe przez Kolegium kardynałów, które wspomaga go w kierowaniu Kościołem i zarządzaniu Stolicą Apostolską. Zgodnie z Prawem Fundamentalnym papież jest Suwerenem Państwa Miasta Watykan i Najwyższym Kapłanem. Papież nie może zostać przez nikogo odwołany, jednakże może zrezygnować z urzędu. Jego śmierć lub rezygnacja rozpoczyna okres sede vacante. Wtedy kardynał kamerling pełni funkcję tymczasowej głowy państwa do czasu wyboru nowego papieża. Natomiast Kolegium kardynałów może w tym czasie wydawać niezbędne akty prawne, które mają charakter tymczasowy, jeżeli nie zatwierdzi ich nowo wybrany papież.
Władza wykonawcza i ustawodawcza.
Sekretariat Stanu.
Drugą osobą po papieżu, odpowiedzialną za całość polityki Stolicy Apostolskiej i Watykanu, jest sekretarz stanu kierujący pracami składającego się z dwóch sekcji Sekretariatu (obecnie kard. Pietro Parolin). Pierwsza z nich zajmuje się pomocą papieżowi w sprawach ogólnych i codziennych obowiązkach. Druga ma za zadanie dbanie o stosunki z innymi krajami, a jej kompetencje dotyczą cywilnych spraw zagranicznych Stolicy Apostolskiej i Państwa Watykańskiego.
Gubernatorat Państwa Watykańskiego.
Prezydent Gubernatoratu Państwa Miasta Watykańskiego (obecnie kard. Giuseppe Bertello) zastępuje papieża w pełnieniu roli szefa państwa w Watykanie. Kieruje on urzędem zwanym Gubernatoratem, który jest najwyższą instytucją wykonawczą. Zarządza on i administruje państwem. Wyłączone spod jego władzy są jedynie kwestie zastrzeżone Sekretariatowi Stanu (sprawy zagraniczne), czy innym urzędom.
Papieska Komisja Państwa Watykańskiego (której przewodniczącym jest z urzędu Prezydent Gubernatoratu) jest natomiast jedynym ciałem legislacyjnym. Jest ona powiązana funkcjonalnie z Gubernatoratem, który stanowi jej zaplecze techniczne i wykonawcze. Wszystkie jednak jej akty prawne są przekładane, za pośrednictwem Sekretariatu Stanu, papieżowi do zatwierdzenia.
Polityka finansowa.
Nad finansami Stolicy Apostolskiej i Watykanu czuwają: 
Sądownictwo.
Papież posiada prawo łaski w każdej ze spraw toczących się w instancjach mu podległych.
Stolica Apostolska.
Trybunałami Stolicy Apostolskiej są:
Watykan.
W imieniu papieża władzę sądowniczą w Watykanie sprawują:

</doc>
<doc id="1709322" url="https://pl.wikipedia.org/wiki?curid=1709322" title="Caroline Lucas">
Caroline Lucas

Caroline Patricia Lucas (ur. 9 grudnia 1960 w Malvern) – brytyjska polityk, przewodnicząca (2008–2012) i współprzewodnicząca (2016–2018) Partii Zielonych Anglii i Walii, posłanka do Parlamentu Europejskiego V, VI i VII kadencji, od 2010 posłanka do Izby Gmin.
Życiorys.
Caroline Lucas ukończyła studia z literatury angielskiej na University of Exeter (doktorat uzyskała w 1989).
W latach 80. była aktywna w ruchu antynuklearnym. Działała w organizacji "Campaign for Nuclear Disarmament" (kampanii na rzecz rozbrojenia nuklearnego) i uczestniczyła w protestach przeciw amerykańskim bazom wojskowym w Wielkiej Brytanii. W 1986 wstąpiła do Partii Zielonych Anglii i Walii. W latach 1993–1997 była radną hrabstwa Oxfordshire. W 1999 po raz pierwszy wybrana do Parlamentu Europejskiego, ponownie wybierana w 2004 i 2009. Przystąpiła do frakcji zielonych, a także m.in. do Komisji Handlu Międzynarodowego w delegacji ds. stosunków z Palestyńską Radą Legislacyjną. Od 2008 do 2012 była przewodniczącą swojego ugrupowania.
Zajmuje się problematyką „zielonej gospodarki”, tzw. sprawiedliwego handlu, prawami zwierząt i polityką żywnościową. Poza Partią Zielonych podjęła działalność m.in. w "Royal Society for the Prevention of Cruelty to Animals" (Królewskie Towarzystwo Zapobiegania Okrucieństwu wobec Zwierząt), Oxfam i antywojennym ruchu "Stop the War Coalition".
W wyborach w 2010 uzyskała mandat posłanki do Izby Gmin w okręgu Brighton Pavilion jako pierwsza w historii przedstawicielka Partii Zielonych Anglii i Walii. W konsekwencji 17 maja 2010 złożyła mandat w Europarlamencie. W 2015, 2017 i 2019 Caroline Lucas z powodzeniem ubiegała się o poselską reelekcję w tym samym okręgu. W 2016 wybrana na współprzewodniczącą Partii Zielonych Anglii i Walii, pełniła tę funkcję do 2018.

</doc>
<doc id="1709325" url="https://pl.wikipedia.org/wiki?curid=1709325" title="Anna Jagiellonka (ujednoznacznienie)">
Anna Jagiellonka (ujednoznacznienie)



</doc>
<doc id="1709328" url="https://pl.wikipedia.org/wiki?curid=1709328" title="Sąd Kasacyjny (Francja)">
Sąd Kasacyjny (Francja)

Sąd Kasacyjny (fr. "Cour de cassation") – we francuskim porządku prawnym sąd pełniący funkcje sądu najwyższego.
Został ustanowiony w czasie rewolucji francuskiej w 1790 roku jako Trybunał Kasacyjny (fr. "Tribunal de cassation"), który nadzorował sądy niższej instancji. Obecnie w skład Sądu Kasacyjnego wchodzi około 125 sędziów (czego ponad 80 to sędziowie procesowi "conseillers", reszta ma status "conseillers référendaires").
Struktura organizacyjna Sądu Kasacyjnego.
Izby.
Sąd dzieli się na sześć izb (fr. "chambre") o ściśle określonych kompetencjach:
Biuro Prokuratora.
Kierowane jest przez prokuratora generalnego ("procureur général"), posiadający dwóch zastępców ("premier avocat général"). Ponadto wspierany jest przez grupę około 22 adwokatów generalnych ("avocats généraux"), 2 asystentów oraz 12 tzw. słuchaczy ("auditeurs"). Ich zadaniem jako urzędników sądowych jest zaprezentowanie sprawy przed sądem oraz pomoc w postępowaniu (np. poprzez odpowiadania na pytania sądu, wydawanie opinii itp.).
Osobnym organem jest Zgromadzenie Sędziów Sądu Kasacyjnego.
Zakres działalność Sądu Kasacyjnego.
Sąd Kasacyjny będący sądem ostatniej instancji w Republice Francuskiej dla spraw cywilnych i karnych rzadko zajmuje się sprawami obejmującymi powództwa względem państwa francuskiego, sprawy te rozstrzygają zwykle sądy administracyjne, od których rozstrzygnięć można się odwołać do francuskiej Rady Stanu.
Sąd Najwyższy może podtrzymać lub odrzucić rozstrzygniecie sądu niższej instancji na podstawie obowiązującego prawa.
Do zadań sądu należy ponadto publikowanie corocznego raportu o stanie systemu sądowniczego Francji z uwzględnieniem sugestii na temat zmian w prawie.

</doc>
<doc id="1709329" url="https://pl.wikipedia.org/wiki?curid=1709329" title="Śliwice (Warszawa)">
Śliwice (Warszawa)

Śliwice – osiedle na terenie obszaru MSI Pelcowizna w dzielnicy Praga-Północ w Warszawie.
Opis.
Osiedle powstało w latach 1937–1939 na terenie dóbr golędzinowskich jako zespół małych domków mieszkalnych. Było przyczółkiem dużej dzielnicy mieszkaniowej, którą planowano rozbudowywać na południe do nasypu kolejowego na Golędzinowie i po Pelcowiznę na północ. Od zachodu granicę stanowiła Wisła, od wschodu tereny kolei.
Nazwa pochodzi od fortu Śliwickiego, zbudowanego w 1835 na terenach golędzinowskich wspomagającego od praskiej strony Cytadelę (w 1921 fort przemianowano na fort Jasińskiego).
Kameralna, modernistyczna, niska zabudowa otoczona jest przydomowymi ogródkami. Osiedle mieści się w kwartale ulic Gersona, Szernera, Witkiewicza i Kotsisa. Z trzech stron kolonię otaczają tereny Fabryki Samochodów Osobowych, a z czwartej ulica Jagiellońska.
Na terenie Śliwic działa samorządowa jednostka niższego rzędu w postaci Rady Kolonii „Śliwice”.

</doc>
<doc id="1709332" url="https://pl.wikipedia.org/wiki?curid=1709332" title="Madżles">
Madżles



</doc>
<doc id="1709338" url="https://pl.wikipedia.org/wiki?curid=1709338" title="Partia Liberalno-Demokratyczna (Rumunia)">
Partia Liberalno-Demokratyczna (Rumunia)

Partia Liberalno-Demokratyczna (rum. "Partidul Liberal Democrat", PLD) – rumuńska partia polityczna, o profilu centroprawicowym, konserwatywno-liberalnym, istniejąca w latach 2006–2008.
Ugrupowanie powstało w wyniku rozłamu w Narodowej Partii Liberalnej, kierowanej przez premiera Călina Popescu-Tăriceanu. PLD założyła grupa działaczy pod przywództwem byłego lidera liberałów, Theodora Stolojana, opowiadająca się za dalszą współpracą z Partią Demokratyczną i prezydentem Traianem Băsescu.
PLD samodzielnie wystartowała w wyborach do Parlamentu Europejskiego w 2007. Uzyskała blisko 8% głosów, wprowadzając trzech eurodeputowanych, którzy przystąpili do grupy Europejskiej Partii Ludowej i Europejskich Demokratów.
Jesienią 2007 kongres PLD podjął decyzję o przyłączeniu się do Partii Demokratycznej. Do zjednoczenia doszło w styczniu 2008, wcześniej PD przyjęła nową nazwę – Partia Demokratyczno-Liberalna.

</doc>
<doc id="1709339" url="https://pl.wikipedia.org/wiki?curid=1709339" title="Telekamera w kategorii Muzyka">
Telekamera w kategorii Muzyka

Muzyka była jedną z kategorii w plebiscycie Telekamery Tele Tygodnia. W 1998 i 1999 pojawiła się pod nazwą "Wokalistka" (nagrody wręczano kobietom), a od 2004 do 2015 była to "Muzyka". Tradycją jest to, że nominowani wykonują na gali jakąś piosenkę. Nagrody nie przyznano w latach 2000–2003 i 2012–2014. Ostatnia statuetka w kategorii "Muzyka" przyznana została w 2015 roku.
Zwycięzcy.
W nawiasach napisano tytuł promowanego wówczas albumu, a po pauzie wykonany na gali utwór.

</doc>
<doc id="1709344" url="https://pl.wikipedia.org/wiki?curid=1709344" title="Graham Watson">
Graham Watson

Graham Watson (ur. 23 marca 1956 w Rothesay na wyspie Bute w Szkocji) – brytyjski polityk, poseł do Parlamentu Europejskiego IV, V, VI i VII kadencji (1994–2014).
Życiorys.
Studiował języki nowożytne na Heriot-Watt University w Edynburgu. Pracował jako tłumacz, pracownik administracji uniwersyteckiej, dyrektor biura poselskiego lidera Partii Liberalnej Davida Steela. W latach 1988–1994 był urzędnikiem bankowym w HSBC w Londynie i Hongkongu.
W latach 70. i 80. był działaczem młodzieżówki liberalnej, zostając jej wiceprzewodniczącym (1977–1979), a następnie sekretarzem generalnym (1979–1981) International Federation of Liberal and Radical Youth. Należał do współzałożycieli Europejskiego Forum Młodzieży.
W wyborach w 1994 jako pierwszy (obok Robina Teversona) w historii kandydat brytyjskich liberałów został wybrany do Parlamentu Europejskiego. W kolejnych wyborach (w 1999, 2004, 2009), już po wprowadzeniu ordynacji proporcjonalnej, z powodzeniem ubiegał się o reelekcję.
W Parlamencie Europejskim był m.in. członkiem Komisji Spraw Gospodarczych i Monetarnych (1994–1999) oraz przewodniczącym Komisji Wolności Obywatelskich, Sprawiedliwości i Spraw Wewnętrznych (1999–2002). W 2002 zastąpił Pata Coxa na stanowisku lidera frakcji liberalnej. Pełnił tę funkcję do 2009, początkowo jako przewodniczący grupy Europejskich Liberałów, Demokratów i Reformatorów (ELDR), a od 2004 nowo utworzonego Porozumienia Liberałów i Demokratów na rzecz Europy (ALDE). W 2014 nie uzyskał reelekcji. W latach 2011–2015 pełnił funkcję przewodniczącego Partii Europejskich Liberałów, Demokratów i Reformatorów, od 2012 działającej jako Partia Porozumienia Liberałów i Demokratów na rzecz Europy.
Był krytykiem nieformalnej tzw. wielkiej koalicji chadeków i socjalistów, która dominowała w Parlamencie Europejskim w kadencji 2004–2009, opowiadając się za koalicją centroprawicową, która obejmowałaby chadeków i liberałów.
Jest żonaty, ma dwoje dzieci.

</doc>
<doc id="1709346" url="https://pl.wikipedia.org/wiki?curid=1709346" title="Kuźnica Czeszycka (gmina)">
Kuźnica Czeszycka (gmina)

Kuźnica Czeszycka – dawna gmina wiejska istniejąca w latach 1945–1954 w województwie wrocławskim (dzisiejsze województwo dolnośląskie). Siedzibą władz gminy była Kuźnica Czeszycka.
Gmina Kuźnica Czeszycka powstała po II wojnie światowej na terenie tzw. Ziem Odzyskanych (tzw. II okręg administracyjny – "Dolny Śląsk"). 28 czerwca 1946 gmina – jako jednostka administracyjna powiatu sycowskiego – weszła w skład nowo utworzonego woj. wrocławskiego.
Według stanu z 1 lipca 1952 gmina składała się z 8 gromad: Czeszyce, Grabownica, Kuźnica Czeszycka, Łazisko, Nowa Wieś Goszczańska, Pajęczak, Stara Huta, i Suliradzice. Gmina została zniesiona 29 września 1954 wraz z reformą wprowadzającą gromady w miejsce gmin. Jednostki nie przywrócono 1 stycznia 1973 wraz z kolejną reformą reaktywującą gminy.

</doc>
<doc id="1709347" url="https://pl.wikipedia.org/wiki?curid=1709347" title="Wojciechowo Wielkie (gmina)">
Wojciechowo Wielkie (gmina)

Wojciechowo Wielkie – dawna gmina wiejska istniejąca w latach 1945–1954 w woj. wrocławskim (dzisiejsze woj. dolnośląskie). Siedzibą władz gminy było Wojciechowo Wielkie.
Gmina Wojciechowo Wielkie powstała po II wojnie światowej na terenie tzw. Ziem Odzyskanych (tzw. II okręg administracyjny – "Dolny Śląsk"). 28 czerwca 1946 gmina – jako jednostka administracyjna powiatu sycowskiego – weszła w skład nowo utworzonego woj. wrocławskiego.
Według stanu z 1 lipca 1952 gmina składała się z 8 gromad: Biskupice, Drołtowice, Działosza, Dziesławice, Komorów, Szczodrów, Wielowieś i Zawada. Gmina została zniesiona 29 września 1954 wraz z reformą wprowadzającą gromady w miejsce gmin. Jednostki nie przywrócono 1 stycznia 1973 wraz z kolejną reformą reaktywującą gminy.

</doc>
<doc id="1709349" url="https://pl.wikipedia.org/wiki?curid=1709349" title="Krajowy Sejmik Samorządu Terytorialnego">
Krajowy Sejmik Samorządu Terytorialnego

Krajowy Sejmik Samorządu Terytorialnego został powołany w 1990 roku przez przedstawicieli 48 sejmików w Poznaniu, który został wskazany jako siedziba tego Porozumienia Gmin. Inicjatorami jego powstania byli: Piotr Buczkowski z Poznania, Grzegorz Grzelak z Gdańska i Piotr Fogler z Warszawy. Pierwszym przewodniczącym wybrano prof. Piotra Buczkowskiego.
Zadaniem tego organu miało być wspierania inicjatyw samorządu terytorialnego w skali regionów i kraju. Popularyzowanie idei samorządu, wspieranie wspólnoty lokalnej rozumianej jako podstawowa forma demokracji i reprezentowania interesów społeczeństwa obywatelskiego. Zadaniem KSST było opracowywanie inicjatyw oraz projektów rozwiązań prawnych dotyczących samorządu, opiniowanie aktów prawnych w tym zakresie, wymiana doświadczeń gmin i związków gmin. Organami sejmiku były Zgromadzenie Ogólne oraz Prezydium, w skład którego wchodził przewodniczący, dwóch zastępców i 6 członków. Początkowy skład Prezydium ulegał w trakcie kadencji pewnym zmianom i na koniec pracowało ono w składzie: Piotr Buczkowski, Zyta Gilowska z Lublina (wiceprzewodnicząca), Grzegorz Grzelak (wiceprzewodniczący), Wojciech Czech z Kielc, Andrzej Dec z Rzeszowa, Józef Buszman z Katowic, Leon Kieres z Wrocławia, Antoni Jeżowski z Jeleniej Góry i Jakub Chmielewski z Płocka. 
W drugiej kadencji odrodzonego Samorządu w latach 1994–1998 Marszałkiem KSST został Adam Struzik, który miał łączyć te obowiązki z funkcją Marszałka Senatu. Wpłynęło to na centralizację i zmniejszenie roli tego organu, ostatecznie zlikwidowanego w wyniku reformy administracyjnej w roku 1999.

</doc>
<doc id="1709350" url="https://pl.wikipedia.org/wiki?curid=1709350" title="KSST">
KSST



</doc>
<doc id="1709351" url="https://pl.wikipedia.org/wiki?curid=1709351" title="Krisztina Morvai">
Krisztina Morvai

Krisztina Morvai (ur. 22 czerwca 1963 w Budapeszcie) – węgierska polityk, prawniczka, działaczka feministyczna i na rzecz praw człowieka, w tym praw kobiet, posłanka do Parlamentu Europejskiego VII i VIII kadencji.
Życiorys.
Po ukończeniu szkoły średniej ELTE Apáczai Csere János w Budapeszcie studiowała prawo na Uniwersytecie im. Loránda Eötvösa w tym samym mieście. Uzyskała kwalifikacje sędziowskie, jednak wybrała pracę jako nauczyciel akademicki. Kształciła się w King’s College London, gdzie została doktorem nauk prawnych. W latach 1993–1994 prowadziła wykłady z prawa na University of Wisconsin-Madison, później pracowała dla Europejskiej Komisji Praw Człowieka. W 1998 opublikowała książkę "Terror a családban" (pol. "Terror w rodzinie") poświęconą przemocy domowej na Węgrzech. Od 2003 do 2006 działała w Organizacji Narodów Zjednoczonych, gdzie zajmowała się walką z dyskryminacją kobiet oraz obroną praw kobiet palestyńskich, co wzbudziło protesty rządu Izraela.
W 2006 nie uzyskała kolejnej nominacji rządu węgierskiego do zasiadania w Komitecie ds. Likwidacji Dyskryminacji Kobiet ONZ. Była zatrudniona jako docent prawa karnego na Uniwersytecie im. Loránda Eötvösa, gdzie zajęła się m.in. prawem karnym, kwestią przerywania ciąży, prawami ofiar oraz osób zarażonych HIV, wykorzystywaniem seksualnym dzieci, prostytucją, dyskryminacją płciową oraz przemocą domową. Została uhonorowana nagrodą Czerwonego Krzyża im. Freddiego Mercurego za promocję wiedzy o zagrożeniu AIDS.
Zyskała pewien rozgłos medialny swoimi publicznymi wypowiedziami. M.in. w 2008 radziła „liberalno-bolszewickim syjonistom” przemyśleć sobie „dokąd uciekną i gdzie się schowają”, a rok później również „zabawić się swoimi małymi obrzezanymi (...)” zamiast szkalować jej osobę. W 2006 określiła swoją konkurentkę do zasiadania w Komisji ONZ, Andreę Petõ, jako „znaną syjonistyczną aktywistkę” i uznała jej nominację przez rząd Ferenca Gyurcsánya za spowodowaną naciskami władz Izraela.
W 2006 związała się z Ruchem na rzecz Lepszych Węgier (Jobbik), choć formalnie nie wstąpiła partii. Pojawiała się jednak na demonstracjach nacjonalistycznej Gwardii Węgierskiej. W wyborach w 2009 została wybrana na posłankę do Parlamentu Europejskiego VII kadencji z 1. miejsca tego ugrupowania. W PE pozostała niezrzeszona, zasiadła w Komisji Rolnictwa i Rozwoju Wsi. W 2014 z powodzeniem ubiegała się o reelekcję, ponownie otwierając listę wyborczą partii Jobbik.
Życie prywatne.
Do 2011 jej mężem był György Baló, dziennikarz telewizyjny żydowskiego pochodzenia, z którym ma trójkę dzieci.

</doc>
<doc id="1709354" url="https://pl.wikipedia.org/wiki?curid=1709354" title="Björn Collinder">
Björn Collinder

Björn Collinder (ur. 22 lipca 1894 w Sundsvall, zm. 20 maja 1983 w Wiedniu) – szwedzki językoznawca-uralista.
Życie.
Björn Collinder urodził się w Sundsvall jako syn nauczyciela szkoły średniej Erika Collinder i Violi Horney. W roku 1912 rozpoczął studia w uniwersytecie w Uppsali, początkowo w zakresie języków nordyckich, lecz ostatecznie poświęcił się językom ugrofińskim, zwłaszcza saami. W latach 1921–1922 przeprowadził podróż naukową do Finlandii, a 1924 pracował jako prasowy attaché w fińskiej ambasadzie w Szwecji. Jego praca doktorska "Über den finnisch-ugrischen Stufenwechsellehre" ukazała się w 1929. Był professorem uniwersytetu w Uppsali 1933–1961. Stał się doktorem honoris causa uniwersytetu w Helsinkach 1960. Jako profesor wizytujący wykładał w Stanach Zjednoczonych Ameryki: Uniwersytet Indiany 1947, Uniwersytet Minnesoty 1948, Uniwersytet Kalifornijski 1963; w Australii w Australian National University 1963, oraz w Uniwersytecie Wiedeńskim w trzech periodach 1963–1964, 1966–1967 i 1971–1972.
Ożenił się w 1940 ze śpiewaczką Brittą Norrby-Collinder.
Działalność językoznawcza.
Znany był jako nie tylko badacz poszczególnych języków uralskich, ale także zwolennik ustalania związków genetycznych pomiędzy rodzinami językowymi, np. związków uralsko-indoeuropejskich, uralsko-ałtajskich czy uralsko-jukagirskich, przez co w pewnym stopniu współprzygotowywał grunt pod teorię nostratyczną.
Dla studentów filologii uralskich podstawowe znaczenie mają jego prace o charakterze pół-podręcznikowym: "Fenno-Ugric Vocabulary: An Etymological Dictionary of the Uralic Languages" (1955), "Survey of the Uralic Languages" (1957), "Comparative Grammar of the Uralic Languages" (1960) oraz "An Introduction to the Uralic Languages" (1965) - stanowią one swego rodzaju wzajemnie się uzupełniające tomy "tetralogii podręczników uralistycznych".
W zakresie języka szwedzkiego był Collinder zdecydowanym purystą, sprzeciwiał się przejawom mody językowej, zwłaszcza wpływom języka angielskiego.
Collinder był także aktywny jako tłumacz. Między innymi przetłumaczył na szwedzki język finski epos "Kalevala" (pierwsze wydanie 1948 z ilustracjami Akseli Gallen-Kallela), a także staroangielski poemat "Beowulf" (1954)"," dramat Eurypidesa "Cyklop" (1955)"," "Eddę młodszą" (1958) i "Eddę starszą" (1957), oraz dramaty Williama Shakespearea i Sofoklesa.

</doc>
<doc id="1709357" url="https://pl.wikipedia.org/wiki?curid=1709357" title="Ahmet Pasha">
Ahmet Pasha

Ahmet Pasha (ur. 8 lutego 1948 w Kukësie) – albański aktor.
Życiorys.
W dzieciństwie przeniósł się wraz z rodziną do Fieru. W 1970 ukończył studia na wydziale aktorskim Instytutu Sztuk w Tiranie. Po studiach podjął pracę w Teatrze Ludowym (alb.: Teatri Popullor). Na scenie narodowej zadebiutował rolą Flake'a w dramacie "Kariera Artura Ui" Bertolta Brechta. Przez 30 lat występów na scenie narodowej, w jego repertuarze znalazło się ponad 70 ról teatralnych. Był także wykładowcą Instytutu Sztuk w Tiranie.
Na dużym ekranie zadebiutował w 1973 niewielką rolą w filmie "Mimoza llastica". Zagrał osiem ról w albańskich filmach fabularnych, w dwóch były to role główne.
W 1989 został wyróżniony przez władze Albanii tytułem "Zasłużonego Artysty" (alb. "Artist i Merituar").

</doc>
<doc id="1709358" url="https://pl.wikipedia.org/wiki?curid=1709358" title="Christian Grossenbacher">
Christian Grossenbacher

Christian Grossenbacher (ur. 28 stycznia 1980) - szwajcarski lekkoatleta, specjalizujący się w biegu na 400 metrów przez płotki.
Osiągnięcia.
Grossenbacher regularnie zdobywa tytuły mistrza Szwajcarii, w latach 2005 - 2008 wygrywał biegi na 400 metrów przez płotki, ponadto w 2005 został halowym mistrzem kraju na płaskich 400 metrach.

</doc>
<doc id="1709360" url="https://pl.wikipedia.org/wiki?curid=1709360" title="Archidiecezja Monrowia">
Archidiecezja Monrowia



</doc>
<doc id="1709362" url="https://pl.wikipedia.org/wiki?curid=1709362" title="Johann Tobias Krebs">
Johann Tobias Krebs

Johann Tobias Krebs (ur. 7 lipca 1690 w okolicach Weimaru, zm. 11 lutego 1762 tamże) - niemiecki organista i kompozytor. Był uczniem Johanna Gottfrieda Walthera oraz Johanna Sebastiana Bacha. Przypisuje mu się autorstwo Ośmiu małych preludiów i fug pierwotnie przypisywanych Bachowi.

</doc>
<doc id="1709363" url="https://pl.wikipedia.org/wiki?curid=1709363" title="Bettina Müller-Weissina">
Bettina Müller-Weissina

Bettina Müller-Weissina (ur. 12 lipca 1973 w Berlinie Zachodnim) – austriacka lekkoatletka, sprinterka. Do 1998 reprezentowała Niemcy.
Ze względu na uczulenie musiała zrezygnować z uprawiania Jeździectwa i poświęciła się lekkoatletyce. W 1998, tuż po uzyskaniu austriackiego obywatelstwa wyszło na jaw, że Müller stosowała (startując jeszcze w barwach Niemiec) niedozwolony środek dopingowy – nandrolon. Zawodniczka została ukarana przez IAAF dwuletnią dyskwalifikacją.
Osiągnięcia.
W 2004 Müller-Weissina reprezentowała Austrię podczas igrzysk olimpijskich w Atenach, gdzie odpadła w ćwierćfinałowym biegu na 100 metrów.

</doc>
<doc id="1709365" url="https://pl.wikipedia.org/wiki?curid=1709365" title="Janio da Silva Quadros">
Janio da Silva Quadros



</doc>
<doc id="1709369" url="https://pl.wikipedia.org/wiki?curid=1709369" title="Boeing Condor">
Boeing Condor

Boeing Condor – amerykański bezzałogowy aparat latający (ang. Unmanned Aerial Vehicle – UAV) opracowany pod koniec lat 80. XX wieku przez firmę Boeing.
Historia.
Pierwsze informacje o konstrukcji Boeinga ujawniono latem 1989 roku. W pierwszej połowie lat 80. XX wieku Pentagon zaczął poszukiwania bezpilotowego samolotu do długotrwałych lotów zwiadowczych. Próbą spełnienia wymagań armii był samolot Condor. Condor jest bezpilotowym aparatem latającym, charakteryzującym się bardzo wysokim pułapem lotu i dużą długotrwałością lotu. Fundusze na opracowanie tego samolotu przeznaczyła Defense Advanced Research Projects Agency (DARPA). Badania podczas lotu miały sprawdzić przydatność maszyny do lotów rozpoznawczych, zwiadu elektronicznego, identyfikacji celów, poszukiwań, ratownictwa i retransmisji sygnałów. Condor nigdy nie trafił do seryjnej produkcji, a zwycięzcą poszukiwań Pantagonu został MQ-1 Predator. Jedyny zachowany egzemplarz samolotu udostępniony jest zwiedzającym w Hiller Aviation Museum w San Mateo w Kalifornii.
Konstrukcja.
Condor jest górnopłatem zbudowanym z kompozytów z włókien węglowych z dwoma chłodzonymi cieczą, sześciocylindrowymi silnikami tłokowymi napędzającymi trójłopatowe śmigła, również zbudowane z kompozytów. Condor ma bardzo mały opór czołowy, co jest zasługą skrzydeł o bardzo dużym wydłużeniu i laminarnym profilu. Aparat posiada cechy wyczynowego szybowca. Samolot startuje z wózka, który ulega odrzuceniu, odrzuceniu ulegają również podskrzydłowe podpórki, zabezpieczające skrzydła przez szorowaniem o ziemię podczas startu. Skrzydło jest elastyczne, podczas lotu końcówki skrzydeł unoszą się do góry o 7,6 m przy locie z przeciążeniem 29 g, aby przeciwdziałać zniszczeniu skrzydła przez siły na nie działające podczas lotu, możliwe jest przepompowywanie paliwa ze zbiorników skrzydłowych, zmieniające wielkość obciążenia skrzydeł. Start, lot i lądowanie jest w pełni automatyczne aczkolwiek każdy element lotu może ulec zmianie ze stanowiska kontroli lotu umieszczonego na ziemi. Podczas lądowania Condora wysuwana jest płoza i przednie koło. Podczas lotu nawigacją kieruje bezwładnościowy system współpracujący z zaprogramowaną na ziemi trasą lotu. Samolot wykonał około 300 godzin lotów, jednak jego duży rozmiar i mała prędkość nie znalazły uznania w oczach ekspertów z Ministerstwa Obrony.

</doc>
<doc id="1709383" url="https://pl.wikipedia.org/wiki?curid=1709383" title="Łotewski Legion Luftwaffe">
Łotewski Legion Luftwaffe

Łotewski Legion Luftwaffe (niem. Luftwaffe Legion "Lettland") – kolaboracyjna ochotnicza jednostka lotnicza Luftwaffe złożona z Łotyszy, działająca podczas II wojny światowej.
Historia.
W czerwcu 1943 r. podczas spotkania grupy b. pilotów łotewskich sił lotniczych w restauracji w Rydze pojawił się pomysł powołania łotewskiej jednostki lotniczej w składzie Luftwaffe. We wrześniu tego roku ppłk Jānis Rucels nawiązał kontakt z dowództwem 1 Floty Lotniczej Luftwaffe, które zaakceptowało powyższy plan. W Liepāja-Grobiņa został utworzony duży ośrodek szkoleniowy (Flugzeugfuehrerschule A/B Libau/Grobin). Na pocz. października rozpoczęło się w nim szkolenie pierwszych łotewskich instruktorów lotniczych, a także personelu technicznego. Loty szkoleniowe odbywano na samolotach szkolno-treningowych Arado Ar 66 i Gotha Go 145. 1 stycznia 1944 r. ośrodek szkoleniowy przemianowano na Ergänzungs Nachtschlachtgruppe (Erg. NSGr) "Ostland". Pod koniec lutego zakończyło się przeszkolenie grupy pierwszych 25 Łotyszy. 15 zostało lotnikami nowo sformowanej 1 eskadry 12 Grupy Nocnych Bombowców (NSG 12), zaś pozostałych 10 pozostało w szkole lotniczej jako instruktorzy. 22 marca 1 eskadra pod dowództwem kpt. Alfredsa Salminsa została przebazowana na front na lotnisko w Vecumi z podporządkowaniem niemieckiej NSG 3. 1 eskadra liczyła 19 pilotów, latających na 18 samolotach Ar 66. Ponadto było 105 osób personelu naziemnego. 26 marca doszło do pierwszego wylotu bojowego. Bombardowano pozycje sowieckie w bliskiej styczności linii frontu. Szczególnie aktywnym okresem były dni od 12 do 22 maja, kiedy zrzucono ok. 1 tys. bomb. 28 maja Łotysze przenieśli się na lotnisko koło wsi Salaspils, ok. 50 km na południe od poprzedniej bazy. W maju w ośrodku szkoleniowym w Liepāja-Grobiņa został utworzony sztab NSG 12 na czele z niemieckim oficerem kpt. Rademacherem. 22 czerwca na front przybyła 2 eskadra (sformowana w maju), dołączając do pierwszej. Na jej czele stał kpt. Augusts Graudiņš. Liczyła ona 17 pilotów i 70 ludzi personelu naziemnego. 21 lipca obie eskadry zostały przebazowane na lotnisko w Gulbene, zaś 29 lipca pod Rygę. Próbowano też utworzyć 3 eskadrę, ale z powodu braku samolotów plan upadł. To samo było przyczyną nie przezbrojenia eskadr w samoloty szturmowe Junkers Ju 87D. 25 lipca miał miejsce 1000. wylot bojowy Łotyszy. Pod koniec lipca obie eskadry poniosły duże straty, np. podczas bombardowania 29 lipca z 16 samolotów powróciło jedynie 9. 11 sierpnia rozkazem dowództwa Luftwaffe NSG 12 stało się oficjalnie Łotewskim Legionem Lotniczym. Wszyscy żołnierze Legionu, poza oficerem łącznikowym, kwatermistrzem i 3 podoficerami, byli Łotyszami. Formalnie Legion wchodził w skład Legionu Łotewskiego SS, podlegając inspektorowi generalnemu Legions-Brigadeführerowi der Waffen-SS Rūdolfsowi Bangerskisowi, który odwiedził łotewskich lotników jeszcze na przełomie lutego i marca. Na czele Legionu 17 sierpnia stanął ppłk J. Rucels. Od 15 września dowódcą był ppłk Nikolajs Bulmanis. Jednakże faktycznie Legion istniał jedynie na papierze. 21 września przybyły ostatnie uzupełnienia. Ogółem w ośrodku szkoleniowym w Liepāja-Grobiņa zostało przeszkolonych 6 grup łotewskich lotników (140 osób, wśród których było 50 b. pilotów łotewskich sił lotniczych, 50 członków b. organizacji paramilitarnej Aizsargi i 40 przedwojennych członków aeroklubów). 29 września miejsce stacjonowania Legionu zostało ostrzelane przez sowiecką artylerię rozmieszczoną za rzeką Dźwiną, dlatego Łotysze przenieśli się na lotnisko na wschód od miasta Tukums. Na przełomie września i października silnie wspierali walki obronne Grupy Armii "Północ". 6 i 7 października miały miejsce ostatnie loty bojowe Legionu. 8 października na Gotlandię zbiegł samolotem Hs 126 kpr. Zanis Tamsons, zabierając ze sobą mechanika. Następnego dnia Legion przeleciał do ośrodka szkoleniowego Liepāja-Grobiņa, a stamtąd do Prus Wschodnich. 17 października NSG 12 rozformowano z powodu braku części zapasowych do samolotów. Ogółem piloci łotewscy 1 eskadry wykonali ok. 3 tys. wylotów bojowych, zaś 2 eskadry - ponad 2,6 tys. Większość Łotyszy zostało odznaczonych Żelaznymi Krzyżami. Do najbardziej doświadczonych pilotów Legionu należał por. Teodors Abrams (229 lotów bojowych). Łotysze zostali rozdzieleni pomiędzy różne oddziały Luftwaffe. Duża część łotewskich pilotów trafiła do Estońskiego Legionu Luftwaffe, stacjonującego w okupowanej Danii.
W składzie 1 Floty Lotniczej Luftwaffe istniała także jednostka myśliwska złożona z Łotyszy, sformowana rozkazem z 31 maja 1944 r. Do Niemiec na przeszkolenie zostało w skierowanych ogółem 10 łotewskich pilotów. W czerwcu przybyli por. Eduards Millers, ppor. Arnolds Mencis i ppor. Jānis Lecis oraz podoficerowie Haralds Makars i Harijs Klints, zaś w lipcu - podoficerowie Vītolds Berķis, Valdemārs Līvmanis i Jūlijs Stars oraz szeregowcy Roberts Dumpis i Edgars Lazdiņš. Szkolili się oni na samolotach myśliwskich Focke-Wulf Fw 190 w eskadrze szkoleniowej JG 103 w Parow. Po zakończeniu szkolenia otrzymali w Brombergu nowe myśliwce Fw 190, po czym przelecieli na lotnisko w Skulte, gdzie stacjonowała 1 eskadra JG 54 pod dowództwem kpt. Franza Eisenacha. 24 września do Szwecji uciekło samolotami 5 estońskich pilotów. W tej sytuacji dowództwo Luftwaffe rozkazem z 7 października rozwiązało wszystkie jednostki lotnicze złożone z Estończyków i Łotyszy. Pod koniec października wszyscy łotewscy piloci myśliwscy zostali zebrani na lotnisku w Dąbiu (Altdamm), na wschód od Szczecina. Stamtąd część z nich trafiło na lotnisko w Greiswaldzie, gdzie zasili eskadry JG 1. Personel techniczny przeszedł częściowo do łotewskich oddziałów lądowych, częściowo został skierowany na różne lotniska Luftwaffe, a częściowo do 11 Ciężkiego Artyleryjskiego Pułku Przeciwlotniczego w Królewcu.

</doc>
<doc id="1709386" url="https://pl.wikipedia.org/wiki?curid=1709386" title="Augusts Graudiņš">
Augusts Graudiņš

Augusts Graudiņš (ur. 26 października 1903 r. w Cirgal na Łotwie w granicach Rosji, zm. 28 grudnia 1982 r. w Holst w RFN) – łotewski pilot wojskowy, dowódca 2 eskadry Łotewskiego Legionu Luftwaffe podczas II wojny światowej, emigracyjny pisarz i działacz
W 1924 r. ukończył szkołę wojskową. Służył w oddziale kawalerii. W 1927 r. został przeniesiony do pułku lotniczego. W lipcu 1928 r. ukończył szkołę lotniczą. W 1930 r. przeszedł ponownie przeszkolenie lotnicze. W styczniu 1935 r. stanął na czele łotewskiego aeroklubu. 14 września tego roku, podczas lotu testowego na samolocie rodzimej produkcji I-9, miał wypadek, ale wyszedł z niego bez szwanku. Do 1937 r. pełnił funkcję sekretarza lotnictwa cywilnego w administracji rządowej. W czerwcu 1937 r. został skierowany do Wielkiej Brytanii, gdzie przeszedł przeszkolenie na samolotach Gloster Gladiator (zakupionych dla łotewskiego lotnictwa wojskowego). Od października 1938 r. był pilotem 1 eskadry lotniczej, wyposażonej w Gloster Gladiatory. W 1939 r. miał być ponownie wysłany do Wielkiej Brytanii po odbiór myśliwców Hawker Hurricane, ale wybuch wojny 1 września uniemożliwił podróż. Na pocz. 1940 r. testował łotewski samolot C-6bis. Od 20 maja tego roku wraz z 3 innymi pilotami rozpoczął szkolenie na polskich samolotach, które zbiegły na Łotwę podczas kampanii wrześniowej. Na pocz. 1944 r. wstąpił do Łotewskiego Legionu Luftwaffe, stając na czele 2 eskadry. Na pocz. 1945 r. został odesłany na leczenie do sanatorium w Korsar w okupowanej Danii. Po zakończeniu wojny wstąpił do brytyjskich wojsk okupacyjnych. Dowodził oddziałem w rejonie Mönchengladbach. Następnie zamieszkał w tym mieście. Działał w organizacji emigracyjnej Daugavas Vanagi. Był autorem wspomnień.
Linki zewnętrzne.
Biografia Augustsa Graudiņša (jęz. angielski)

</doc>
<doc id="1709389" url="https://pl.wikipedia.org/wiki?curid=1709389" title="Teodors Ābrams">
Teodors Ābrams

Teodors Ābrams (ur. 12 września 1907 r. na Łotwie w granicach Rosji, zm. 29 marca 1988 r. w USA) – łotewski wojskowy, pilot Luftwaffe, a następnie Łotewskiego Legionu Luftwaffe podczas II wojny światowej.
Wstąpił do pułku lotniczego. W 1936 r. ukończył szkołę lotniczą w stopniu sierżanta. Od października 1938 r. był pilotem 2 eskadry myśliwskiej. W 1939 r. na lotnisku w Dyneburgu miał wypadek podczas lądowania na samolocie Gloster Gladiator, ale przeżył. Po zajęciu Łotwy przez Armię Czerwoną w poł. 1940 r., przedostał się do Niemiec. Wstąpił do Luftwaffe. Służył na froncie wschodnim w eskadrze obserwacyjnej. W marcu 1944 r. przeniósł się do Łotewskiego Legionu Luftwaffe. Służył w stopniu porucznika w 1 eskadrze. W maju tego roku został odznaczony Żelaznym Krzyżem 2 klasy. Odbył 229 misji bojowych (był najbardziej doświadczonym pilotem łotewskim w Legionie). Po rozformowaniu Legionu został przeniesiony do Korser w okupowanej Danii. Po zakończeniu wojny wyemigrował do USA.
Linki zewnętrzne.
Biografia Teodorsa Ābramsa (jęz. angielski)

</doc>
<doc id="1709391" url="https://pl.wikipedia.org/wiki?curid=1709391" title="Cardioglossa escalerae">
Cardioglossa escalerae

Cardioglossa escalerae – gatunek afrykańskiego płaza.
Występowanie.
Zasięg występowania opisywanego zwierzęcia jest bardzo szeroki. W Kamerunie płaza tego napotkać można na południe od rzeki Sanaga. Zajmuje też północną i większą część zachodniej (z wyjątkiem terenu przy południowej granicy) Gwinei Równikowej. Jego zasięg rozpościera się dalej na północny Gabon i północne Kongo, aczkolwiek gatunku dawno nie obserwowano w tym obszarze, i duży obszar w Demokratycznej Republice Konga. Wymienić należy jeszcze południowo-zachodnią Republikę Środkowoafrykańską. Najwięcej doniesień pochodzi z Kamerunu i podejrzewa się, że występuje w Basenie Kongo na północ od rzeki Kongo, aczkolwiek było tylko kilka doniesień z tej okolicy.
Zwierzę zasiedla nizinne lasy, dobrze radzi sobie w lasach zdegradowanych.
Rozmnażanie.
Jak większość przedstawicieli swej gromady, opisywany tu gatunek potrzebuje do rozmnożenia się środowiska wodnego, a ściślej małych leśnych strumyków o piaszczystych brzegach.
Status.
Populacja spada, choć w Kamerunie gatunek jest często spotykany. Utrata środowiska naturalnego może stanowić dla niego zagrożenie. Prawdopodobnie jednak zwierzę to zamieszkuje kilka obszarów chronionych.

</doc>
<doc id="1709393" url="https://pl.wikipedia.org/wiki?curid=1709393" title="Ojciec Pio">
Ojciec Pio



</doc>
<doc id="1709395" url="https://pl.wikipedia.org/wiki?curid=1709395" title="Tenis ziemny na Olimpiadzie Letniej 1906">
Tenis ziemny na Olimpiadzie Letniej 1906

Tenis ziemny na Olimpiadzie Letniej 1906 został rozegrany w dniach 23 – 26 kwietnia. W zawodach udział wzięło 27 tenisistów z 6 państw. W tabeli medalowej zwyciężyli zawodnicy z Francji, którzy wygrali 3 z 4 konkurencji.

</doc>
<doc id="1709398" url="https://pl.wikipedia.org/wiki?curid=1709398" title="Cardioglossa gratiosa">
Cardioglossa gratiosa

Cardioglossa gratiosa − gatunek płaza żyjącego w Afryce.
Nazwa.
Łaciński epitet gatunkowy nazwy tego kręgowca − "gratiosa" − oznacza m.in. "przyjemny, uczynny".
Występowanie.
Zwierzę zamieszkuje Kamerun, zwłaszcza środkowy i południowy, całą Gwineę Równikową, a także północny, jak i północno-zachodni Gabon. Jego występowanie w północno-zachodnim Kongu czy w Republice Środkowoafrykańskiej nie jest pewne.
Prawdopodobnie bytuje na terenach do wysokości 1200n, być może więcej. Zamieszkuje lasy wtórne, także ciężko zdegradowane działalnością rolniczą. Lubi małe czyste strumienie o niezbyt szybkim nurcie. Spotyka się ją także na bagnach.
Rozmnażanie.
Przebiega w strumieniach. Samce usadawiają się samotnie wśród opadłych liści czy systemów korzeniowych i nawołują.
Status.
Gatunek jest szeroko rozpowszechniony (zamieszkuje prawdopodobnie także tereny chronione), jednak niezbyt pospolity. Jego liczebność obniża się.

</doc>
<doc id="1709399" url="https://pl.wikipedia.org/wiki?curid=1709399" title="Phillips Petroleum">
Phillips Petroleum

Phillips Petroleum Company – amerykańskie przedsiębiorstwo naftowo-gazowe utworzone w 1917 roku przez braci Lee Eldas Phillipsa i Franka Phillipsa.
W roku 2002 dokonano fuzji przedsiębiorstwa z koncernem Conoco Inc. tworząc ConocoPhillips. Pierwotną siedzibą Phillips Petroleum była miejscowość Bartlesville w stanie Oklahoma.

</doc>
<doc id="1709400" url="https://pl.wikipedia.org/wiki?curid=1709400" title="Gubener Vorstadt">
Gubener Vorstadt

Gubener Vorstadt – dzielnica we wschodniej części Frankfurtu nad Odrą, między Buschmühlenweg i Güldendorfer Straße. W 2015 roku liczyła 3710 mieszkańców.
Gubener Vorstadt składa się z osiedli:
Demografia.
Źródło: 

</doc>
<doc id="1709402" url="https://pl.wikipedia.org/wiki?curid=1709402" title="Duodenoskop">
Duodenoskop

Duodenoskop – urządzenie służące do wykonywania gastroduodenoskopi, czyli wziernikowania dwunastnicy. Duodenoskop jest wprowadzany przez przełyk i żołądek. Dzięki obrazowi z tego badania można zauważyć i zdiagnozować zmiany w dwunastnicy oraz zastosować odpowiednie leczenie.

</doc>
<doc id="1709403" url="https://pl.wikipedia.org/wiki?curid=1709403" title="Obere Stadt (Frankfurt nad Odrą)">
Obere Stadt (Frankfurt nad Odrą)

Obere Stadt – dzielnica w centralnej części Frankfurtu nad Odrą. W 2015 roku liczyła 8929 mieszkańców.
Obere Stadt składa się z osiedli:
Demografia.
Źródło: 

</doc>
<doc id="1709404" url="https://pl.wikipedia.org/wiki?curid=1709404" title="Zagon (Tatry)">
Zagon (Tatry)

Zagon – nietypowy żleb w Dolinie Małej Łąki w Tatrach Zachodnich (około 1400–1680 m n.p.m.). Opada on skośnie spod Zagonnej Przełęczy do Wyżniego na dnie Doliny Małej Łąki. W taternickim rozumieniu jest to zachód, czyli pozioma lub pochyła, długa i wąska część zbocza tworząca jak gdyby chodnik biegnący skośnie lub w poprzek góry. 
Patrząc od dołu, lewym ograniczeniem Zagonu są ściany Pośredniej Małołąckiej Turni, Skrajnej Małołąckiej Turni oraz Zagonnego Zęba. Z tej strony opada do Zagonu północna depresja oddzielająca Wielką Turnię od Pośredniej Małołąckiej Turni oraz dwa żleby: Żleb Pronobisa i żleb spod Zagonnych Wrótek. Prawe obramowanie Zagonu tworzy wschodni filar Zagonnej Turni. Jest w nim Jaskinia nad Zagonem.
Pod ścianą opadającą do Zagonu z Zagonnego Zębu znajduje się jaskinia Nisza przy Zagonie.
Zagon jest głęboko wcięty w podłoże zbudowane z łupków werfeńskich. Tylko w górnej części ma charakter trawiastego żlebu, dołem rozszerza się (do 40 m), staje się bardziej stromy i kamienisty i w końcowym odcinku zamienia się w szeroki lej opadający do stożka piargowego zwanego Piargami pod Zagonem. Zimą Zagonem zjeżdżają ogromne lawiny. Dolna część Zagonu (do ok. 2/3 wysokości) przedzielona jest grzędą na dwie części; lewą i prawą. Łączą się one z sobą ok. 80 m poniżej Zagonnej Turni. Bezpieczniejsza i łatwiejsza do przejścia jest część prawa (patrząc od dołu), lewa bowiem przedzielona jest progami, które latem są wilgotne i śliskie, a zimą tworzą się na nich lodospady.
Zagonem niemal na pewno chadzano jeszcze w czasach pasterskich, przejście nim latem jest bowiem względnie łatwe. Pierwsze odnotowane przejście (lewą, trudniejszą gałęzią Zagonu): Jacek Bilski i Władysław Cywiński 4 lutego 1993 (III stopień skali trudności UIAA).

</doc>
<doc id="1709405" url="https://pl.wikipedia.org/wiki?curid=1709405" title="Gastroskop">
Gastroskop

Gastroskop – urządzenie służące do wykonywania gastroskopii, czyli wziernikowania żołądka.
Początkowo, pod koniec XIX w., gastroskop był długą (ok. 65 cm), sztywną rurą o średnicy ok. 9–10 mm. Następnie zaczęto używać instrumentów półsztywnych, a wreszcie giętkich. Wraz z pojawieniem się panendoskopów - giętkich endoskopów ze sterowaną końcówką - używania gastroskopów zarzucono, jako mniej wygodnych, niebezpiecznych i nieumożliwiających obejrzenia całego przełyku i żołądka oraz niedających w ogóle możliwości zbadania dwunastnicy. 
Gastroskop wprowadzany był przez gardło i przełyk do żołądka. Badanie pozwalało zauważyć i zdiagnozować zmiany w żołądku oraz zastosować odpowiednie leczenie.
Obecnie nazwą gastroskop określa się potocznie panendoskopy.

</doc>
<doc id="1709406" url="https://pl.wikipedia.org/wiki?curid=1709406" title="Cardioglossa leucomystax">
Cardioglossa leucomystax

Cardioglossa leucomystax – afrykański płaz. Nie można wykluczyć, że w rzeczywistości nazwą tą określa się 2 różne gatunki.
Występowanie.
Występuje w 2 oddzielnych obszarach. Pierwszy obejmuje południową Gwineę, Liberię oprócz jej północnozachodniej części, południowozachodnie i południowe Wybrzeże Kości Słoniowej, południowozachodnią Ghanę. Drugi stanowią południowa Nigeria (rejony nieopodal wybrzeża), południowy Kamerun, całe terytorium Gwinei Równikowej i Gabonu, prawie całe − Konga, północna i zachodnia Demokratyczna Republika Konga, południowa Republika Środkowoafrykańska. Być może gatunek pojawia się też w północnej Angoli (prowincja Kabinda).
W środkowej Afryce płaza tego można spotkać nawet w lasach zdegradowanych, natomiast w Afryce zachodniej zamieszkuje jedynie lasy pierwotne. Choć prowadzi lądowy tryb życia, lubi strumienie o piaszczystych i kamienistych brzegach.
Rozmnażanie.
Samce zbierają się w grupy i nawołują samice, siedząc pośród kamieni w gęstej roślinności nieopodal strumieni.
Status.
W niektórych rejonach, jak środkowy Gabon, płaz ten jest bardzo mnogi. Jednakże jego liczebność obniża się. Zagrożenie może stanowić dla niego utrata środowiska naturalnego.

</doc>
<doc id="1709407" url="https://pl.wikipedia.org/wiki?curid=1709407" title="Zachód (geomorfologia)">
Zachód (geomorfologia)

Zachód – w taternickim rozumieniu jest to pozioma lub pochyła, długa i wąska część zbocza lub ściany, tworząca jak gdyby chodnik biegnący skośnie lub w poprzek góry. Jest rodzajem półki, ale jest zwykle dłuższy od niej i mniej regularny. Ponadto półka jest zwykle pozioma, zachód natomiast często jest skośny. Przykładem zachodu w polskich Tatrach może być Kobylarzowy Zachód w Małołączniaku.
Zachód nakryty z boku przewieszonymi skałami, zazwyczaj krótki i stromy to załupa.
Zachody często są wykorzystywane przez wspinaczy do pokonania ścian, są to bowiem często najłatwiejsze do przejścia miejsca w ścianach.

</doc>
<doc id="1709408" url="https://pl.wikipedia.org/wiki?curid=1709408" title="Dietmar Trillus">
Dietmar Trillus

Dietmar Trillus (ur. 21 maja 1958) – kanadyjski łucznik, mistrz świata. Startuje w konkurencji łuków bloczkowych.
Największym jego osiągnięciem jest złoty medal mistrzostw świata indywidualnie w 2007 roku w Lipsku.

</doc>
<doc id="1709410" url="https://pl.wikipedia.org/wiki?curid=1709410" title="Lucyna Mrozik">
Lucyna Mrozik

Lucyna Mrozik (ur. 29 listopada 1949 w Mirosławicach, zm. 3 września 2022 w Nowym Tomyślu) – polska polityk, posłanka na Sejm PRL IX kadencji.
Życiorys.
W 1969 rozpoczęła pracę jako szlifierz-polerowacz w Fabryce Narzędzi Chirurgicznych w Nowym Tomyślu. W 1971 wstąpiła do Polskiej Zjednoczonej Partii Robotniczej. W 1982 ukończyła Średnie Studium Zawodowe. W latach 1985–1989 pełniła mandat posłanki na Sejm PRL IX kadencji z okręgu Poznań-Grunwald, zasiadając w Komisji Polityki Społecznej, Zdrowia i Kultury Fizycznej.

</doc>
<doc id="1709411" url="https://pl.wikipedia.org/wiki?curid=1709411" title="Eugeniusz Mróz (polityk)">
Eugeniusz Mróz (polityk)

Eugeniusz Mróz (ur. 27 września 1934 w Starej Wsi, zm. 8 grudnia 2015 w Opolu) – polski polityk, poseł na Sejm PRL IX kadencji.
Życiorys.
Syn Marcina i Janiny. Od 1956 był nauczycielem i kierownikiem wychowania w szkole podstawowej w Paczkowie. Uzyskał tytuł zawodowy magistra pedagogiki w 1968 w Wyższej Szkole Pedagogicznej w Opolu.
Od 1948 do 1956 należał do Związku Młodzieży Polskiej. Był członkiem Zjednoczonego Stronnictwa Ludowego. W 1961 wstąpił do Polskiej Zjednoczonej Partii Robotniczej. W latach 1961–1963 był również członkiem Związku Młodzieży Socjalistycznej. Od 1966 do 1968 był I sekretarzem Komitetu Miejskiego PZPR w Paczkowie. W okresie 1968–1975 był sekretarzem ds. organizacyjnych Komitetu Powiatowego PZPR w Nysie. W 1971 był słuchaczem Centralnej Szkoły Partyjnej. Od 1975 do 1977 był przewodniczącym Rady Narodowej Miasta i Gminy Nysa oraz I sekretarzem KMiG PZPR w Nysie. Od 12 listopada 1975 do 24 listopada 1989 zasiadał w Komitecie Wojewódzkim PZPR w Opolu. Pełnił w nim funkcje kierownika Wydziału Organizacyjnego, członka egzekutywy, a także (od 1981 do 1989) I sekretarza. W 1981 został także członkiem Komitetu Centralnego PZPR. Od 1985 do 1989 był posłem na Sejm PRL IX kadencji, reprezentując okręg Kędzierzyn-Koźle. Zasiadał w Komisji Obrony Narodowej oraz w Komisji Spraw Zagranicznych.
Od 7 grudnia 2001 do 31 marca 2002 pełnił funkcję prezesa Agencji Budowy i Eksploatacji Autostrad.
Pochowany na Cmentarzu Komunalnym w Opolu.

</doc>
<doc id="1709412" url="https://pl.wikipedia.org/wiki?curid=1709412" title="Czesław Mularski">
Czesław Mularski

Czesław Mularski (ur. 17 maja 1942 w Pustkach Choceńskich) – polski inżynier elektryk, poseł na Sejm PRL IX kadencji.
Życiorys.
Posiada tytuł zawodowy magistra inżyniera elektryka (absolwent Wydziału Elektrycznego Politechniki Wrocławskiej w 1967). Od 1967 pracował w Kombinacie Górniczo-Hutniczym Miedzi w Lubinie, a od 1969 w Zakładach Górniczych „Lubin” jako sztygar i nadsztygar. Od 1974 do 1978 (po ukończeniu studiów podyplomowych z zakresu informatyki) był głównym specjalistą ds. informatyki. Od 1981 był głównym inżynierem ds. inwestycji w ZG „Lubin”.
W 1962 wstąpił do Polskiej Zjednoczonej Partii Robotniczej. Był też działaczem Patriotycznego Ruchu Odrodzenia Narodowego. W 1985 uzyskał mandat posła na Sejm PRL IX kadencji w okręgu Legnica. Zasiadał w Komisji Górnictwa i Energetyki.

</doc>
<doc id="1709413" url="https://pl.wikipedia.org/wiki?curid=1709413" title="Dorothy Lidstone">
Dorothy Lidstone

Dorothy Lidstone (ur. 2 listopada 1938 w Wetaskiwin) – kanadyjska łuczniczka, mistrzyni świata. Startowała w konkurencji łuków klasycznych.
Największym jej osiągnięciem jest złoty medal mistrzostw świata indywidualnie w 1969 roku w Valley Forge. Trzykrotna mistrzyni Kanady (1969, 1970, 1971).

</doc>
<doc id="1709415" url="https://pl.wikipedia.org/wiki?curid=1709415" title="Kobylarzowy Zachód">
Kobylarzowy Zachód

Kobylarzowy Zachód – szeroki zachód w zakończeniu północno-zachodniej grani Małołączniaka w Tatrach Zachodnich. Opada skośnie spod Zagonnej Przełęczy (około 1700 m n.p.m.) w kierunku południowo-zachodnim do górnej części zboczy Doliny Miętusiej.
Kobylarzowy Zachód jest trawiasty, mało stromy i łatwo można nim wyjść na Zagonną Przełęcz. Po jego orograficznie lewej stronie wznosi się pionowy skalny mur o wysokości dochodzącej do 60 m, oddzielający go od Szarego Żlebu. W najniższej części tego muru znajduje się duża skalna nyża, a w górnej części, kilkadziesiąt metrów poniżej Zagonnej Przełęczy, jest charakterystyczna turniczka zwana Kobylarzową Igłą. Ponad nią jest w murze jedyne miejsce, którym można względnie łatwo pokonać mur i wspiąć się na jego grań. Prawe obramowanie tworzy Zagonna Turnia i Kobylarzowa Turnia. Od strony Kobylarzowego Zachodu są one niskie, jednak do Wodniściaka opadają stromymi i wysokimi ścianami. Przecinają je dwa strome żleby opadające z Kobylarzowego Zachodu do Wodniściaka.
Kobylarzowy Zachód dawniej był wypasany, wchodził w skład Hali Miętusiej. Wówczas był całkowicie trawiasty. Po zniesieniu wypasu dolna jego część, którą prowadzi niebieski szlak turystyczny przez Kobylarzowy Żleb, zarasta już kosodrzewiną i lasem. Płaty kosodrzewiny pojawiają się również w górnej jego części. Z rzadkich roślin na Kobylarzowym Zachodzie rośnie ostrołódka polna – gatunek w Polsce występujący tylko w Tatrach i to na niewielu tylko stanowiskach.

</doc>
<doc id="1709416" url="https://pl.wikipedia.org/wiki?curid=1709416" title="Danuta Muranko">
Danuta Muranko

Danuta Muranko z domu Predko (ur. 19 października 1960 w Olecku) – polska polityk, posłanka na Sejm PRL IX kadencji.
Życiorys.
W 1977 podjęła pracę w jako przewijaczka przędzy w Białostockich Zakładach Przemysłu Bawełnianego „Fasty”, następnie była tam laborantką. W 1982 stanęła na czele Zarządu Zakładowego Związku Socjalistycznej Młodzieży Polskiej. Zasiadała w Radzie Krajowej Patriotycznego Ruchu Odrodzenia Narodowego. Studiowała pedagogikę opiekuńczo-wychowawczą w białostockiej filii Uniwersytetu Warszawskiego, uzyskała wykształcenie wyższe niepełne. W latach 1985–1989 pełniła mandat posłanki na Sejm PRL IX kadencji w okręgu Białystok, z ramienia Polskiej Zjednoczonej Partii Robotniczej. Pełniła funkcję Sekretarza Sejmu. Zasiadała w Komisji Rynku Wewnętrznego i Usług.

</doc>
<doc id="1709417" url="https://pl.wikipedia.org/wiki?curid=1709417" title="Altberesinchen">
Altberesinchen

Altberesinchen – dzielnica w centralnej części Frankfurtu nad Odrą. W 2015 roku liczyła 4821 mieszkańców.
Opis.
Altberesinchen składa się z osiedli:
Demografia.
Źródło:

</doc>
<doc id="1709419" url="https://pl.wikipedia.org/wiki?curid=1709419" title="Marian Musiał (polityk)">
Marian Musiał (polityk)

Marian Józef Musiał (ur. 8 czerwca 1948 w Gorzędzieju, zm. 20 listopada 2020 w Malborku) – polski polityk, poseł na Sejm PRL IX kadencji.
Życiorys.
Był synem Stanisława i Jadwigi. W 1965 podjął pracę w Fabryce Przekładni Samochodowych „Polmo” w Tczewie. Był tam tokarzem, a od 1975 mistrzem na wydziale produkcji narzędzi. W 1979 ukończył Technikum Mechaniczne w Tczewie.
Od 1962 do 1984 należał do Związku Socjalistycznej Młodzieży Polskiej. W 1972 wstąpił do Polskiej Zjednoczonej Partii Robotniczej, w partii pełnił funkcję członka egzekutywy Komitetu Zakładowego i I sekretarza Oddziałowej Organizacji Partyjnej, a w latach 1981–1984 członka egzekutywy Komitetu Wojewódzkiego w Gdańsku. Był radnym Miejskiej Rady Narodowej w Tczewie. W latach 1985–1989 pełnił mandat posła na Sejm PRL IX kadencji z okręgu Gdańsk, zasiadając w Komisji Administracji, Spraw Wewnętrznych i Wymiaru Sprawiedliwości oraz w Komisji Przemysłu. Należał do Niezależnego Samorządnego Związku Zawodowego „Solidarność”.

</doc>
<doc id="1709420" url="https://pl.wikipedia.org/wiki?curid=1709420" title="Wiesław Nadowski">
Wiesław Nadowski

Wiesław Józef Nadowski (ur. 11 września 1925 w Zastoczu, zm. 16 stycznia 2020 w Gorzowie Wielkopolskim) – polski technolog drewna, poseł na Sejm PRL IX kadencji.
Życiorys.
Syn prawnika Feliksa (1902–1974) i Jadwigi z domu Rutkowskiej (1902–1980), czworo rodzeństwa. W 1938 ukończył szkołę podstawową w Białymstoku. Podjął potem naukę w tamtejszym Gimnazjum im. Króla Zygmunta Augusta. Podczas II wojny światowej uczęszczał do szkoły rosyjskiej, a następnie na tajne komplety. Współpracował także z Armią Krajową. W czerwcu 1944 został zatrzymany przez żołnierzy Wehrmachtu i osadzony w białostockim więzieniu, a w następnym miesiącu wywieziony do obozu pracy w Niemczech. Po wojnie osiadł w Gdańsku i w 1946 zdał maturę. Od 1948 pracował w Warszawsko-Łódzkich Zakładach Przemysłu Drzewnego, a potem w Centralnym Zarządzie Przemysłu Drzewnego. W 1951 skończył Szkołę Główną Gospodarstwa Wiejskiego w Warszawie i został dyrektorem w Zakładach Przemysłu Sklejek w Białymstoku. W 1952 podjął pracę jako szef produkcji w Zakładach Drzewnych Przemysłu Leśnego w Starachowicach, a w 1955 został inspektorem ds. produkcji w Warszawie. W 1957 został dyrektorem Przedsiębiorstwa Przemysłu Drzewnego w Gorlicach. Po pewnym czasie przez rok był dyrektorem Państwowych Zakładów Przemysłu Drzewnego w Lęborku. W 1965 podjął pracę w zakładzie przerobu drewna w Barlinku, a w latach 1966–1970 był dyrektorem zakładu w Piszu. Od 1970 do 1975 pracował w branży płyt wiórowych w Rzepedzi, a w 1975 został dyrektorem w Barlinieckim Przedsiębiorstwie Przemysłu Drzewnego, którym był do momentu przejścia na emeryturę w 1989.
W 1952 wstąpił do Stowarzyszenia Inżynierów i Techników Leśnictwa i Drzewnictwa, przez wiele lat przewodniczył jego oddziałowi w Gorzowie Wielkopolskim. Był także członkiem Polskiego Towarzystwa Leśnego i Polskiego Towarzystwa Ekologicznego. Autor przeszło 40 artykułów i publikacji w czasopismach, m.in. w „Przemyśle Drzewnym” i „Sylwanie”, ponadto współautor podręczników: "Techminimum tartacznika", "Mechaniczna technologia drewna dla techników przemysłu leśnego" i "Higrotermiczna obróbka drewna".
Działalność polityczna.
29 grudnia 1953 został członkiem Polskiej Zjednoczonej Partii Robotniczej. Ukończył Wieczorowy Uniwersytet Marksizmu-Leninizmu. Członek plenum Komitetu Powiatowego PZPR (1958–1974; do 1972 w Sanoku, następnie w Lesku) oraz egzekutywy Bieszczadzkiego Powiatowego Komitetu PZPR w Lesku od 1972 do 1975. Od 1977 zasiadał także w egzekutywie Komitetu Miejsko-Gminnego w Barlinku. Członek Miejsko-Gminnej Komisji Kontroli Partyjnej w Barlinku i członek Wojewódzkiego Społecznego Sztabu Ochotniczej Rezerwy Milicji Obywatelskiej w Gorzowie. Był radnym Leska, Barlinka i powiatu myśliborskiego. W latach 1985–1989 pełnił mandat posła na Sejm PRL IX kadencji w okręgu Gorzów Wielkopolski. Zasiadał w Komisji Planu Gospodarczego, Budżetu i Finansów oraz w Komisji Przemysłu.

</doc>
<doc id="1709421" url="https://pl.wikipedia.org/wiki?curid=1709421" title="Aleksandr Rustemow">
Aleksandr Rustemow

Aleksandr Rustemow, ros. Александр Рустемов (ur. 6 lipca 1973 w Murmańsku) – rosyjski szachista, arcymistrz od 1998 roku.
Kariera szachowa.
W turniejach szachowych zaczął uczestniczyć po rozpadzie Związku Radzieckiego, debiutując na światowej liście rankingowej dopiero w wieku 20 lat, ale od razu z wynikiem 2430 punktów (01.07.1993). W 1995 zwyciężył w otwartych mistrzostwach Moskwy, w 1996 zajął II m. (za Michaiłem Kobaliją) w kołowym turnieju w Moskwie, a w 1997 ponownie zwyciężył w mistrzostwach tego miasta, wspólnie z Jurijem Bałaszowem i Maksimem Notkinem, zajął również I m. turnieju otwartym memoriału Akiby Rubinsteina. W 1999 samodzielnie zwyciężył w kołowym turnieju w Świdnicy, natomiast w roku 2000 podzielił II m. (za Siergiejem Wołkowem) w finale indywidualnych mistrzostw Rosji, dzięki czemu zakwalifikował się do rozegranego w New Delhi pucharowego turnieju o mistrzostwo świata, w którym przegrał w I rundzie (po dogrywce) z Pawłem Tregubowem. W 2001 zwyciężył w Lorce oraz podzielił I m. (wspólnie z Michaiłem Gurewiczem, Peterem Heine Nielsenem, Lwem Psachisem i Nickiem de Firmianem) w turnieju "Politiken Cup" w Kopenhadze, a w 2002 po raz drugi w karierze podzielił II m. (za Aleksandrem Łastinem) mistrzostwach Rosji. W 2003 podzielił I m. (wspólnie z m.in. Wang Yue, Rusłanem Pogorełowem, Siergiejem Tiwiakowem, Olegiem Korniejewem i Bogdanem Laliciem) w Sewilli oraz odniósł życiowy sukces, zwyciężając (wspólnie z Aleksiejem Driejewem, przed m.in. Aleksiejem Szyrowem, Francisco Vallejo Ponsem i Aleksandrem Chalifmanem) w Dos Hermanas, natomiast w 2004 odniósł kolejny sukces, dzieląc I m. w turnieju "open" w Biel (wspólnie z Christianem Bauerem, Borysem Awruchem, Andriejem Szarijazdanowem i Pawło Eljanowem). W 2005 zwyciężył (wspólnie z Łukaszem Cyborowskim) w "Pucharze Wojewody" w Legnicy, a w 2008 podzielił I m. w Lorce wspólnie z Siergiejem Fiedorczukiem, Aleksą Strikoviciem i Branko Damljanoviciem).
Najwyższy wynik rankingowy w dotychczasowej karierze osiągnął 1 kwietnia 2001; mając 2625 punktów, zajmował wówczas 61. miejsce na światowej liście FIDE.

</doc>
<doc id="1709422" url="https://pl.wikipedia.org/wiki?curid=1709422" title="Eduards Millers">
Eduards Millers

Eduards Millers (ur. 26 października 1913 w Rydze, zm. 6 listopada 1998 w Caracas) – łotewski wojskowy, pilot Łotewskiego Legionu Luftwaffe podczas II wojny światowej
Służył w pułku piechoty w Rezeknes. Pod koniec lat 30. przeniósł się do pułku lotniczego. W 1939 r. ukończył szkołę lotniczą jako obserwator. W marcu 1944 r. wstąpił do Łotewskiego Legionu Luftwaffe. Był w stopniu porucznika lotnikiem, a jednocześnie oficerem odpowiadającym za personel techniczny. W maju został odznaczony Żelaznym Krzyżem 2 klasy za wykonanych ponad 50 misji bojowych. W czerwcu odesłano go na przeszkolenie myśliwskie na samolotach Focke-Wulf Fw 190 w północnych Niemczech, później w rejon Szczecina, a na końcu na Śląsk. Na początku października trafił do jednostki lotniczej JG 54, stacjonującej w Ventspils. Pod koniec października z kilkoma innymi łotewskimi pilotami przybył pod Szczecin, gdzie przeszedł kolejne przeszkolenie na pilota myśliwskiego. Po jego zakończeniu służył w JG 1 na północ od Berlina, a następnie na granicy z Holandią. 27 grudnia został zestrzelony; udało mu się wyskoczyć na spadochronie z płonącego samolotu. Przez kolejne 3 miesiące leczył w szpitalu zwichnięte ramię. Pod koniec kwietnia 1945 wraz z 2 innymi Łotyszami został wyznaczony do przeszkolenia na samolotach odrzutowych Messerschmitt Me 262, jednak z powodu kapitulacji Niemiec 8 maja nie zdążył odbyć ani jednego lotu. Po zakończeniu wojny wyemigrował do Wenezueli.
Linki zewnętrzne.
Biografia Eduardsa Millersa (jęz. angielski)

</doc>
<doc id="1709423" url="https://pl.wikipedia.org/wiki?curid=1709423" title="Morgan Lundin">
Morgan Lundin

Morgan Lundin (ur. 20 maja 1969) – szwedzki łucznik, mistrz i wicemistrz świata, halowy mistrz świata. Startuje w konkurencji łuków bloczkowych.
Największym jego osiągnięciem jest złoty medal mistrzostw świata indywidualnie w 2005 roku w Madrycie oraz srebro cztery lata wcześniej w Pekinie. Brązowy medalista mistrzostw świata w Lipsku (2007) drużynowo. Halowy mistrz świata (2001).

</doc>
<doc id="1709425" url="https://pl.wikipedia.org/wiki?curid=1709425" title="Thiago Sales">
Thiago Sales

Thiago Sales (ur. 12 sierpnia 1986) - brazylijski lekkoatleta, specjalizujący się w biegu na 400 metrów przez płotki.

</doc>
<doc id="1709426" url="https://pl.wikipedia.org/wiki?curid=1709426" title="Khalsa">
Khalsa

Khalsa (z arabskiego: خالصة xālisa "czysty", "oddany") – wspólnota sikhów, którzy przeszli inicjację, noszą przy sobie jako oznakę przynależności pięć przedmiotów na K i noszą przydomek Singh lub Kaur. Khalsę założył dziesiąty guru sikhów Guru Gobind Singh w roku 1699 początkowo jako zakon wojskowy mający bronić sikhów przed prześladowaniami ze strony muzułmanów.

</doc>
<doc id="1709428" url="https://pl.wikipedia.org/wiki?curid=1709428" title="Neuberesinchen">
Neuberesinchen

Neuberesinchen – dzielnica w centralnej części Frankfurtu nad Odrą. W 2015 roku liczyła 5708 mieszkańców, a w 1989 roku liczyła 21 547 mieszkańców co dawało jej status najludniejszej z dzielnic. 
Dzielnica budowana była od końca lat 70. do końca lat 80. XX wieku w celu wyeliminowania niedoboru mieszkań we Frankfurcie nad Odrą, który także wraz z rozwojem zakładów Mikroelektroniki chciał przyciągnąć nowych pracowników. Łącznie zbudowano ok. 23 tys. mieszkań w blokach z wielkiej płyty, stworzono także tereny rekreacyjne i podłączono linię tramwajową. Po upadku NRD na początku lat 90. upadły zakłady mikroelektroniczne, a Frankfurt zaczął się wyludniać, co dotknęło Neuberesinchen najbardziej ze wszystkich dzielnic miasta (z 21 547 mieszkańców w 1989 r. do 5708 w 2015 r.). Od końca lat 90. bloki z wielkiej płyty są stopniowo wyburzane (prócz wieżowców).
W dzielnicy Neuberesinchen znajduje się stacja kolejowa Frankfurt (Oder)-Neuberesinchen 
Osiedla.
Neuberesinchen składa się z osiedli:
Demografia.
Źródło: 

</doc>
<doc id="1709433" url="https://pl.wikipedia.org/wiki?curid=1709433" title="Kobylarzowa Turnia">
Kobylarzowa Turnia

Kobylarzowa Turnia (ok. 1620 m) – rozłożysta turnia w północno-zachodniej grani Małołączniaka w masywie Czerwonych Wierchów w Tatrach. Znajduje się w Dolinie Miętusiej, w skalnym murze oddzielającym żleb Wodniściak od Kobylarzowego Zachodu. Mur ten tworzy Zagonna Turnia i Kobylarzowa Turnia, nie znajdują się one jednak w jednej grani, gdyż po wschodniej stronie Kobylarzowej Turni opada z Kobylarzowego Zachodu do Wodniściaka bardzo stromy żleb odgradzający te turnie.
Kobylarzowa Turnia zbudowana jest z wapieni. Do Wodniściaka opada ścianami o wysokości dochodzącej do 140 m, od strony Kobylarzowego Zachodu są one dużo niższe. Znajdują się tu jaskinie: Nisza w Kobylarzowej Turni i Dziura nad Szlakiem.
Z rzadkich roślin na Kobylarzowej Turni rośnie ostrołódka polna – gatunek w Polsce występujący tylko w Tatrach i to na niewielu tylko stanowiskach.

</doc>
<doc id="1709438" url="https://pl.wikipedia.org/wiki?curid=1709438" title="Antonio Sales">
Antonio Sales

Antonio Sales (ur. 26 stycznia 1989) – amerykański lekkoatleta sprinter.

</doc>
<doc id="1709442" url="https://pl.wikipedia.org/wiki?curid=1709442" title="Plac Bolesława Chrobrego">
Plac Bolesława Chrobrego



</doc>
<doc id="1709443" url="https://pl.wikipedia.org/wiki?curid=1709443" title="Plac Bolesława Chrobrego w Bielsku-Białej">
Plac Bolesława Chrobrego w Bielsku-Białej

Plac Bolesława Chrobrego – plac w śródmieściu Bielska-Białej (w administracyjnej dzielnicy Śródmieście Bielsko, na historycznym Dolnym Przedmieściu), centralny punkt miasta i jego najważniejsza przestrzeń publiczna.
Powstał w połowie XIX wieku i z czasem, na skutek położenia na skrzyżowaniu głównych ciągów komunikacyjnych, stał się centralnym placem miasta, konkurując z rynkiem staromiejskim. Obecna płyta placu Chrobrego z fontanną jako centralnym punktem i szerokimi schodami powstała w 2003. Wschodnią część stanowi jezdnia ul. 3 Maja, a południową – ul. Wzgórze. Dominantą placu jest przebudowany do obecnej postaci w XIX wieku zamek książąt Sułkowskich. Pozostałe budowle to kamienice (barokowe, neostylowe i modernistyczne) oraz modernistyczny gmach banku.
Potocznie zwany jest często "Pigalem".
Układ i płyta.
Plac jest zbliżony kształtem do kwadratu o wymiarach 60x60 m, o powierzchni 3600 m².
Od wschodu jest ograniczony pięciopasmową jezdnią ul. 3 Maja (wschodnia pierzeja placu według numeracji budynków należy do ul. 3 Maja), a od południa jednopasmową jezdnią ul. Wzgórze (zamek zamykający plac od południa według numeracji budynków należy do ul. Wzgórze). W południowo-wschodnim narożniku znajduje się skrzyżowanie z sygnalizacją świetlną, na którym krzyżują się: ul. 3 Maja (wybiega w kierunku północnym), ul. Wzgórze (przecina równoleżnikowo) i ul. Zamkowa (wybiega w kierunku południowym). Z narożnika południowo-zachodniego wybiegają: ul. Wzgórze na południowy zachód (ponadto stanowi ona południową część samego placu) i ul. Orkana na zachód. Z narożnika północno-zachodniego wybiegają: ul. Krasińskiego (na północ) i ul. Nad Niprem (na zachód). Z narożnika północno-wschodniego (poza ul. 3 Maja, która przecina go południkowo) wybiega na wschód ul. Przechód, mająca z placem połączenie wyłącznie poprzez przejście podziemne. Ponadto północną pierzeję przecina wlot ul. Mickiewicza.
Poza jezdniami ulic 3 Maja i Wzgórze, płyta placu (wyłączona z ruchu kołowego) ma nawierzchnię granitowo-bazaltową. Szary granit przetykany czarnym bazaltem układa się w formę kratownicy. W zachodniej części znajduje się fontanna z rzeźbą trzech nagich chłopców autorstwa Mieczysława Hańderka z przełomu lat 70. i 80. XX wieku. Stanowi ona centralny element „Pigala”. Po wschodniej stronie fontanny znajdują się szerokie schody, prowadzące ku południowo-zachodniemu narożnikowi położonemu wyżej od reszty placu, mogące pełnić funkcję widowni dla imprez plenerowych. W części północno-zachodniej znajduje się kilka pojedynczych drzew otoczonych ławkami i w okresie letnim, ogródkami piwnymi. Pomiędzy jezdnią ul. Wzgórze a bryłą zamkową urządzono skwer. Inne zielone elementy to: pas pomiędzy jezdnią ul. 3 Maja a pozostałą częścią obsadzony krzewami iglastymi, liczne klomby kwiatowe w części południowej i wschodniej, a w okresie bożonarodzeniowym choinka umiejscowiona w części wschodniej. W części północno-wschodniej znajduje się wejście (schody i winda dla niepełnosprawnych) do przejścia podziemnego łączącego pl. Chrobrego z ul. Przechód. Wszystkie elementy, z których składa się płyta placu (fontanna, schody itd.) utrzymane są w kolorystyce różowej.
Historia.
Dzisiejszy plac Chrobrego, zwany pierwotnie "Pechring" czyli plac Smolnym, zaczął się kształtować w połowie XIX wieku. Wcześniej miejsce to wypełniały dwa nieregularne bloki zabudowy przecięte młynówką Niper, do której w obecnym południowo-wschodnim narożniku uchodziła młynówka zamkowa. Dopiero kiedy wyburzono północny z tych bloków zabudowy oraz skanalizowano Niper i młynówkę (co nastąpiło odpowiednio w 1863 i 1882) można mówić o miejskim placu w tym miejscu.
W II połowie XIX wieku Dolne Przedmieście zyskało na znaczeniu kosztem Starego Miasta. Dzielnica stała się głównym kierunkiem rozwoju urbanistycznego miasta. Powstawały tu kamienice, wille fabrykanckie i gmachy użyteczności publicznej. Spowodowało to wzrost znaczenia Pechringu, przemianowanego w 1890 na "Töpferplatz" (plac Garncarski), jednej z dwóch głównych przestrzeni publicznych Dolnego Przedmieścia (obok dzisiejszego pl. Smolki). Decydująca dla historii obecnego „Pigalu” była budowa nowego dworca kolejowego na północnych obrzeżach miasta (linia kolejowa biegła dokładnie pod placem poprzez zbudowany w 1874 tunel kolejowy). Wytyczono ku niemu ze śródmieścia reprezentacyjną aleję, Franz-Josef-Straße (dziś 3 Maja). Ona oraz jej przedłużenia w kierunku południowym ("Schlossgraben", "Pastornak" i "Bleichstraße", dzisiejsze ulice: Zamkowa, 1 Maja i Partyzantów) stały się nową osią urbanistyczną szybko rozwijającego się miasta, a ich początkiem był właśnie Töpferplatz, przez który przechodził również główny ciąg komunikacyjny ze wschodu na zachód (XVIII-wieczny trakt cesarski, którego fragmentem była ulica "Stadtberg" (Wzgórze)). Ponadto z placu wybiegały "Gisela–" i "Elisabethstraße" (dzisiejsze: Krasińskiego i Mickiewicza) – ulice równoległe do Franz-Josef-Straße i mające równie reprezentacyjny charakter. Takie usytuowanie placu Garncarskiego spowodowało, że stał się centralnym punktem Bielska. Znaczenie Töpferplatzu jako centrum miasta zostało podkreślone w planie regulacji miasta z lat 1898-1899 autorstwa Maxa Fabianiego.
Doprowadziło to do radykalnych zmian w zabudowie. Do zamku – który w latach 1855-1864 przebudowano według projektu Emanuela Rosta seniora, Johanna Pötzelmeyera i Juliusa Appelta tak, że m.in. powstała nowa fasada zwrócona, wbrew układowi wnętrz, ku placowi – dobudowano kilka jednopiętrowych kamienic, stanowiących część tzw. Bazarów Zamkowych, rozbierając jednocześnie zewnętrzną linię obwarowań miejskich. Pozostałe pierzeje (z wyjątkiem zachodniej) zabudowano kilkupiętrowymi neostylowymi kamienicami o funkcjach mieszkalno-usługowych. Ze starej zabudowy zachowała się jedynie barokowa kamienica Kałuży na rogu "Kohlengasse" (dziś Orkana) oraz parterowy dom na rogu "Elisabethstraße" (dziś Mickiewicza). Max Fabiani przygotował też – nigdy nie zrealizowany (choć poważnie brany pod uwagę) – projekt przebudowy placu i usytuowania na nim nowego ratusza miejskiego. Na początku lat 20. XX wieku wyburzono wolno stojący w południowej części placu XVIII-wieczny dom Tobiasa. Wówczas najważniejsza przestrzeń publiczna miasta uzyskała swój obecny kształt.
Pod koniec XIX wieku plac stał się ważnym punktem dla komunikacji miejskiej. Znajdował się na trasie utworzonej w 1895 linii tramwajowej z przystankiem "Sparkasse" (po 1918 "Kasa Oszczędności") we wschodniej części placu, natomiast w części centralnej powstały postoje fiakrów, omnibusów, a w późniejszym okresie także taksówek.
W dwudziestoleciu międzywojennym, ze względu na rozwój komunikacji samochodowej, na placu noszącym od 1925 obecną nazwę, wydzielono jezdnię łączącą narożnik północno-zachodni z ulicą 3 Mają (dawną Franz-Josef-Straße). Wkrótce plac Chrobrego stał się placem parkingowym. W 1927 wybudowano na nim duży przystanek autobusowy – do lat 60. XX w. serce bielskiej komunikacji autobusowej. Ponadto istniała w tym miejscu stacja benzynowa.
W latach 30. dokonano zamknięcia kompozycyjnego placu od zachodu, budując modernistyczny gmach Komunalnej Kasy Oszczędności oraz wyburzono parterowy dom na rogu ul. Mickiewicza, gdzie powstała trzypiętrowa kamienica (także w stylu modernistycznym).
3 września 1939 polscy saperzy wysadzili w powietrze tunel kolejowy biegnący pod placem, co na długie miesiące spowodowało wielkie utrudnienia w ruchu, szczęśliwie jednak nie zostały uszkodzone żadne budynki. Nazwę plac wkrótce zmieniono na "Adolf-Hitler-Platz" (plac Adolfa Hitlera. Do poprzedniej nazwy powrócono w 1945.
W latach 60. na przejściu dla pieszych w północno-wschodnim narożniku placu oraz na skrzyżowaniu ul. Lenina (obecnie 3 Maja), Kosmonautów (obecnie Wzgórze) i Zamkowej zostały zainstalowane pierwsze w mieście sygnalizatory świetlne.
W 1971 zlikwidowano biegnąca przez plac (w ciągu ul. Lenina) linię tramwajową. Trzy lata później podczas poszerzania ulicy Zamkowej dokonano wyburzenia Bazarów Zamkowych z 1899 stanowiących południową pierzeję ul. Kosmonautów, eksponując przy tym fasadę zamku Sułkowskich i odsłaniając powstały pod koniec XIX wieku mur oporowy; w miejscu starej zabudowy urządzono skwer. Działania te miały na celu usprawnienie ruchu w centrum, jednak budzą do dziś wiele kontrowersji.
Na przełomie lat 70. i 80. doszło do wielkich zmian w wyglądzie placu. Zlikwidowano parking, jezdnię łączącą narożnik północno-zachodni z ul. Lenina oraz przystanek autobusowy, przekształcając plac w strefę pieszą. Wybudowano przejście podziemne łączące go z ul. Przechód (jednocześnie likwidując przejście dla pieszych w północno-wschodnim narożniku). W części południowej urządzono tereny zielone z krzewami i drzewami iglastymi, a w części południowo-zachodniej powstała fontanna z rzeźbą trzech nagich chłopców autorstwa Mieczysława Hańderka.
Taki kształt placu Chrobrego utrzymał się do roku 2002, kiedy rozpoczęto kolejną przebudowę. W ciągu roku zrealizowano projekt Marka Gronnera i Pawła Rączki, zakładający wyeksponowanie fontanny, budowę nowych schodów łączących wyżej położony narożnik południowo-zachodni z pozostałą częścią płyty i jednocześnie pełniących funkcję widowni dla imprez plenerowych, budowę windy dla niepełnosprawnych, ułatwiającej korzystanie z przejścia podziemnego, a także wymianę nawierzchni, ujednolicenie kolorystyki poszczególnych elementów placu i likwidację terenów zielonych w części południowej. Kosztująca 3,6 mln zł przebudowa zakończyła się z opóźnieniem zimą 2003 Nowy plac okazał się być w złym stanie technicznym i w atmosferze skandalu (po ugodzie wykonawcy, firmy Silbudex, z Miejskim Zarządem Dróg i uiszczeniu 160 000 zł kary) w marcu 2003 rozpoczęły się prace poprawkowe, zakończone w kwietniu tego samego roku.
W XXI wieku przystąpiono do rewitalizacji obszarów zabytkowych w Bielsku-Białej. Spośród obiektów znajdujących się przy placu największą realizacją była kilkuetapowa renowacja zamku książąt Sułkowskich w latach 2001–2008. Większość kamienic także posiada odnowione elewacje.
Zabudowa.
Dominantą placu jest zamek książąt Sułkowskich, zamykający go od południa. Został wzniesiony w XIV wieku staraniem księcia cieszyńskiego Przemysława I Noszaka i przez kolejne stulecia służył jako jedna z siedzib Piastów cieszyńskich. Jest typem zamku miejskiego od początku włączonego w system fortyfikacji Bielska i będącego zarazem najsilniejszym elementem jego obwarowań. Pełnił także rolę śląskiej warowni granicznej, strzegąc granicy dzielnicowej i państwowej na Białej. Od końca XVI wieku rola obronna zamku malała i przekształcał się on coraz bardziej w rezydencję szlachecką, stanowiąc od 1572 centrum administracyjno-gospodarcze państwa bielskiego oraz siedzibę jego właścicieli, od 1752 w postaci rodu Sułkowskich. Na skutek licznych przebudów zatarte zostały jego dawne cechy stylowe. Ostatnia z nich miała miejsce w latach 1855—1864, wtedy powstała m.in. eklektyczna fasada zwrócona ku placowi. Obecnie jest siedzibą Muzeum Historycznego w Bielsku-Białej.
Pierzeję zachodnią tworzą dwa kontrastujące za sobą budynki. Na rogu ul. Orkana znajduje się jednopiętrowa barokowa kamienica Kałuży z drugiej połowy XVIII wieku – jedyna pozostałość dawnej zabudowy placu i jeden z niewielu przykładów XVIII-wiecznej architektury na Dolnym Przedmieściu. Sąsiaduje z nią modernistyczny gmach bankowy (pierwotnie Komunalna Kasa Oszczędności, przez 2014 siedziba ING Banku Śląskiego) zaprojektowany przez Pawła Juraszkę i ukończony w 1938. Składa się on z dwóch brył: umiejscowionego na cokole budynku właściwego w okładzinie piaskowcowej z trzema kondygnacjami ujętymi w jednolite podziały lizenowe oraz przeszklonego pawilonu, którego elewacja wypełniona jest witrażem przedstawiającym panoramę miasta i unoszącą się nad nią alegoryczną figurą Obfitości.
Pierzeja północna przedzielona jest na dwie części ul. Mickiewicza. Po jej zachodniej stronie, pomiędzy ulicami Krasińskiego a Mickiewicza, znajduje się dwupiętrowa kamienica wybudowana w końcu XIX wieku jako dom Gustava Eichhorna, a obecnie mieszcząca na parterze popularną kawiarnię „Mimoza”. Z kolei po stronie wschodniej położone są: na rogu ul. Mickiewicza modernistyczna trzypiętrowa kamienica z 1937 oraz na rogu ulicy 3 Maja trzypiętrowa kamienica Hermanna Lindnera z 1884 (rozbudowana w 1904) proj. Ernsta Lindnera i Theodora Schreiera, mieszcząca znaną cukiernię „Delicje”.
Pierzeję wschodnią, będącą jednocześnie częścią ul. 3 Maja, tworzy narożna kamienica zwana od niegdysiejszej restauracji "Patria". Wybudowana została w 1889 jako pierwsza siedziba Komunalnej Kasy Oszczędności według projektu Carla Korna. Składa się z dwóch skrzydeł zbiegających się w stronę ściętego narożnika tworzącego fasadę. Elewacja budynku łączy w sobie elementy neorenesansowe i neobarokowe, natomiast wnętrze utrzymane jest w stylu neorokokowym i secesyjnym. Sąsiaduje z nim (według numeracji: 3 Maja 4–6) kompleks mieszkalno-biurowy zbudowany w 1909 według projektu Hansa Mayra i Theodora Mayera, którego integralną częścią jest ul. Przechód w formie pasażu. Narożnik ulic Zamkowej i Wzgórzee zajmuje neorenesansowa kamienica Giebnerów wzniesiona po 1878, perspektywa placu jes też otwarta na kamienicę Franza Kriegera (Wzgórze 20) – charakterystyczną trzypiętrową kamienicą o cechach wczesnomodernistycznych z 1913.
Komunikacja miejska.
Od lat 70. XX wieku na placu nie zatrzymują się żadne autobusy komunikacji miejskiej. Niemniej ulica 3 Maja na odcinku stanowiącym część placu jest fragmentem tras dziewiętnastu (stan 2022) linii autobusowych MZK Bielsko-Biała. Zatrzymują się one na przystanku "Hotel Prezydent" usytuowanym około 150 metrów na północ od pl. Chrobrego, który obsługuje również połączenia regionalne Komunikacji Beskidzkiej i prywatnych przewoźników w kierunku Szczyrku oraz Żywiecczyzny.

</doc>
<doc id="1709444" url="https://pl.wikipedia.org/wiki?curid=1709444" title="Plac Chrobrego w Bielsku-Białej">
Plac Chrobrego w Bielsku-Białej



</doc>
<doc id="1709445" url="https://pl.wikipedia.org/wiki?curid=1709445" title="Plac B. Chrobrego w Bielsku-Białej">
Plac B. Chrobrego w Bielsku-Białej



</doc>
<doc id="1709446" url="https://pl.wikipedia.org/wiki?curid=1709446" title="Hans Deutgen">
Hans Deutgen

Hans (Teodor) Deutgen (ur. 28 lutego 1917; zm. 3 października 1989) – były szwedzki łucznik, czterokrotny mistrz świata. Startował w konkurencji łuków klasycznych.
Największym jego osiągnięciem były cztery złote mistrzostw świata indywidualnie. To rekord w ilości złotych medali zdobyty dotychczas w mistrzostwach świata indywidualnie przez jednego zawodnika.

</doc>
<doc id="1709447" url="https://pl.wikipedia.org/wiki?curid=1709447" title="Niebieska Koalicja">
Niebieska Koalicja

Niebieska Koalicja – koalicja centroprawicowych i ludowych partii politycznych w Bułgarii utworzona na początku 2009 roku z myślą o wyborach do Parlamentu Europejskiego w czerwcu oraz wyborach parlamentarnych w lipcu 2009 roku. Liderami bloku koalicyjnego są przewodniczący Związku Sił Demokratycznych Martin Dimitrow oraz przewodniczący Demokratów na rzecz Silnej Bułgarii, Iwan Kostow.
W przededniu wyborów 2009.
W kwietniu 2009 roku na trzy miesiące przed wyborami parlamentarnymi głosami rządzącej lewicowo-liberalnej koalicji oraz ugrupowań nacjonalistycznych Zgromadzenie Narodowe uchwaliło poprawkę do bułgarskiego systemu wyborczego, zakładającą podniesienie progu wyborczego dla koalicji z 4 do 8%. Członkowie Niebieskiej Koalicji oskarżyli rządzących o samowolną i niedemokratyczną próbę wyeliminowania przeciwników politycznych z udziału w wyborach. Wyborczy wynik centroprawicy jest o tyle istotny, że najpewniej zadecyduje o konstrukcji przyszłego rządu: liderzy prowadzącej we wszystkich sondażach partii Obywatele na rzecz Europejskiego Rozwoju Bułgarii podkreślali, że - jeśli nie zdobędą bezwzględnej większości głosów - jedynym partnerem, z którym będą rozmawiać o powołaniu wspólnego gabinetu, będzie właśnie Niebieska Koalicja. 
Poprawkę do systemu wyborczego, w oczywisty sposób uderzającą w opozycję, skrytykował były lider BSP prezydent Georgi Pyrwanow, który 15 kwietnia zgłosił wobec niej weto. Jednakże tydzień później parlament weto odrzucił i dopiero decyzja Trybunału Konstytucyjnego, który 12 maja anulował nowelę, definitywnie rozwiązała problem podwyższenia progu wyborczego.
Jednakże, pod koniec maja, Niebieska Koalicja musiała zmierzyć się z kolejnymi trudnościami. Centralna Komisja Wyborcza odmówiła - z powodu błędów w przedstawionej dokumentacji - zarejestrowania bloku w wyborach parlamentarnych. W związku z tym liderzy dwu głównych partii koalicji Iwan Kostow (Demokraci na rzecz Silnej Bułgarii) i Martin Dimitrow (Związek Sił Demokratycznych) oskarżyli jej członków o wspieranie socjalistów (według bułgarskiego prawa ich nominacje zatwierdza rząd) oraz wystosowali list do rządu Czech, które od 1 stycznia 2009 sprawują prezydencję w Unii Europejskiej, z prośbą o przysłanie do Bułgarii międzynarodowych obserwatorów. Dzień później decyzję Komisji uchylił Najwyższy Sąd Administracyjny.
Wybory do Parlamentu Europejskiego w czerwcu 2009.
Niebieska Koalicja w wyborach do Parlamentu Europejskiego zajęła szóste miejsce, za GERBem, socjalistami, Ruchem na rzecz Praw i Wolności, nacjonalistyczną Ataką oraz Narodowym Ruchem na rzecz Stabilności i Postępu. Zdobyła łączenie 204,817 głosów (7,95%) i jeden mandat. Przedstawicielką bloku w Parlamencie będzie była minister spraw zagranicznych w rządzie Iwana Kostowa Nadeżda Michajłowa, która zanotowała drugi - po unijnej komisarz Meglenie Kunewej - wynik w kraju. Gdyby w najbliższym czasie w życie wszedł Traktat Lizboński, gwarantujący Bułgarii nie 17, ale 18 miejsc w Parlamencie, drugim europosłem z ramienia Koalicji zostanie Swetosław Malinow. Michajłowa będzie członkiem Europejskiej Partii Ludowej - Europejskich Demokratów, podobnie jak zwycięzcy bułgarskich wyborów, posłowie GERB-u.

</doc>
<doc id="1709448" url="https://pl.wikipedia.org/wiki?curid=1709448" title="Tango (piosenka)">
Tango (piosenka)

Tango – singel Justyny Steczkowskiej z 2009 roku.
O piosence.
Był to drugi singel z albumu "To mój czas". Utwór był wykonywany podczas XLVI Krajowym Festiwalu Piosenki Polskiej w Opolu w konkursie Premier. Piosenkarka została zaproszona do wzięcia udziału w plebiscycie jako jeden z dwóch wykonawców, którzy zastąpili w konkursie zdyskwalifikowaną Nataszę Urbańską i Urszulę, która wycofała się sama.

</doc>
<doc id="1709449" url="https://pl.wikipedia.org/wiki?curid=1709449" title="Hansaviertel (Frankfurt nad Odrą)">
Hansaviertel (Frankfurt nad Odrą)

Hansaviertel lub Hansa Nord – dzielnica w północno-centralnej części Frankfurtu nad Odrą. W 2015 roku liczyła 4130 mieszkańców. Hansaviertel potocznie jest także nazywana „rosyjską dzielnicą” z racji, że ludność pochodzenia głównie rosyjskiego związana z radziecką jednostką wojskową we Frankfurcie osiedlała się tam, a część zamieszkuje do dziś. Są tu też ulice takie jak Moskauer Straße czy Witebsker Straße.
Osiedla.
Hansaviertel składa się z osiedli:
Demografia.
Źródło: 

</doc>
<doc id="1709451" url="https://pl.wikipedia.org/wiki?curid=1709451" title="Wallace Vieira">
Wallace Vieira

Wallace Vieira (ur. 24 sierpnia 1986) – brazylijski lekkoatleta, sprinter.

</doc>
<doc id="1709454" url="https://pl.wikipedia.org/wiki?curid=1709454" title="Rangoli">
Rangoli

Rangoli (z sanskrytu: "ranga" + "avalli" „pasmo kolorów”) – popularna w Indiach sztuka wizualna, dekoracja z kolorowych, małych elementów, najczęściej tworzona przed wejściem do domów. Użycie nietrwałych materiałów (najczęściej piasku, ziaren zbóż lub kwiatów) jest symbolem nietrwałości świata, określanej słowem maja. Rangoli stanowią również ważny element świąt hinduskich, zwłaszcza diwali.
Charakterystyka.
Tradycyjne motywy nawiązują do przyrody: często występują pawie, łabędzie, kwiaty, liany, owoc mango itd. Barwniki uzyskiwano z kory drzew, liści, indygo itd.

</doc>
<doc id="1709455" url="https://pl.wikipedia.org/wiki?curid=1709455" title="Rewaskularyzacja">
Rewaskularyzacja

Rewaskularyzacja – poszerzenie i udrożnienie zwężonego naczynia krwionośnego. Rewaskularyzacja ma na celu przywrócenie prawidłowego krążenia w świetle naczynia. Leczenie polegające na przeprowadzaniu rewaskularyzacji i przywracaniu prawidłowego krążenia w uprzednio zwężonym, bądź zamkniętym świetle naczynia nazywane jest leczeniem reperfuzyjnym. Leczenie reperfuzyjne prowadzone jest przez podawanie odpowiednich leków (leczenie farmakologiczne), lub poprzez wykonanie zabiegu operacyjnego polegające m.in. na implantacji stentu w miejsce stenozy czyli miejsce zwężenia światła naczynia.

</doc>
<doc id="1709457" url="https://pl.wikipedia.org/wiki?curid=1709457" title="Pływanie na Olimpiadzie Letniej 1906">
Pływanie na Olimpiadzie Letniej 1906

pływanie na Olimpiadzie Letniej 1906 odbyło się w dniach 24 - 25 kwietnia. Udział w zawodach wzięło 43 pływaków z 11 krajów. W tabeli medalowej tryumfowali Brytyjczycy. 

</doc>
<doc id="1709458" url="https://pl.wikipedia.org/wiki?curid=1709458" title="Wildspitze">
Wildspitze

Wildspitze () – najwyższy szczyt Alp Ötztalskich.
Szczyt znajduje się w Austrii w kraju związkowym Tyrol. Góra ma dwa wierzchołki – południowy, najwyższy o wysokości 3768 m n.p.m. (skalisty wierzchołek, na którym znajduje się metalowy krzyż około 4-metrowej wysokości), oraz niższy, północny, o wysokości około 3760 m n.p.m. (dawniej wyższym wierzchołkiem był właśnie wierzchołek północny, jednak ocieplenie klimatu powoduje topnienie pokrywy śnieżnej na nim i systematyczne zmniejszanie się jego wysokości).
Jest to najwyższy szczyt masywu Weißkamm i całych Alp Ötztalskich. Jest także drugim co do wysokości szczytem Austrii po Großglockner, a pod względem wybitności (MDW 2261 m) jest czwartym szczytem Alp i piętnastym Europy.
Normalna droga wejściowa (trudności PD-, mogą jednak wzrastać w zależności od warunków) prowadzi z miejscowości Vent do schroniska Breslauer Hütte (2844 m n.p.m.), następnie trawersuje południowo-zachodnie zbocze do lodowca Mitterkarferner, (3470 m n.p.m.). Z przełęczy trasa prowadzi górną częścią lodowca Taschachferner pod kopułę szczytową (3660 m n.p.m.), . Można też wejść drogą z Taschachhaus przez lodowiec Taschachferner lub z Braunschweiger Hütte (2758 m n.p.m.) przez lodowiec Pitztaler. Wszystkie drogi mają podobne trudności i wymagają sprzętu i umiejętności wspinaczki po lodzie.
Pierwszego wejścia na wyższy wówczas wierzchołek północny dokonał Leander Klotz w 1861. Na niższym wówczas wierzchołku południowym Klotz stanął już w 1848.
Wildspitze pojawia się w teledysku zespołu Rammstein do utworu „Ohne dich”

</doc>
<doc id="1709459" url="https://pl.wikipedia.org/wiki?curid=1709459" title="Klingetal">
Klingetal

Klingetal - dzielnica w północnej części Frankfurtu nad Odrą. Liczy około 820 mieszkańców, a jej powierzchnia wynosi 130 ha.
Od czasu wybuchu I wojny światowej aż do 1919 znajdował się tu obóz dla jeńców wojennych różnych narodowości.

</doc>
<doc id="1709460" url="https://pl.wikipedia.org/wiki?curid=1709460" title="Zatoka żylna twardówki">
Zatoka żylna twardówki



</doc>
<doc id="1709461" url="https://pl.wikipedia.org/wiki?curid=1709461" title="Gimnastyka na Olimpiadzie Letniej 1906">
Gimnastyka na Olimpiadzie Letniej 1906

Gimnastyka na Olimpiadzie Letniej 1906, została rozegrana w dniach 22 – 26 kwietnia na Stadionie Panateńskim. W tabeli medalowej tryumfowali zawodnicy z Francji. W zawodach wzięło udział 104 sportowców z 9 państw.

</doc>
<doc id="1709463" url="https://pl.wikipedia.org/wiki?curid=1709463" title="Jānis Rucels">
Jānis Rucels

Jānis Rucels (ur. 21 stycznia 1901 r. w Rydze, zm. 2 lipca 2000 r. w Kanadzie) – łotewski wojskowy (podpułkownik), dowódca 268 Łotewskiego Batalionu Schutzmannschaft "Erglu", a następnie Łotewskiego Legionu Luftwaffe podczas II wojny światowej.
Uczył się w szkole wyższej w Rydze. Podczas I wojny światowej wraz z rodziną został ewakuowany z miasta. W 1918 r. dokończył studia wyższe na uniwersytecie w Tartu w Estonii. Po powrocie na Łotwę wstąpił ochotniczo w czerwcu 1919 r. do łotewskiej armii. Jako kadet szkoły wojskowej walczył przeciwko rosyjskiej Zachodniej Armii Ochotniczej płk. Pawła R. Bermondta-Awałowa. 20 maja 1920 r. ukończył szkołę wojskową w stopniu podporucznika. Służył w 2 pułku piechoty w Ventspils jako instruktor. Po ukończeniu kursu oficerskiego został awansowany na porucznika. W czerwcu 1924 r. przeszedł do pułku lotniczego. 25 lipca 1925 r. odbył pierwszy samodzielny lot. W 1926 r. ukończył szkołę lotniczą. Służył w 1 eskadrze rozpoznawczej. Następnie wykładał nauki techniczne w szkole lotniczej. Od czerwca do października 1928 r. był przydzielony do francuskiej 35 eskadry lotniczej w Lyons. Po powrocie do kraju został dowódcą eskadry rezerwowej. W 1929 r. miał wylatanych łącznie 7120 godzin, co było największą ilością w łotewskim lotnictwie wojskowym. W 1930 r. awansował na kapitana. Miał kilka wypadków, ale wyszedł z nich cało. W 1932 r. objął dowództwo 2 eskadry myśliwskiej. W 1938 r. został podpułkownikiem. W tym samym roku wyjechał do Wielkiej Brytanii, gdzie był reprezentantem Łotwy w Międzynarodowym Komitecie Nieinterwencji w Hiszpanii. W 1939 r. objął funkcję dowódcy zaopatrzenia i zapasów w dywizji lotniczej. 7 czerwca tego roku został odznaczony Orderem Westharda 4 klasy z mieczami. Po zajęciu Łotwy przez Armię Czerwoną w poł. 1940 r., odszedł z lotnictwa. Kiedy wojska niemieckie wkraczały na Łotwę wczesną jesienią 1941 r., sformował w Lipawie ochotniczy oddział, który walczył z wycofującą się Armią Czerwoną. Od 18 marca do 4 lipca 1942 r. dowodził 18 Łotewskim Batalionem Schutzmannschaft, działającym na okupowanej Ukrainie (18 maja oddział przemianowano na 268 Łotewski Batalion Schutzmannschaft "Erglu"). W maju 1943 r. w Rydze został oficerem łącznikowym w sprawach lotniczych.Wkrótce na spotkaniu z kilkoma b. lotnikami wojskowymi łotewskich sił lotniczych przedstawił plan stworzenia łotewskiej jednostki lotniczej w ramach Luftwaffe. Przedstawił go dowództwu 1 Floty Lotniczej Luftwaffe, które go przyjęło. 17 sierpnia 1944 r. objął dowództwo Łotewskiego Legionu Luftwaffe. W rzeczywistości Legion istniał jedynie na papierze, na froncie działały zaś dwie eskadry nocnych bombowców NSG 12. 15 września przestał dowodzić Legionem. 23 stycznia 1945 r. przybył z Królewca do Szczecina. Stamtąd trafił na krótko do Prus Wschodnich, po czym przybył do Gdańska, gdzie był formowany Legion Łotewski. W lutym wyjechał do okupowanej Danii, gdzie poddał się Brytyjczykom. Przebywał w obozie jenieckim w Danii, a następnie w Belgii. W marcu 1946 r. wyszedł na wolność. Zamieszkał w zachodnich Niemczech. W 1947 r. wyemigrował do Wielkiej Brytanii, zaś w 1951 r. do Toronto.
Linki zewnętrzne.
Biografia ppłk. Jānisa Rucelsa (jęz. angielski)

</doc>
<doc id="1709464" url="https://pl.wikipedia.org/wiki?curid=1709464" title="Tętnice rzęskowe">
Tętnice rzęskowe

Tętnice rzęskowe – tętnice gałki ocznej, zaopatrujące w krew twardówkę, błonę naczyniową, brzeg rogówki i spojówkę.
Wyróżnia się:

</doc>
<doc id="1709465" url="https://pl.wikipedia.org/wiki?curid=1709465" title="Datowanie metodą rubidowo-strontową">
Datowanie metodą rubidowo-strontową

Datowanie rubidowo-strontowe - metoda datowania bezwzględnego ze względu na bardzo długi czas rozpadu izotopu rubidu (wynosi on około 48,6 mld lat) W tej metodzie Rb87 zamienia się w Sr87. Metoda ta jest użyteczna do datowania skał magmowych i osadowych o wieku ponad 100 mln lat.

</doc>
<doc id="1709471" url="https://pl.wikipedia.org/wiki?curid=1709471" title="Wielki Meczet w Susie">
Wielki Meczet w Susie

Wielki Meczet w Susie – meczet znajdujący się w Susie w Tunezji. Wzniesiono go między 850 a 851 rokiem, kilka lat po ponownym założeniu miasta przez Aghlabidów, na wzór meczetu w Kairuanie. 
Budowla charakteryzuje się prostą, surową bryłą świątyni, pozbawioną ozdób. Główne wejście prowadzi na wielki, wyłożony marmurem wewnętrzny dziedziniec, pod którym znajduje się cysterna na wodę. Pierwotnie w narożnikach stały dwie obronne wieże-minarety. Kopuły są późniejszymi dodatkami (XI wiek). Meczet z trzech stron otaczają mury obronne z krenelażem na koronie, a od strony dziedzińca przylega do nich kolumnada z podkowiastymi łukami, wspartymi na antycznych kolumnach podtrzymująca masywny gzyms ze wstęgą z napisem kufickim. 
Arkady na elewacji 13-nawowej sali modłów zostały dodane w 1675. Sala pierwotnie składała się z trzech sklepionych beczkowo przęseł, ale w X wieku okazała się za mała, więc powiększono ją przez dodanie trzech przęseł sklepionych krzyżowo po stronie ściany el-qibli. Dekoracja kopuły z czasów Aghlabidów ponad czwartym przęsłem pierwotnie znajdowała się nad przęsłem z mihrabem.

</doc>
<doc id="1709472" url="https://pl.wikipedia.org/wiki?curid=1709472" title="Menaka">
Menaka

Menaka (sanskryt: मेनका) – w mitologii hinduskiej jedna z apsar, niebiańskich nimf, uosobienie piękna.
Menaka w literaturze.
Na polecenie boga Indry udało jej się przerwać medytację wspomnianego w Ramajanie ascety Wiśwamitry, gdy ujrzał ją pływającą nago pod wodospadem.
Uważana jest także za matkę Śakuntali.

</doc>
<doc id="1709474" url="https://pl.wikipedia.org/wiki?curid=1709474" title="Julius Panitz">
Julius Panitz

Julius Panitz (ur. 1892, zm. ?) – zbrodniarz nazistowski, członek załogi niemieckiego obozu koncentracyjnego Dachau i SS-Obersturmführer.
Członek Waffen-SS. W czasie II wojny światowej pełnił służbę w obozie głównym Dachau, początkowo jako sierżant kompanii wartowniczej, a następnie jako jej dowódca.
W procesie członków załogi Dachau (US vs. Wilhelm Kemm i inni), który miał miejsce w dniach 23–24 lipca 1947 przed amerykańskim Trybunałem Wojskowym w Dachau Panitz skazany został początkowo na 15 lat pozbawienia wolności. Uznano go za winnego bicia więźniów oraz udziału w egzekucjach. Po rewizji wyroku w dniu 23 września 1948 wyrok unieważniono. Uznano bowiem wprawdzie, iż Panitz maltertował więźniów, ale w okresie, który nie został objęty zarzutami aktu oskarżenia.

</doc>
<doc id="1709477" url="https://pl.wikipedia.org/wiki?curid=1709477" title="Epalzeorhynchos kalopterus">
Epalzeorhynchos kalopterus



</doc>
<doc id="1709479" url="https://pl.wikipedia.org/wiki?curid=1709479" title="Nohn (Mettlach)">
Nohn (Mettlach)

Nohn – dzielnica niemieckiej gminy Mettlach, w kraju związkowym Saara, w powiecie Merzig-Wadern, w Parku Natury Saar-Hunsrück, między potokami Steinbach i Bonnerbach, jednak z granic przebiega także na rzece Saara. Leży ok. 9 km od zjazdu "4 Merzig-Wellingen" z autostrady A8, na wysokości 167–352 m n.p.m., ma powierzchnię 5,99 km², zamieszkuje ją 690 mieszkańców (2008).
Historia.
Nazwa miejscowości pochodzi od łacińskiego "ad nonum lapidum", w starożytności w okolicach krzyżowały się szlaki handlowe Metz-Moguncja i Metz-Trewir.
W średniowieczu Nohn leżał na terenie Lotaryngii, w latach 1766-1814 miejscowość znalazła się we Francji, następnie należała do Prus.
Polityka.
Rada dzielnicy składa się z dziewięciu członków, pięciu należy do SPD a pozostałych czterech do CDU. Przewodniczącym rady jest Behr Reinhold z SPD.

</doc>
<doc id="1709482" url="https://pl.wikipedia.org/wiki?curid=1709482" title="Albert Mörtel">
Albert Mörtel

Albert Mörtel (ur. 1901, zm. ?) – zbrodniarz nazistowski, podoficer SS w niemieckim obozie koncentracyjnym Dachau.
Od lutego 1942 do 4 kwietnia 1945 pełnił służbę w obozie głównym Dachau jako podoficer w sztabie medycznym.
W procesie członków załogi Dachau (US vs. Wilhelm Kemm i inni), który miał miejsce w dniach 23–24 lipca 1947 przed amerykańskim Trybunałem Wojskowym w Dachau Mörtel skazany został początkowo na 11 lat pozbawienia wolności. Jak wykazało postępowanie, oskarżony brał udział w egzekwowaniu na więźniach okrutnych kar (osobiście dawał przykład jak wykonywać karę chłosty) i przewożeniu ciał zamordowanych więźniów do krematorium. Bił również podległych mu więźniów. Po rewizji wyroku 23 września 1948 karę zmniejszono do 8 lat więzienia uznając, iż jego zbrodnie nie były zbyt poważne i nie miały ciągłego charakteru.

</doc>
<doc id="1709483" url="https://pl.wikipedia.org/wiki?curid=1709483" title="Dwór lipnicki">
Dwór lipnicki



</doc>
<doc id="1709484" url="https://pl.wikipedia.org/wiki?curid=1709484" title="'A' Division (1949/1950)">
'A' Division (1949/1950)

I liga szkocka w piłce nożnej (1949/1950) – pięćdziesiąty trzeci sezon w historii rozgrywek. Mistrzem kraju został zespół Rangers. Awans uzyskały zespoły Greenock Morton i Airdrieonians. Do Scottish Football League First Division spadły zespoły Queen of the South i Stirling Albion.

</doc>
<doc id="1709485" url="https://pl.wikipedia.org/wiki?curid=1709485" title="Solidus (chemia)">
Solidus (chemia)

Solidus – linia lub powierzchnia na wykresie fazowym, na której kończy się przemiana cieczy w ciało stałe (początek tej przemiany określa "likwidus"). Po jednej stronie tej linii znajduje się ciało stałe (kryształy soli lub metalu), a po drugiej dwie fazy: ciało stałe i roztwór nasycony (ciekły lub stały) względem składników fazy stałej. Solidus jest linią dla układów dwuskładnikowych, a powierzchnią dla układów trójskładnikowych.

</doc>
<doc id="1709486" url="https://pl.wikipedia.org/wiki?curid=1709486" title="'A' Division (1950/1951)">
'A' Division (1950/1951)

I liga szkocka w piłce nożnej (1950/1951) – pięćdziesiąty czwarty sezon w historii rozgrywek. Mistrzem kraju został Hibernian. Awans uzyskały zespoły Queen of the South i Stirling Albion. Do Scottish Football League First Division spadły zespoły Clyde i Falkirk.

</doc>
<doc id="1709487" url="https://pl.wikipedia.org/wiki?curid=1709487" title="Likwidus">
Likwidus

Likwidus – linia lub powierzchnia na wykresie fazowym, na której zaczyna się przemiana cieczy w ciało stałe (koniec tej przemiany określa "solidus"). Po jednej stronie tej granicy znajduje się ciecz, a po drugiej dwie fazy: ciało stałe (kryształy soli lub metalu) i roztwór nasycony (ciekły lub stały) względem składników fazy stałej. Likwidus jest linią dla układów dwuskładnikowych, a powierzchnią dla układów trójskładnikowych.

</doc>
<doc id="1709488" url="https://pl.wikipedia.org/wiki?curid=1709488" title="Fritz Schneider (zbrodniarz)">
Fritz Schneider (zbrodniarz)

Fritz Schneider (ur. 1902, zm. ?) – zbrodniarz nazistowski, członek załogi niemieckiego obozu koncentracyjnego Dachau i SS-Obersturmführer.
Członek Waffen-SS. W czasie II wojny światowej (między innymi w latach 1944–1945) pełnił służbę w obozie głównym Dachau.
W procesie członków załogi Dachau (US vs. Wilhelm Kemm i inni), który miał miejsce w dniach 23–24 lipca 1947 przed amerykańskim Trybunałem Wojskowym w Dachau Schneider skazany został początkowo na 10 lat pozbawienia wolności. Uznano go za winnego kierowania w marcu 1945 załadunkiem na ciężarówki transportu więźniów kilku narodowości, podczas którego byli oni bici, a następnie zostali stłoczeni na bardzo małej przestrzeni. Oprócz tego brał on udział w jednej egzekucji jeńców radzieckich i skazał więźniarkę na karę pobytu trzech dni w izolatce. Po rewizji wyroku 23 września 1948 karę zmniejszono do 5 lat więzienia, jako że uznano uprzednio wymierzono karę za zbyt surową.

</doc>
<doc id="1709489" url="https://pl.wikipedia.org/wiki?curid=1709489" title="'A' Division (1951/1952)">
'A' Division (1951/1952)

I liga szkocka w piłce nożnej (1951/1952) – pięćdziesiąty piąty sezon w historii rozgrywek. Mistrzem kraju został Hibernian. Awans uzyskały zespoły Clyde i Falkirk. Do Scottish Football League First Division spadły zespoły Greenock Morton i Stirling Albion.

</doc>
<doc id="1709490" url="https://pl.wikipedia.org/wiki?curid=1709490" title="Erivaldo Vieira">
Erivaldo Vieira

Erivaldo da Cruz Vieira (ur. 19 listopada 1980 w Assis) – brazylijski lekkoatleta, skoczek w dal.

</doc>
<doc id="1709493" url="https://pl.wikipedia.org/wiki?curid=1709493" title="'A' Division (1952/1953)">
'A' Division (1952/1953)

I liga szkocka w piłce nożnej (1952/1953) – pięćdziesiąty szósty sezon w historii rozgrywek. Mistrzem kraju został Rangers. Awans uzyskały zespoły Stirling Albion i Hamilton. Do Scottish Football League First Division spadły zespoły Motherwell i Third Lanark.

</doc>
<doc id="1709494" url="https://pl.wikipedia.org/wiki?curid=1709494" title="Linia solidusu">
Linia solidusu



</doc>
<doc id="1709496" url="https://pl.wikipedia.org/wiki?curid=1709496" title="Linia likwidusu">
Linia likwidusu



</doc>
<doc id="1709497" url="https://pl.wikipedia.org/wiki?curid=1709497" title="Ludwig Alberth">
Ludwig Alberth

Ludwig Alberth (ur. 1919, data śmierci nieznana) – zbrodniarz nazistowski, członek załogi niemieckiego obozu koncentracyjnego Dachau i SS-Unterscharführer.
Członek Hitlerjugend i Waffen-SS. W czasie II wojny światowej pełnił służbę w Mühldorf, podobozie KL Dachau jako wartownik i kierownik komanda więźniarskiego. 
W procesie członków załogi Dachau (US vs. Ludwig Silbermann i inni), który odbył się w dniach 23-24 lipca 1947 przed amerykańskim Trybunałem Wojskowym w Dachau, Alberth skazany został na 10 lat pozbawienia wolności. Uznano go za winnego wielokrotnego znęcania się nad więźniami. Oskarżony bił ich między innymi kolbą karabinu, kijem i łopatą. Wiele z jego ofiar zostało okaleczonych i znalazło się w obozowym szpitalu. Wyrok zatwierdzono 23 stycznia 1948. 

</doc>
<doc id="1709498" url="https://pl.wikipedia.org/wiki?curid=1709498" title="'A' Division (1953/1954)">
'A' Division (1953/1954)

I liga szkocka w piłce nożnej (1953/1954) – był to pięćdziesiąty siódmy sezon w historii rozgrywek. Mistrzem kraju został Celtic Glasgow. Awans uzyskały zespoły Motherwell i Kilmarnock. Do Scottish Football League First Division spadły zespoły Airdrieonians i Hamilton Academical.

</doc>
<doc id="1709500" url="https://pl.wikipedia.org/wiki?curid=1709500" title="Juźwikiewicz">
Juźwikiewicz

Juźwikiewicz − polski herb szlachecki, odmiana herbu Leliwa, z nobilitacji.
Opis herbu.
Opis z wykorzystaniem zasad blazonowania, zaproponowanych przez Alfreda Znamierowskiego:
"W polu czerwonym nad półksiężycem srebrnym takaż gwiazda pięciopromienna. Klejnot: ręka zbrojna z mieczem."
Najwcześniejsze wzmianki.
Według Ostrowskiego herb nadany 25 lutego 1777 wraz z nobilitacją tytułu szlachty przez króla polskiego Stanisława Augusta braciom Juźwikiewiczom: Dyzmie, towarzyszowi znaku pancernego i Maciejowi, porucznikowi w regimencie generała majora Kozłowskiego.
Herbowni.
Jóźwikiewicz (Juźwikiewicz).
Według zapisów dotyczących nobilitowanych, prawidłową formą nazwiska powinno być Jóźwikiewicz.

</doc>
<doc id="1709501" url="https://pl.wikipedia.org/wiki?curid=1709501" title="Nuhnenvorstadt">
Nuhnenvorstadt

Nuhnenvorstadt – dzielnica w zachodnio-centralnej części Frankfurtu nad Odrą. W 2015 roku liczyła 7337 mieszkańców, a jej powierzchnia wynosi 630 ha. Potocznie nazywana "West".
Do lat 20. XX wieku mieściły się tu zabudowania garnizonowe (obecnie centrum językowe Europejskiego Uniwersytetu Viadrina przy August-Bebel-Straße). Niemiecka nazwa dzielnicy "Nuhnen" pochodzi od słowiańskiej nazwy "Nutnica" co oznacza dwór, majątek, zagrodę.
Osiedla.
Nuhnenvorstadt składa się z osiedli:
Demografia.
Źródło: 

</doc>
<doc id="1709503" url="https://pl.wikipedia.org/wiki?curid=1709503" title="Noc listopadowa (film)">
Noc listopadowa (film)

Noc listopadowa (tyt. oryg. Një natë nëntori) – albański film fabularny z roku 1979 w reżyserii Vladimira Kasaja.
Opis fabuły.
Film telewizyjny. Akcja filmu rozgrywa się w czasie II wojny światowej. Dom albańskiego kupca staje się schronieniem dla rannego partyzanta, a także dla pospolitego przestępcy, poszukiwanego za dokonanie zbrodni. Kierowca Gabo, pracujący dla kupca odkrywa tajemnicę obu ukrywających się osób.

</doc>
<doc id="1709505" url="https://pl.wikipedia.org/wiki?curid=1709505" title="Johannes Berscheid">
Johannes Berscheid

Johannes Berscheid (ur. 1912, data śmierci nieznana) – zbrodniarz nazistowski, członek załogi niemieckiego obozu koncentracyjnego Dachau i SS-Rottenführer.
Z zawodu murarz. Członek NSDAP (od 1933). Należał do Luftwaffe od sierpnia 1941, z której 1 września 1944 przeniesiono go do Waffen-SS. Od marca 1943 do 30 kwietnia 1945 pełnił służbę w "Augsburgu", podobozie KL Dachau, jako wartownik i kierownik komanda więźniarskiego pracującego w zakładach Messerschmitta. 
W procesie członków załogi Dachau (US vs. Johannes Berscheid i inni), który miał miejsce w dniach 12-25 sierpnia 1947 przed amerykańskim Trybunałem Wojskowym w Dachau Berscheid skazany został na 15 lat pozbawienia wolności. Uznano go za winnego wielokrotnego katowania więźniów różnymi narzędziami i kolbą karabinu, tak że nie byli oni w stanie podnieść się z ziemi o własnych siłach. Wyrok zatwierdzono 3 lutego 1948. 

</doc>
<doc id="1709508" url="https://pl.wikipedia.org/wiki?curid=1709508" title="Franz Pietzarka">
Franz Pietzarka

Franz Pietzarka (ur. 1902, zm. ?) – zbrodniarz nazistowski, esesman i członek załogi niemieckiego obozu koncentracyjnego Dachau.
Należał do Luftwaffe od 20 grudnia 1939, z której jesienią 1944 przeniesiono go do Waffen-SS. Od marca 1944 do kwietnia 1945 pełnił służbę w "Augsburgu", podobozie KL Dachau, jako wartownik i kierownik komanda więźniarskiego.
W procesie członków załogi Dachau (US vs. Johannes Berscheid i inni), który miał miejsce w dniach 12–25 sierpnia 1947 przed amerykańskim Trybunałem Wojskowym w Dachau Pietzarka skazany został na 15 lat pozbawienia wolności. Uznano go za winnego wielokrotnego katowania więźniów i jeńców wojennych, często gumowym kablem czy też kolbą karabinu. Wielu pobitych przez oskarżonego więźniów trafiło następnie do obozowego szpitalu. Wyrok zatwierdzono 3 lutego 1948.

</doc>
<doc id="1709509" url="https://pl.wikipedia.org/wiki?curid=1709509" title="Saša Starović">
Saša Starović

Saša Starović (ur. 19 października 1988 w Gacku) – serbski siatkarz, reprezentant kraju, grający na pozycji atakującego. W reprezentacji debiutował grą podczas spotkań w Lidze Światowej 2007. 
Jego siostrą jest siatkarka Sanja Starović.
Sukcesy klubowe.
Puchar Czarnogóry:
Mistrzostwo Czarnogóry:
Superpuchar Włoch:
Mistrzostwo Włoch:
Puchar Challenge:
Mistrzostwo Grecji:
Puchar Ligi Greckiej:
Sukcesy reprezentacyjne.
Liga Światowa:
Memoriał Huberta Jerzego Wagnera:
Mistrzostwa Świata:
Mistrzostwa Europy:

</doc>
<doc id="1709510" url="https://pl.wikipedia.org/wiki?curid=1709510" title="Jim Brown">
Jim Brown

James Nathaniel Brown, lepiej znany jako Jim Brown (ur. 17 lutego 1936 w St. Simons Island) – amerykański zawodnik futbolu amerykańskiego i aktor filmowy.
Życiorys.
Urodził się w St. Simons Island w hrabstwie Glynn w stanie Georgia jako syn Theresy i zawodowego boksera Swintona Browna. Uczęszczał do publicznej szkoły średniej Manhasset Secondary School w Manhasset w hrabstwie Nassau. Naukę kontynuował w Syracuse University.
W latach 1957–1965, przez dziewięć lat grał w barwach klubu NFL Cleveland Browns na pozycji running back i ustanowił wiele rekordów. W 2002 roku amerykański magazyn „The Sporting News” uznał go za najlepszego futbolistę wszech czasów.
Wystąpił także w ponad 30 filmach, kreując zwykle role drugoplanowe, w tym w westernie "Rio Conchos" (1964) jako bawoli żołnierz i dramacie wojennym "Parszywa dwunastka" (1967) w roli jednego z tytułowych 12 skazańców.
We wrześniu 1974 pozował nago dla magazynu „Playgirl”.
W latach 1959–1972 był żonaty z Sue Brown, z którą ma bliźniaki: córkę Kim i syna Kevina oraz syna Jima. W 1997 roku poślubił Monique, z którą ma dwóch synów: Arisa i Jima N. Browna Jr.

</doc>
<doc id="1709511" url="https://pl.wikipedia.org/wiki?curid=1709511" title="Süd (Frankfurt nad Odrą)">
Süd (Frankfurt nad Odrą)

Süd – dzielnica w zachodnio-centralnej części Frankfurtu nad Odrą. W 2015 roku liczyła 8021 mieszkańców, a jej powierzchnia wynosi 426 ha.
Opis.
Süd dzieli się na trzy części: Winzerviertel, Kosmonautenviertel, Nuhnen.
Osiedla:
Demografia.
Źródło: 

</doc>
<doc id="1709514" url="https://pl.wikipedia.org/wiki?curid=1709514" title="The Singles Collection Volume 2">
The Singles Collection Volume 2

The Singles Collection Volume 2 – druga część kolekcji brytyjskich singli Queen, wydana w 15 czerwca 2009. Zawiera nagrania z lat 1979-1984. Zestaw zawiera 13 zremasterowanych singli z list Top 40.
W zestawie znalazły się utwory nigdy wcześniej nie wydane na CD, w tym „A Human Body” oraz „Back Chat” (obydwa wcześniej dostępne jedynie na płytach 7”). Koncertowe wersje utworów pochodzą z albumu "Live Killers".
Lista utworów.
Dysk 1:
Dysk 2:
Dysk 3:
Dysk 4:
Dysk 5:
Dysk 6:
Dysk 7:
Dysk 8:
Dysk 9:
Dysk 10:
Dysk 11:
Dysk 12:
Dysk 13:

</doc>
<doc id="1709515" url="https://pl.wikipedia.org/wiki?curid=1709515" title="Pradakszina">
Pradakszina

Pradakszina, parikrama – w hinduizmie i buddyzmie rytuał religijny polegający na okrążaniu zgodnie z ruchem wskazówek zegara świętego miejsca w taki sposób, aby zawsze mieć je po prawej stronie, stąd nazwa, z sanskrytu: "dakszina" „prawa strona”. Słowo "parikrama" natomiast dosłownie znaczy „okrążanie”.
Obiekty kultu, które mogą stanowić centrum dla parikramy to:

</doc>
<doc id="1709518" url="https://pl.wikipedia.org/wiki?curid=1709518" title="Gubernatorzy Maine">
Gubernatorzy Maine

Gubernator Maine ("Governor of Maine") stoi na czele władzy wykonawczej w amerykańskim stanie Maine. Urząd ten istnieje od roku 1820, w którym Maine odłączyło się od Massachusetts i uzyskało status odrębnego stanu. Gubernator pochodzi z wyborów bezpośrednich, a jego kadencja trwa cztery lata. Nie może sprawować swojego urzędu przez więcej niż dwie kadencje z rzędu, jednak gdy minie co najmniej kadencja od jego ustąpienia, może kandydować na kolejne dwie. Gubernatorem może zostać osoba w wieku co najmniej 30 lat, od co najmniej piętnastu lat posiadająca obywatelstwo USA i zamieszkująca w Maine od co najmniej pięciu lat. 
W przeciwieństwie do większości amerykańskich stanów, w Maine nie ma urzędu zastępcy gubernatora (lieutenant governor). W przypadku jego śmierci, rezygnacji lub usunięcia z urzędu, nowym gubernatorem na czas pozostały do końca kadencji zostaje automatycznie prezydent Senatu. Oficjalną rezydencją gubernatora jest gmach Blane House w stolicy stanu, Auguście.
Lista gubernatorów.
"Wyjaśnienia skrótów przynależności partyjnej: D - Partia Demokratyczna, R - Partia Republikańska, D-R - Partia Demokratyczno-Republikańska, W - Amerykańska Partia Wigów, NR - Narodowi Republikanie, bezp. - berpartyjny."&lt;br&gt;&lt;br&gt;

</doc>
<doc id="1709519" url="https://pl.wikipedia.org/wiki?curid=1709519" title="Las (Warszawa)">
Las (Warszawa)

Las – osiedle i obszar MSI w dzielnicy Wawer w Warszawie.
Opis.
W Lesie przeważa niska zabudowa, głównie domy jednorodzinne i wille. Do niedawna wiele terenów w dzielnicy miało charakter rolniczy. Ze względu na bliskość centrum miasta i dogodne połączenie ulicą Wał Miedzeszyński buduje się tam wiele nowych osiedli mieszkaniowych. Wiele dróg na osiedlu nie ma utwardzonej nawierzchni i poprowadzonej miejskiej kanalizacji.
Na osiedlu znajduje się jedna szkoła podstawowa nr 128, a także kościół św. Karola Boromeusza. 

</doc>
<doc id="1709521" url="https://pl.wikipedia.org/wiki?curid=1709521" title="Johann Murlaschitz">
Johann Murlaschitz

Johann Murlaschitz (ur. 1915, zm. ?) – zbrodniarz hitlerowski, członek załogi niemieckiego obozu koncentracyjnego Dachau i SS-Rottenführer.
Obywatel austriacki, z zawodu fryzjer. Żołnierz Wehrmachtu, który walczył między innymi we Francji i ZSRR. W lutym 1943 został na froncie wschodnim poważnie ranny w ramię. Po rocznym leczeniu został przeniesiony w sierpniu 1944 do Waffen-SS i skierowany do służby w podobozach KL Dachau – "Kaufering" I i "Kaufering IV". Był tu między innymi konwojentem drużyn roboczych.
Johann Murlaschitz został osądzony przez amerykański Trybunał Wojskowy w Dachau w procesie załogi Dachau (US vs. Johann Kastner i inni) w dniach 4–9 września 1947. Wymierzono mu karę 10 lat pozbawienia wolności. Uznano go za winnego pobicia więźnia polskiego w październiku lub listopadzie 1944 kolbą karabinu w "Kaufering IV", najprawdopodobniej ze skutkiem śmiertelnym. Jak wykazało postępowanie również w "Kaufering I" oskarżony bił więźniów. Wyrok zatwierdzono 16 lutego 1948.

</doc>
<doc id="1709522" url="https://pl.wikipedia.org/wiki?curid=1709522" title="Kościół Ewangelicki">
Kościół Ewangelicki



</doc>
<doc id="1709529" url="https://pl.wikipedia.org/wiki?curid=1709529" title="Jadwiga Nowakowska (posłanka)">
Jadwiga Nowakowska (posłanka)

Jadwiga Nowakowska z domu Modra (ur. 8 lipca 1940 w Łodzi) – polska polityk, posłanka na Sejm PRL IX kadencji.
Życiorys.
Córka Mariana i Anny. W latach 1954–1956 należała do Związku Młodzieży Polskiej. Od 1957 była szwaczką i później mistrzem szwalni w Zakładach Dziewiarskich „Femina” w Łodzi. W kwietniu 1968 wstąpiła do Polskiej Zjednoczonej Partii Robotniczej. Od 1978 do 1979 zasiadała w egzekutywie Komitetu Łódzkiego partii, w 1979 pełniła funkcję I sekretarza jej Komitetu Zakładowego, była także członkinią Komitetu Centralnego PZPR. W latach 1985–1989 pełniła mandat posłanki na Sejm PRL IX kadencji z okręgu Łódź Bałuty, zasiadając w Komisji Administracji, Spraw Wewnętrznych i Wymiaru Sprawiedliwości oraz w Komisji Nadzwyczajnej do rozpatrzenia projektu ustawy Prawo o stowarzyszeniach oraz projektów ustaw dotyczących związków zawodowych.

</doc>
<doc id="1709532" url="https://pl.wikipedia.org/wiki?curid=1709532" title="Stanisław Nowel">
Stanisław Nowel

Stanisław Nowel (ur. 25 października 1946 w Gryzach) – polski nauczyciel i polityk, poseł na Sejm PRL IX kadencji.
Życiorys.
Syn Aleksandra i Henryki. Od 1970 uczył matematyki w Liceum Ogólnokształcącym w Olecku, gdzie w 1975 objął funkcję dyrektora, a w 1976 stanowisko miejsko-gminnego dyrektora szkół. Od 1984 do 1990 był dyrektorem I Liceum Ogólnokształcącego w Suwałkach, później został nauczycielem w Zespole Szkół Technicznych w Olecku. Działacz Związku Nauczycielstwa Polskiego.
W 1973 wstąpił do Polskiej Zjednoczonej Partii Robotniczej. Od 1981 do 1985 był I sekretarzem Komitetu Miasta i Gminy PZPR w Olecku. W latach 1985–1989 pełnił mandat posła na Sejm PRL IX kadencji w okręgu Suwałki. Zasiadał w Komisji Edukacji Narodowej i Młodzieży, Komisji Prac Ustawodawczych, Komisji Nadzwyczajnej do rozpatrzenia projektów ustaw zmieniających przepisy dotyczące rad narodowych i samorządu terytorialnego oraz w Komisji Nadzwyczajnej do rozpatrzenia projektu ustawy o zmianie Konstytucji Polskiej Rzeczypospolitej Ludowej. Otrzymał Brązowy Medal „Za zasługi dla obronności kraju”.
W 1993 kandydował na posła z ramienia Sojuszu Lewicy Demokratycznej w okręgu suwalskim. W wyborach samorządowych w 2002 uzyskał mandat radnego miasta Olecko z listy koalicji SLD – Unia Pracy. W wyborach samorządowych w 2006 bez powodzenia ubiegał się o reelekcję z ramienia Lewicy i Demokratów.
W 2007 uzyskał stopień doktora nauk humanistycznych w zakresie pedagogiki na Wydziale Pedagogiki i Psychologii Uniwersytetu w Białymstoku na podstawie pracy "Nauczyciel matematyki jako przewodnik po świecie wartości". W 2011 został wykładowcą na kierunku pedagogika w Państwowej Wyższej Szkole Zawodowej w Suwałkach.

</doc>
<doc id="1709537" url="https://pl.wikipedia.org/wiki?curid=1709537" title="AEGON International 2009">
AEGON International 2009



</doc>
<doc id="1709539" url="https://pl.wikipedia.org/wiki?curid=1709539" title="Alojzy Nowicki">
Alojzy Nowicki

Alojzy Stanisław Nowicki (ur. 12 czerwca 1941 w Inowrocławiu) – polski cukrownik i polityk, poseł na Sejm PRL IX kadencji.
Życiorys.
W 1965 skończył Wyższą Szkołę Rolniczą w Poznaniu. Od 1959 stażysta w Janikowskich Zakładach Sodowych w Janikowie. Od 1965 pracował w Cukrowni „Kruszwica” w Kruszwicy, potem został głównym specjalistą ds. surowcowych w Cukrowni „Mełno”, a w 1971 – zastępcą dyrektora w Cukrowni „Chełmża”. Od 1971 zastępca dyrektora w PP „Cukrownie Leszczyńskie” we Wschowie. W 1979 został dyrektorem PP „Cukrownie Gdańskie” w Malborku. W 1967 wstąpił do Polskiej Zjednoczonej Partii Robotniczej. Radny Miejskiej Rady Narodowej. Wiceprzewodniczący Zarządu Głównego Stowarzyszenia Techników Cukrowników. W latach 1985–1989 pełnił mandat posła na Sejm PRL IX kadencji w okręgu Elbląg z ramienia PZPR. Zasiadał w Komisji Rolnictwa, Leśnictwa i Gospodarki Żywnościowej.

</doc>
<doc id="1709540" url="https://pl.wikipedia.org/wiki?curid=1709540" title="PDP-8">
PDP-8

PDP-8 – pierwszy minikomputer, który odniósł komercyjny sukces. Produkowany był od 1965 do 1990 przez firmę Digital Equipment Corporation. DEC wprowadził ósemkę na rynek 22 marca 1965 roku i sprzedał 50 tysięcy (przez całą historię aż 600 tys.) tych maszyn: to więcej, niż jakikolwiek wcześniejszy komputer. Był to jednocześnie pierwszy masowo sprzedawany model z serii PDP (PDP-5 pierwotnie nie był planowany jako komputer ogólnego przeznaczenia).
Pierwszy PDP-8 (nazywany „prostym 8") był zbudowany w technologii DTL i był wielkości lodówki. Następny był PDP-8/S, komputer biurkowy. Dzięki zastosowaniu 1-bitowego, szeregowego ALU komputer był mniejszy i tańszy, ale znacznie wolniejszy od oryginalnego PDP-8. Kolejne warianty (PDP-8/I oraz /L, PDP-8/E, /F, oraz /M, i PDP-8/A) powróciły do implementacji równoległej, ale opierały się na tańszej technologii TTL. Większość PDP-8, które dotrwały do naszych czasów pochodzi właśnie z tej epoki. PDP-8/E był powszechnie uznawany ze względu na dużą liczbę dostępnych urządzeń we/wy i często konfigurowany jako komputer ogólnego przeznaczenia.
W roku 1975 wczesne mikrokomputery oparte na tanich procesorach, takie jak MITS Altair a później Apple II zaczęły wypierać PDP z rynku maszyn ogólnego przeznaczenia.
Ostatnie komputery PDP-8 wprowadzone na rynek w 1979, oparte były na własnym procesorze wykonanym w technologii CMOS (nazywane czasem „CMOS-8”). Cena jednak nie była konkurencyjna i przedsięwzięcie zakończyło się klapą. IBM PC wprowadzony na rynek w 1981 utwierdził porażkę PDP-8 oferując niedrogi i dobrze wspierany mikrokomputer. Swego rodzaju kontynuacją (choć nie bezpośrednią) PDP-8 był komputer PDP-11.
Opis.
Komputer łączył w sobie niską cenę, prostotę, rozszerzalność i staranne projektowanie pod kątem ceny/jakości. Najistotniejsze z historycznego punktu widzenia jest, że PDP-8 były tanimi, masowo produkowanymi komputerami dostępnymi dla wielu nowych zastosowań i osób (którym wcześniejsze typy komputerów były zbyt drogie).
Niska złożoność komputera przyniosła jednak dodatkowe koszty: programowanie było skomplikowane, a niektóre ambitne projekty programistyczne związane z tą maszyną zakończyły się porażką (z powodu np. zbyt małej pamięci maszyny). Kiedy ceny pamięci i układów logicznych zmalały, późniejsze projekty komputerów kładły większy nacisk na łatwość programowania, typowo stosując bogatszy i bardziej intuicyjny model programowy.
PDP-8 był 12-bitowym komputerem o standardowej pojemności pamięci 4096 słów (choć liczbę tę można było zwiększyć). Lista urządzeń we/wy obejmowała: monitory CRT, pióra świetlne, przetworniki A/C i C/A, napędy taśm i dysków magnetycznych, drukarki, dalekopisy oraz urządzenia do przetwarzania kart i taśm perforowanych.
12-bitowe słowo było wystarczające dla zmieszczenia w nim 3 cyfr dziesiętnych, a dla zmniejszenia kosztów komputer używał pamięci głównej także tam, gdzie inne maszyny stosowały rejestry oparte na przerzutnikach. Pierwotnie procesor PDP-8 miał z punktu widzenia programisty tylko 2 rejestry (akumulator i bit przeniesienia) oraz 6 rozkazów. W modelu PDP-8/S CPU zbudowany był z jedynie 519 bramek (dla porównania nowoczesny mikrokontroler ma ich 15 tysięcy lub więcej). Aby to osiągnąć każdy fragment układu spełniał tak wiele funkcji, jak to tylko możliwe. Fizycznie procesor miał cztery rejestry: akumulator, licznik programu, bufor pamięci i rejestr dostępu do pamięci. Dla oszczędzenia pieniędzy każdy z nich pełnił różne funkcje w czasie cyklu pracy procesora: np. rejestr bufora pamięci jednocześnie dostarczał operandy działania arytmetycznego, przechowywał instrukcję i zapamiętywał dane z powrotem zapisywane do pamięci (czynność ta przywracała dane w pamięci niszczone w czasie odczytu). Także komponenty PDP-8 były robione niewielkim kosztem: we wczesnych wariantach przerzutniki były niestabilnymi układami asynchronicznymi celowo spowalnianymi przez kondensatory. Ponadto w układach logicznych używano dwóch różnych napięć, aby zwiększyć obciążalność wyjściową niedrogich układów DTL.
Programowanie.
Pierwotnie PDP-8 nie miały systemu operacyjnego, a jedynie blinkenlights i rząd przełączników. Programowanie rozpoczynane było ustawianiem programu rozruchowego w kodzie maszynowym.
W późniejszym etapie powstały liczne „systemy operacyjne”. Wiele programów użytkowych było dostępnych na papierowej taśmie. Często programy na taśmach były zapisane w języku asemblera i kompilowane bezpośrednio do pamięci. W tej postaci były dostępne również pewne języki wysokiego poziomu, takie jak FOCAL czy FORTRAN,
U schyłku ery PDP-8 dostępne były już systemy operacyjne OS/8 i COS-310, umożliwiające stosowanie edytorów tekstu i typowych kompilatorów sterowanych z wiersza poleceń. Dostępne były m.in. następujące języki: FORTRAN, BASIC i DIBOL. Był również dostępny względnie nowoczesny system czasu rzeczywistego (RTS-8), jak i system wieloużytkownikowy obsługujący wielozadaniowość z wywłaszczeniem (rzeczony COS-310).
Wersje.
Na rynku pojawiały się m.in. następujące komputery zaliczające się do rodziny PDP-8:

</doc>
<doc id="1709541" url="https://pl.wikipedia.org/wiki?curid=1709541" title="Hematohydrozja">
Hematohydrozja

Hematohydrozja – rzadki objaw kliniczny polegający na poceniu się krwią. Zachodzi na skutek pękania naczyń włosowatych zaopatrujących gruczoły potowe w warunkach silnego stresu fizycznego lub psychicznego.
Prawdopodobny historyczny opis przypadku hematohydrozji znajduje się w Biblii. Według Ewangelii Łukasza (22,44) w Ogrójcu Jezus Chrystus świadomy swej nieodległej śmierci podczas modlitwy pocił się krwią.

</doc>
<doc id="1709542" url="https://pl.wikipedia.org/wiki?curid=1709542" title="Parafia św. Tomasza Kantuaryjskiego w Sulejowie">
Parafia św. Tomasza Kantuaryjskiego w Sulejowie

Parafia św. Tomasza Kantuaryjskiego w Sulejowie – jedna z 9 parafii rzymskokatolickich dekanatu tomaszowskiego diecezji radomskiej.

</doc>
<doc id="1709543" url="https://pl.wikipedia.org/wiki?curid=1709543" title="Arado Ar 76">
Arado Ar 76

Arado Ar 76 – niemiecki samolot myśliwski i treningowy z okresu II wojny światowej
Historia.
Na początku lat trzydziestych C-Amt przy Luftfahrtkommissariat (zakamuflowane dowództwo lotnictwa w Republice Weimarskiej i III Rzeszy, do czasu wypowiedzenia przez Niemcy traktatu wersalskiego) ogłosił konkurs na budowa samolotu myśliwskiego obrony terytorialnej ("Heimatschutzjäger"). Samolot ten powinien charakteryzować się lekką, prostą i tanią konstrukcją, posiadać dobrą prędkość wznoszenia, natomiast zasięg i prędkość pozioma mogła być niezbyt duża. Samoloty te powinny także spełniać rolę samolotów treningowych dla szkół lotniczych w nauce wyższego pilotażu. Samoloty takie miały uczestniczyć w obronie powietrznej dużych miast i ważnych ośrodków gospodarczych.
Do konkursu na tego typu samolot przystąpiło kilka wytwórni lotniczych, w tym Arado Flugzeugwerke GmbH, które opracowało samolot oznaczony jako "Ar 76". Pierwszy prototyp samolotu został zbudowany i oblatany pod koniec 1934 roku, lecz uległ zniszczeniu w czasie prób. Zbudowano kolejne dwa prototypy, które podano próbom. Próby ostatecznie zakończono w 1936 roku. Dowództwo lotnictwo zrezygnowało z tego samolotu na rzecz podobnego Focke-Wulf Fw 56. 
Natomiast w 1936 roku wyprodukowano niewielką serię tych samolotów w wersji treningowej.
Użycie.
Niewielka seria samolotów "Ar 76" w wersji treningowej w 1936 roku została dostarczono do Szkoły Pilotów Myśliwskich ("Jagdfliegersschulen"), gdzie służyły do zaawansowanego treningu pilotów myśliwskich.
Opis konstrukcji.
Samolot "Ar 76" był górnopłatem w układzie parasol, konstrukcja mieszana. Kabina odkryta, jednomiejscowa. Podwozie klasyczne – stałe.
Napęd stanowił 1 silnik rzędowy Argus As 10C. 
Uzbrojenie składało się z 2 karabinów maszynowych "MG 17" kal. 7,92 mm z zapasem amunicji 250 pocisków na każdy karabin oraz 3 bomb o wadze 10 kg. W wersji treningowej uzbrojenie składało się z tylko 1 karabinu maszynowego.

</doc>
<doc id="1709544" url="https://pl.wikipedia.org/wiki?curid=1709544" title="Mistrzostwa Świata w Piłce Siatkowej Mężczyzn 2010 (eliminacje strefy CEV)/Grupa H">
Mistrzostwa Świata w Piłce Siatkowej Mężczyzn 2010 (eliminacje strefy CEV)/Grupa H

Mecze grupy H drugiej rundy kwalifikacyjnej do Mistrzostw Świata w Piłce Siatkowej Mężczyzn 2010 strefy CEV rozegrane zostały w dniach od 27 do 31 maja 2009 roku w Libercu w Czechach.
W grupie H znalazło się pięć drużyn - Belgia, Czarnogóra, Czechy, Finlandia i Ukraina.
Awans do trzeciej rundy kwalifikacyjnej uzyskały trzy reprezentacje: Finlandia, Czechy i Belgia.
Tabela.
Grupa H
Ukraina – Belgia.
Środa, 27 maja 2009
15:30 - Tipsport Arena, Liberec - Widzów: 100
Czarnogóra – Czechy.
Środa, 27 maja 2009
18:00 - Tipsport Arena, Liberec - Widzów: 1000
Finlandia – Czarnogóra.
Czwartek, 28 maja 2009
15:30 - Tipsport Arena, Liberec - Widzów: 200
Czechy – Ukraina.
Czwartek, 28 maja 2009
18:00 - Tipsport Arena, Liberec - Widzów: 1100
Ukraina – Finlandia.
Piątek, 29 maja 2009
15:30 - Tipsport Arena, Liberec - Widzów: 150
Belgia – Czechy.
Piątek, 29 maja 2009
18:05 - Tipsport Arena, Liberec - Widzów: 2200
Finlandia – Belgia.
Sobota, 30 maja 2009
15:30 - Tipsport Arena, Liberec - Widzów: 150
Czarnogóra – Ukraina.
Sobota, 30 maja 2009
18:00 - Tipsport Arena, Liberec - Widzów: 100
Belgia – Czarnogóra.
Niedziela, 31 maja 2009
15:30 - Tipsport Arena, Liberec - Widzów: 200
Czechy – Finlandia.
Niedziela, 31 maja 2009
18:05 - Tipsport Arena, Liberec - Widzów: 3000
Składy.
Sekcja grupuje składy wszystkich reprezentacji narodowych w piłce siatkowej, które grały w grupie H drugiej rundy kwalifikacyjnej do mistrzostw świata.
Przynależność klubowa na początek sezonu 2008-09.
Belgia.
Trener: Claudio Gewehr&lt;br&gt;Asystent: Stijn Morand
Czarnogóra.
Trener: Veselin VukovićAsystent: Ivan Joksimović
Czechy.
Trener: Zdeněk HaníkAsystent: Jan Svoboda
Finlandia.
Trener: Mauro BerrutoAsystent: Andrea Brogioni
Ukraina.
Trener: Jurij FilippowAsystent: Denys Zui

</doc>
<doc id="1709547" url="https://pl.wikipedia.org/wiki?curid=1709547" title="Kurów (gmina w województwie wrocławskim)">
Kurów (gmina w województwie wrocławskim)

Kurów – dawna gmina wiejska istniejąca w latach 1945–1954 w woj. wrocławskim (dzisiejsze woj. dolnośląskie). Siedzibą władz gminy był Kurów.
Gmina Kurów powstała po II wojnie światowej na terenie tzw. Ziem Odzyskanych (tzw. II okręg administracyjny – "Dolny Śląsk"). 28 czerwca 1946 gmina – jako jednostka administracyjna powiatu oławskiego – weszła w skład nowo utworzonego woj. wrocławskiego.
Według stanu z 1 lipca 1952 gmina składała się z 11 gromad: Goszczyna, Grodzieszowice, Gułów, Jędrzychowice, Kurów, Kurzątkowice, Ośno, Skrzypnik, Wawrzęcice, Witowice i Wyszkowice. Gmina została zniesiona 29 września 1954 wraz z reformą wprowadzającą gromady w miejsce gmin. Jednostki nie przywrócono 1 stycznia 1973 wraz z kolejną reformą reaktywującą gminy.

</doc>
<doc id="1709548" url="https://pl.wikipedia.org/wiki?curid=1709548" title="Marielle Gallo">
Marielle Gallo

Marielle Gallo-Boullier (ur. 19 maja 1949 w Lons-le-Saunier) – francuska prawniczka, pisarka (publikująca jako Marielle Gallet) i polityk, posłanka do Parlamentu Europejskiego VII kadencji. Żona Maksa Gallo.
Życiorys.
Mieszkała w Abidżanie, po powrocie do Francji ukończyła w Paryżu studia prawnicze. Od końca lat 70. praktykowała jako adwokat, specjalizując się w zakresie prawa pracy. Zajmowała się jednocześnie działalnością pisarską, publikując głównie romanse. Napisała m.in. "L'ombre de l'Acacia" (1997), "Une femme entretenue" (1999), "La passion d'Églantine Verpillat" (2001), "La dormance" (2004) i "Votre esclave" (2005).
W 1993 bez powodzenia kandydowała do parlamentu z ramienia lewicowego Ruchu Obywatelskiego, przegrywając w okręgu wyborczym m.in. z Édouardem Balladurem. W 2007 znalazła się (obok Jeana-Marie Bockela) wśród założycieli Nowoczesnej Lewicy, partii skupiającej lewicowych zwolenników Nicolasa Sarkozy’ego. W 2009 została wybrana do Parlamentu Europejskiego z ramienia koalicji prezydenckiej, opartej na Unii na rzecz Ruchu Ludowego.

</doc>
<doc id="1709550" url="https://pl.wikipedia.org/wiki?curid=1709550" title="Wierzbno (gmina w województwie wrocławskim)">
Wierzbno (gmina w województwie wrocławskim)

Wierzbno – dawna gmina wiejska istniejąca w latach 1945–1954 w woj. wrocławskim (dzisiejsze woj. dolnośląskie). Siedzibą władz gminy było Wierzbno.
Gmina Wierzbno powstała po II wojnie światowej na terenie tzw. Ziem Odzyskanych (tzw. II okręg administracyjny – "Dolny Śląsk"). 28 czerwca 1946 gmina – jako jednostka administracyjna powiatu oławskiego – weszła w skład nowo utworzonego woj. wrocławskiego.
Według stanu z 1 lipca 1952 gmina składała się z 10 gromad: Gęsice, Grodziszów, Janików, Miłonów, Nowy Otok, Sobocisko, Sulęcin, Swojków, Wierzbno i Zabardowice. Gmina została zniesiona 29 września 1954 wraz z reformą wprowadzającą gromady w miejsce gmin. Jednostki nie przywrócono 1 stycznia 1973 wraz z kolejną reformą reaktywującą gminy.

</doc>
<doc id="1709553" url="https://pl.wikipedia.org/wiki?curid=1709553" title="Bystrzyca (gmina w powiecie oławskim)">
Bystrzyca (gmina w powiecie oławskim)

Bystrzyca – dawna gmina wiejska istniejąca w latach 1945–1954 w woj. wrocławskim (dzisiejsze woj. dolnośląskie). Siedzibą władz gminy była Bystrzyca.
Gmina Bystrzyca powstała po II wojnie światowej na terenie tzw. Ziem Odzyskanych (tzw. II okręg administracyjny – "Dolny Śląsk"). 28 czerwca 1946 gmina – jako jednostka administracyjna powiatu oławskiego – weszła w skład nowo utworzonego woj. wrocławskiego.
Według stanu z 1 lipca 1952 gmina składała się z 5 gromad: Biskupice Oławskie, Bystrzyca, Janików, Minkowice Oławskie i Wojcice. Gmina została zniesiona 29 września 1954 wraz z reformą wprowadzającą gromady w miejsce gmin. Jednostki nie przywrócono 1 stycznia 1973 wraz z kolejną reformą reaktywującą gminy.

</doc>
<doc id="1709557" url="https://pl.wikipedia.org/wiki?curid=1709557" title="Biała skrzynka">
Biała skrzynka



</doc>
<doc id="1709558" url="https://pl.wikipedia.org/wiki?curid=1709558" title="Godzikowice (gmina)">
Godzikowice (gmina)

Godzikowice – dawna gmina wiejska istniejąca w latach 1945–1954 w woj. wrocławskim (dzisiejsze woj. dolnośląskie). Siedzibą władz gminy były Godzikowice.
Gmina Godzikowice powstała po II wojnie światowej na terenie tzw. Ziem Odzyskanych (tzw. II okręg administracyjny – "Dolny Śląsk"). 28 czerwca 1946 gmina – jako jednostka administracyjna powiatu oławskiego – weszła w skład nowo utworzonego woj. wrocławskiego.
Według stanu z 1 lipca 1952 gmina składała się z 9 gromad: Chwalibożyce, Gać, Godzikowice, Jankowice Małe, Maszków, Osiek, Psary, Ścinawa i Ścinawa Polska. Gmina została zniesiona 29 września 1954 wraz z reformą wprowadzającą gromady w miejsce gmin. Jednostki nie przywrócono 1 stycznia 1973 wraz z kolejną reformą reaktywującą gminy.

</doc>
<doc id="1709559" url="https://pl.wikipedia.org/wiki?curid=1709559" title="Ángel Perucca">
Ángel Perucca

Ángel Perucca (ur. 19 sierpnia 1918, zm. 12 września 1981) – argentyński piłkarz, środkowy pomocnik.
Perucca karierę piłkarską rozpoczął w 1938 roku w klubie Newell’s Old Boys Rosario, gdzie zadebiutował w wygranym 4:0 meczu przeciwko Rosario Central. Po raz pierwszy w reprezentacji Argentyny zagrał 18 lutego 1940 roku w zremisowanym 2:2 meczu z Brazylią.
Jako piłkarz klubu Newell’s Old Boys wziął udział w turnieju Copa América 1942, gdzie Argentyna została wicemistrzem Ameryki Południowej. Perucca zagrał w pięciu meczach - z Paragwajem (zdobył bramkę), Brazylią (zagrał tylko w drugiej połowie, zastępując Eusebio Videlę), Ekwadorem (zdobył bramkę), Peru i Urugwajem.
Następnie wziął udział w turnieju Copa América 1945, gdzie Argentyna zdobyła tytuł mistrza Ameryki Południowej. Perucca zagrał we wszystkich sześciu meczach - z Boliwią, Ekwadorem, Kolumbią, Chile, Brazylią i Urugwajem.
Wciąż jako gracz klubu Newell’s Old Boys wziął udział w turnieju Copa América 1947, gdzie Argentyna trzeci raz z rzędu zdobyła tytuł mistrza Ameryki Południowej. Perucca zagrał w pięciu meczach - z Paragwajem, Boliwią (w 76 minucie zmienił go Néstor Rossi), Peru, Chile (w 65 minucie zmienił go Rossi) i Ekwadorem (grał tylko pierwszą połowę - w drugiej grał w jego miejsce Rossi).
Wkrótce po zakończonym turnieju kontynentalnym przeniósł się do klubu San Lorenzo de Almagro. W 1949 roku przeniósł się do Kolumbii, gdzie do końca kariery w 1951 roku grał w klubie Independiente Santa Fe. W Independiente Santa Fe rozegrał 66 meczów i zdobył 3 bramki.
Łącznie w lidze argentyńskiej Perucca rozegrał 273 mecze i zdobył 20 bramek. W reprezentacji Argentyny rozegrał 26 meczów i zdobył 2 bramki.
Perucca należy do najwybitniejszych środkowych pomocników w historii Argentyny. W okresie swej kariery powszechnie uznawano go za godnego następcę takich graczy jak Luis Monti, José Minella lub Ernesto Lazzatti. Olbrzymiej postury gracz zyskał sobie przydomek "Potron de América", czyli filar Ameryki.

</doc>
<doc id="1709560" url="https://pl.wikipedia.org/wiki?curid=1709560" title="Marcinkowice (gmina)">
Marcinkowice (gmina)

Marcinkowice – dawna gmina wiejska istniejąca w latach 1945–1954 w woj. wrocławskim (dzisiejsze woj. dolnośląskie). Siedzibą władz gminy były Marcinkowice.
Gmina Marcinkowice powstała po II wojnie światowej na terenie tzw. Ziem Odzyskanych (tzw. II okręg administracyjny – "Dolny Śląsk"). 28 czerwca 1946 gmina – jako jednostka administracyjna powiatu oławskiego – weszła w skład nowo utworzonego woj. wrocławskiego.
Według stanu z 1 lipca 1952 gmina składała się z 8 gromad: Górnik, Groblice, Jankowice, Lizawice, Marcinkowice, Siedlce, Stanowice i Zakrzów. Gmina została zniesiona 29 września 1954 wraz z reformą wprowadzającą gromady w miejsce gmin. Jednostki nie przywrócono 1 stycznia 1973 wraz z kolejną reformą reaktywującą gminy.
Zobacz też: gmina Marcinowice.

</doc>
<doc id="1709561" url="https://pl.wikipedia.org/wiki?curid=1709561" title="Natalia Krakowiak">
Natalia Krakowiak

Natalia Krakowiak (ur. 11 stycznia 1990 w Kołobrzegu) – polska wokalistka i aktorka stołecznego teatru „Roma” w Warszawie.
Życiorys.
Edukacja.
Jest absolwentką szkoły muzycznej I stopnia w klasie fortepianu oraz studentką Uniwersytetu Muzycznego im. Fryderyka Chopina w Warszawie na kierunku „musical”.
Kariera.
Czterokrotnie uczestniczyła w programie muzycznym dla dzieci "Od przedszkola do Opola", śpiewając w odcinkach, w których gośćmi były Eleni, Anna Maria Jopek, Edyta Górniak i Majka Jeżowska.
W latach 2007–2015 była związana z teatrem Studio Buffo; brała udział we wszystkich spektaklach teatru, takich jak m.in. "Ukochany Kraj...", "Karuzela Marzeń", "Tyle Miłości" i "Hity Buffo", oraz w musicalach "Metro" i "Romeo i Julia". Razem z zespołem teatru zadebiutowała w muzycznym show w reżyserii Janusza Józefowicza "Przebojowa noc" w TVP1, w którym zadebiutowała piosenką „Skin on Skin”, w odcinku poświęconym muzyce niemieckiej. W 2008 wzięła udział w drugim cyklu programów muzycznych w reżyserii Janusza Józefowicza "Złota sobota".
Wielokrotnie występowała w muzycznym show TVP1 "Jaka to melodia?". W 2009 zakwalifikowała się do koncertu „Debiuty” na XLVI Krajowym Festiwalu Piosenki Polskiej w Opolu. Za wykonanie piosenki Budki Suflera „Jest taki samotny dom” została jego laureatką i otrzymała Nagrodę im. Anny Jantar.
W 2013 dotarła do ćwierćfinału w programie TVP2 "The Voice of Poland". Od 2015 roku związana jest z Teatrem Muzycznym „Roma” w Warszawie, w którym gra główne role w musicalach "Pięć ostatnich lat" oraz "Piloci". Wiosną 2018 roku wzięła udział w dziewiątym sezonie programu Polsat "Twoja twarz brzmi znajomo". Za wygraną drugiego odcinka, w którym wcieliła się w rolę Moniki Borys, otrzymała czek w wysokości 10 tys. zł., który przekazała na leczenie Dominika Wodzyńskiego, podopiecznego Fundacji „Słoneczko”. Ostatecznie zajęła szóste miejsce.
Nagrody.
Jest laureatką festiwali muzycznych, zdobyła m.in.: Grand Prix Ogólnopolskiego Festiwalu Interpretacji Piosenki Polskiej im. Bogusława Klimczuka w Kozienicach, Grand Prix Ogólnopolskiego Festiwal Młodych Wokalistów „Debiuty” w Lublinie, 1. miejsce na Ogólnopolskim Festiwalu Piosenki Dziecięcej i Młodzieżowej w Chodzieży, 2. miejsce na Międzynarodowym Festiwalu Piosenki i Tańca w Koninie.
Życie prywatne.
26 maja 2020 r. wokalistka urodziła córkę, nie ujawniając jednak imienia dziecka.

</doc>
<doc id="1709562" url="https://pl.wikipedia.org/wiki?curid=1709562" title="Angel Perucca">
Angel Perucca



</doc>
<doc id="1709563" url="https://pl.wikipedia.org/wiki?curid=1709563" title="Maciej Sadlok">
Maciej Sadlok

Maciej Sadlok (ur. 29 czerwca 1989 w Oświęcimiu) – polski piłkarz występujący na pozycji obrońcy, reprezentant Polski w latach 2009–2011. Obecnie zawodnik Ruch Chorzów.
Kariera piłkarska.
Sadlok jest wychowankiem drużyny Pasjonat Dankowice, w której aktualnie jego ojciec pełni funkcję prezesa. Piłkarz rozpoczął swoją profesjonalną karierę w klubie z Dankowic w 2005 roku. Wiosną rozgrywek sezonu 2006/2007 przeniósł się do drużyny Ruchu Chorzów, która zajęła wówczas 1. miejsce w I lidze i awansowała do Ekstraklasy. W swoim debiutanckim sezonie w pierwszej lidze gracz rozegrał 8 spotkań, nie zdobywając żadnej bramki. W kolejnych rozgrywkach grał w pierwszej drużynie o wiele częściej, występując w niej 17 razy. 24 czerwca 2010 przedłużył do końca czerwca 2012 roku swój kontrakt z Ruchem Chorzów.
30 sierpnia 2010 przeszedł na zasadzie definitywnego transferu do Polonii Warszawa za kwotę 2,7 mln złotych. Jednocześnie Sadlok został wypożyczony do końca rundy jesiennej do swojego byłego klubu - Ruchu Chorzów. W czerwcu 2012 roku związał się z Ruchem Chorzów trzyletnim kontraktem. Kolejna przygoda z drużyną niebieskich skończyła się dla niego po dwóch sezonach. W tym czasie rozegrał dla pierwszej drużyny Ruchu 24 spotkania we wszystkich rozgrywkach.
W czerwcu 2014 roku podpisał roczny kontrakt (z opcją przedłużenia na trzy lata) z Wisłą Kraków. W drużynie z Krakowa zadebiutował przeciwko Górnikowi Łęczna, w tym meczu zdobył także swojego pierwszego gola dla Wisły.10 listopada przedłużył kontrakt do 2021 roku z opcją przedłużenia o kolejny rok. Kontrakt zakończył się 11 czerwca 2022 roku i nie został przedłużony, a zawodnik opuścił krakowski klub.
1 lipca 2022 roku został piłkarzem Ruchu Chorzów.
Kariera reprezentacyjna.
Gracz Wisły Kraków występował w reprezentacji Polski. 14 listopada 2009 roku zadebiutował w meczu z Rumunią wchodząc na boisko w 90. minucie. Cztery dni później zagrał cały mecz z Kanadą. Wcześniej grał w kadrze U-21, w której rozegrał pięć spotkań.

</doc>
<doc id="1709564" url="https://pl.wikipedia.org/wiki?curid=1709564" title="Polwica (gmina)">
Polwica (gmina)

Polwica – dawna gmina wiejska istniejąca w latach 1945–1954 w woj. wrocławskim (dzisiejsze woj. dolnośląskie). Siedzibą władz gminy była Polwica.
Gmina Polwica powstała po II wojnie światowej na terenie tzw. Ziem Odzyskanych (tzw. II okręg administracyjny – "Dolny Śląsk"). 28 czerwca 1946 gmina – jako jednostka administracyjna powiatu oławskiego – weszła w skład nowo utworzonego woj. wrocławskiego.
Według stanu z 1 lipca 1952 gmina składała się z 10 gromad: Bolechów, Brzezmierz, Drzemlikowice, Gaj Oławski, Godzinowice, Jaczkowice, Marszowice, Niwnik, Polwica i Siecieborowice. Gmina została zniesiona 29 września 1954 wraz z reformą wprowadzającą gromady w miejsce gmin. Jednostki nie przywrócono 1 stycznia 1973 wraz z kolejną reformą reaktywującą gminy.

</doc>
<doc id="1709568" url="https://pl.wikipedia.org/wiki?curid=1709568" title="Arūnas Bėkšta">
Arūnas Bėkšta

Arūnas Bėkšta (ur. 11 maja 1955 w Połądze) – litewski konserwator dzieł sztuki, działacz kulturalny i polityczny, minister kultury w latach 1999–2000.
Życiorys.
W 1978 ukończył studia w zakresie fizyki na Uniwersytecie Wileńskim. W latach 80. pracował jako konserwator dzieł sztuki. Od 1985 do 1992 był szefem wydziału naukowo-badawczego w centrum restauratorskim im. Pranasa Gudynasa przy Litewskim Muzeum Sztuki. W latach 1992–1994 kierował departamentem dziedzictwa kulturowego w Ministerstwie Kultury. Od 1994 pełnił funkcję zastępcy dyrektora Litewskiego Muzeum Sztuki oraz kierownika centrum restauratorskiego im. Pranasa Gudynasa. W 1997 był wiceministrem kultury. Przez kolejne dwa lata pracował w jednej z fundacji jako koordynator programu kształcenia liderów społecznych. W latach 1998–1999 był także koordynatorem programu regionalnego w Międzynarodowym Centrum Badań nad Ochroną i Konserwacją Dziedzictwa Kulturowego (ICCROM).
Od lipca 1999 do listopada 2000 zasiadał w rządach Rolandasa Paksasa i Andriusa Kubiliusa jako minister kultury. W 2000 bez powodzenia ubiegał się mandat poselski w wyborach do Sejmu jako niezależny kandydat w jednomandatowym okręgu Wilno-Stare Miasto.
Po 2000 pracował jako niezależny ekspert w dziedzinie restauracji i konserwacji dzieł sztuki oraz jako wykładowca. Pełnił funkcję dyrektora wydziału współpracy międzynarodowej w instytucie zajmującym się administracją publiczną. Do 2008 zasiadał w państwowej komisji do spraw dziedzictwa kulturowego. Był prezesem litewskiego stowarzyszenia edukacji dorosłych.

</doc>
<doc id="1709570" url="https://pl.wikipedia.org/wiki?curid=1709570" title="Oleśnica Mała (gmina)">
Oleśnica Mała (gmina)

Oleśnica Mała – dawna gmina wiejska istniejąca w latach 1945–1954 w woj. wrocławskim (dzisiejsze woj. dolnośląskie). Siedzibą władz gminy była Oleśnica Mała.
Gmina Oleśnica Mała powstała po II wojnie światowej na terenie tzw. Ziem Odzyskanych (tzw. II okręg administracyjny – "Dolny Śląsk"). 28 czerwca 1946 gmina – jako jednostka administracyjna powiatu oławskiego – weszła w skład nowo utworzonego woj. wrocławskiego.
Według stanu z 1 lipca 1952 gmina składała się z 10 gromad: Bryłów, Bryłówek, Częstocice, Jaworów, Kalinowa, Kłosów, Miechowice Oławskie, Niemil, Oleśnica Mała i Owczary. Gmina została zniesiona 29 września 1954 wraz z reformą wprowadzającą gromady w miejsce gmin. Jednostki nie przywrócono 1 stycznia 1973 wraz z kolejną reformą reaktywującą gminy.
Zobacz też: gmina Oleśnica.

</doc>
<doc id="1709571" url="https://pl.wikipedia.org/wiki?curid=1709571" title="BBTS Siatkarz-Original Bielsko-Biała">
BBTS Siatkarz-Original Bielsko-Biała



</doc>
<doc id="1709575" url="https://pl.wikipedia.org/wiki?curid=1709575" title="Total S.A.">
Total S.A.



</doc>
<doc id="1709576" url="https://pl.wikipedia.org/wiki?curid=1709576" title="Parafia Matki Bożej Nieustającej Pomocy w Tomaszowie Mazowieckim">
Parafia Matki Bożej Nieustającej Pomocy w Tomaszowie Mazowieckim

Parafia pod wezwaniem Matki Bożej Nieustającej Pomocy w Tomaszowie Mazowieckim – parafia rzymskokatolicka w diecezji radomskiej, dekanacie tomaszowskim. Parafia znajduje się we wschodniej dzielnicy Tomaszowa Mazowieckiego – Ludwikowie.
Historia.
Przy parafii swoją działalność prowadzą: Koło Żywego Różańca, schola.

</doc>
<doc id="1709577" url="https://pl.wikipedia.org/wiki?curid=1709577" title="Wyścig armatniej kuli II">
Wyścig armatniej kuli II

Wyścig armatniej kuli II lub Wyścig Cannonball II (tytuł oryg. Cannonball Run II) – hongkońsko-amerykański komediowy film akcji z 1984.
Film w weekend otwarcia na 1 lipca 1984 roku zarobił 8 223 948 dolarów amerykańskich w Stanach Zjednoczonych, na 5 sierpnia 1984 roku dochód zwiększył się do 28 078 073 dolarów amerykańskich. W Niemczech film zarobił 11 309 776 dolarów amerykańskich, w Szwecji 3 081 245 korony szwedzkiej.
Fabuła.
Kontynuacja komedii "Wyścig armatniej kuli" z 1981 roku. Arabski szejk organizuje samochodowy wyścig w Stanach Zjednoczonych, a jako nagrodę proponuje zdeponowany milion dolarów. Jednocześnie każe swemu synowi wygrać za wszelką cenę. Do wyścigu staje szereg barwnych postaci z szalonym kaskaderem J.J. McClure’em (Burt Reynolds) na czele. Rozpoczyna się pełen zwariowanych przygód wyścig.
Obsada.
Źródło: Filmweb
Nagrody i nominacje.
W 1985 roku podczas Golden Screen dystrybutor zdobył nagrodę Golden Screen. Podczas 6. rozdania nagród Złotych Malin Shirley MacLaine, Sammy Davis Jr. i Hal Needham byli nominowani w kategorii Najgorsza aktorka, Najgorszy aktor drugoplanowy i Najgorszy reżyser. W kategorii Najgorszy scenariusz byli nominowani Albert S. Ruddy, Hal Needham i Harvey Miller. Susan Anton i Marilu Henner byli nominowani w kategorii Najgorsza aktorka drugoplanowa. Burt Reynolds był nominowany w kategorii Najgorszy aktor, tę nominację otrzymał również za rolę w "Gorący towar". Film był nominowany w kategorii Najgorszy film.

</doc>
<doc id="1709579" url="https://pl.wikipedia.org/wiki?curid=1709579" title="Lourenço Marques">
Lourenço Marques



</doc>
<doc id="1709580" url="https://pl.wikipedia.org/wiki?curid=1709580" title="Jelcz (gmina)">
Jelcz (gmina)

Jelcz – dawna gmina wiejska istniejąca w latach 1945–1954 na Dolnym Śląsku w woj. wrocławskim (dzisiejsze woj. dolnośląskie). Siedzibą władz gminy był Jelcz (od 1987 dzielnica miasta Jelcz-Laskowice).
Gmina Jelcz powstała po II wojnie światowej na terenie tzw. Ziem Odzyskanych (tzw. II okręg administracyjny – "Dolny Śląsk"). 28 czerwca 1946 gmina – jako jednostka administracyjna powiatu oławskiego – weszła w skład nowo utworzonego woj. wrocławskiego.
Według stanu z 1 lipca 1952 gmina składała się z 6 gromad: Górnik, Jelcz, Łęg, Nowy Dwór, Ratowice i Stary Otok. Gmina została zniesiona 29 września 1954 wraz z reformą wprowadzającą gromady w miejsce gmin. Jednostki nie przywrócono 1 stycznia 1973 wraz z kolejną reformą reaktywującą gminy, a jej obszar wszedł głównie w skład gminy Laskowice Oławskie, którą 1 stycznia 1987 roku przemianowano na gminę Jelcz-Laskowice w związku z połączeniem wsi Jelcz i Laskowice Oławskie w miasto Jelcz-Laskowice.
Zobacz też: gmina Jelcz-Laskowice.

</doc>
<doc id="1709581" url="https://pl.wikipedia.org/wiki?curid=1709581" title="Datowanie rubidowo-strontowe">
Datowanie rubidowo-strontowe



</doc>
<doc id="1709582" url="https://pl.wikipedia.org/wiki?curid=1709582" title="Maputo (miasto)">
Maputo (miasto)



</doc>
<doc id="1709583" url="https://pl.wikipedia.org/wiki?curid=1709583" title="Arrigo Boito">
Arrigo Boito

Arrigo Boito, właśc. Enrico Giuseppe Giovanni Boito (ur. 24 lutego 1842 w Padwie, zm. 10 czerwca 1918 w Mediolanie) − włoski poeta, kompozytor i librecista, syn włoskiego malarza miniaturzysty i polskiej hrabianki Józefiny Radolińskiej herbu Leszczyc. 
Jako poeta był głównym reprezentantem modernizującego ugrupowania "Scapigliatura" („Rozczochrani”), autorem jego programowych wierszy i poematów ("Dwoistość"). 
Przypisuje mu się anonimowe przekłady na język włoski "Pana Tadeusza" i fragmentów "Dziadów" A. Mickiewicza.
Autor dwóch oper ("Mefistofeles" i "Neron") oraz librett m.in. dla A. Ponchiellego i G. Verdiego. 
Największym jego dziełem była opera "Mefistofeles", oparta na "Fauście" Johanna Wolfganga von Goethego. Napisał też operę "Neron", jednak do historii przeszedł głównie jako autor libretta do "Otella" i "Falstaffa" Giuseppe Verdiego oraz, choć w nieco mniejszym stopniu, "Giocondy" Amilcare Ponchiellego. 
Studia, w zakresie teorii muzyki, gry na skrzypcach i fortepianie odbył w mediolańskim konserwatorium. Z tego okresu pochodzą kompozycje, jakie Boito pisał wspólnie z F. Facciem. Po studiach nawiązał kontakt z takimi twórcami, jak: Victor Hugo, Hector Berlioz, Gioacchino Rossini, a przede wszystkim Giuseppe Verdi. 
Mając polskie korzenie, artysta odwiedzał kilkakrotnie obszar ojczyzny swojej matki. W 1862 roku przebywał w Wielkopolsce, w majątku swojej przyrodniej siostry − Tekli Karśnickiej. Podróże te zaowocowały polskimi motywami w kompozycjach Boito.
Arrigo Boito był także uczestnikiem walk z okresu "Risorgimento" po stronie Giuseppe Garibaldiego, krytykiem muzycznym (publikował m.in. w „Gazzetta musicale di Milano” i „Perseveranza”), doktorem honoris causa Uniwersytetu w Cambridge, senatorem Królestwa Włoch, dyrektorem konserwatorium muzycznego w Parmie oraz poetą, pisarzem i tłumaczem, a także miłośnikiem dzieł Richarda Wagnera. Krytyką włoskiego stylu operowego naraził się środowisku z Verdim na czele. Do ich pojednania doszło w 1873 roku.
Arrigo Boito zmarł w Mediolanie w 1918 roku.
Był odznaczony włoskimi krzyżami kawalerskimi Orderu śś. Maurycego i Łazarza w 1877 i Orderu Sabaudzkiego Cywilnego w 1888 oraz krzyżem komandorskim Orderu Korony.

</doc>
<doc id="1709585" url="https://pl.wikipedia.org/wiki?curid=1709585" title="Władysław Ogara">
Władysław Ogara

Władysław Józef Ogara (ur. 11 grudnia 1931 w Borkach, zm. 27 lutego 2008) – polski rolnik i polityk, poseł na Sejm PRL IX kadencji.
Życiorys.
Syn Tomasza i Weroniki. Z wykształcenia technik rolnictwa, pracę zawodową rozpoczął w 1950 w Państwowym Ośrodku Maszynowym w Lubaszu. W 1970 podjął pracę w POM w Kleczy Dolnej, dochodząc do stanowiska dyrektora. W 1952 wstąpił do Polskiej Zjednoczonej Partii Robotniczej, był m.in. członkiem egzekutywy Komitetu Miejsko-Gminnego PZPR w Wadowicach i członkiem Komitetu Wojewódzkiego w Bielsku-Białej. W 1965 został sekretarzem ds. rolnych Komitetu Powiatowego w Proszowicach, a od 1968 do 1970 był tamże sekretarzem organizacyjnym. Pełnił funkcję przewodniczącego Okręgowego Zrzeszenia Technicznej Obsługi Rolnictwa w Krakowie.
W 1985 uzyskał mandat posła na Sejm PRL IX kadencji. Został wybrany z okręgu Andrychów, zasiadał w Komisji Rolnictwa, Leśnictwa i Gospodarki Żywnościowej oraz w Komisji Nadzwyczajnej do kontroli wdrażania programu realizacyjnego drugiego etapu reformy gospodarczej.
Otrzymał Krzyż Kawalerski Orderu Odrodzenia Polski.

</doc>
<doc id="1709588" url="https://pl.wikipedia.org/wiki?curid=1709588" title="DJ Luna">
DJ Luna

DJ Luna, właściwie Richard de Mildt (ur. 26 sierpnia 1977 w Hadze) – holenderski DJ tworzący muzykę hardstyle.

</doc>
<doc id="1709589" url="https://pl.wikipedia.org/wiki?curid=1709589" title="Krzysztof Nitkiewicz">
Krzysztof Nitkiewicz

Krzysztof Nitkiewicz (ur. 17 lipca 1960 w Białymstoku) – polski duchowny rzymskokatolicki, doktor prawa kanonicznego, biskup diecezjalny sandomierski od 2009.
Życiorys.
Urodził się 17 lipca 1960 w Białymstoku. Ukończył tamtejsze V Liceum Ogólnokształcące im. Jana III Sobieskiego. W latach 1979–1985 odbył studia w Archidiecezjalnym Wyższym Seminarium Duchownym w Białymstoku. Studia musiał przerwać na czas odbycia służby wojskowej w jednostce w Bartoszycach. Święceń prezbiteratu udzielił mu 19 czerwca 1985 biskup Edward Kisiel, administrator apostolski archidiecezji w Białymstoku. Magisterium z teologii uzyskał na Katolickim Uniwersytecie Lubelskim. W latach 1986–1991 odbył studia specjalistyczne w zakresie prawa kanonicznego na Papieskim Uniwersytecie Gregoriańskim w Rzymie, które ukończył z doktoratem.
W latach 1985–1986 pracował jako wikariusz w parafii św. Antoniego Padewskiego w Sokółce. W trakcie studiów doktoranckich w Rzymie w latach 1986–1989 był duszpasterzem Polaków w obozie dla uchodźców w Pavonie. W latach 1991–1992 pracował jako wiceoficjał Sądu Metropolitalnego w Białymstoku i wykładowca prawa kanonicznego w białostockim seminarium duchownym. Był również katechetą w VI Liceum Ogólnokształcącym w Białymstoku. Od 1992 ponownie przebywał w Rzymie, pracując jako urzędnik Kongregacji ds. Kościołów Wschodnich. W 2002 objął funkcję podsekretarza tej dykasterii. Rok później został radcą w Najwyższej Radzie Papieskich Dzieł Misyjnych. Pracę w kongregacji łączył z posługą duszpasterską w kościele św. Klemensa na Monte Sacro oraz wśród rzymskich skautów. W lutym 2009 został rektorem ormiańskiego kościoła św. Błażeja w Rzymie. W latach 1995–2008 był postulatorem w procesie beatyfikacyjnym księdza Michała Sopoćki. W 1996 otrzymał godność kapelana honorowego, a w 2006 prałata honorowego Jego Świątobliwości. W 2002 został kanonikiem gremialnym Białostockiej Kapituły Metropolitalnej.
13 czerwca 2009 papież Benedykt XVI mianował go biskupem diecezjalnym diecezji sandomierskiej. 4 lipca 2009 otrzymał święcenia biskupie i odbył ingres do bazyliki katedralnej Narodzenia Najświętszej Maryi Panny w Sandomierzu. Głównym konsekratorem był arcybiskup Józef Kowalczyk, nuncjusz apostolski w Polsce, zaś współkonsekratorami Józef Życiński, arcybiskup metropolita lubelski, i Sławoj Leszek Głódź, arcybiskup metropolita gdański. Jako zawołanie biskupie przyjął słowa „"Misericordias Domini cantabo"” ("Będę wysławiał Boże Miłosierdzie"). W 2017 zwołał III synod diecezji sandomierskiej.
W strukturach Konferencji Episkopatu Polski został przewodniczącym Zespołu ds. Kontaktów z Polską Radą Ekumeniczną oraz Rady ds. Ekumenizmu, a także członkiem Kościelnej Komisji Konkordatowej i Zespołu ds. Ruchów Intronizacyjnych. Objął również funkcję konsultora Papieskiej Rady ds. Tekstów Prawnych.

</doc>
<doc id="1709591" url="https://pl.wikipedia.org/wiki?curid=1709591" title="Skunksowiec andyjski">
Skunksowiec andyjski

Skunksowiec andyjski, surillo andyjski ("Conepatus chinga") – gatunek drapieżnego ssaka z rodziny skunksowatych.
Występowanie i biotop.
Skunksowiec andyjski występuje w środkowo-południowej Ameryce Południowej od południowego Peru, poprzez Boliwię, Urugwaj, Paragwaj, Chile do południowej Argentyny. Obserwowany również w południowej Brazylii. Zamieszkuje otwarte kaniony i stepy bogate w roślinność. Odpoczywa pośród krzewów w lasach i na skalistych zboczach gór.
Charakterystyka.
Wygląd.
Średniej wielkości ssak o krępym ciele i krótkich, grubych nogach. Ubarwienie ciała charakterystyczne dla skunksowatych. Sieść koloru czarnego. Od głowy, poprzez boki ciała ciągną się dwa białe paski. Gruby, puszysty ogon przeważnie koloru białego. Stożkowata głowa o szerokim nagim nosie i z krótkimi zaokrąglonymi uszami. Łapy wyposażone w potężne pazury służące do kopania w ziemi. Posiada gruczoł zapachowy, wydzielający cuchnącą ciecz.
Tryb życia.
Prowadzi samotniczy i głównie nocny tryb życia. W ciągu dnia można go spotkać na skalistych zboczach gdzie wypoczywa. Swoje terytorium opuszczają tylko podczas pory godowej. Podczas zimy zapada w lekki sen, przerywany jednak w cieplejsze dni.
Pora godowa przypada na koniec zimy i początek wiosny. Po ciąży trwającej 2 miesiące, samica rodzi 2-5 młodych. Samiec nie uczestniczy w wychowaniu młodych. Okres laktacji trwa około 8-10 tygodni. W sierpniu młode same już zdobywają pożywienie i wkrótce opuszczają matkę. Dojrzałość płciową uzyskują około 10-12 miesiąca życia. Na wolności żyją średnio 4-6 lat.
Dieta skunksowca andyjskiego różni się w zależności od pory roku. Na wiosnę i lato poluje głównie na chrząszcze i pająki, które wykopuje z ziemi za pomocą długich pazurów, natomiast zimą z powodów braku owadów zjada również małe ssaki, młode ptaki, jaja, węże oraz owoce. Jest dość odporny na jad grzechotników.
Podgatunki.
Wyróżnia się kilka podgatunków:
Znaczenie.
Ze względu na wydzielanie cuchnących cieczy, ssak ma ten niewielu wrogów. Na skunksowca polują niektóre węże, ptaki drapieżne i lisy z rodzaju "Pseudalopex". Jest naturalnym nosicielem tasiemca z gatunku "Spirometra erinacei". Jest roznosicielem wścieklizny i świdrowca amerykańskiego. W latach 70 i 80 w Argentynie był silnie poławiany dla futer.
Zagrożenie i ochrona.
W Czerwonej księdze gatunków zagrożonych Międzynarodowej Unii Ochrony Przyrody i Jej Zasobów został zaliczony do kategorii LC (niższego ryzyka). Głównym zagrożeniem dla tego ssaka jest działalność człowieka, niszczenie naturalnych siedlisk przez erozję gleby i wypas zwierząt gospodarskich.

</doc>
<doc id="1709593" url="https://pl.wikipedia.org/wiki?curid=1709593" title="Conepatus chinga">
Conepatus chinga



</doc>
<doc id="1709594" url="https://pl.wikipedia.org/wiki?curid=1709594" title="Markendorf">
Markendorf

Markendorf – dzielnica w południowo-zachodniej części Frankfurtu nad Odrą. Na jej terenie znajduje się m.in. centrum technologiczno-przemysłowe "Technologie- und Gewerbecenter" (w skrócie: TeGeCe) oraz jezioro Helenesee.
Na mapie topograficznej wydanej w 1947 roku przez Wojskowy Instytut Geograficzny Sztabu Generalnego Wojska Polskiego odnotowano wariantową nazwę w języku polskim w brzmieniu "Słubia".
Demografia.
Źródło: 

</doc>
<doc id="1709595" url="https://pl.wikipedia.org/wiki?curid=1709595" title="Ida z Nijvel">
Ida z Nijvel



</doc>
<doc id="1709598" url="https://pl.wikipedia.org/wiki?curid=1709598" title="Vladislavas Domarkas">
Vladislavas Domarkas

Vladislavas Domarkas (ur. 17 sierpnia 1939 w Vėlaičiai koło Kretyngi, zm. 29 lutego 2016) – litewski inżynier, radiotechnik, profesor, polityk, minister edukacji i nauki w latach 1994–1996.
Życiorys.
W 1961 ukończył studia w Kowieńskim Instytucie Politechnicznym. W latach 1977–1978 odbywał staż naukowy w Stanach Zjednoczonych. W 1978 uzyskał stopień doktora nauk technicznych, a w 1981 nominację profesorską.
Po ukończeniu studiów pracował w laboratorium ultradźwięków, a od 1967 był wykładowcą w Kowieńskim Instytucie Politechnicznym. Od 1979 do 1980 pełnił funkcję kierownika katedry, a w latach 1980–1983 prorektora Kowieńskiego Instytutu Politechnicznego. Od 1983 do 1992 zajmował stanowisko rektora tej uczelni.
W latach 1993–1994 był wiceministrem spraw zagranicznych. Od maja 1994 do grudnia 1996 pełnił funkcję ministra edukacji i nauki.
Od 1997 był związany z Uniwersytetem Technicznym w Kownie jako wykładowca w katedrze administracji publicznej. Autor około 40 prac naukowych.

</doc>
<doc id="1709601" url="https://pl.wikipedia.org/wiki?curid=1709601" title="Wioślarstwo na Olimpiadzie Letniej 1906">
Wioślarstwo na Olimpiadzie Letniej 1906

Wioślarstwo na Olimpiadzie Letniej 1906 odbyło się w dniach 24 – 27 kwietnia. W tabeli medalowej zawodów wioślarskich zwyciężyli zawodnicy Włoscy, którzy z sześciu konkurencji wygrali cztery. Zawody odbyły się w Paleo Faliro. Wystartowało 167 zawodników z 6 państw.

</doc>
<doc id="1709603" url="https://pl.wikipedia.org/wiki?curid=1709603" title="MRA">
MRA



</doc>
<doc id="1709605" url="https://pl.wikipedia.org/wiki?curid=1709605" title="Mistrzostwa Świata Mężczyzn w Curlingu 2002">
Mistrzostwa Świata Mężczyzn w Curlingu 2002

Mistrzostwa Świata Mężczyzn w Curlingu 2002 odbyły się między 6 a 14 kwietnia 2002 w amerykańskim Bismarck, w Bismarck Civic Center.
Tytuł mistrzów świata po roku przerwy powrócił do Kanadyjczyków (Randy Ferbey), którzy w finale pokonali Norwegów (Pål Trulsen) 10:5. W małym finale Szkoci (Warwick Smith) pokonali 6:5 Amerykanów (Paul Pustovar).

</doc>
<doc id="1709607" url="https://pl.wikipedia.org/wiki?curid=1709607" title="Prawosławie w Indiach">
Prawosławie w Indiach

Obecność prawosławia w Indiach w przeszłości wiązała się z żyjącymi stale lub czasowo w tym kraju kupcami greckimi, obecnie zaś głównie z misją, jaką prowadzi w tym kraju patriarchat Konstantynopola. Religię tę wyznaje również skupiona w Nowym Delhi mniejszość rosyjska. 
Patriarchat Konstantynopola.
W XIX i XX wieku na terenie Indii pojawiły się pierwsze grupy kupców greckich wyznających prawosławie. Ich głównym skupiskiem był Bengal Zachodni, gdzie w Kalkucie powstała w 1924 pierwsza cerkiew, nosząca wezwanie Przemienienia Pańskiego. Przy cerkwi został zorganizowany cmentarz prawosławny. Funkcjonowały one do 1950 – po uzyskaniu przez Indie niepodległości społeczność grecka została zmuszona do opuszczenia miasta, prawo do powrotu i wyremontowania zdewastowanej cerkwi otrzymała w 18 lat później. 
W 1980 patriarchat Konstantynopola zorganizował stałą misję, również w Bengalu Zachodnim, na obszarach wiejskich 150 km od Kalkuty. Głównym organizatorem misji był grecki mnich Atanazy (Antides), wcześniej uczestnik misji w Afryce. Przetłumaczył on prawosławne księgi liturgiczne oraz katechizm na miejscowy dialekt bengalski oraz wybudował w miejscowości Arambag cerkiew św. Tomasza. Zmarł w 1990, jednak praca misyjna w Bengalu Zachodnim jest kontynuowana przez duchownych greckich oraz nielicznych kapłanów-konwertytów z hinduizmu. Oprócz wymienionych wyżej dwóch parafii posiadają oni jeszcze cerkiew Trójcy Świętej w Thakuranichak i powołali placówki duszpasterskie (nieposiadające własnych świątyń) w miejscowościach Akhina, Nerandrachak, Nandapur, Bandar-Kak-Nam, Modina, Paroul, Boramara, Bolouri, Damo Darpur, Kawkdir i Falta. Misjonarze greccy prowadzą na terenie Indii również działalność charytatywną.
Od 1924 do 1996 prawosławni Grecy żyjący w Indiach podlegali metropolii Australii i Nowej Zelandii. W latach 1996–2008 należeli do metropolii Hongkongu; 9 stycznia 2008 Indie znalazły się w obszarze wyodrębnionej z niej metropolii Singapuru.
Rosyjski Kościół Prawosławny.
Pierwsza placówka duszpasterska podległa patriarsze Moskwy powstała przy ambasadzie rosyjskiej w Nowym Delhi. W nabożeństwach, odprawianych przez duchownych rosyjskich, uczestniczyli prawosławni dyplomaci rosyjscy i innych narodowości. Na początku XXI w. na potrzeby prawosławnych żyjących w mieście (głównie Rosjan) powstała parafia św. Tomasza, która od grudnia 2006 formalnie pozostaje w jurysdykcji Rosyjskiego Kościoła Prawosławnego i jest obsługiwana przez kler z tego kraju.

</doc>
<doc id="1709608" url="https://pl.wikipedia.org/wiki?curid=1709608" title="Komunistyczna Partia Kuby">
Komunistyczna Partia Kuby

Komunistyczna Partia Kuby, KPK (, ) – założona 3 października 1965 kubańska partia polityczna. Konstytucja kubańska opisuje rolę partii jako „wiodącą siłę społeczeństwa i państwa”. Organem kierowniczym Komunistycznej Partii Kuby jest jej Komitet Centralny. Obecnie sprawuje jednopartyjne rządy i posiada wszystkie miejsca w Zgromadzeniu Narodowym.
Historia.
Pierwsza Komunistyczna Partia Kuby została utworzona w 1925 i początkowo działała nielegalnie. Miała duże znaczenie w wystąpieniach przeciwko dyktatorskim rządom Gerardo Machado. W 1938 została zalegalizowana. W latach 1938–1947 wchodziła w skład sojuszu rządowego. Od 1944 do 1961 istniała pod nazwą Socjalistyczna Partia Ludowa. W ostatnim okresie kubańskiej rewolucji podporządkowała się Fidelowi Castro. W 1961 wraz z Ruchem 26 Lipca i Dyrektoriatem Rewolucyjnym utworzyła Zjednoczone Organizacje Rewolucyjne, stanowiącą jedyną oficjalnie działająca w kraju partię.
26 marca 1962 partia została przekształcona w Zjednoczoną Partię Rewolucji Socjalistycznej.
Obecną nazwę przyjęła 3 października 1965.
Organ prasowy.
Organem prasowym partii jest wydawany od 1965 dziennik „Granma”.
Młodzieżówka.
Młodzieżówkami KPK są Związek Młodych Komunistów Kuby oraz Organizacja Pionierów im. José Martí.
Liczba członków partii.
W 2016 Komunistyczna Partia Kuby liczyła około 670 000 członków.

</doc>
<doc id="1709609" url="https://pl.wikipedia.org/wiki?curid=1709609" title="Szczepan Dołęga-Zakrzewski">
Szczepan Dołęga-Zakrzewski

Szczepan Dołęga-Zakrzewski (ur. 1825 w Olszewcu pow. przasnyskiego, zm. w 1892 w Ciechanowie) – ziemianin, działacz społeczny, powstaniec styczniowy.
Urodził się w 1825 roku w majątku Olszewiec pow. przasnyskiego. Był pierworodnym synem Jana i Scholastyki ze Zberowskich. Ojciec Szczepana – Jan (1803-1869) – był właścicielem szeregu majątków ziemskich na północnym Mazowszu: Kamienia, Międzylesia, Sokołowa, Mlic-Kozik, Łęgu, Kosmaczewa, Petrykozów. Żonaty był dwukrotnie. Najpierw ze Scholastyką Zberowską (matką Szczepana), a po jej śmierci, z kuzynką Eleonorą Zakrzewską, z którą miał m.in. syna Edwarda (było to jego najmłodsze dziecko). Od Jana pochodzi "Linia na Kosmaczewie, Białyszewie i Majkach" rodziny Dołęga-Zakrzewskich.
Ukończył Gimnazjum Klasyczne w Płocku. Następnie studiował w Instytucie Agronomicznym w Marymoncie.
W 1842 roku został właścicielem dóbr Sokołowo w pow. przasnyskim. W 1848 roku wziął udział w powstaniu wielkopolskim. W 1855 roku, po sprzedaniu Sokołowa, zakupił dobra białyszewskie, leżące w pow. sierpeckim (Białyszewo, Szczepanki, Ważyno Kmiece, Piaski Białyszewskie). Był także właścicielem majątku Mlice-Kostery. Dobra ziemskie, będące jego własnością, liczyły łącznie około 960 hektarów.
Szczepan Zakrzewski wziął czynny udział w powstaniu styczniowym 1863 roku. Jego majątek był jednym z ważniejszych ośrodków udzielających materialnej pomocy powstańcom na północnym Mazowszu. Przystąpił też (na czele liczącego pięciu ludzi oddziału, który sam wyekwipował w konie i w broń) do partii Tomasza Kolbego, operującej na terenie powiatów mławskiego, przasnyskiego i ciechanowskiego. Oddział Kolbego został otoczony nad rzeczką Łydynią w pierwszych dniach maja 1863 roku. Tomasz Kolbe poległ, a Szczepan, wraz z jednym ze swoich ludzi, ukrywał się w okolicznych dworach. Po powrocie do domu został oskarżony przez miejscowe władze carskie o wspomaganie powstańców i obciążony kontrybucją. Represje carskie odbiły się w fatalny sposób na stanie jego majątku.
W 1867 roku został wybrany radcą Towarzystwa Kredytowego Ziemskiego w Płocku. W 1884 roku był ławnikiem Sądu Gminnego Okręgu I, obejmującego gminy Borkowo, Białyszewo, Kossemin i Lisewo.
W 1891 roku został zmuszony do sprzedania swych zadłużonych majątków. Osiadł w Ciechanowie. Tam też zmarł w 1892 roku. Został pochowany na starym cmentarzu ciechanowskim w grobowcu rodzinnym.
Był dwukrotnie żonaty. Najpierw z Teofilą Elżbietą Zakrzewską, córką Franciszka Ksawerego z Mokrska, a następnie z Józefą Smoleńską, córką Juliana z Setropia. Druga żona zapisała się jako wybitna działaczka społeczna w Ciechanowie. Miał z nimi dwanaścioro dzieci, które weszły w wiek dojrzały.

</doc>
<doc id="1709612" url="https://pl.wikipedia.org/wiki?curid=1709612" title="Parafia św. Antoniego Padewskiego, św. Stanisława Biskupa i Męczennika oraz Matki Boskiej Różańcowej w Tomaszowie Mazowieckim">
Parafia św. Antoniego Padewskiego, św. Stanisława Biskupa i Męczennika oraz Matki Boskiej Różańcowej w Tomaszowie Mazowieckim

Parafia św. Antoniego Padewskiego, św. Stanisława Biskupa i Męczennika oraz Matki Boskiej Różańcowej w Tomaszowie Mazowieckim – parafia rzymskokatolicka leżąca na terenie archidiecezji łódzkiej w dekanacie tomaszowskim.
Grupy parafialne.
Wspólnota Odnowy w Duchu Świętym, Żywa Róża, Rycerstwo Niepokalanej, III Zakon św. Franciszka, chór parafialny, schola dziecięca, młodzieżowa i dorosłych, Liturgiczna Służba Ołtarza, asysta parafialna, Bractwo Eucharystyczne, Towarzystwo Przyjaciół WSD w Łodzi, Rada rycerzy Kolumba

</doc>
<doc id="1709614" url="https://pl.wikipedia.org/wiki?curid=1709614" title="Abdullahi">
Abdullahi

Abdullah ibn Sajjd Muhammad Chalifa (; ur. 1846, zm. 24 listopada 1899) – następca Mahdiego, po jego śmierci był przywódcą powstania sudańskiego oraz ruchu teologicznego i politycznego zapoczątkowanego przez Mahdiego.
Życiorys.
Należał do najgorętszych zwolenników Mahdiego i wkrótce został jego najbliższym doradcą. W czasie powstania sudańskiego odegrał decydującą rolę w zwycięskim oblężeniu Chartumu. Po śmierci Mahdiego w 1885 roku stanął na czele państwa sudańskiego jako jego następca. Swoje zwycięstwo w walce o sukcesję po Mahdim Abdullahi zawdzięczał w znacznej mierze rozbudzeniu w swoich zwolennikach przekonania, że otrzymuje on bezpośrednio rozkazy od zmarłego Mahdiego. Podstawę jego władzy stanowiła jednak armia, zwłaszcza oddziały tzw. Czarnej Flagi stacjonujące w Omdurmanie – stolicy kraju. Po umocnieniu swojej pozycji Abdullahi podjął na nowo prowadzoną przez Mahdiego politykę ekspansji, W 1888 roku podjął jednocześnie zbrojne działania przeciwko Etiopii i Egiptowi. Atakując Egipt liczył na poparcie tamtejszej ludności i słaby opór wojsk egipskich. Jednak spotkało go rozczarowanie, gdyż pomocy Egiptowi udzieliła Wielka Brytania. W 1889 roku armia Abdullahiego poniosła klęskę w starciu z siłami egipsko-brytyjskimi. Sytuację Abdullahiego skomplikowała dodatkowo klęska głodu, jaka nawiedziła Sudan. Abdullahi zdołał jednak utrzymać się przy władzy i umocnić ją. 
W 1896 roku wojska egipskie i brytyjskie rozpoczęły operację podboju Sudanu. Mimo przewagi wroga wojska sudańskie przez blisko dwa lata stawiały zacięty opór. W 1898 roku zostały jednak rozgromione w bitwie pod Omdurmanem. Rok później Abdullahi podjął ostatnią próbę odwrócenia losów wojny, ale poniósł klęskę w bitwie pod Karari i poległ w boju. Państwo mahdystów legło w gruzach, a Sudan został poddany zwierzchności brytyjsko-egipskiej.

</doc>
<doc id="1709626" url="https://pl.wikipedia.org/wiki?curid=1709626" title="Mathias Lauridsen">
Mathias Lauridsen

Mathias Lauridsen (ur. 13 stycznia 1984 w Kopenhadze) – duński model.
Związał z trzema agencjami – Ford Models w Paryżu, New York Model Management i Scoop w Kopenhadze.
Życiorys.
Zaczął pracę w 2003 biorąc udział w kampaniach reklamowych m.in. dla Jil Sander, Gucciego, Hugo Bossa, Lacoste i Hermesa. Wdarł się na międzynarodową scenę modową, debiutując w Nowym Jorku dla kolekcji wiosennej 2004 Marca Jacobsa i Miu Miu w Paryżu. Jego konsekwentna praca dla głównych międzynarodowych marek modowych i publikacji, ugruntowała jego status supermodela. W 2014 magazyn „Vogue” umieścił go na liście 10 najlepszych modeli wszech czasów.
Współpracował z fotografami takimi jak: Steven Meisel, Karl Lagerfeld i Richard Avedon. Podpisał wiele lukratywnych kontraktów, np. na zapach Gucci Pour Homme II. Wystąpił też na różnych pokazach mody, otwierając pokazy Hermesa, Belstaff, Jill Stuart i zamykając Valentino oraz Johna Galliano.
Pojawił się również na rozkładówkach magazynów „L’Uomo Vogue”, „Numéro Homme”, „GQ” i „Details”.
Jego wyróżniającą się cechą wyglądu jest blizna na lewym policzku.

</doc>
<doc id="1709628" url="https://pl.wikipedia.org/wiki?curid=1709628" title="Halina Kwaśnicka">
Halina Kwaśnicka

Halina Stanisława Kwaśnicka (ur. 22 marca 1952 w Brodach) - informatyk, specjalizująca się w sztucznej inteligencji, profesor, wykładowca na Wydziale Informatyki i Telekomunikacji Politechniki Wrocławskiej.
Życiorys.
Jest absolwentką I Liceum Ogólnokształcącego w Starachowicach oraz Wydziału Elektroniki Politechniki Wrocławskiej. W 1980 ukończyła studia doktoranckie w Instytucie Cybernetyki Technicznej, broniąc rozprawy "Wykorzystanie modeli dynamiki populacji w prognozowaniu". W 2000 uzyskała stopień doktora habilitowanego za rozprawę "Obliczenia ewolucyjne w sztucznej inteligencji", a w 2009 otrzymała tytuł profesora.
Obecnie jest kierownikiem Katedry Inteligencji Obliczeniowej działającej przy wydziale Informatyki i Zarządzania Politechniki Wrocławskie. Prowadzi wykłady na temat sztucznej inteligencji, algorytmów ewolucyjnych, systemów ekspertowych i automatycznego pozyskiwania wiedzy. Wraz z pracownikami Akademii Medycznej we Wrocławiu prowadzi badania dotyczące automatycznego pozyskiwania wiedzy i opisywania obrazów w medycynie.
Dorobek naukowy.
Na dorobek naukowy składa się ponad 100 artykułów naukowych, rozdziały w książkach oraz pięć książek:

</doc>
<doc id="1709630" url="https://pl.wikipedia.org/wiki?curid=1709630" title="Parafia Najświętszego Serca Jezusowego w Tomaszowie Mazowieckim">
Parafia Najświętszego Serca Jezusowego w Tomaszowie Mazowieckim

Parafia Najświętszego Serca Jezusowego w Tomaszowie Mazowieckim – parafia rzymskokatolicka leżąca na terenie archidiecezji łódzkiej w dekanacie tomaszowskim.
Kościół parafii wybudowany został w 1928 roku. Przed II wojną światową był pod wezwaniem Michała Archanioła. Patrona wybrano na cześć żydowskiego inżyniera chemika – Michała Hertza, który po przejściu na katolicyzm, będąc dyrektorem największej tomaszowskiej fabryki – Tomaszowskiej Fabryki sztucznego Jedwabiu, był faktycznym fundatorem świątyni. Poniósł 1/3 kosztów. Kościół pobudowano w ciągu zaledwie trzech miesięcy – od 1 października do 23 grudnia 1928 roku. Była to wówczas druga parafia rzymskokatolicka w Tomaszowie.
Przy parafii swoją działalność prowadzą: Koła Żywego Różańca, Franciszkański Zakon Świeckich, chór parafialny, schola dziecięca i młodzieżowa, asysta parafialna, grupa młodzieżowa, parafialny zespół Caritas, grupa AA i Al-Anon.
Z parafii pochodzi biskup Ireneusz Pękalski.

</doc>
<doc id="1709636" url="https://pl.wikipedia.org/wiki?curid=1709636" title="Strzelectwo na Olimpiadzie Letniej 1906">
Strzelectwo na Olimpiadzie Letniej 1906

Strzelectwo na Olimpiadzie Letniej 1906 odbyło się w dniach 23 – 28 kwietnia. Rozegrano 16 konkurencji strzeleckich, w tym cztery uznane jako nieoficjalne. W tabeli medalowej tryumfowali zawodnicy ze Szwajcarii, którzy 5-krotnie zdobywali najwyższy stopień podium. W zawodach strzeleckich udział wzięło 68 sportowców z 12 państw.

</doc>
<doc id="1709642" url="https://pl.wikipedia.org/wiki?curid=1709642" title="Markendorf-Siedlung">
Markendorf-Siedlung

Markendorf-Siedlung - dzielnica w południowo-zachodniej części Frankfurtu nad Odrą. Na jej terenie znajduje się m.in. szpital miejski ("Klinikum").
Osiedla.
Markendorf-Siedlung składa się z osiedli:

</doc>
<doc id="1709643" url="https://pl.wikipedia.org/wiki?curid=1709643" title="Semo Sititi">
Semo Sititi

Semo Sititi (ur. 6 marca 1974 w Moto'otua) – samoański rugbysta, reprezentant kraju, uczestnik Pucharu Świata w 1999, 2003 i 2007 roku. Występował na pozycji .
Kariera klubowa.
Sititi wychowywał się na wyspie Savaiʻi, gdzie uczęszczał do St Joseph's College. Kolejnym przystankiem w sportowej karierze Samoańczyka był amatorski klub St Joseph's Marist. Po Pucharze Świata w 1999 roku przeniósł się do Wellington, gdzie rozegrał 5 spotkań dla Hurricanes i 13 dla regionalnego zespołu Lions. Z Nowej Zelandii wyjechał do Walii, gdzie znalazł zatrudnienie w klubie ze stolicy - Cardiff Blues. Kolejnymi przystankami Samoańczyka były: szkockie Border Reivers i angielskie Newcastle Falcons. Po sześciu latach gry w Wielkiej Brytanii, w 2007 roku, Sititi przeniósł się do japońskiego Docomo Kansai.
Kariera reprezentacyjna.
Podczas gry w amatorskim St Joseph's Marist, Sititi został zauważony przez samoańską federację i trafił do siedmioosobowej reprezentacji. Gdy w 1999 roku został powołany na Puchar Świata w rugby piętnastoosobowym miał na swoim koncie jedynie trzy występy. Debiutował 22 maja 1999 przeciw Japonii. Podczas turnieju zaliczył kolejne trzy spotkania, w ćwierćfinałowym meczu ze Szkocją zdobywając swoje pierwsze przyłożenie w reprezentacji. Po mistrzostwach z reprezentacji odszedł dotychczasowy kapitan - Pat Lam. Jego rolę przejął 25 letni wówczas Semo Sititi. Funkcję kapitana pełnił również podczas Pucharu Świata siódemek w 2001 roku. Podczas kolejnych finałów Pucharu Świata w rugby union w 2003 r. reprezentacji "Manu Samoa" nie udało się wyjść z grupy, chociaż sam Sititi, który grał wówczas jako wiązacz, zdobył dwa przyłożenia. Szczególnie punkty zdobyte przeciw Anglii uznawane są przez wielu za swoiste dzieło sztuki. W 2004 roku Semo Sititi został powołany do drużyny Pacific Islanders, składającej się z Fidżyjczyków, Samoańczyków i Tongijczyków. Zagrał wówczas w dwóch spotkaniach: przeciw "Wallabies" i "All Blacks". Dalsze dwa spotkania Sititi dołożył podczas tournée w 2006 roku. Kolejne mistrzostwa - w 2007 roku zakończyły się dla Samoańczyków dowodzonych przez Semo porażką. Drużyna przegrała nie tylko z faworyzowanymi zespołami Południowej Afryki i Anglii, ale także z lokalnym rywalem - Tonga i odpadła z turnieju. Po turnieju Sititi rozegrał w kadrze jeszcze 7 spotkań i, jak sam zauważył nie zrezygnował z walki o powołanie do kadry na Puchar Świata, który miał odbyć się w Nowej Zelandii w 2011. Pomimo tych deklaracji, w 2009 roku zakończył karierę reprezentacyjną. W drużynie narodowej rozegrał 59 spotkań, w których zdobył 85 punktów (17 przyłożeń). Dla Pacific Islanders rozegrał dalsze 4 spotkania.

</doc>
<doc id="1709644" url="https://pl.wikipedia.org/wiki?curid=1709644" title="Adam Piwowar">
Adam Piwowar



</doc>
<doc id="1709648" url="https://pl.wikipedia.org/wiki?curid=1709648" title="Parafia św. Jadwigi Królowej w Tomaszowie Mazowieckim">
Parafia św. Jadwigi Królowej w Tomaszowie Mazowieckim

Parafia św. Jadwigi Królowej w Tomaszowie Mazowieckim – parafia rzymskokatolicka leżąca na terenie archidiecezji łódzkiej w dekanacie tomaszowskim, na największym osiedlu mieszkaniowym w Tomaszowie Mazowieckim – Niebrowie.
Kościół parafialny został zbudowany w latach 1986-1999 w stylu nowoczesnym, konsekrowany 31 października 1999. 
Grupy parafialne.
Ruch Światło-Życie, Wspólnota Odnowy w Duchu Świętym, Żywa Róża, Rycerstwo Niepokalanej, III Zakon św. Franciszka, Akcja Katolicka, chór parafialny, schola dziecięca, młodzieżowa i dorosłych, liturgiczna służba ołtarza, asysta parafialna, Bractwo Eucharystyczne, Towarzystwo Przyjaciół WSD w Łodzi.

</doc>
<doc id="1709649" url="https://pl.wikipedia.org/wiki?curid=1709649" title="Izba Gwieździsta">
Izba Gwieździsta



</doc>
<doc id="1709650" url="https://pl.wikipedia.org/wiki?curid=1709650" title="Weißkugel">
Weißkugel

Weißkugel (; wł. "Palla Bianca") – szczyt w Alpach Ötztalskich, części Centralnych Alp Wschodnich. Leży na granicy między Austrią (Tyrol) a Włochami (Południowy Tyrol). Ze szczytu widać między innymi: Alpy Berneńskie, Alpy Glarneńskie, Alpy Retyckie, Masyw Ortleru i Dolomity. Jest to drugi co do wysokości szczyt Alp Ötztalskich oraz najwyższy szczyt na granicy austriacko-włoskiej.
Szczyt można zdobyć drogami ze schronisk: Bella Vista (2842 m), Weißkugel Hütte (2544 m) przez lodowiec Langtauferer Ferner, Oberetsch Hütte z doliny Matscher Tal lub Hochjochhospiz (2413 m) przez lodowiec Hintereisferner.
Pierwszego wejścia dokonali Joseph Anton Specht, Leander Klotz i Nicodem Klotz 30 września 1861 r.

</doc>
<doc id="1709651" url="https://pl.wikipedia.org/wiki?curid=1709651" title="Dębówko (powiat bartoszycki)">
Dębówko (powiat bartoszycki)

Dębówko – kolonia w Polsce, położona w województwie warmińsko-mazurskim, w powiecie bartoszyckim, w gminie Bartoszyce.
W latach 1975–1998 kolonia administracyjnie należała do województwa olsztyńskiego.

</doc>
<doc id="1709652" url="https://pl.wikipedia.org/wiki?curid=1709652" title="Stiepan Jabłokow-Chnzorian">
Stiepan Jabłokow-Chnzorian

Stiepan Mironowicz Jabłokow-Chnzorian (ros. Степан Миронович Яблоков-Хнзорян, ur. 17 października 1904 w Nachiczewanie, zm. 4 listopada 1996) – ormiańsko-rosyjski entomolog, koleopterolog.

</doc>
<doc id="1709653" url="https://pl.wikipedia.org/wiki?curid=1709653" title="The Singles Collection Volume 1">
The Singles Collection Volume 1

The Singles Collection Volume 1 – pierwsza część zbioru singli Queen, wydanego 1 grudnia 2008. Obejmuje ona wczesny okres działalności zespołu – lata 1973–1979. Znajduje się tutaj pierwszy singel zespołu, „Keep Yourself Alive” oraz pierwszy, który przyniósł grupie sukces - „Bohemian Rhapsody”. Zestaw kończy się na wydawnictwie „Don’t Stop Me Now” z 1979.
Zdjęcia z okładek pochodzą z archiwów Briana Maya.
Lista utworów.
CD 1:
CD 2:
CD 3:
CD 4:
CD 5:
CD 6:
CD 7:
CD 8:
CD 9 (Queen’s First EP):
CD 10:
CD 11:
CD 12:
CD 13:

</doc>
<doc id="1709654" url="https://pl.wikipedia.org/wiki?curid=1709654" title="Humberto Tozzi">
Humberto Tozzi

Humberto Tozzi, właśc. Humberto Barbosa Tozzi (ur. 4 lutego 1934 w São João de Meriti - zm. 17 kwietnia 1980 w Rio de Janeiro) - piłkarz brazylijski, występujący na pozycji napastnika.
Kariera klubowa.
Karierę piłkarską Humberto Tozzi zaczął w klubie São Cristóvão Rio de Janeiro w 1950 roku. W 1953 przeszedł do SE Palmeiras. W klubie z São Paulo grał do 1956 roku i dwukrotnie zdobył w tym czasie tytuł króla strzelców Ligi Stanowej São Paulo - Campeonato Paulista w 1953 i 1954 roku. W 1956 przeszedł do włoskiego S.S. Lazio i grał w nim do 1960 roku. Z Lazio zdobył Puchar Włoch w 1958 roku. Po powrocie do Brazylii grał ponownie w SE Palmeiras oraz Fluminense FC. Ostatnim etapem kariery była Portuguesa São Paulo, gdzie zakończył karierę w 1963 roku.
Kariera reprezentacyjna.
W reprezentacji Brazylii Humberto Tozzi zadebiutował 28 lutego 1954 w meczu z reprezentacją Chile. W tym samym roku Humberto Tozzi był członkiem kadry na mistrzostwa świata w Szwajcarii, na których Brazylia odpadła w ćwierćfinale z reprezentacją Węgier. Humberto Tozzi zagrał tylko w meczu z Węgrami. 17 listopada 1955 Humberto Tozzi zagrał w meczu z reprezentacją Paragwaju i był to jego ostatni mecz w reprezentacji. Łącznie rozegrał w barwach "canarinhos" 7 meczów i strzelił jedną bramkę.

</doc>
<doc id="1709655" url="https://pl.wikipedia.org/wiki?curid=1709655" title="Hohenwalde">
Hohenwalde

Hohenwalde - dzielnica na południowo-zachodnim krańcu Frankfurtu nad Odrą. Na północ od niej znajduje się dzielnica Lichtenberg, zaś na wschód - Markendorf.
Populacja Hohenwalde liczy 425 ludzi. Nieopodal dzielnicy znajduje się miasto Müllrose.

</doc>
<doc id="1709656" url="https://pl.wikipedia.org/wiki?curid=1709656" title="Stepan Mironovich Yablokov-Khnzoryan">
Stepan Mironovich Yablokov-Khnzoryan



</doc>
<doc id="1709657" url="https://pl.wikipedia.org/wiki?curid=1709657" title="Śriwisznuizm">
Śriwisznuizm

Śriwisznuizm, śriwajsznawa, śrisampradaja – ortodoksyjna, braministyczna tradycja w łonie wisznuizmu. Nazwa tej tradycji pochodzi od bogini Śri, cieszącej się w Tamilnadu czcią równorzędną Wisznu. Obecnie jest to dominujący nurt wisznuizmu w obrębie stanu Tamilnadu w południowych Indiach.
Historia.
Tradycję śriwajsznawa zapoczątkowano w IX w. na bazie zbioru hymnów i pieśni mistyków tamilskich zwanych alwarami. Dalej w okresie X–XIV w. rozwijali ją tzw. "aćarjowie".
Za pierwszego aćarję i kodyfikatora ruchu uważany jest Nathamuni. Zebrał on w X wieku pieśni alwarów w zbiór "Cztery tysiące boskich utworów", stanowiący do dziś podstawowy tekst śriwisznuitów.
Pod względem doktrynalnym bardziej oryginalny był jednak Jamuna, próbujący łączyć idee wedanty i bhakti. Za najważniejszego aćarję śriwisznuizmu uważa się Ramanudźę, twórcę dziewięciu dzieł filozoficznych w sanskrycie.
Odmiany.
W XIV w. ruch rozpadł się na dwie odrębne sekty, południową i północną, obie powołujące się na Ramanudźę.
Doktrynalne różnice między nimi dotyczą głównie rozbieżności co do oceny wartości ludzkiego wysiłku w dążeniach duchowych. Różnią się także formą tilaki urdhwapundra malowanej na czole.
Praktyki religijne.
Najważniejsze mantry tradycji to:

</doc>
<doc id="1709660" url="https://pl.wikipedia.org/wiki?curid=1709660" title="Lichtenberg (Frankfurt nad Odrą)">
Lichtenberg (Frankfurt nad Odrą)

Lichtenberg - dzielnica w południowo-zachodniej części Frankfurtu nad Odrą. Na jej terenie znajduje się jedna z dwóch wież Bismarcka w tym mieście (druga mieści się w Booßen).
Na mapie topograficznej wydanej w 1947 roku przez Wojskowy Instytut Geograficzny Sztabu Generalnego Wojska Polskiego odnotowano wariantową nazwę w języku polskim w brzmieniu "Orlica".

</doc>
<doc id="1709661" url="https://pl.wikipedia.org/wiki?curid=1709661" title="Manuel Arce y Ochotorena">
Manuel Arce y Ochotorena

Manuel Arce y Ochotorena (ur. 18 sierpnia 1879 w San Julián de Ororbia, zm. 16 września 1948 w Tarragonie) – hiszpański duchowny katolicki, kardynał, Arcybiskup Tarragony.
Życiorys.
Święcenia kapłańskie przyjął 17 lipca 1904 w Rzymie. 5 lutego 1929 został wybrany biskupem Zamory, 16 czerwca 1929 przyjął sakrę z rąk arcybiskupa Federico Tedeschiniego (współkonsekratorami byli biskupi Tomás Muniz Pablos i Mateo Múgica y Urrestarazu). 22 stycznia 1938 przeszedł na biskupstwo Oviedo. 29 marca 1944 objął arcybiskupią stolicę metropolitarną w Tarragonie, na której pozostał już do śmierci. 18 lutego 1946 Pius XII wyniósł go do godności kardynalskiej z tytułem prezbitera Ss. Vitale, Valeria, Gervasio e Protasio. 

</doc>
<doc id="1709662" url="https://pl.wikipedia.org/wiki?curid=1709662" title="Karel Brančik">
Karel Brančik

Karel Brančik (ur. 13 marca 1842 w Starej Bystricy, zm. 18 listopada 1915 w Trenczynie) – węgierski lekarz i przyrodnik. Praktykował w Trenczynie, zajmował się również entomologią, malakologią i botaniką. W 1874 r. opisał endemiczny dla Karpat gatunek chrząszcza sichrawa karpacka. W 1913 roku założył muzeum przyrodnicze w Trenczynie. Jego wielką kolekcję chrząszczy nabył wiedeński entomolog Eduard Knirsch (1869-1955), ostatecznie trafiła do Muzeum Historii Naturalnej w Chicago.

</doc>
<doc id="1709664" url="https://pl.wikipedia.org/wiki?curid=1709664" title="Radolińscy herbu Leszczyc">
Radolińscy herbu Leszczyc

Radolińscy – polski ród szlachecki, który wziął swoje nazwisko od miejscowości Radolina, położonej niecałe 90 kilometrów na wschód od Poznania. Pieczętował się herbem Leszczyc.
Historia.
Linia Radolińska rodu Leszczyców.
Leszczycowie należą do jednego z najstarszych polskich rodów. W 1740 roku jezuita Ignacy Ostrowski na pogrzebie Józefa Stefana Radolińskiego mówił: „Pragnienie doszukania się praźródeł krwi Jaśnie Wielmożnych Leszczyców byłoby tym samym co szukanie głównego źródła egipskiego Nilu”. Pierwsze wzmianki o radolińskiej linii Leszczyców pojawiają się pod koniec XIV wieku. Występują w nich postacie Jana z Radoliny oraz Świętopełka z Radoliny, obaj pełniący funkcje podczaszych kaliskich. Pierwszym szerzej znanym przodkiem rodu Radolińskich był Piotr Wysz z Radoliny herbu Leszczyc (ok. 1354 – 1414). W latach 1392 – 1412 pełnił zaszczytną funkcję biskupa krakowskiego. Był niezmiernie szanowany zarówno w Polsce jak i w Watykanie. Papież Urban VI uważał go za „...pracowitego, wiernego i przez inne cnoty cenionego męża stanu, wyróżniającego się również przez doświadczenie”. Królowa Jadwiga uczyniła go jednym z wykonawców swojego testamentu. Jako biskup krakowski przyczynił się do wybudowania lub rozbudowania wielu kościołów w Krakowie i jego okolicach. Brał udział w soborze w Pizie w roku 1409. Trzy lata później został biskupem poznańskim. W 1413 roku był jednym z dostojników podpisujących Unię Polski z Litwą. Zmarł w roku 1414 i został pochowany w poznańskiej katedrze. Bratanicą biskupa Wysza była Barbara herbu Pilawa, której mężem był legendarny polski rycerz Zawisza Czarny.
Linia Jarocińska rodu Radolińskich.
Na przestrzeni wieków ród Radolińskich stawał się coraz liczniejszy. Posiadał również coraz więcej dóbr. Jego przedstawiciele najczęściej zajmowali średniego szczebla stanowiska w szeroko pojętej administracji państwowej. Z biegiem lat, ponad pozostałe wybiła się jarocińska linia rodu.
Ta gałąź rodu Radolińskich została zapoczątkowana poprzez kupno przez Andrzeja Radolińskiego (ok. 1610 – 1681) miasta Jarocin (prawa miejskie od roku 1257) oraz okolicznych wsi: Bogusław, Ciświca, Roszków oraz Pszonna. Andrzej Radoliński piastował urząd kasztelana krzywińskiego. Wraz z żoną Katarzyną byli fundatorami rodowej kaplicy grobowej (pw. Matki Bożej Bolesnej) w kościele pw. Św. Marcina w Jarocinie. Po śmierci, Andrzej Radoliński był pierwszym z rodu, który został tam pochowany. Spadkobiercą Radolińskiego był jego najstarszy syn o tym samym imieniu. W młodości podróżował on wraz ze swym bratem Wojciechem po Europie. Po objęciu we władanie Jarocina i okolicznych wiosek, pełnił funkcję sędziego kapturowego. Zmarł w roku 1708 na skutek epidemii dżumy. Jego syn Józef Stefan Radoliński w swym władaniu posiadał prócz Jarocina i jego klucza, miasto i klucz Skoki, miasto i klucz Łobżenica oraz klucze Sierniki, Kretkowo i Wola. W młodości Józef Stefan przebywał na dworze króla Jana III Sobieskiego. W późniejszym okresie swego życia pełnił funkcję sędziego przy Trybunale Piotrkowskim oraz podkomorzego wschowskiego. Zmarł w roku 1740. Józef Stefan miał siedmioro dzieci (pięciu synów i dwie córki). Na dobrach jarocińskich skupił się ostatni syn Józefa Stefana – Jan, a największą karierę zrobił Józef Stanisław. Podobnie jak ojciec był podkomorzym wschowskim, a w polskim wojsku doszedł do stopnia chorążego. W roku 1757 poślubił Katarzynę Raczyńską. W 1774 roku z rąk króla Stanisława Augusta Poniatowskiego otrzymał miejscowości Jeziorki, Słupia oraz Piekary jako „wieczystą darowiznę”. Zmarł w roku 1781.
Córką Józefa Stanisława i Katarzyny była Wirydianna (1761 – 1826), która dwukrotnie wychodziła za mąż. Jej pierwszym mężem był poślubiony w roku 1788 Maciej Antoni z Kwilcza Kwilecki, herbu Śreniawa. Był on szambelanem królewskim oraz starostą wschowskim. Małżeństwo to nie należało do udanych. Po jego śmierci Wirydianna wyszła za mąż za generała Stanisława Fiszera, szefa sztabu armii Księstwa Warszawskiego i wieloletniego przyjaciela Tadeusza Kościuszki. Wirydianna poznała Fiszera dzięki Kościuszce w Paryżu. Ich małżeństwo nie należało do łatwych. Mimo posiadania wieli dóbr, Wirydianna żyjąc wystawnie zarówno w swych posiadłościach w Wielkopolsce, Warszawie jak i w Paryżu często musiała zabiegać o pożyczki wśród rodziny. W szerszym gronie nigdy się do tego nie przyznawała będąc wzorem do naśladowania szczególnie dla dam w Warszawie, które doceniały jej znajomości i wytrawny gust. Fiszer zginął w 1812 roku w czasie odwrotu spod Moskwy. Pod koniec życia, Wirydianna spisała swe barwne wspomnienia. Przez ponad sto lat pozostawały one nieznane dla świata. Zapomniany blask życiu Wirydianny przywrócił Edward Bernard Raczyński (prezydent Polski na uchodźstwie w latach 1979 – 86), który przetłumaczył spisane w języku francuskim wspomnienia swej krewnej na język polski.
Jan Radoliński (1726 – 1796) skupił się na przywróceniu podupadającemu Jarocinowi blasku. Miasto trawione przez pożary, zarazy oraz wojny potrzebowało by tchnąć w nie ducha reform. Radoliński nakazał skrupulatne ściąganie podatków z mieszkańców, bez względu na ich pokrewieństwo i powiązania. Zakazał spożywania alkoholu w czasie sądowych rozpraw(!). Nakazał również zbudowanie szkoły powszechnej. U króla Stanisława Augusta uzyskał pozwolenia na zwiększenie liczby jarmarków miejskich, dzięki którym wzrastały wpływy do budżetu miasta. Jan Radoliński spędzał wiele czasu w klasztorach na modlitwie i zadumie. W latach 1773 – 75 z własnych środków opłacił remont kościoła pw. Św. Marcina w Jarocinie.
Kolejnym Radolińskim, który wiódł nietuzinkowe życie był Jan Ignacy Radoliński (1769 – 1845), syn brata Józefa Stanisława – Andrzeja. W wieku 20 lat został on mianowany przez Fryderyka Wilhelma II podporucznikiem Regimentu Korpusu Gwardii. Na wieść o rozpoczęciu insurekcji kościuszkowskiej porzucił służbę i wyruszył w podróż po Europie, która zaprowadziła go do Paryża. Został tam przedstawiony Napoleonowi Bonaparte. Gdy ten pojawił się ze swym wojskiem w Poznaniu, Radoliński zaoferował mu swą służbę. Był posłem Sejmu Księstwa Warszawskiego. Po śmierci Jana Radolińskiego Jarocin i okalającego go wsie odziedziczył jego najstarszy syn Franciszek. Zmarł on bezpotomnie w wieku 46 lat. Teraz panowanie nad rodzinnymi włościami przejął jego brat Ignacy (1871 – 1825). Ożenił się on ze swoją kuzynką Anną Kwilecką (córką Wirydianny i jej pierwszego męża Macieja Kwileckiego). Nie była to odosobniona praktyka w tamtych czasach. Ignacy podobnie jak ojciec łożył na kościół parafialny w Jarocinie, a gdy Wielkie Księstwo Poznańskie zostało włączone do Prus na mocy ustaleń Kongresu Wiedeńskiego, często procesował się z pruskimi władzami o kwestie związane z zarządzaniem Jarocina.
Najświetniejsze czasy rodu Radolińskich.
Spadkobiercą Jarocina po Ignacym był jego syn Władysław (1806 – 1879). W młodości, dzięki listom polecającym od Antoniego księcia Radziwiłła przemierzał swobodnie Europę, odwiedzając m.in. Berlin (gdzie spotykał się z Atanazym Raczyńskim), Paryż, Drezno, Brukselę, Kolonię, Lyon, Rzym, Amsterdam czy Florencję. Mieszkając pewien czas w Berlinie pobierał nauki języków niemieckiego i angielskiego oraz fechtunku i jazdy konnej. W czasie swych licznych podróży kupował wiele dzieł sztuki, zarówno jemu współczesnej jak i starożytnej. W roku 1838 brał udział w koronacji królowej Wiktorii w Londynie. Dwa lata później poślubił swoją kuzynkę Józefinę. Władysław Radoliński podjął ostateczną decyzje dotyczącą zbudowania godnej rodowej siedziby. Na przestrzeni lat kolejne posiadłości były wznoszone ale z różnych powodów żadna z nich nie stała się główną siedzibą Radolińskich. Władysław podjął decyzje o wybudowaniu jej w Poznaniu. Stworzenie projektu zlecił słynnemu niemieckiemu architektowi Fredrichowi Augustowi Stülerowi. Pałac stanął przy dzisiejszym Placu Wolności. Równocześnie z rozpoczęciem budowy siedziby w Poznaniu, Władysław Radoliński starał się wznieść w Jarocinie okazałą letnią rezydencje. Z nieznanych bliżej przyczyn wybudowany i gotowy do zamieszkania pałac w Poznaniu został sprzedany. Nie powiodły się również (ze względów technicznych) plany budowy rezydencji w Jarocinie w pobliżu „Skarbczyka” – ówczesnej siedziby. W końcu postanowiono, że rodowa rezydencja stanie w jarocińskim parku, ale znacznie dalej od pierwotnie wyznaczonego miejsca. Wykonanie projektu neogotyckiego pałacu znów zlecono Stülerowi. Siedziba rodu Radolińskich powstawała w latach 1848-65. Okalający ją park również poddano odpowiedniej restauracji. Małżeństwo Władysława z Józefiną nie było udane. Z urodzonym w 1841 roku synem Hugonem (1841 – 1917) Józefina spędzała wiele czasu w Dreźnie, ku niezadowoleniu ojca. Dopiero po wybudowaniu pałacu, Józefina powróciła do Jarocina, a syn Hugo kontynuował karierę dyplomatyczną w Europie. Skonfliktowany z żoną Władysław zmarł w Neapolu w roku 1879 (tam też został pochowany).
Choć już w 1872 roku Hugo Radoliński został prawnym właścicielem całego jarocińskiego majątku, dopiero po śmierci rodziców (matka Józefina zmarła rok po ojcu) mógł nie oglądając się na rodzinne nieporozumienia zająć się zarządzaniem włościami. Nie przychodziło mu to łatwo z racji funkcji jakie piastował (był m.in. ambasadorem pruskim w Sankt Petersburgu, Konstantynopolu i Paryżu). Mimo tych trudności sprawnie dyrygował swym majątkiem, który z czasem stał się „domem” dla cennych artefaktów z przeszłości rodziny Radolińskich i nie tylko. Pieczołowicie kolekcjonowane pamiątki po przodkach Radolińskiego były jednym z największych skarbów jarocińskiego pałacu.
Dzięki swej pracy w dyplomacji, Radolińskiemu został przyznany pruski tytuł książęcy co skutkowała zmianie nazwiska na von Radolin, a Jarocin został podniesiony do rangi hrabstwa. Von Radolin był dwukrotnie żonaty: jego pierwszą żoną była Brytyjka Catherine Wakefield, która zmarła bardzo młodo na Maderze. To właśnie z pierwszego małżeństwa pochodził niedoszły kolejny ordynat jarocińskiego majątku – Alfred von Radolin (1864 – 1910). Drugą żoną von Radolina była Niemka Joanna von Oppersdorff. Ślub odbył się na rodzinnym zamku hrabianki w miejscowości Głogówek na Śląsku. Pod koniec dyplomatycznej kariery księcia zmarł niespodziewanie jego syn Alfred. Kilkuletnią emeryturę książę spędził w Jarocinie. Podjął się wtedy rozbudowy pałacu, która nastąpiła w latach 1911-14. Książę von Radolin zmarł 20 lipca 1917 roku w jarocińskim pałacu. Jego spadkobiercą został syn Alfreda Hans Hugo von Radolin (1894 – 1965). Czwartego grudnia 1917 roku w jarociński pałacu wybuchł pożar, który strawił większość cennych, zbieranych przez setki lat istnienia rodu świadectw zamierzchłych czasów. Hans Hugo poślubił Ewę von Wedel (1893 – 1972), z którą doczekali się pięciorga dzieci. Zamieszkali w jarocińskim pałacu starając się sukcesywnie przywracać jego wygląd sprzed feralnego pożaru. Żyjąc w zgodzie z mieszkańcami Jarocina starali się odnaleźć w nowej powojennej rzeczywistości. Rodzina Radolińskich nigdy nie wróciła do dawnej świetności. Przedwczesna śmierć Alfreda von Radolina oraz tragiczny w skutkach pożar zniweczył plany jakie snuł Hugo von Radolin. Nadejście II Wojny Światowej ostatecznie pogrzebało marzenia Radolinów. Przez niektórych Polaków uważani za Niemców, a przez niektórych Niemców za Polaków, starali się wytrwać w trudnych wojennych latach, niejednokrotnie ofiarując swą pomoc mieszkańcom Jarocina. Dzięki wstawiennictwu Hansa Hugo, z okrytego złą sławą poznańskiego Fortu VII zwolniono jarocinianina Romualda Gralę.
Jarocińska historia Radolińskich miała dramatyczny koniec w styczniu 1945 roku, gdy na kilka godzin przed wejściem Armii Czerwonej do miasta, Hans Hugo von Radolin jako ostatni z rodziny uciekał wozem zaprzęgniętym w konie w kierunku Austrii. Rodzina von Radolin osiedliła się na stałe w Niemczech w bawarskiej miejscowości Rottach-Egern w latach 60' XX wieku. Na cmentarzu w Rottach Egern (przy kaplicy), w rodzinnym grobie pochowano: Hansa Hugo von Radolina - wnuka księcia Hugona, ostatniego ordynata Jarocina, Ewę von Radolin - żonę Hansa Hugona, Lucy von Radolin - siostrę Hansa Hugona oraz jego dzieci: Hugo, Cecylię oraz Marie Elizabeth. Ostatnim żyjącym, bezpośrednim potomkiem jarocińskiej linii rodu Radolińskich jest syn Hansa Hugo i Ewy Hubertus (1933).

</doc>
<doc id="1709665" url="https://pl.wikipedia.org/wiki?curid=1709665" title="John Baldacci">
John Baldacci

John Baldacci (ur. 30 stycznia 1955 w Bangor) – amerykański polityk, w latach 1995-2003 członek Izby Reprezentantów z ramienia Partii Demokratycznej. W latach 2003-2011 pełnił urząd gubernatora Maine.
Życiorys.
Baldacci pochodzi z rodziny restauratorów o włosko-libańskich korzeniach. Uzyskał licencjat z historii na University of Maine. Karierę polityczną rozpoczął już z wieku 23 lat, uzyskując miejsce w radzie swojego rodzinnego miasta Bangor. W 1982 został wybrany do senatu stanowego. W 1994 wygrał wybory do Izby Reprezentantów w drugim okręgu wyborczym w Maine. Trzykrotnie uzyskiwał następnie reelekcję. W Kongresie zajmował się głównie tematyką rolnictwa oraz transportu i infrastruktury. W listopadzie 2002 wygrał wybory na gubernatora swojego stanu i objął urząd od 8 stycznia 2003. W 2006 uzyskał reelekcję. Zgodnie z prawem stanu Maine, które zabrania gubernatorowi sprawowania urzędu przez więcej niż dwie kadencje z rzędu, nie będzie mógł wziąć udziału w kolejnych wyborach gubernatorskich w listopadzie 2010.
Baldacci jest żonaty i ma jednego syna. Należy do Kościoła rzymskokatolickiego.
Krótkofalowiec, posiada znak KB1NXP.

</doc>
<doc id="1709666" url="https://pl.wikipedia.org/wiki?curid=1709666" title="Rolf Kurz">
Rolf Kurz

Rolf Kurz (ur. 1919, zm. ?) – zbrodniarz nazistowski, esesman i członek załogi niemieckiego obozu koncentracyjnego Dachau.
Z zawodu mechanik samochodowy. W lipcu 1939 wstąpił do Luftwaffe, skąd we wrześniu 1944 przeniesiono go do Waffen-SS. Od 1 października 1943 do marca 1945 pełnił służbę w "Allach", podobozie KL Dachau, jako strażnik i "Blockführer".
Rolf Kurz został osądzony przez amerykański Trybunał Wojskowy w Dachau w procesie US vs. Johann König i inni w dniach 29 września – 7 października 1947. Wymierzono mu karę 20 lat pozbawienia wolności. Jak wykazało postępowanie, oskarżony znęcał się nad więźniami podczas inspekcji przeprowadzanych w bloku oraz gdy wychodzili i powracali z pracy w komandach roboczych. Oprócz tego nakazywał on im wykonywać wyczerpujące ćwiczenia nazywane „sportem”, na skutek których wielu więźniów padało ze zmęczenia na ziemię. Kurz bił ich wówczas kijem bądź metalowym prętem. Wyrok zatwierdzono 17 lutego 1948.

</doc>
<doc id="1709668" url="https://pl.wikipedia.org/wiki?curid=1709668" title="Parafia św. Rodziny w Tomaszowie Mazowieckim">
Parafia św. Rodziny w Tomaszowie Mazowieckim

Parafia Świętej Rodziny w Tomaszowie Mazowieckim – parafia rzymskokatolicka w Tomaszowie Mazowieckim leżąca na terenie archidiecezji łódzkiej w dekanacie tomaszowskim. Prowadzona przez filipinów.
Historia.
Początki Oratorium tomaszowskiego sięgają lat 1969–1971, gdy na prywatnej działce przy ul. Niskiej 81 wybudowano jednorodzinny domek oraz garaż i suszarnię owoców, którą już w 1971 r. przystosowano na salę katechetyczną. W rok później ks. bp Józef Rozwadowski zezwala na codzienne odprawianie mszy św., a kilka miesięcy później eryguje kaplicę pod wezwaniem Świętej Rodziny i zezwala na przechowywanie w niej Najświętszego Sakramentu. Kościół parafialny został zbudowany w latach 1982–1984 w stylu nowoczesnym i konsekrowany 20 października 1990.
Grupy parafialne.
Ruch Światło-Życie, Wspólnota Odnowy w Duchu Świętym, Żywa Róża, Rycerstwo Niepokalanej, III Zakon św. Franciszka, Akcja Katolicka, chór parafialny, schola dziecięca, młodzieżowa i dorosłych, liturgiczna służba ołtarza, asysta parafialna, Bractwo Eucharystyczne, Towarzystwo Przyjaciół WSD w Łodzi.

</doc>
<doc id="1709669" url="https://pl.wikipedia.org/wiki?curid=1709669" title="Stadtmitte (Frankfurt nad Odrą)">
Stadtmitte (Frankfurt nad Odrą)

Stadtmitte – centralna dzielnica Frankfurtu nad Odrą.
Opis.
Na jej terenie znajdują się m.in. ratusz, poczta główna, biblioteka miejska, kościół mariacki, kościół pokoju, Europejski Uniwersytet Viadrina, muzeum miejskie, muzeum Heinricha von Kleista, wieżowiec Oderturm, kino CineStar, siedziba lokalnej gazety Märkische Oderzeitung, pomnik Mikołaja Kopernika, pomnik matki i dziecka, pomnik rodzeństwa i wiele innych.
Demografia.
Źródło: 

</doc>
<doc id="1709670" url="https://pl.wikipedia.org/wiki?curid=1709670" title="Thomas Enevoldsen">
Thomas Enevoldsen

Thomas Enevoldsen (ur. 27 lipca 1987 roku w Aalborgu) - piłkarz pochodzący z Danii, zawodnik drużyny Orange County SC i reprezentant Danii. Występuje na pozycji napastnika.
Kariera klubowa.
Duński pomocnik jest wychowankiem miejscowego klubu, Aalborgu, w którym występuje od roku 2005.
Enevoldsen gra w drużynie z numerem 23. Do tej pory największym osiągnięciem zawodnika było wywalczenie mistrzostwa Danii wraz z Aalborgiem w sezonie 2007/2008. W tym samym sezonie piłkarz został wybrany piłkarzem miesiąca w marcu, dzięki czemu przez cały kwiecień mógł używać Mercedesa SL 500 za darmo. Enevoldsen w czasie swojej wieloletniej kariery zaliczył w barwach Aalborgu ponad 100 występów, strzelając 11 bramek. W pierwszej lidze duńskiej wystąpił 72 razy, zdobywając 6 goli. W sierpniu 2009 przeszedł do holenderskiego zespołu FC Groningen. W 2013 roku został zawodnikiem KV Mechelen. W 2014 został wypożyczony do Aalborga, a w 2015 przeszedł tam na stałe. W 2017 trafił do NAC Breda, a w 2018 do Orange County SC.
Kariera reprezentacyjna.
Zawodnik Aalborgu występował w czterech młodzieżowych reprezentacjach kraju. Reprezentował kadry Danii do lat 18, 19, 20 i 21. Łącznie wystąpił w 26 spotkaniach, nie trafiając do siatki przeciwnika ani razu.

</doc>
<doc id="1709671" url="https://pl.wikipedia.org/wiki?curid=1709671" title="Ołeksa Storożenko">
Ołeksa Storożenko

Ołeksa Petrowycz Storożenko, ukr. Олекса Петрович Стороженко (ur. 1805, zm. 1874) – ukraiński pisarz, etnograf, malarz.
Urodził się we wsi Lysohory w obwodzie czernihowskim, pochodzi ze starej, kozackiej rodziny Storożenków. W latach 1821-1823 uczył się w czernihowskiej szkole dla dzieci dworskich, następnie w latach 1824-1850 służył w wojsku, potem pracował jako urzędnik przy kijowskiej generalnej guberni. Od 1863 do końca życia mieszkał w folwarku Tryszyn koło Brześcia. 
Jest przedstawicielem etnograficzno–opisowego nurtu realizmu ukraińskiego. W swojej twórczości czerpał z ukraińskiego folkloru, wykorzystywał ludowe przekazy, anegdoty i przysłowia. Pierwsze utwory, pisane w języku rosyjskim, ukazały się w latach 50. XIX wieku w czasopiśmie "Siewiernaja pczeła" ("Северная пчела") i "Bibliotieka dla cztienija" ("Библиотека для чтения"). Były to m.in. "Rasskazy iż kriestjanskogo byta małorossijan" ("Рассказы из крестьянского быта малороссиян") (1858), "Bratja-blizniecy" ("Братья-близнецы") (1857). Wraz z pojawieniem się czasopisma "Osnowa" ("Основа"; 1861) ukazały się jego pierwsze dzieła w języku ukraińskim; opowiadania "Z narodnych ust" ("З народних уст"), "Ludśka pamjat pro starowynu" ("Людська пам’ять про старовину"), utwory z cyklu "Opowidannia Hryćka Klusznyka" ("Оповідання Грицька Клюшника"). W latach 1862-1863 nowe utwory ogłosił w czasopiśmie "Weczernycia" ("Вечерниця"), w 1865 w gazecie" Nywa" ("Нива"); "Stechyn rih" ("Стехин рiг"), "Istoryczni spomyny stolitnioho zaporożcia Mykyty Korża" ("Iсторичнi спомини столiтнього запорожця Микити Коржа"). W 1863 zostały wydane w dwóch tomach jego opowiadania "Ukrajinśki opowidannia" ("Українські оповідання"). 
Był także autorem takich utworów jak "Wczy linywoho ne mołotom, a hołodom" ("Вчи лінивого не молотом, а голодом"), "Meżyhorśkyj did" ("Межигорський дід"), "Wusy" ("Вуси"), "Hołka" ("Голка"), "Matusyne błahosłowennia" ("Матусине" "благословення"), dramatu "Horkusza" ("Горкуша"), opowiadań "Prokin Iwanowycz" ("Прокiн Iванович"), "Dorosz" ("Дорош"), "Zakochanyj czort" ("Закоханий чорт"), "Czortowa korczma" ("Чортова корчма"), powieści historycznej "Marko Proklatyj" ("Марко Проклятий").

</doc>
<doc id="1709672" url="https://pl.wikipedia.org/wiki?curid=1709672" title="Śitala dewi">
Śitala dewi

Śitala dewi, Śitala mata – hinduska bogini, popularna w północno-wschodnich Indiach. W kulcie ludowym związana zwłaszcza z modlitwami o ochronę przed ospą i innymi chorobami skóry, niekiedy również o płodność i zdrowie dzieci. Utożsamiana z aspektem bogini Parwati, należącej do "oficjalnego" panteonu hinduizmu.
Ikonografia.
Jej wahaną jest osioł, w czterech rękach trzyma: srebrną miotłę, wachlarz, miseczkę i dzban z wodą.

</doc>
<doc id="1709674" url="https://pl.wikipedia.org/wiki?curid=1709674" title="Artur Schäfer">
Artur Schäfer

Artur Schäfer (ur. 1903, zm. ?) – zbrodniarz nazistowski, członek załogi niemieckiego obozu koncentracyjnego Dachau i SS-Unterscharführer.
Z zawodu robotnik. Członek NSDAP od 1933. W lipcu 1939 wstąpił do Wehrmachtu. Następnie przeniesiono go do SS i od kwietnia 1943 do kwietnia 1945 pełnił służbę w "Allach", podobozie KL Dachau, jako strażnik odpowiedzialny za psy strażnicze oraz kierownik komand więźniarskich w fabryce BMW i kamieniołomach.
Schäfer został osądzony przez amerykański Trybunał Wojskowy w Dachau w procesie US vs. Johann König i inni w dniach 29 września – 7 października 1947. Wymierzono mu początkowo karę 20 lat pozbawienia wolności. Jak ustalił trybunał, oskarżony wielokrotnie bił więźniów kijem lub kablem oraz składał na nich karne raporty, przez co wymierzano im okrutne kary podczas apelu. W wyniku rewizji wyroku 17 lutego 1948 karę obniżono do 5 lat więzienia. Dowody świadczące o zbrodniach popełnionych osobiście przez Schäfera uznano bowiem za nieprzekonujące.

</doc>
<doc id="1709675" url="https://pl.wikipedia.org/wiki?curid=1709675" title="Assassin’s Creed II">
Assassin’s Creed II

Assassin’s Creed II – przygodowa gra akcji stanowiąca kontynuację wydanego w 2007 roku "Assassin’s Creed". Premiera na Xboksa 360 i PlayStation 3 miała miejsce 17 listopada 2009 roku. Wersja gry na Microsoft Windows ukazała się w Polsce 4 marca 2010 roku, w Europie 5 marca, a w USA 9 marca.
Fabuła.
Głównym bohaterem gry jest Ezio Auditore da Firenze, młody szlachcic z bogatej florenckiej rodziny. Podobnie jak Altaïr ibn La-Ahad z pierwszej części gry, jest on praprzodkiem Desmonda Milesa, asasyna przetrzymywanego przez korporację Abstergo Industries. Fabuła rozpoczyna się we współczesności, kiedy Desmond i Lucy Stillman uciekają z Abstergo do kryjówki, gdzie spotykają się z innymi współczesnymi asasynami, Shaunem i Rebeką. W kryjówce Desmond korzysta z ulepszonej wersji animusa i przeżywa wspomnienia swojego przodka, aby przez Efekt Krwi nauczyć się być asasynem.
Ezio żyje w dostatku. Ma dwóch braci, starszego Frederica i młodszego Petruccia, siostrę Claudię, matkę Marię oraz ojca Giovaniego. Sytuacja zmienia się diametralnie, kiedy jego ojciec zostaje zdradzony i niesłusznie oskarżony, wrzucony do więzienia, a później stracony poprzez powieszenie razem z Frederikiem i Petrucciem. Wrogowie rodziny wciąż polują na Auditorów, więc Ezio decyduje się zabrać matkę i siostrę do Monteriggioni do swojego stryja Mario. Tam dowiaduje się, że jego ojciec był asasynem i rozpoczyna planowanie zemsty na sprawcach jego tragedii. Z czasem odkrywa, że intryga sięga znacznie głębiej – zaangażowany w nią jest zakon templariuszy, do którego należą m.in. jego wróg Vieri de’ Pazzi i jego ojciec oraz tajemniczy Hiszpan, a sprawa dotyczy m.in. zamachu na Wawrzyńca Wspaniałego i Fragmentu Edenu. Po pobycie we Florencji bohater podróżuje do Wenecji, zdobywa wspomniany wcześniej Fragment Edenu, po chwili zostaje on mu ukradziony. Nowy właściciel wykorzystuje je do przejęcia kontroli nad Florencją wywołując tam wojnę domową. Ezio po ponownym odzyskaniu artefaktu wyrusza do Watykanu zabić Hiszpana, który w międzyczasie stał się papieżem. Po długiej walce wychodzi na jaw, że jego przeciwnik próbuje przejąć moc fragmentów i dostać się do krypty. Ezio darował mu życie, a sam wszedł do krypty, w której pojawił się hologram Minerwy – przedstawicielki cywilizacji poprzedzającej ludzi. Za pomocą Ezia porozumiewa się ona z Desmondem. Po tym templariusze atakują współczesną kryjówkę asasynów, a Desmond, Lucy, Shaun i Rebeka ładują animusa do ciężarówki i uciekają.
Akcja rozgrywa się w latach 1476-1499, 285 lat po wydarzeniach przedstawionych w pierwszej części. W "Assassin’s Creed II" ponownie pojawiają się postaci historyczne, tym razem są to rodzina Pazzich, Leonardo da Vinci, Niccolò Machiavelli, Katarzyna Sforza, Lorenzo de’ Medici, Girolamo Savonarola i Rodrigo Borgia.
Lokacje, które odwiedza bohater, to Florencja, San Gimignano, willa rodu Auditore w Monteriggioni, Wenecja, zamek Forlì oraz Rzym (głównie Watykan). Wśród odwzorowanych lokacji znajdują się m.in. bazylika św. Marka w Wenecji, nieskończona jeszcze katedra Santa Maria del Fiore, kanał Grande, most Rialto oraz wenecki Pałac Dożów.
Ubisoft stworzył również trzyodcinkowy serial "", przedstawiający historię poprzedzającą wydarzenia z gry. Wszystkie odcinki można obejrzeć na stronie głównej gry.
Fabuła "Assassin’s Creed II" kontynuowana jest w ' (2010) i ' (2011).
Rozgrywka.
Akcja "Assassin’s Creed II" rozgrywa się w renesansowych Włoszech i Wenecji (dokładniej w Republice Florenckiej i Republice Weneckiej), zaś głównym bohaterem jest Ezio Auditore da Firenze. W grze pojawia się młody Leonardo da Vinci, dzięki któremu Ezio zyskuje nową broń i gadżety, które może wykorzystać w walce, w pewnym momencie zyskuje również możliwość skorzystania z zaprojektowanej przez niego lotni. Dostępnych jest także kilka nowych rodzajów broni: topór, młot, buława, włócznie, dwa rodzaje mieczy, halabarda oraz dwa mniejsze ostrza. Chociaż Ezio nie może nosić ze sobą części broni, potrafi odebrać je przeciwnikom i wykorzystać w walce.
Produkcja.
22 stycznia 2009 roku Ubisoft potwierdził, że trwają prace nad "Assassin’s Creed II", nie ujawnił jednak żadnych szczegółów dotyczących gry. 
6 kwietnia zaprezentowano enigmatyczny film promocyjny, na którym pokazano czaszkę, szkice ukrytych ostrzy oraz projekt ornitoptera Leonarda da Vinci. Po obejrzeniu zapowiedzi na oficjalnej stronie można było wydrukować udostępniony symbol i wziąć udział w minigrze – wykorzystując wydruk symbolu i kamerę internetową, można było uzyskać dostęp do kolejnych symboli za pomocą systemu AR. Wszystkie pięć zostało następnie ujawnionych przez Ubisoft w magazynie „Game Informer”.
16 kwietnia 2009 roku Ubisoft oficjalnie zapowiedział grę, wydano nowy teaser, zaś na łamach „Game Informer” pojawiły się szczegółowe informacje na temat gry, w tym grafiki przedstawiające Ezia. Pierwsza prezentacja gry odbyła się na targach gier komputerowych E3 w Los Angeles.
W czerwcu 2009 Ubisoft Polska we współpracy z serwisem Gry-Online zorganizował ankietę, w której zapytano internautów, którego z aktorów najchętniej usłyszeliby jako Ezia w polskiej wersji językowej. W plebiscycie zwyciężył Bogusław Linda, zdobywając prawie jedną trzecią głosów. Kolejne miejsca zajęli – kolejno – Robert Więckiewicz, Marcin Dorociński, Paweł Deląg, Artur Żmijewski i Tomasz Kot. Prawie trzydzieści procent głosujących opowiedziało się za wersją z napisami, w jakiej to ostatecznie gra została wydana na polskim rynku. 
Kontrowersje i krytyka.
Wersja przeznaczona na komputery osobiste zabezpieczona została systemem DRM wymagającym stałego połączenia z Internetem, którego brak uniemożliwia rozpoczęcie gry, co spotkało się z ogromnym sprzeciwem graczy. W premierowym wydaniu zerwanie połączenia powodowało stratę wszystkich postępów, jakie zostały poczynione od ostatniego zapisu w punkcie kontrolnym. Ubisoft podał do wiadomości publicznej, że jeśli utrata połączenia była tymczasowa, gra jedynie się pauzowała; zapewniono jednocześnie, że liczba punktów kontrolnych w grze jest na tyle duża, iż straty wywołane zerwaniem połączenia oznaczają konieczność powtórzenia co najwyżej kilku minut zabawy. Firma została skrytykowana również przez żołnierzy amerykańskich stacjonujących na Bliskim Wschodzie, gdzie połączenie z Internetem jest bardzo kosztowne i mało stabilne. Po premierze opublikowano patch, dzięki któremu w przypadku zerwania połączenia po jego wznowieniu grę rozpoczyna się w tym samym miejscu.
Niedługo po premierze Ubisoft spotkał się z jeszcze ostrzejszą krytyką ze względu na problemy wielu graczy mających problemy z połączeniem się z serwerem Uplay, na którym przechowywane są wszystkie dane dotyczące poszczególnej gry. Wydawca poinformował, że winę za to ponosi atak DoS, zaś problem dotyczył około pięciu procent graczy, którzy zakupili oryginalną wersję. Mimo zapewnień Ubisoftu, twierdzącego, że drakońskie zabezpieczenie, nie pozwalające na zabawę osobom nieposiadającym łącza internetowego oraz uprzykrzające graczom ze słabym łączem, będzie w pełni skuteczne i nie zostanie złamane, co ograniczy liczbę pirackich kopii, pod koniec kwietnia pojawił się działający crack emulujący serwer Uplay, dzięki któremu nie jest wymagane połączenie z Internetem. W styczniu 2011 roku zabezpieczenie zostało zmodyfikowane w ten sposób, że utrata połączenia podczas gry nie przeszkadza w rozgrywce. Połączenie internetowe jest potrzebne tylko do uruchomienia gry.
Dubbing.
W wersji angielskiej wystąpili:

</doc>
<doc id="1709680" url="https://pl.wikipedia.org/wiki?curid=1709680" title="Wirydianna Fiszerowa">
Wirydianna Fiszerowa

Wirydianna z Radolińskich herbu Leszczyc "primo voto" Kwilecka "secundo voto" Fiszerowa (1761-1826) – najstarsza córka Józefa Radolińskiego (zm. 1781), chorążego i podkomorzego wschowskiego (syna Józefa Stefana Radolińskiego i Teresy Świniarskiej) oraz Katarzyny Raczyńskiej (1744-1792), kasztelanki (córki Leona Raczyńskiego i Wirydianny Bnińskiej). Siostra Katarzyny Chłapowskiej i Antoniny Breza.
Po pierwszym, nieudanym małżeństwie z Antonim Kwileckim, którego owocami byli córka Anna zwana Niną (ur. 1789) i syn Józef zwany Żużu (ur. 1791), poślubiła w roku 1806 generała Stanisława Fiszera (1769-1812).
Jest autorką ciekawego pamiętnika, w którym niezwykle barwnie opisała życie w epoce stanisławowskiej oraz przełom XVIII i XIX w. Wspomnienia te są cennym spojrzeniem na panoramę burzliwych czasów, w których przyszło jej żyć. Zawierają całą galerię portretów rodzinnych i postaci historycznych (Kościuszko, Dąbrowski, ks. Józef Poniatowski), które Wirydianna Fiszerowa poznała osobiście. Pamiętnik napisany po francusku wydał jej krewny Edward Raczyński, ambasador II Rzeczypospolitej w Londynie i Prezydent RP na Uchodźstwie.

</doc>
<doc id="1709681" url="https://pl.wikipedia.org/wiki?curid=1709681" title="Zygmunt Olbryt">
Zygmunt Olbryt

Zygmunt Jan Olbryt (ur. 4 grudnia 1952 w Błackowie) – polski polityk, poseł na Sejm PRL IX kadencji.
Życiorys.
W 1977 uzyskał tytuł zawodowy magistra inżyniera hutnictwa na Wydziale Technologii i Mechanizacji Odlewnictwa Akademii Górniczo-Hutniczej w Krakowie. Pracował jako specjalista technolog, a potem jako mistrz zmianowy pieców elektrycznych w Hucie Małapanew. Był członkiem Związku Młodzieży Wiejskiej, Związku Młodzieży Socjalistycznej, Związku Socjalistycznej Młodzieży Polskiej, Zrzeszenia Studentów Polskich i Polskiej Zjednoczonej Partii Robotniczej (w której zasiadał w egzekutywie Komitetu Zakładowego i w Komitecie Miejsko-Gminnym). Był radnym i członkiem prezydium Miejskiej Rady Narodowej w Ozimku. W latach 1985–1989 pełnił mandat posła na Sejm PRL IX kadencji, zasiadając w Komisji Przemysłu, Komisji Nadzwyczajnej do rozpatrzenia projektów ustaw związanych z realizacją drugiego etapu reformy gospodarczej oraz w Komisji Nadzwyczajnej do kontroli wdrażania programu realizacyjnego drugiego etapu reformy gospodarczej. Działacz związków zawodowych.
W wyborach samorządowych w 2002 uzyskał mandat radnego powiatu opolskiego z listy Sojuszu Lewicy Demokratycznej – Unii Pracy. Był członkiem zarządu powiatu. W wyborach samorządowych w 2006 bez powodzenia ubiegał się o reelekcję z ramienia Lewicy i Demokratów. W wyborach w 2010 z listy Sojuszu Lewicy Demokratycznej uzyskał mandat radnego gminy Ozimek. W wyborach w 2014 z listy komitetu SLD Lewica Razem uzyskał reelekcję.
Mieszka w Ozimku.

</doc>
<doc id="1709682" url="https://pl.wikipedia.org/wiki?curid=1709682" title="Pepper Keibu">
Pepper Keibu

Pepper Keibu jest 37 singlem grupy Morning Musume. Jest to "cover" hitu Pink Lady z roku 1976
Członkowie będący w zespole na czas singla.
5 generacja: Ai Takahashi, Risa Niigaki
6 generacja: Eri Kamei, Sayumi Michishige, Reina Tanaka
7 generacja: Koharu Kusumi
8 generacja: Aika Mitsui, JunJun, Qian Lin

</doc>
<doc id="1709686" url="https://pl.wikipedia.org/wiki?curid=1709686" title="Cmentarz żydowski w Radymnie">
Cmentarz żydowski w Radymnie

Cmentarz żydowski w Radymnie – kirkut w Radymnie, założony w XIX wieku na polach na północ od kościoła parafialnego. W czasie II wojny światowej został zdewastowany, do dzisiaj zachowały się tylko dwie macewy. W miejscu śmierci ponad 100 Żydów z obozu pracy, którzy zostali zabici przez Niemców jesienią 1942, znajduje się pomnik. Kirkut zajmuje powierzchnię 0,5 ha.

</doc>
<doc id="1709687" url="https://pl.wikipedia.org/wiki?curid=1709687" title="Warmiński Hufiec Harcerzy „Płomienie”">
Warmiński Hufiec Harcerzy „Płomienie”

Warmiński Hufiec Harcerzy "Płomienie" – hufiec skupiający męskie drużyny ZHR z Olsztyna i okolic. Powstał w 1991 roku jako Warmiński Hufiec Harcerek i Harcerzy "Płomienie" (podzielony później na Warmiński Hufiec Harcerzy "Płomienie" i Warmiński Hufiec Harcerzy "Zawieja". Należał do Warmińsko-Pomorskiej Chorągwi Harcerzy, później (po podziale z Kujawsko-Pomorską Chorągwią Harcerzy) do Warmińsko-Mazurskiego Namiestnictwa Harcerzy ZHR. Wraz z likwidacją z końcem 2008 Okręgu Warmińsko-Mazurskiego ZHR został włączony do Pomorskiej Chorągwi Harcerzy ZHR.
Instruktorzy przynależący do hufca.
Komendantem Hufca jest obecnie pwd. Piotr Chrostowski HR.
Instruktorzy wchodzący w skład Hufca m.in.:
- pwd. Piotr Chrostowski HR
- ks. pwd. Radosław Czerwiński HR
- phm. Rafał Dobrzyński HR
- phm. Bartosz Pietrzak HR

</doc>
<doc id="1709689" url="https://pl.wikipedia.org/wiki?curid=1709689" title="Stanisław Opałko">
Stanisław Opałko

Stanisław Opałko (ur. 3 października 1911 w Górze Włodowskiej, zm. 12 września 1993 w Tarnowie) – polski polityk, działacz partyjny i gospodarczy, członek Biura Politycznego KC PZPR (1981–1986), poseł na Sejm PRL I, II, III, IV oraz IX kadencji, przewodniczący Wojewódzkiego Komitetu Frontu Jedności Narodu w Tarnowie (1978–1980). Budowniczy Polski Ludowej.
Życiorys.
Syn Pawła i Weroniki. W latach 1935–1950 pracował w Fabryce Papieru w Myszkowie, gdzie kolejno był majstrem, brygadzistą, kierownikiem produkcji i dyrektorem. W latach 1951–1952 kierował Zakładami Chemicznymi w Nowej Sarzynie. 23 stycznia 1945 wstąpił do Polskiej Partii Socjalistycznej. W wyniku jej zjednoczenia z PPR od 15 grudnia 1948 należał do Polskiej Zjednoczonej Partii Robotniczej.
Od lutego 1958 do lutego 1978 zajmował stanowisko dyrektora Zakładów Azotowych im. Feliksa Dzierżyńskiego w Tarnowie. W 1964 uzyskał tytuł zawodowy magistra inżyniera mechanika na Politechnice Krakowskiej. W 1978 przeszedł na emeryturę. W latach 1972–1981 był także wiceprezesem Zarządu Głównego Stowarzyszenia Inżynierów i Techników Przemysłu Chemicznego.
W 1952 uzyskał mandat posła na Sejm PRL I kadencji z okręgu wyborczego Jarosław. Zasiadał w Komisji Przemysłu. W 1957, 1961, 1965 oraz 1985 ponownie zostawał posłem. Początkowo nadal reprezentował okręg Jarosław, później mandat sprawował z Tarnowa. W II kadencji zasiadał w Komisji Przemysłu Ciężkiego, Chemicznego i Górnictwa oraz w Komisji Obrony Narodowej, w III oraz IV kadencji w Komisji Przemysłu Ciężkiego, Chemicznego i Górnictwa, a w IX kadencji w Komisji Przemysłu oraz w Komisji Nadzwyczajnej do rozpatrzenia projektów ustaw związanych z realizacją drugiego etapu reformy gospodarczej. W latach 1978–1980 był przewodniczącym Wojewódzkiego Komitetu Frontu Jedności Narodu w Tarnowie.
Pełnił wysokie funkcje w PZPR. 6 października 1980 został członkiem Komitetu Centralnego, 23 dni później I sekretarzem Komitetu Wojewódzkiego w Tarnowie (do 1985). W 1981 był członkiem tzw. Komisji Grabskiego powołanej przez KC PZPR w celu ustalenia odpowiedzialności osobistej członków ekipy Edwarda Gierka. 19 lipca 1981 wszedł w skład Biura Politycznego KC PZPR (do 1986). W pierwszej połowie lat 80. wchodził również w skład Rady Redakcyjnej organu teoretycznego i politycznego KC PZPR „Nowe Drogi”. W latach 1981–1986 przewodniczący Komisji Reformy Gospodarczej i Polityki Ekonomicznej KC PZPR.
Zmarł 12 września 1993 po ciężkiej chorobie. Pochowany na Cmentarzu w Mościcach.
3 lipca 2009 prezydent Tarnowa Ryszard Ścigała postanowił o nadaniu imienia Stanisława Opałki jednemu z tarnowskich skwerów. Następnie wojewoda małopolski Jerzy Miller uchylił prezydenckie zarządzenie, ponieważ decyzja została podjęta bez zgody Rady Miasta.
Odznaczenia.
Odznaczony Złotym Krzyżem Zasługi (1954), Orderem Sztandaru Pracy I i II klasy, Orderem Budowniczych Polski Ludowej (1974), Medalem 10-lecia Polski Ludowej (1954), Medalem 30-lecia Polski Ludowej, Medalem „Za zasługi dla obronności kraju” oraz Odznaką „Za zasługi w ochronie porządku publicznego”. W 1983 otrzymał również bułgarski jubileuszowy Medal 100. Rocznicy Urodzin Georgi Dymitrowa, w 1985 otrzymał Medal jubileuszowy „Czterdziestolecia zwycięstwa w Wielkiej Wojnie Ojczyźnianej 1941–1945” (ZSRR), a w 1988 Medal im. Ludwika Waryńskiego.

</doc>
<doc id="1709691" url="https://pl.wikipedia.org/wiki?curid=1709691" title="Scrotum humanum">
Scrotum humanum



</doc>
<doc id="1709692" url="https://pl.wikipedia.org/wiki?curid=1709692" title="L’injustice">
L’injustice

"L`injustice"- pierwszy singiel z trzeciej francuskojęzycznej płyty Garou, wydanej w 2006 roku. Piosenkę napisał i skomponował francuski artysta Pascal Obispo. Piosenkę "L`injustice" artysta zadedykował Patrickowi Dilsowi. Teledysk do piosenki został nakręcony w Montrealu i został połączony z teledyskiem "Je suis le meme".

</doc>
<doc id="1709693" url="https://pl.wikipedia.org/wiki?curid=1709693" title="Naichau Kamo">
Naichau Kamo

Naichau Kamo jest 38 singlem grupy Morning Musume. Wydany 18 lutego 2009 roku
Lista Utworów.
Wszystkie utwory zostały napisane i skomponowane przez Tsunku wykonane w aranżacji Kaoru Okubo
Członkowie będący w zespole na czas singla.
5 generacja: Ai Takahashi, Risa Niigaki
6 generacja: Eri Kamei, Sayumi Michishige, Reina Tanaka
7 generacja: Koharu Kusumi
8 generacja: Aika Mitsui, JunJun, Qian Lin

</doc>
<doc id="1709694" url="https://pl.wikipedia.org/wiki?curid=1709694" title="Hot R&amp;B/Hip-Hop Singles &amp; Tracks">
Hot R&amp;B/Hip-Hop Singles &amp; Tracks



</doc>
<doc id="1709695" url="https://pl.wikipedia.org/wiki?curid=1709695" title="Srokacz czarnogardły">
Srokacz czarnogardły

Srokacz czarnogardły ("Cracticus nigrogularis") – gatunek średniego, czarno-białego ptaka z rodziny ostrolotów (Artamidae). Występuje tylko w Australii, ale nie całej. Nie jest zagrożony.
Podgatunki i zasięg występowania.
Wyróżnia się dwa podgatunki "C. nigrogularis":
Status.
Międzynarodowa Unia Ochrony Przyrody (IUCN) uznaje srokacza czarnogardłego za gatunek najmniejszej troski (LC – "least concern") nieprzerwanie od 1988 roku. Liczebność populacji nie została oszacowana, ale ptak ten opisywany jest jako pospolity. Trend liczebności populacji nie jest znany.

</doc>
<doc id="1709698" url="https://pl.wikipedia.org/wiki?curid=1709698" title="Shōganai Yume Oibito">
Shōganai Yume Oibito

 – 39 singel grupy Morning Musume. Wydany 13 maja 2009 roku.
Utwory.
Słowa i kompozycja ułożona przez Tsunku
Aranżacja - Nao Tanaka, Shōichirō Hirota
Członkowie obecni w zespole na czas singla.
5 generacja: Ai Takahashi, Risa Niigaki
6 generacja: Eri Kamei, Sayumi Michishige, Reina Tanaka
7 generacja: Koharu Kusumi
8 generacja: Aika Mitsui, Junjun, Linlin

</doc>
<doc id="1709699" url="https://pl.wikipedia.org/wiki?curid=1709699" title="Borland C++ Builder">
Borland C++ Builder



</doc>
<doc id="1709702" url="https://pl.wikipedia.org/wiki?curid=1709702" title="Wybory prezydenckie w Afganistanie w 2009 roku">
Wybory prezydenckie w Afganistanie w 2009 roku

Wybory prezydenckie w Afganistanie odbyły się 20 sierpnia 2009. Do drugich w historii tego kraju wyborów zgłosiło się 44 kandydatów (w tym dwie kobiety oraz ówczesny prezydent – Hamid Karzaj), jednak jeden z nich się wycofał, zaś dwóch z nich odrzuciła komisja wyborcza. Kampania wyborcza rozpoczęła się 16 czerwca i trwała do 17 sierpnia.
W sytuacji, w której żaden z kandydatów nie uzyskałby przewagi 50% głosów odbędzie się druga tura wyborów, w której udział wezmą dwaj kandydaci z największą liczbą głosów.
Według danych przedstawionych przez rzecznika prasowego sił wojskowych NATO w Afganistanie, Jamesa Appathurai, do uczestniczenia w wyborach zarejestrowało się 15,6 miliona obywateli tego kraju. Z tej liczby 4,3 miliona to nowo zarejestrowani głosujący, zaś 35–38% zarejestrowanych to kobiety.
Kandydaci.
Spośród 41 kandydatów głównymi faworytami w wyścigu prezydenckim byli:
Wyniki I tury wyborów.
Afgańska komisja wyborcza, po przeliczeniu 10% głosów, ogłosiła, że największe poparcie uzyskał urzędujący dotychczas prezydent Hamid Karzai – 40,6%, drugie miejsce zajął jego główny przeciwnik Abdullah Abdullah – uzyskał 38,7%.
20 października ogłoszono oficjalne wyniki I tury wyborów:
Pozostali kandydaci zdobyli poniżej 1% głosów.
Ataki terrorystyczne.
Podczas głosowań odnotowano 73 ataki terrorystyczne. Z kolei generał Murad Ali powiedział o 135 incydentach, w których zginęło 9 cywilów i 14 funkcjonariuszy sił bezpieczeństwa. Ogólnie w zamachach, starciach sił bezpieczeństwa z rebeliantami zginęło ponad 50 osób, a kilkadziesiąt zostało rannych.
Natomiast 225 skarg, dotyczących nieprawidłowości w głosowaniu, wpłynęło do afgańskiej Komisji Wyborczej po wyborach prezydenckich. Afgańska niezależna grupa, nadzorująca przebieg głosowania - Fundacja na Rzecz Wolnych i Sprawiedliwych Wyborów w Afganistanie - mówiła też o licznych nieprawidłowościach w toku głosowania. Kilkakrotne składanie głosu, zastraszanie, głosowanie nieletnich, to tylko niektóre nieprawidłowości, mogące wpłynąć na wyniki wyborów.
II tura wyborów.
II tura wyborów, zaplanowana pierwotnie na 7 listopada, nie odbyła się, ponieważ 2 listopada wycofał się Abdullah Abdullah, który bezskutecznie domagał się odwołania lub ustąpienia czołowych członków Komisji Wyborczej, z przewodniczącym Azizullahem Ludinanem na czele. Prezydentem Afganistanu pozostał więc jego rywal Hamid Karzaj.
Zaprzysiężenie Hamida Karzaja na prezydenta miało miejsce 19 listopada w Kabulu.

</doc>
<doc id="1709703" url="https://pl.wikipedia.org/wiki?curid=1709703" title="Daniel Pfister">
Daniel Pfister

Daniel Pfister (ur. 7 grudnia 1986 w Schwaz) – austriacki saneczkarz, medalista mistrzostw świata seniorów i juniorów.
Pierwszy sukces odniósł na mistrzostwach świata juniorów zdobywając w 2003 brąz w jedynkach. W reprezentacji Austrii startuje od 2003 roku. Na igrzyskach startował jeden raz, w 2006, kończąc zawody na trzynastym miejscu. Na mistrzostwach świata wywalczył trzy medale – jeden srebrny i dwa brązowe. W 2009 został wicemistrzem świata w drużynie mieszanej dokładając do tego trzecie miejsce indywidualnie. W 2007 wywalczył brąz w drużynie. W 2008 był bliski zdobycia medalu mistrzostw Europy zajmując czwarte miejsce w jedynkach. Dwa lata później udało mu się wejść na podium zdobywając brąz indywidualnie. W Pucharze Świata startuje od sezonu 2002/2003. Najlepszym rezultatem w klasyfikacji generalnej było piąte miejsce na koniec sezonu 2007/2008. Na swoim koncie ma trzy miejsca na podium.

</doc>
<doc id="1709704" url="https://pl.wikipedia.org/wiki?curid=1709704" title="Mieczysław Osika">
Mieczysław Osika

Mieczysław Osika (ur. 5 października 1951 w Dworkach) – polski górnik i polityk, poseł na Sejm PRL IX kadencji.
Życiorys.
W 1972 ukończył technikum górnicze w Wałbrzychu, uzyskując wykształcenie średnie. Od 1972 pracował w Kopalni Węgla Kamiennego „Manifest Lipcowy”. W 1974 wstąpił do Polskiej Zjednoczonej Partii Robotniczej, w której był członkiem Komitetu Miejskiego, I sekretarzem Oddziałowej Organizacji Partyjnej, a także członkiem egzekutywy Komitetu Zakładowego. Był radnym Miejskiej Rady Narodowej. W latach 1980–1985 pełnił mandat posła na Sejm PRL IX kadencji w okręgu Rybnik. Zasiadał w Komisji Górnictwa i Energetyki oraz w Komisji Rynku Wewnętrznego i Usług.
W latach 90. oraz w wyborach samorządowych w 2002 uzyskiwał mandat radnego miasta Jastrzębie-Zdrój z listy odpowiednio Sojuszu Lewicy Demokratycznej i Sojuszu Lewicy Demokratycznej – Unii Pracy. W 2004 przystąpił do Socjaldemokracji Polskiej i został szefem klubu radnych tej partii. W wyborach samorządowych w 2006 bezskutecznie ubiegał się o reelekcję z ramienia Lewicy i Demokratów.
Otrzymał Srebrny i Brązowy Krzyż Zasługi oraz Medal 40-lecia Polski Ludowej.

</doc>
<doc id="1709705" url="https://pl.wikipedia.org/wiki?curid=1709705" title="The Lex Diamond Story">
The Lex Diamond Story

The Lex Diamond Story to trzeci solowy album amerykańskiego rapera Raekwona wydany 16 grudnia 2003.

</doc>
<doc id="1709706" url="https://pl.wikipedia.org/wiki?curid=1709706" title="Arbort">
Arbort



</doc>
<doc id="1709707" url="https://pl.wikipedia.org/wiki?curid=1709707" title="Erbort">
Erbort



</doc>
<doc id="1709708" url="https://pl.wikipedia.org/wiki?curid=1709708" title="Sportowe rajdy konne">
Sportowe rajdy konne

Sportowe rajdy konne – jedna z jeździeckich dyscyplin sportowych, uznana za oficjalną przez Międzynarodową Federację Jeździecką (FEI) w 1982 roku. W tej konkurencji jeździec i koń muszą pokonać określony dystans kilkudziesięciu kilometrów w jak najkrótszym czasie. Zwycięzcą rajdu jest para, która pierwsza przekracza linię mety, spełniając równocześnie na trasie normy weterynaryjne. Po każdym odcinku (tzw. "pętli"), jak też przed startem i po zakończeniu rajdu, koń jest poddawany kontroli weterynaryjnej. Tylko pozytywna opinia lekarza weterynarii na każdej bramce umożliwia zawodnikowi kontynuowanie następnego odcinka.
Podstawowe informacje.
Jest to stosunkowo młoda dyscyplina jeździecka powstała w Europie w latach 50. XX wieku. Pierwsze zawody odbyły się w Hiszpanii w 1953 roku. W Polsce obecna jest od roku 1986. W roku 1998 w Zjednoczonych Emiratach Arabskich odbyły się Mistrzostwa Świata.
Od czasu uznania przez FEI, dyscyplina rozwija się z powodzeniem, ciesząc się rosnącą popularnością, jako że jest to połączenie treku, bardzo popularnej dyscypliny na Zachodzie Europy i w Stanach Zjednoczonych oraz wyścigu konnego.
Rajdy długodystansowe, zwane też "enduransami" (od ang. nazwy dyscypliny: "Endurance riding"), organizowane są na całym świecie.
Istnieją dwa główne rodzaje rajdów: 
Obecnie nie ma ograniczeń rasy i typu konia biorącego udział w rajdach długodystansowych. Jednakże szczególnie polecane są konie rasy arabskiej i angloarabskiej, ze względu na ich wrodzone predyspozycje do dyscyplin wytrzymałościowych.
Historia.
Chociaż potrzeba odbywania długich odcinków na grzbiecie konia istnieje od czasów jego udomowienia, rajdy jako konkurencja sportowa, zostały opracowane w Stanach Zjednoczonych w II połowie XX wieku na podstawie działań kawalerii europejskich (głównie rosyjskich i polskich).
W Europie pierwszą głośna imprezą tego typu był rajd równoległy pomiędzy Berlinem a Wiedniem i z powrotem, zorganizowany w 1892 roku przez cesarza Wilhelma II. Długość do przebycia wynosiła około 570 km. Trasa była dowolna i nie istniały ograniczenia związane z odpoczynkiem czy etapami trasy. Rajd zamienił się w wyczerpujący wyścig, w którym życie straciło 20 koni (startowało 199 oficerów). W roku 1900 pruski rotmistrz Spielberg pokonał konno w ciągu 12 dni Alpy na trasie Saarbrücken – Rzym, przemierzając dziennie ok. 133 km. Obecnie rajdy cechują się ciągle doskonalonymi regulaminami, które umożliwiają rywalizację sportową w zgodzie z dbałością o zdrowie koni.
Wpływ na rozwój tej dyscypliny miały także badania hodowlane, mające na celu wyhodowanie konia o określonych możliwościach, takich jak przenoszenie ciężaru (ładunku, w przypadku konia jucznego, lub jeźdźca dla konia wierzchowego) do 140 kg na odcinku 160 km w jeden dzień. Początki tej dyscypliny, w ramach wspomnianego programu hodowlanego, rozpoczęto w latach 50. od momentu, gdy Wendell Robie przejechał konno z Nevady do Kalifornii drogą kurierów w 24 godziny. Kilka lat później, dyscyplina rajdów długodystansowych zaczęła zyskiwać popularność także i w Europie.
Pierwsze Mistrzostwa Polski zostały rozegrane w 1990 roku w Białymstoku w rajdzie dwudniowym, każdego dnia na dystansie 100 km. Zwyciężczynią była Aleksandra Szulen dosiadająca konia o imieniu "Horror". Największym sukcesem Polaków jest 8 miejsce Jerzego Urbańskiego na ogierze "Alahar" na Mistrzostwach Europy w Montélimar we Francji w 1991 roku.
Zasady rajdu.
Przed rozpoczęciem rajdu, konie poddawane są szczegółowej kontroli weterynaryjnej, określającej zdolność konia do uczestnictwa w wyścigu. Mierzy się jego tętno, liczbę oddechów na minutę, sprawdza odwodnienie, a także ocenia czystość chodu. Wszelkie oznaki okulawienia automatycznie eliminują konia z dalszego uczestnictwa w rajdzie.
Tętno konia, w zależności od norm określanych indywidualnie dla każdego odcinka (z racji różnego stopnia trudności) musi spać poniżej limitu, zazwyczaj jest to 64 uderzeń serca na minutę w ciągu 20 minut. Takiej kontroli koń musi zostać poddany w ciągu 30 minut od ukończenia pętli (odcinka rajdu), a czas przygotowań do tego badania (wycieranie, masaż, oprowadzanie w celu uspokojenia tętna i częstości oddechu) jest wliczany do czasu etapu. Wszelkie odstępstwa od normy, jednakże nie zagrażające zdrowiu konia, karane są ujemnymi punktami w klasyfikacji.
Po kontroli weterynaryjnej konie są, w żargonie jeździeckim - serwisowane, a więc rozsiodływane, czyszczone, pojone i karmione, a przerwa, zwykle 30 minutowa, nie jest wliczana do czasu przejazdu.
Pod tym względem rajdy długodystansowe różnią się od tradycyjnych wyścigów konnych, ponieważ mają na względzie głównie ochronę zdrowia konia i bezpieczeństwo jeźdźca. Niedopuszczalne jest doprowadzenie do przemęczenia zwierzęcia. Ponieważ konie średnio pokonują odcinki w tempie 18–20 km/h, przygotowania do rajdu wymagają długiego czasu i licznych treningów. Wysiłek włożony w jeden tylko rajd na odcinku 80 km, porównywalny jest do wysiłku maratończyków.
Zawodnicy przed startem otrzymują szczegółową mapę trasy, z zaznaczonymi na niej obowiązkowymi przystankami (bramkami) oraz naturalnymi przeszkodami na trasie, takimi jak rowy, łachy piaskowe, strome wzgórza i przeprawy wodne, np. przez rzeki.
Tempo pokonywania odcinków jest dowolne, w całości zależy od jeźdźca i jego oceny trudności terenu oraz kondycji wierzchowca. Z tego powodu ważne są wielomiesięczne, a nieraz i wieloletnie treningi, które na trasie pozwalają jeźdźcom wyczuć pierwsze oznaki zmęczenia konia i ocenić przeszkody pod kątem umiejętności i wytrzymałości zwierzęcia. W przypadkach, gdy jeździec chce "odciążyć" konia, ma prawo zejść z siodła i pokonywać z nim część trasy pieszo. Nie jest to karane, jednak linie odcinków oraz mety muszą być pokonywane wierzchem.
Teren, na którym rozgrywany jest rajd (trasa) jest bardzo zróżnicowany, o różnorodnym stopniu trudności na poszczególnych odcinkach. Wszystkie naturalne przeszkody są wyraźnie oznaczone na mapie oraz w terenie, najczęściej za pomocą flag. czerwone flagi po prawej i białe po lewej wytyczają trasę, a jeździec nie może z niej zbaczać ani wykonywać objazdów. W niektórych obszarach, takich jak pustkowia lub obszary leśne, ciężko jest jednoznacznie oznaczyć trasę wyścigu. W takich przypadkach, za trasy rajdu uznaje się drogi utwardzone, jednak nie mogą one przekroczyć odcinka dłuższego niż 10% całej trasy.
Zwycięzcą całego rajdu jest para, która pierwsza przekracza linię mety, a koń zostaje uznany przez weterynarza za zdolnego do kontynuowania. W rywalizacji istotna jest współpraca jeźdźca z grupą tzw. "luzaków", którzy w czasie serwisowania pomagają zadbać o konia i sprzęt.
Rodzaje konkursów.
Rajdy mogą być jednodniowe lub wielodniowe. Obowiązują ograniczenia wiekowe dla jeźdźców i koni w kolejnych klasach. Klasa zależy od minimalnej średniej odległości pokonywanej każdego dnia. W ramach klasy definiuje się też ilość bramek weterynaryjnych, minimalną prędkość i inne parametry. Wyróżnia się następujące podstawowe kategorie w zależności od długości dystansu:
Klasy międzynarodowe (poziom trudności oznaczany liczbą gwiazdek):
Skrót CEI oznacza, że ta konkurencja jest zatwierdzona przez Międzynarodową Federację Jeździecką (FEI) jako dyscyplina międzynarodowa.
W Polsce rozgrywa się wszystkie powyższe konkursy, jednakże dla wyrównania szans odbywają się one w dwóch kategoriach wiekowych:
Kategorie juniorów i seniorów różnią się przede wszystkim brakiem obowiązku regulowania wagi w przypadku juniorów. Oznacza to, że ich rząd oraz wyposażenie nie mają ograniczeń wagowych, które obowiązują w konkursie seniorów, dla przykładu masa jeźdźca wraz z siodłem w klasie CEI *** nie może być mniejsza niż 75 kg. W przypadku jeźdźca lekkiego, dokłada się bagaż.
Ubiór i wyposażenie.
Rajdy długodystansowe są konkurencją mniej formalistyczną od innych, strój jest w większości dowolny, jednak i tutaj obowiązują pewne normy: obowiązkowy jest kask jeździecki z odpowiednim mocowaniem, spełniający normy bezpieczeństwa AERC I FEI; bryczesy (w kolorze i kroju dowolnym); odpowiednie buty z płaską podeszwą i utwardzanymi czubkami.
"Zawodnicy biorący udział w ceremonii otwarcia zawodów, w czasie trwania konkursu Best Condition oraz w czasie ceremonii rozdania nagród zobowiązani są do noszenia stroju jeździeckiego. Zakazane są dżinsy, sandały, szorty oraz tenisówki. Również luzacy w czasie trwania wyżej wymienionych momentów zobowiązani są do schludnego stroju, bez szortów, dżinsów, sandałów itp. W czasie trwania konkursów zawodnicy powinni być ubrani w stosowny ubiór jeździecki, obowiązkowa jest koszula lub koszulka polo z kołnierzykiem. Luzacy również powinni być obrani schludnie, szorty i sandały nie są dozwolone na terenie bramki weterynaryjnej"
Do jazdy najlepsza jest kulbaka lub siodło typu angielskiego, przede wszystkim wygodne zarówno dla jeźdźca jak i konia. Wielu zawodników do rajdu używa kiełzna typu hackamore oraz ogłowi tzw. "kantarowych", z których na bramkach przy serwisowaniu łatwo można wypiąć wędzidło. Na rajd nie należy zabierać sprzętu zupełnie nowego, nie wypróbowanego w terenie, ani też sprzętu starego, zużytego, grożącego zerwaniem. Niedozwolone jest używanie bata ani ostróg.
Konie rajdowe.
Koń rajdowy musi mieć psychikę zawodnika i chęć do rywalizacji. Przy tym nie powinno być to zwierzę nadpobudliwe. Budowa konia powinna być proporcjonalna, z mocną kłodą. Dla początkujących polecane są wałachy. Najczęściej w tym sporcie wykorzystuje się konie czystej krwi arabskiej.
Rajdy w Polsce.
W Polsce rajdy długodystansowe odbywają się między innymi w Dolinie Gawora. W 2015 roku Marek Tul zorganizował w niej Mistrzostwa Młodych Koni oraz Zawody Ogólopolskie i Zawody Towarzyskie. Od 2016 roku na tym terenie odbywają się Mistrzostwa Polski Seniorów, Mistrzostwa Polski Juniorów i Młodych Jeźdźców, a także Zawody Międzynarodowe, Ogólnopolskie i Zawody Towarzyskie. Twórca zawodów stworzył je po propozycji swoich bliskich, gdy między innymi KJ Lewada w Zakrzowie zrezygnował z organizowania ich, z powodu złego ukształtowania okolicznego terenu.

</doc>
<doc id="1709709" url="https://pl.wikipedia.org/wiki?curid=1709709" title="Rosengarten (Frankfurt nad Odrą)">
Rosengarten (Frankfurt nad Odrą)

Rosengarten - dzielnica w zachodniej części Frankfurtu nad Odrą. Na jej terenie znajduje się m.in. rezerwat przyrody (zwierzyniec) Wildpark oraz przystanek kolejowy Frankfurt (Oder)-Rosengarten na trasie Berlin-Frankfurt nad Odrą.
Co roku w Rosengarten organizowane jest Święto Róży ("Rosenfest"). Do tej części miasta dojeżdżają linie autobusowe 980 i 982.

</doc>
<doc id="1709710" url="https://pl.wikipedia.org/wiki?curid=1709710" title="Elisabetta Gardini">
Elisabetta Gardini

Elisabetta Gardini (ur. 3 czerwca 1956 w Padwie) – włoska polityk, aktorka i prezenterka, posłanka krajowa, eurodeputowana VI, VII i VIII kadencji.
Życiorys.
Po ukończeniu szkoły średniej kontynuowała naukę w szkole teatralnej. Uzyskała dyplom "Bottega teatrale di Firenze" pod kierunkiem Vittoria Gassmana. Pracowała jako aktorka teatralna i telewizyjna. Prowadziła programy w stacjach należących do koncernu RAI, zajmowała się także produkcją teatralną.
W 2004 zaangażowała się w działalność polityczną. Została rzecznikiem prasowym Forza Italia. Bez powodzenia kandydowała w wyborach do Parlamentu Europejskiego. W 2005 została radną regionu Wenecja Euganejska. Od 2006 do 2008 była posłanką do Izby Deputowanych XV kadencji.
W 2008 objęła mandat eurodeputowanej, w miejsce Renata Brunetty, który został powołany w skład nowego rządu. W wyborach europejskich w 2009 skutecznie ubiegała się o reelekcję z listy Ludu Wolności. Po faktycznym rozwiązaniu PdL przystąpiła do reaktywowanej w 2013 partii Forza Italia. W 2014 została wybrana na kolejną pięcioletnią europarlamentarną kadencję. W kwietniu 2019 zrezygnowała z członkostwa w FI, w tym samym miesiącu dołączyła do partii Bracia Włosi oraz frakcji Europejskich Konserwatystów i Reformatorów. W wyniku wyborów w 2022 powróciła w skład Izby Deputowanych.

</doc>
<doc id="1709711" url="https://pl.wikipedia.org/wiki?curid=1709711" title="Konstytucja Węgier (1949)">
Konstytucja Węgier (1949)

Konstytucja Republiki Węgierskiej ("A Magyar Köztársaság Alkotmánya") – ustawa zasadnicza Republiki Węgierskiej, uchwalona 18 sierpnia 1949 roku. Weszła w życie 20 sierpnia 1949 roku. Została zmieniona m.in. poprawkami z 26 kwietnia 1972 roku i 23 października 1989 roku. Uchylona z dniem 1 stycznia 2012 roku i została zastąpiona nową konstytucją Węgier z 2011 roku.
Składała się z preambuły, 15 rozdziałów i 78 artykułów.
Historia.
Tło.
Przez wiele wieków na Węgrzech obowiązywało prawo zwyczajowe; nie było kodeksu cywilnego, a prawnicy korzystali z "Corpus Iuris Hungarici". Podczas powstania węgierskiego (1848) i później Węgry nabyły wiele ważnych statutów (m.in. Statut XII porozumienia austriacko-węgierskiego z 1867 roku, gwarantujący konstytucjonalizm Statut IV z 1869 roku, który oddzielał władzę wykonawczą od sądowniczej, czy statuty z lat 70. XIX w., regulujące samorządy itd.).
Po powstaniu Węgierskiej Republiki Rad, rząd 2 kwietnia 1919 wydał prowizoryczną konstytucję, która po części opierała się na rosyjskiej konstytucji z 1918 roku. 23 czerwca Narodowe Zgromadzenie Sprzymierzonych Rad nadało pierwszą "realną" konstytucję. Jednakże, gdy komunistyczne Węgry przestały istnieć, kraj powrócił do niespisanej konstytucji sprzed 1918 roku. Statut I z 1920 roku potwierdził monarchistyczną formę rządów (tron jednak nie został obsadzony, funkcję regenta pełnił Miklós Horthy). Statut XLVII zdetronizował dynastię Habsburgów. Druga izba została wprowadzona Statutem XXII w roku 1926. Kolejne akty konstytucyjne zwiększyły siłę regenta, który podczas II wojny światowej był uprawniony do mianowania 87 senatorów.
Epoka komunistyczna.
Na podstawie Statutu VIII w 1945 roku odbyły się na Węgrzech wybory parlamentarne. 31 stycznia 1946 roku została wprowadzona mała konstytucja, która znosiła monarchię i wprowadziła republikańską formę rządów. W roku 1949 Węgierska Partia Pracujących przejęła kontrolę nad krajem. 20 sierpnia tego samego roku wprowadzono nową konstytucję, co stało się powodem ustanowienia święta państwowego (które zbiegało się ze świętem Stefana I). Dokument został opisany jako "wierna imitacja radzieckich konstytucji, z pewnymi zmianami wynikającymi z różnic historycznych i politycznych pomiędzy Węgrami a ZSRR" (konstytucja węgierska opierała się w głównej mierze na konstytucji ZSRR z 1936 roku). Od tego momentu Węgry stały się "państwem robotników i ludu pracującego". Przez parlament była wybierana Rada Prezydialna, która była formalną głową państwa, ale realna władza należała do Węgierskiej Partii Pracujących (dokument wspomniał o przewodniej roli tej partii w państwie). Zostały zagwarantowane fundamentalne prawa, ale jedynie dla ludzi pracujących. Nastąpił rozdział państwa od Kościoła.
Do roku 1989 podstawowe cechy konstytucji pozostały bez zmian, chociaż dokonano ważnych poprawek w latach: 1950, 1953, 1954, 1972 i 1983. Szczególnie ważną zmianą była uchwała z 26 kwietnia 1972 roku, kiedy to niemal od nowa naszkicowano konstytucję. Ogłoszono wtedy w niej, że Węgry są państwem socjalistycznym. Został utrzymany taki sam porządek społeczny, polityczny i ekonomiczny jak wcześniej, ale fundamentalne prawa został teraz zagwarantowane wszystkim obywatelom (ale prawa takie jak wolność wypowiedzi, prasy czy zrzeszania się wciąż musiały być podporządkowane interesom socjalizmu i ludzi). W preambule nadal były słowa o "radzieckich wyzwolicielach", ale położono w niej większy nacisk na perspektywę historyczną. Wyrażono zrozumienie dla roli syndykatów w budowaniu socjalizmu, zagwarantowano równość w państwie, uznano prywatnych producentów dopóty, dopóki "nie będą naruszać interesów zbiorowości". W 1983 utworzono Radę Konstytucyjną, która miała badać zgodność norm prawnych niższego rzędu z konstytucją. W 1989 utworzono Sąd Konstytucyjny i wprowadzono wotum nieufności dla Rady Ministrów i jej członków.
Reformy z 1989.
Od 1988 roku zaczęły pojawiać się głosy, żeby z powodu pogorszenia się sytuacji ekonomicznej i pojawienia się opozycji stworzyć nową konstytucję. Na skutek rozmów Trójkątnego Stołu w połowie 1989 roku wprowadzono system wielopartyjny, demokrację parlamentarną i społeczną gospodarkę rynkową. Jednakże presja czasu nie pozwoliła na napisanie nowej konstytucji. Zmiany zostały uchwalone 18 października 1989 roku i weszły w życie pięć dni później, w rocznicę rewolucji 1956.
Reformy ustanowiły Węgry jako demokratyczną, niepodległą republikę. Wprowadzona została swoboda zakładania partii politycznych. Wśród nowych zmian pojawiła się słaba pozycja prezydenta i mocna rządu, który miał sprawować władzę, ograniczony władzą premiera, referendami i niezawisłością sądów. Wszystkie odniesienia do socjalizmu zostały z preambuły usunięte. Sąd Konstytucyjny, wybierany przez ⅔ parlamentu, może anulować ustawy jako niezgodne z konstytucją i ma szeroką jurysdykcję. Kadencja parlamentu została skrócona – z 5 do 4 lat. Położono nacisk na prawa człowieka, odnosząc się przy tym do Międzynarodowego Paktu Praw Obywatelskich i Politycznych oraz Międzynarodowego Paktu Praw Gospodarczych, Społecznych i Kulturalnych. Stwierdzono z pewną przesadą, że tylko jedno postanowienie pozostało nienaruszone: "Budapeszt jest stolicą Węgier". Jednakże forma państwa nie zmieniła się, będąc ciągle demokracją parlamentarną z parlamentem jako "najwyższym organem władzy państwowej, reprezentującym społeczeństwo".
Po 1989.
Od 1989 roku konstytucja była zmieniana wiele razy, pierwszy raz w roku 1990. Wtedy to po wyborach parlamentarnych opozycja doszła do władzy, wtedy też usunięto z konstytucji przepisy o demokracji socjalistycznej i gospodarce planowej. W roku 1994 między innymi zmniejszono skład Sądu Konstytucyjnego z 15 do 11 sędziów. W roku 1997 dokonano poprawek w systemie władzy sądowniczej, które, wraz z późniejszymi zmianami, pozwoliły Węgrom wejść do Unii Europejskiej.
Nowa ustawa zasadnicza.
Po wyborach z 2010 roku węgierski parlament rozpoczął pracę nad nową konstytucją. 18 kwietnia 2011 za przyjęciem nowej ustawy zasadniczej głosowało 262 spośród 386 deputowanych w Zgromadzeniu Narodowym. Prezydent Pál Schmitt zapowiedział, że podpisze akt 25 kwietnia 2011 w pierwszą rocznicę zwycięstwa Fideszu w wyborach. 25 kwietnia 2011 roku prezydent podpisał nową konstytucję Węgier, która weszła w życie 1 stycznia 2012 roku. Konstytucja jest krytykowana przez będącą w mniejszości lewicową opozycję i międzynarodowe organizacje zajmujące się prawami człowieka za konserwatyzm i brak niektórych mechanizmów demokratycznego równoważenia władzy.

</doc>
<doc id="1709713" url="https://pl.wikipedia.org/wiki?curid=1709713" title="Dibenzodioksyny">
Dibenzodioksyny



</doc>
<doc id="1709714" url="https://pl.wikipedia.org/wiki?curid=1709714" title="Bryan Ruiz">
Bryan Ruiz

Bryan Jafet Ruiz González (ur. 18 sierpnia 1985 w San José) – były kostarykański piłkarz grający na pozycji ofensywnego pomocnika bądź cofniętego napastnika. 
Był wychowankiem klubu Alajuelense. W 2006 roku wyjechał do Europy, gdzie grał m.in. w Twente, Fulham czy Sportingu. Po 14 latach, w 2020, powrócił do rodzimego klubu. Przez wiele lat był kapitanem reprezentacji Kostaryki. Okazał się liderem i jedną z kluczowych postaci historycznego sukcesu Kostaryki, awansu do ćwierćfinału Mistrzostw Świata 2014.
Kariera klubowa.
Karierę piłkarską Ruiz rozpoczął w LD Alajuelense z miasta Alajuela. W jej też barwach zadebiutował w kostarykańskie Primera División. W klubie tym stworzył tercet w ataku wraz z Rolando Fonsecą i Froylanem Ledezmą. W 2004 roku wygrał Puchar Mistrzów CONCACAF, a w 2005 roku wywalczył z Alajuelense mistrzostwo Kostaryki.
W lipcu 2006 roku Ruiz podpisał 4-letni kontrakt z belgijskim KAA Gent, do którego trafił również jego rodak Randall Azofeifa. W Eerste Klasse Ruiz zadebiutował 5 sierpnia 2006 roku w przegranym 1:3 domowym spotkaniu z Excelsiorem Mouscron. 16 grudnia strzelił pierwszego gola w lidze belgijskiej w meczu z KVC Westerlo. W pierwszym sezonie w Gent był rezerwowym, ale już w sezonie 2007/2008 był podstawowym zawodnikiem Gent. 8 grudnia 2007 w meczu z KSC Lokeren (4:2) ustrzelił hat-tricka. Obok Irlandczyka Dominica Foleya był z 11 golami najskuteczniejszym zawodnikiem Gent. Natomiast w sezonie 2008/2009 ponownie był najlepszym strzelcem Gent i tym razem zdobył 12 bramek.
15 lipca 2009 roku Ruiz przeszedł do holenderskiego FC Twente z Enschede. Kosztował 5 milionów euro i podpisał z nim 4-letni kontrakt. W Eredivisie zadebiutował 1 sierpnia 2009 w wygranym 2:0 wyjazdowym spotkaniu ze Spartą Rotterdam i w debiucie zdobył gola.
31 sierpnia 2011 przeszedł za 10,6 miliona funtów do klubu Premier League - Fulham. W 2014 roku był wypożyczony do holenderskiego PSV Eindhoven.
W 2015 roku przeszedł do portugalskiego Sportingu . W klubie spędził trzy lata. Rozegrał w nim we wszystkich rozgrywkach ponad 100 spotkań. Zdobył Taça da Liga w sezonie 2017/18 oraz Supertaça Cândido de Oliveira w 2015 roku.
W 2018 roku podpisał kontrakt z Santosem FC. Po nieudanej przygodzie w Brazylii, 23 lipca 2020 roku podpisał kontrakt z LD Alajuelense. Tym samym powrócił do klubu, w którym rozpoczynał karierę.
Kariera reprezentacyjna.
W reprezentacji Kostaryki Ruiz zadebiutował w 2005 roku. W tym samym roku znalazł się w kadrze Kostaryki na Złoty Puchar CONCACAF 2005. Występował w kwalifikacjach do Mistrzostw Świata w Niemczech, jednak nie został powołany na ten turniej. Wystąpił na Złotym Pucharze CONCACAF 2011. W 2013 roku został kapitanem drużyny narodowej. 
Kluczowym momentem w karierze reprezentacyjnej Ruiza okazały się Mistrzostwach Świata 2014. Kostaryka trafiła do grupy z Urugwajem, Włochami oraz Anglii. W nazywanej prze ekspertów "grupie śmierci" niewielu dawało Kostaryce szanse na awans. Prawdopodobieństwo wyceniano na 1:50. W pierwszym meczu drużyna "Los Ticos" sensacyjnie wygrała jednak z Urugwajem 3:1, a Ruiz rozegrał 83 minuty. W następnym spotkaniu Kostaryka mierzyła się z Włochami. W zwycięskim 1:0 pojedynku Bryan Ruiz zdobył kluczową bramkę, zapewniając awans z najtrudniejszej grupy. Wystąpił także w ostatnim meczu grupowym z Anglią (0:0). W 1/8 finału Kostarykę czekał mecz z Grecją. Ruiz zdobył w nim bramkę, a w serii rzutów karnych wykorzystał swoją jedenastkę. W ćwierćfinale Los Ticos mierzyli się z Holandią, gdzie po 120. minutach zremisowali 0:0. W serii jedenastek Ruiz spudłował, a Kostaryka przegrała 4:2 i odpadła z turnieju. Był to największy sukces piłkarski w historii tego kraju. Sam Ruiz okazał się kluczową postacią tej drużyny, a po turnieju podkreślił jedność zespołu i dumę z tak wielkiego osiągnięcia.
W kolejnych latach Ruiz znalazł się w składzie Kostaryki na Złoty Puchar CONCACAF 2015 oraz Złoty Puchar CONCACAF 2017. W 2018 roku został powołany do kadry mistrzostwa świata. Zagrał tam we wszystkich spotkań, jednak Kostaryka nie wyszła z grupy. W starciu ze Szwajcarią wykonywał rzut karny po którym to strzale piłka odbiła się od poprzeczki i wpadła do bramki po rykoszecie Yanna Sommera. Wystąpił również na Złotym Pucharze CONCACAF 2019. Zdobył tam gola w meczu z Meksykiem, a Kostaryka odpadła w ćwierćfinale. Znalazł się w kadrze na Złoty Puchar CONCACAF 2021. Strzelił na nim bramkę w grupowym meczu z Jamajką, a jego zespół przegrał z Kanadą w ćwierćfinale.
28 stycznia 2022 zdobył zwycięską bramkę w meczu z Panamą (1:0) w eliminacjach do Mundialu w Katarze. Było to jego ostatnie trafienie w reprezentacyjnej karierze. Gol ten okazał się bardzo ważny, dał Kostaryce trzy punkty, które w końcowym rozrachunku zapewniły jej awans do baraży interkontynentalnych, a potem na finałowy turniej. Został powołany na Mistrzostwa Świata 2022. Na turnieju rozegrał jedynie 29 minut meczu z Hiszpanią, przegranego aż 0:7. Był to ostatni występ Ruiza w reprezentacji Kostaryki. Po mistrzostwach zakończył karierę. W drużynie narodowej rozegrał 147 meczów, strzelając 29 bramek. Przez 9 lat był kapitanem reprezentacji, a przez kibiców uznawany był za legendę kostarykańskiej piłki.

</doc>
<doc id="1709715" url="https://pl.wikipedia.org/wiki?curid=1709715" title="Pagram">
Pagram

Pagram - dzielnica w zachodniej części Frankfurtu nad Odrą, 60 km od Spreewaldu, wcześnie osada, której początki datuje się na okres późnego średniowieczego.
Na jej terenie znajduje się m.in. rezerwat przyrody (zwierzyniec) Wildpark oraz plantacje owocowe, głównie plantacje jabłoni.
Badaniem tego miejsca od pewnego czasu zajmuje się Claudia Theune-Vogt, niemiecka archeolog i wykładowczyni Uniwersytetu w Wiedniu.

</doc>
<doc id="1709721" url="https://pl.wikipedia.org/wiki?curid=1709721" title="Andi Langenhan">
Andi Langenhan

Andi Langenhan (ur. 1 października 1984 w Suhl) − niemiecki saneczkarz, medalista mistrzostw świata.
Kariera.
W reprezentacji Niemiec startuje od 2001 roku. Na mistrzostwach świata wywalczył cztery medale. W 2013 był drugi w jedynkach oraz wywalczył dwa brązowe medale w 2008 i w 2011 roku. Oprócz tego wywalczył srebro w 2016 roku w drużynie. W 2012 i 2013 roku został mistrzem Europy w jedynkach. W drużynie zdobył srebro w 2012 roku.
W Pucharze Świata startuje od sezonu 2004/2005. Trzykrotnie w klasyfikacji generalnej zajmował drugie miejsce w sezonach 2011/2012, 2012/2013 i 2014/2015.
Po sezonie 2017/2018 zakończył sportową karierę.

</doc>
<doc id="1709725" url="https://pl.wikipedia.org/wiki?curid=1709725" title="Parafia św. Katarzyny w Woźnikach">
Parafia św. Katarzyny w Woźnikach

Parafia św. Katarzyny Aleksandryjskiej – rzymskokatolicka parafia znajdująca się w Woźnikach. Parafia należy do metropolii katowickiej, diecezji gliwickiej i dekanatu Woźniki.
Historia.
Woźniki są wzmiankowane w dokumencie biskupa krakowskiego Fulka z 1206 r. Prawdopodobnie pod koniec XIII w. miasto posiadało drewniany kościół pod wezwaniem św. Walentego (wzmiankowany w 1490 r.). Na tym samym miejscu w roku 1696 wzniesiono nowy drewniany kościół, również pod tym samym wezwaniem. Po lokacji miasta (przed 1386 r.) wybudowano drugi kościół pod wezwaniem św. Katarzyny, który po zmianie lokacji w połowie XV w. stał się centrum parafii. Kościół parafialny został ujęty w rejestrze zabytków. Decyzją Wojewódzkiego Oddziału Ochrony Zabytków w Częstochowie z 16 grudnia 1997 r., wpisano dodatkowo do rejestru zabytków 17 przedmiotów ruchomych (m.in. ołtarze, rzeźby, kielichy i inne przedmioty kultu). Na terenie parafii znajduje się też zabytkowy kościół św. Walentego.

</doc>
<doc id="1709728" url="https://pl.wikipedia.org/wiki?curid=1709728" title="Aleksander Łastin">
Aleksander Łastin



</doc>
<doc id="1709730" url="https://pl.wikipedia.org/wiki?curid=1709730" title="Parafia św. Katarzyny Aleksandryjskiej w Woźnikach">
Parafia św. Katarzyny Aleksandryjskiej w Woźnikach



</doc>
<doc id="1709731" url="https://pl.wikipedia.org/wiki?curid=1709731" title="Rachunek przepływów pieniężnych">
Rachunek przepływów pieniężnych



</doc>
<doc id="1709733" url="https://pl.wikipedia.org/wiki?curid=1709733" title="Michael Weatherly">
Michael Weatherly

Michael Manning Weatherly Jr. (ur. 8 lipca 1968 w Nowym Jorku) – amerykański aktor telewizyjny i filmowy.
Życiorys.
Wczesne lata.
Urodził się w Nowym Jorku jako syn Patricii (z domu Hetherington), administratorki szpitala, i milionera Michaela Weatherly’ego Sr., który zawdzięcza swój majątek importowi szwajcarskich noży wojskowych do Stanów Zjednoczonych. Jego rodzina była pochodzenia irlandzkiego. Ma 5 sióstr i jednego brata Williama. Dorastał w rolniczym Fairfield, w stanie Connecticut.
Studiował w Bostonie, Waszyngtonie oraz Paryżu. Przerwał naukę w American University, by zrealizować marzenia o karierze aktorskiej, co nie spodobało się rodzinie, która odcięła go od rodzinnych finansów.
Kariera.
Przełomową dla jego kariery okazała się rola współlokatora Theodore’a „Theo” Huxtable’a w sitcomie NBC "The Cosby Show" ("Bill Cosby Show", 1991). Potem występował gościnnie w wielu produkcjach telewizyjnych, a w efekcie przeprowadził się do Los Angeles. Po przeprowadzce otrzymał rolę Bena Chasina w serialu Fox "Inni znaczący" ("Significant Others", 1998). Poznał reżysera Whita Stillmana, który dał mu rolę w filmie "Rytmy nocy" ("The Last Days of Disco", 1998) u boku Chloë Sevigny. Potem zagrał rolę byłego męża Christiny Applegate w sitcomie NBC "Jej cały świat" ("Jesse", 1998), a także w filmie "Specjalni" ("The Specials", 2000) u boku Roba Lowe.
W 2000 wystąpił w filmie "Charlie Cykor" ("Gun Shy") u boku Sandry Bullock i Liama Neesona. Występował gościnnie w serialach m.in.: "Czarodziejki" ("Charmed", 1999), "" ("The Crow: Stairway to Heaven", 1999) i "Ally McBeal" (2000).
W 2000 otrzymał rolę Logana Cale’a w serialu "Cień anioła", za który był w 2001 i 2002 nominowany do Saturna w kategorii Najlepszy aktor drugoplanowy. Jednak duży sukces zawdzięcza roli agenta specjalnego Anthony’ego DiNozzo, w którego się wciela w serialu "Agenci NCIS".
Życie osobiste.
W 1995 poślubił aktorkę Amelię Heinle, z którą występował w serialach "The City" i "Loving". W 1996 urodził się im syn August. W 1997 rozwiedli się. W latach 2000-2003 spotykał się z aktorką Jessicą Albą. We wrześniu 2009 ożenił się z internistką Bojaną Jankovic. 10 kwietnia 2012 urodziła się im córka Olivia, a 29 października 2013 – syn Liam.
Weatherly to wujek aktorki Alexandry Breckenridge.

</doc>
<doc id="1709734" url="https://pl.wikipedia.org/wiki?curid=1709734" title="Zula Pacanowska">
Zula Pacanowska

Zula Pacanowska, właściwie Rachela Róża Pacanowska-Krengel, ps. Janka (ur. 23 stycznia 1904 w Łodzi, zm. po 10 września 1942 w Chełmnie nad Nerem) – polska aktorka teatralna, komunistyczna działaczka ruchu robotniczego.
Życiorys.
Była córką żydowskiego kupca Pinkusa i Hendli z d. Gajzler. Jako uczennica była w Związku Harcerstwa Polskiego. Zorganizowała drużynę harcerską „Junaków”.
W 1921 ukończyła łódzkie gimnazjum, następnie uczęszczała do amatorskiej Szkoły Dramatycznej przy Teatrze Miejskim w Łodzi. Od 1923 była członkinią założonego przez Witolda Wandurskiego zespołu Sceny Robotniczej. W tym samym roku rozpoczęła działalność w Związku Młodzieży Komunistycznej (ZMK), przemianowanym później na KZMP. W 1925 wstąpiła do Komunistycznej Partii Polski, a w 1927 do jej legalnej przybudówki – PPS-Lewicy, i została jedną z jej czołowych działaczek w Łodzi. Kierowała Wydziałem Kobiecym PPS-Lewicy w Łodzi, a 1928–1931 była przewodniczącą Wydziału Kobiecego przy Łódzkim Komitecie Okręgowym PPS-Lewicy i członkinią egzekutywy ŁKO. Pracowała w łódzkim oddziale Stowarzyszeniu Wolnomyślicieli Polskich.
Od 1928 była zaangażowana w działalność Pierwszego Teatru Robotniczego „Studio”. Kilkakrotnie występowała w różnych sztukach. Była członkinią Zarządu Komitetu Centralnego PPS-Lewicy. Była wielokrotnie aresztowana i trzykrotnie więziona za działalność komunistyczną. W latach 1931–1935 była instruktorką Komitetu Warszawskiego KPP. Organizowała struktury organizacji harcerstwa żydowskiego Ha-Szomer Ha-Cair w Łodzi, której była instruktorką.
1 kwietnia 1940 trafiła do łódzkiego getta, gdzie była współzałożycielką Organizacji Antyfaszystowskiej – Lewicy Związkowej i kierowała pracą kulturalno-oświatową, prowadziła szkolenie ideologiczne i wygłaszała okolicznościowe referaty. Pracowała w szpitalu w getcie jako sanitariuszka. W czasie tak zwanej wielkiej szpery zdecydowała, że nie opuści swoich podopiecznych i dobrowolnie pojechała na śmierć razem z pacjentami. Wszyscy zostali zamordowani w obozie zagłady w Chełmnie nad Nerem we wrześniu 1942 roku.
Pośmiertnie odznaczona Orderem Sztandaru Pracy I klasy.
Upamiętnienie.
Jej imieniem nazwano ulicę na Bałutach w Łodzi. W 2017, w związku z dekomunizacją, wojewoda łódzki Zbigniew Rau zmienił nazwę ulicy na Eliasza Chaima Majzela.

</doc>
<doc id="1709736" url="https://pl.wikipedia.org/wiki?curid=1709736" title="Franciszka Ostrowska">
Franciszka Ostrowska

Franciszka Ostrowska z domu Durbajło (ur. 19 lipca 1933 w Winniczkach, zm. 15 listopada 2018) – polska polityk, posłanka na Sejm PRL IX kadencji.
Życiorys.
Pochodziła z okolic Wilna. Uzyskała wykształcenie podstawowe, w 1949 podjęła pracę w ogrodnictwie. Od 1950 pracowała w Gorzowskich Zakładach Przemysłu Bioweterynaryjnego „Biowet” w Gorzowie. W 1960 wstąpiła do Polskiej Zjednoczonej Partii Robotniczej. Przewodnicząca Ligi Kobiet Polskich. W latach 1985–1989 pełniła mandat posłanki na Sejm PRL IX kadencji w okręgu Gorzów Wielkopolski, zasiadając w Komisji Spraw Samorządowych.
Otrzymała Złoty Krzyż Zasługi. Wraz z mężem Władysławem (1928–2014) pochowana na Cmentarzu Komunalnym w Gorzowie Wielkopolskim.

</doc>
<doc id="1709737" url="https://pl.wikipedia.org/wiki?curid=1709737" title="Oblubienica z Messyny">
Oblubienica z Messyny

Oblubienica z Messyny – dramat wierszem Friedricha Schillera, napisany w 1803 roku.
Pisząc dramat, Schiller sam wymyślił fabułę, wprowadzając chór podobny do tego z dramatów antycznych. Sztuka nie okazała się takim sukcesem, jak inne dzieła Schillera z tamtego okresu ("Maria Stuart", "Dziewica Orleańska"). Nie spotkała się z uznaniem krytyki i Goethego.

</doc>
<doc id="1709740" url="https://pl.wikipedia.org/wiki?curid=1709740" title="Ludwig Grund">
Ludwig Grund

Ludwig Grund (ur. 1892, zm. ?) – zbrodniarz nazistowski, członek załogi niemieckiego obozu koncentracyjnego Dachau i SS-Oberscharführer.
Przed swoją służbą obozową pracował jako kelner i robotnik budowlany. W 1939 wstąpił do NSDAP. Od 1940 do kwietnia 1945 pełnił służbę w kompleksie obozowym Dachau, początkowo w obozie głównym do sierpnia 1943 (jako strażnik), a następnie w podobozach "Friedrichshafen", "Raderach" i "Überlingen" jako strażnik odpowiedzialny za psy strażnicze, kierownik komanda więźniarskiego i "Rapportführer".
W procesie członków załogi Dachau (US vs. Ludwig Grund i inni), który odbył się w dniach 24 października – 6 listopada 1947 przed amerykańskim Trybunałem Wojskowym w Dachau, skazany został na 10 lat pozbawienia wolności. Został uznany za winnego wielokrotnego maltretowania więźniów, których bił pałką, batem, kopał, szczuł psem i wykonywał na nich okrutne kary. Wiele z jego ofiar zostało okaleczonych i znalazło się w obozowym szpitalu. Wyrok zatwierdzono 12 lutego 1948.

</doc>
<doc id="1709741" url="https://pl.wikipedia.org/wiki?curid=1709741" title="Stanisława Paca">
Stanisława Paca

Stanisława Maria Paca (ur. 31 stycznia 1942 w Górkach) – polska polityk, posłanka na Sejm PRL VIII oraz IX kadencji.
Życiorys.
Od 1962 zatrudniona była w Myszkowskich Zakładach Papierniczych, m.in. jako starszy mistrz produkcji. Ukończyła w 1965 technikum chemiczne w Łodzi. Była radną Miejskiej Rady Narodowej w Myszkowie. W 1980 uzyskała mandat posłanki na Sejm PRL VIII kadencji w okręgu Częstochowa z nominacji Polskiej Zjednoczonej Partii Robotniczej (do której wstąpiła w 1962). Zasiadała w Komisji Leśnictwa i Przemysłu Drzewnego, Komisji Pracy i Spraw Socjalnych, Komisji Polityki Społecznej, Zdrowia i Kultury Fizycznej, Komisji Rolnictwa, Gospodarki Żywnościowej i Leśnictwa oraz w Komisji Nadzwyczajnej do rozpatrzenia projektu ustawy „Ordynacja Wyborcza do Sejmu PRL”. W 1985 uzyskała reelekcję z tego samego okręgu. Zasiadała w Komisji Polityki Społecznej, Zdrowia i Kultury Fizycznej, Komisji Nadzwyczajnej do rozpatrzenia projektu ustawy o zmianach w organizacji naczelnych i centralnych organów administracji państwowej oraz w Komisji Przemysłu. Działaczka Patriotycznego Ruchu Odrodzenia Narodowego i Ligi Kobiet Polskich. Otrzymała Złoty i Brązowy Krzyż Zasługi.
Jej córka Monika została działaczką Partii Zieloni.

</doc>
<doc id="1709742" url="https://pl.wikipedia.org/wiki?curid=1709742" title="FAPSI">
FAPSI

FAPSI (ros.: Федеральное Агентство Правительственной Связи и Информации, Federalna Agencja ds. Komunikacji i Informacji Rządowej) – rosyjska agencja państwowa zajmująca się wywiadem elektronicznym i ochroną państwowej komunikacji. Utworzona pod koniec 1991, a formalnie zniesiona dekretem prezydenckim w marcu 2003. Obecnie jej funkcje pełni tzw. Specswjaz.

</doc>
<doc id="1709747" url="https://pl.wikipedia.org/wiki?curid=1709747" title="Cmentarz żydowski w Pakości">
Cmentarz żydowski w Pakości

Cmentarz żydowski w Pakości – kirkut założony w XIX wieku. Położony był przy ulicy Mogileńskiej, miał powierzchnię 0,1106 ha, obecnie jest to teren prywatnych posesji (zabudowany przez dwa domy jednorodzinne). Wpisany do ewidencji zabytków wojewódzkiego konserwatora zabytków. Cmentarz nierestytucyjny.

</doc>
<doc id="1709748" url="https://pl.wikipedia.org/wiki?curid=1709748" title="Nowomęczennicy chińscy">
Nowomęczennicy chińscy

Nowomęczennicy chińscy – określenie 222 prawosławnych zabitych w czasie powstania bokserów w Pekinie. Zostali oni kanonizowani przez Rosyjską Cerkiew Prawosławną, ich wspomnienie przypada 24 czerwca (według kalendarza juliańskiego).
Szerzenie prawosławia na terenie Chin było zapoczątkowane przez rosyjską misję prawosławną zainicjowaną przez Piotra Wielkiego. 
W ostatnich latach XIX wieku na czele misji stał archimandryta Innocenty (Figurowski), który po wybuchu powstania bokserów opuścił razem z pozostałymi misjonarzami dotychczasową siedzibę misji i schronił się w budynku ambasady rosyjskiej w Pekinie. 11 czerwca 1900 budynek zajmowany do tej pory przez Rosjan został spalony, a całe jego wyposażenie zniszczone. Wcześniej, w maju, niszczone były cerkwie i szkoły wzniesione przez misję na prowincji. 
W nocy z 23 na 24 czerwca 1900 powstańcy zamordowali również 222 wyznawców prawosławia narodowości chińskiej (lub Chińczyków pochodzenia rosyjskiego), którzy przyjęli tę religię pod wpływem działalności misji. Wśród zabitych był proboszcz parafii prawosławnej Mitrofan, Chińczyk, który otrzymał święcenia kapłańskie w Japonii z rąk św. Mikołaja Japońskiego. Ciała zabitych zostały wrzucone do wspólnego grobu, na miejscu którego stanęła następnie cerkiew Wszystkich Świętych Męczenników. Została ona zniszczona po 1957. Noc, w czasie której doszło do morderstwa, określana jest „Pekińską nocą św. Bartłomieja”.

</doc>
<doc id="1709753" url="https://pl.wikipedia.org/wiki?curid=1709753" title="Tijana Dapčević">
Tijana Dapčević

Tijana Dapčević (mac. Тијана Дапчевиќ, serb. Тијана Дапчевић), z domu Todewska (mac. Тодевска; ur. 3 lutego 1976 w Skopju) – serbska wokalistka muzyki pop, reprezentantka Macedonii podczas 59. Konkursu Piosenki Eurowizji (2014).
Życiorys.
Kariera muzyczna.
W wieku pięciu lat rozpoczęła naukę w szkole muzycznej, a dwa lata później zaczęła naukę gry na wiolonczeli. W 1999 skończyła studia na akademii muzycznej na wydziale wiolonczeli.
W 2000 wyjechała do Belgradu, gdzie nagrała i wydała nakładem wytwórni City Records swój debiutancki album studyjny, zatytułowany "Kao da..". W 2002 wygrała czarnogórski festiwal muzyczny "Sunčane Skale", wykonując utwór „Negativ” autorstwa Darko Dimitrowa. Singiel promował jej drugą płytę, również zatytułowaną "Negativ".
W 2004 wystąpiła po raz pierwszy podczas festiwalu muzycznego w Budwie (obecnie Pjesma Mediterana) oraz wydała album pt. "Zemlja mojih snova". W 2005 z piosenką „Sve je isto, samo njega nema” zajęła pierwsze miejsce na 12. festiwalu muzycznym w Budwie. W utworze śpiewała o byłym prezydencie Jugosławii, Josipie Brozie Ticie. W Polsce utwór znany jest głównie za sprawą Nataszy Urbańskiej, która w 2009 została zdyskwalifikowana z udziału w 46. Krajowym Festiwalu Piosenki Polskiej w Opolu, do którego zgłosiła utwór „Mała”, który został oceniony jako plagiat serbskiej kompozycji.
W 2006 z piosenką „Julijana” wygrała serbski "Radio Festival-Feras". W tym samym roku wystąpiła w Beovizii z utworem "Greh", zajmując czwarte miejsce z 61 punktami i przechodząc do finału Evropesmy (serbsko-czarnogórskich eliminacji do Konkursu Piosenki Eurowizji), w którym zajęła 10. miejsce z 20 punktami. W 2007 wydała czwarty album studyjny pt. "Žuta minuta", a w 2010 – płytę pt. "Muzika". W 2014 z piosenką „To the Sky” (pierwotnie: „Pobeda”) reprezentowała Macedonię podczas 59. Konkursu Piosenki Eurowizji w Kopenhadze. Nie zakwalifikowała się do finału konkursu, plasując się na 13. miejscu w półfinale.
Życie prywatne.
Jest starszą siostrą piosenkarki Tamary Todewskiej. Zamężna z serbskim przedsiębiorcą Milanem Dapčeviciem, z którym ma syna Vukę.

</doc>
<doc id="1709758" url="https://pl.wikipedia.org/wiki?curid=1709758" title="Pedagogika oświeceniowa">
Pedagogika oświeceniowa

Pedagogika Oświeceniowa
„Opis pedagogicznej myśli oświeceniowej sprawia szczególne problemy. Niemieckie piśmiennictwo historyczne oraz leksykografia XIX wieku stroni od pojęcia „Oświecenie” i mówi raczej o jednostronnym, paradoksalnym „Realizmie”, który stawiał naturę i naturalność w centralnym punkcie, ale odbiegał przy tym od rzeczywistości. W pedagogicznych encyklopediach „Oświecenie” jest tylko marginalnym hasłem lub nie pojawia się wcale. Zmienia się to dopiero wtedy, gdy teorie polityczne, zwłaszcza socjalistyczne ogłaszają Oświecenie jako swoją prekursorską epokę. Friedrich Paulsen pod koniec XIX wieku osadził „Oświecenie” i „Pedagogikę oświeceniową” w takiej oto relacji: sposób myślenia w Oświeceniu charakteryzuje się „racjonalizowaniem rzeczywistości” albo zasadą rozsądku. Owa zasada nasuwała naturalną równość wszystkich jednostek. Środkiem urzeczywistniania rozsądku miało być udoskonalone nauczanie .”
Powyższy cytat pochodzi z artykułu Jürgena Oelkersa – „Aufklärung”, czyli „Oświecenie”. Jest on doskonałym źródłem informacji o przemianach, jakie dokonały się w myśli pedagogicznej XVII i XVIII wieku. Polegały one głównie na reorganizacji oświaty i powstaniu nowych koncepcji wychowawczych.
Do trzech istotnych pedagogicznych innowacji Oświecenia można zaliczyć:
W pierwszym przypadku zmienił się ciągły problem badań z otwartym horyzontem naukowym, w drugim rozwiązała się granica dostępu do wiedzy, a w trzecim wyemancypowało się wychowanie spod wytycznych chrześcijańskiej teorii duszy. Było ono rozumiane przez pryzmat dyskursów o cnocie, w których panowały głównie nastroje religijne. Oddziaływanie to stanowiło próbę umoralniania świata przede wszystkim przez cnotliwość jednostek. Ta forma pedagogiki różni się jednak od innych istotnych oświeceniowych przemian – nowych teorii nauczania, innego postępowania w celu tworzenia wiedzy i nowego programu kształcenia.
We względzie pedagogicznym wychowanie nie stanowiło walki o oświecenie ani uniwersalnego działania na rzecz autonomii jednostki. Tym, co stopniowo ulegało zmianom, nie była przede wszystkim refleksja nad wychowaniem, ale metody i horyzonty nauczania i wiedzy. Dodatkowo, cała masa powstałej literatury wychowawczej XVIII wieku nie odpowiadała zrodzonym oczekiwaniom wobec Oświecenia. Czasy, które nastały po Kancie, nie przyniosły zbyt wielu innowacji w zakresie myśli nad oddziaływaniem wychowawczym.
Wychowanie w dyskursie o cnocie.
Od czasów Reformacji wychowanie zindywidualizowało się i zostało natchnione oczekiwaniem doskonałości. Kalwinizm głosił, iż jednostka może uzyskać łaskę zbawienia tylko przez swoją wiarę i wysiłek. Jeśli ten koncept miałby być stosowany poza protestantyzmem, dogmat odziedziczonego grzechu oraz łaski musiałby zostać złagodzony i zneutralizowany przez wychowanie. Proces ten musiał stać się czymś innym niż kościelne nauki i zaszczepianie wiary. To rozgraniczenie mogło jedynie nastąpić dzięki wykrystalizowaniu się i utrwaleniu jednego kierunku myślenia. To właśnie udaje się XVII-wiecznej literaturze nakierowanej na cnotliwość.
W XVI i XVII wieku istniały tylko dwie możliwości odróżnienia czegoś „dużego”od czegoś „małego”. Pierwsza z nich – podział na mikro i makrokosmos nie pozwalała jednak objąć różnic między dorosłymi i dziećmi. Druga zaś, umożliwiająca określenie wieku życia między narodzinami a śmiercią, uwzględniała owszem tę różnicę, ale w sposób bardzo schematyczny, gdzie jedynym wariantem były płci. W XVIII wieku rozwinęła się antropologia człowieka, w odróżnieniu od mikrokosmosu, wywodząca się z koncepcji rozwoju. Odtąd wychowanie mogło się bardziej skoncentrować na dzieciństwie, które zaczęto pojmować jako początek życia. Jednocześnie zaczęto zadawać sobie pytanie o rozgraniczenie wieku.
Przez naturę dziecka rozumiano miękkość i plastyczność mózgu, ciekawość, naśladownictwo wzorów, lekkość uczenia się i wiele innych. Ten, kto chciał wychowywać, musiał znać dziecko od początku. Kto chciał przybliżyć wychowankom pierwsze zasady wiary, musiał wdać się w ich możliwości rozumienia i rozsądek. Wychowanie „natury” zostało następnie nasycone oczekiwaniem perfekcji poza obrębem wiary chrześcijańskiej. W centrum zainteresowania postawiono wtedy talenty i potencjał jednostki. Pod koniec XVII wieku wzrosło zainteresowanie tzw. „cudownymi dziećmi”. Wierzono, iż nie okazują one humorów, lecz możliwości natury, które należy respektować, ponieważ talent zdradza geniusz bez udziału wychowania.
Jedyna dostępna literatura wychowawcza na początku XVIII wieku nie wprowadzała rozróżnienia między dawaniem porad, moralnymi traktatami, chrześcijańskimi pouczeniami, czy ambitną refleksją. Jej przekaz był skierowany do odbiorców, którzy nie postrzegali cnót i moralności tylko i wyłącznie w sposób dogmatyczny, ale zarazem nie mógł on wyrażać chęci zerwania więzi wychowania z religią chrześcijańską. Rozróżnienie dzieci od synostwa chrześcijańskiego pomogło rozwinąć myśl wychowawczą odchodzącą od idei prowadzenia życia w strachu przed Bogiem. Przygotowane dla dorosłych brewiarze i pisma nawracające zostały zastąpione odpowiednią literaturą.
Typowe stało się żądanie, by oddziaływanie oddzielić od surowej dogmatyki wiary i skoncentrować na naturze dziecka, od której oczekiwano rozwoju moralnego. Wreszcie powstał zarys empiryczno–materialistycznej pedagogiki. Pogląd mówiący, że wychowanie i tylko ono może zmienić społeczeństwo, w które wbudowuje ono cnotliwego obywatela i troszczy się o oświatę jednostek, nie należy jednak do tej epoki.
Zwyczajnemu oddziaływaniu zarzucano, iż pobudza ono do narcyzmu. W odpowiedzi na to oskarżenie rozwinął się dyskurs, który oddzielił stopniowo ten proces od tendencji do chrześcijańskiej uniżoności. Jean Jacques Rousseau, pisząc dzieło „Emil ” skoncentrował się na temacie prawidłowej miłości do dziecka. Wyszedł z założenia, iż człowiek rodzi się dobry z natury, a za jego zepsucie winę ponosi kultura. Stawiał wymaganie rozwoju człowieczeństwa, który traktował jako wspólny zawód wszystkich obywateli. Według niego wychowanie było wychowaniem do życia, które przejawia się najpełniej w uczuciu istnienia.
W dalszej kolejności pojawiło się pytanie, jak pomimo albo wobec narcyzmu oddziaływanie wychowawcze może doprowadzić do umoralnienia człowieka, gdy utarte porównanie, że początek wszystkiego zła wyrasta z pychy, a początek wszystkiego dobra z uniżoności, coraz mniej przekonywało. Procesowi temu postawiono najwyższy cel, rozumiany jako pedagogiczna racjonalizacja: idealny człowiek musi być ciągle prowadzony przez rozsądek, nie może się dać ponieść swoim nastrojom i nosi w sobie tak silne oświecenie (Erleuchtung), które pozwoliłoby mu zawsze widzieć to, co dobre, a unikać tego, co złe. Idealne jest to postępowanie, które łączy pożyteczne z moralnym, które umożliwia uniknięcie zagrażających pokus poprzez samocenzurę i mistrzowsko opanowuje namiętności. Wynik stanowi człowiek pedagogiczny. Ponadto termin „racjonalny” wiązał się z ogólną relacją między rozsądkiem, jasnością i praktyką. Świat racjonalny jest przejrzysty, sterowny i wolny od demonów, gdzie należy podkreślić niemożliwość odwrócenia tej tendencji.
Pierwszej połowie wieku XVII przewodziły oczekiwania ideału, które odwoływały się do natury człowieka. Cechujące ją odchylenia od normy miały zostać przezwyciężone przez wykształcenie. Rozwój cnoty społecznej możliwy był tylko dzięki prawdziwej religii. Według manifestu Chrześcijaństwa podstawowe zasady należało wpoić w ludzką świadomość. Oznaczało to, iż natura nie rozwija się sama.
Argument, w jaki sposób można złączyć pedagogicznie ideał i pragnienie rozwoju brzmiał, iż idealne będzie tylko takie wychowanie, w którym idealny jest wychowawca. Tylko perfekcyjny człowiek może poważnie oddziaływać i rozpoznaje – bez przykrych następstw – kruchość jednego bądź niestabilność drugiego człowieka. Jego cnota i charakter służą temu, by podnieść godność innych.
Moralność nie mogła zostać pozostawiona naturze, ponieważ sama nie wzrasta, lecz musi zostać zdobyta. Natura jest stąd czymś więcej niż antropologią rozwoju. Natura sama musi się stać kategorią moralną. W tym sensie należy ją odróżniać od wychowania naturalnego.
To z kolei powinno opisywać prawdziwe, a mianowicie proste życie na terenach wiejskich. Wiążąca się z tym pedagogiczna koncepcja idealizuje pracę, a zatem wychowanie poprzez pracę dewaluuje wykształcenie i stawia w centrum zamysł moralny. Oddziaływanie na dzieci miało być najświętszym ze wszystkich obowiązków, co oznacza, że należało im wskazać drogę, która prowadzi do prawdziwej cnoty. W ten sposób pedagogowie chcieli przejąć wszystko to, co nie mogło się dokonać w samodzielny sposób lub nie mogło być pozostawione wierze.
Dodatkowo uwagę na poziomie europejskim zyskały próby wychowania misjonarskiego przez Wspólnotę Braci Morawskich powstałą około roku 1722, które bardzo gwałtownie wpłynęły na ukształtowanie się wspólnot pedagogicznych w krajach zamorskich. Ten pierwszy międzynarodowy ruch reformacyjny poza obrębem dużych wyznań zadbał o to, by zainteresowanie pytaniem o wychowanie utrzymywało się także wtedy, gdy niemożliwe stawało się rozróżnienie misji od tego procesu.
Dzięki tym i podobnym doświadczeniom powstały generalne hipotezy powodzenia i niepowodzenia wychowania, które wzmogły oczekiwania oraz podniosły pewne ryzyko. Należało uczynić wszystko, by zapobiec naśladowaniu przez dzieci złych pomysłów i rozwijaniu nieregulowanych namiętności. Dlatego wychowawca powinien był stale „mieć je na oku”, jeśli chciał pozytywnie wpływać na kształtowanie ich przyzwyczajeń. Idąc zgodnie z myślą Rousseau, należało przy tym wyeliminować negatywne oddziaływanie otoczenia poprzez zapewnienie życia z dala od powszechnej szkoły na rzecz spokojnego życia na wsi.
Oświeceniowa literatura wychowawcza przedstawiała moralną aspirację, kontynuując przy tym słabszy pod względem religijnym dyskurs o cnotach minionego XVII wieku i rozwijała myśl w kierunku moralności społecznej. Wychowaniu zaczęto stawiać żądanie efektywnego oddziaływania.
Uczenie się i kształtowanie przyzwyczajeń.
Odnowienie sensualizmu przez Johna Locke spowodowało powstanie decydującej szansy dla teorii rozwoju refleksji nad wychowaniem jako pedagogicznej konstrukcji moralności, sugestywnej koncepcji, która daje się odnaleźć w połowie XVIII wieku w wielu pozycjach, np. w „Experimental – Seelenlehre” Johanna Gotloba Krügersa. W odróżnieniu od antycznego i wczesnonowożytnego sensualizmu, założenie to wykorzystywano w celu uzyskania odpowiedzi na pedagogiczne pytania i rozwijano wraz z naukami humanistycznymi. Spowodowało to odwleczenie krytycznego pytania o nieśmiertelność duszy i z empirycznego stało się problemem czysto teologicznym.
W 1689 roku Locke przedstawił w dziele: „Esay Concerning Human Understanding” złożoną teorię ludzkiego poznania, którą w XVIII wieku przyjęto w obrębie całej Europy. Dla samego autora, jak i dla przyjęcia się jego poglądów istotne było anty – platonistyczne ujęcie ludzkiego umysłu jako „czystej tablicy” (tabula rasa). Umysł i dusza mogły zostać potraktowane jako dwie zależne od nauki wielkości, które kształtują się wraz z doświadczeniem. Według autora, należało uznać konieczność odczuwania i możliwość tworzenia refleksji. Nabywanie doświadczenia rozumiał on jako kształtowanie się nawyków. Proces wychowania stał się tu równoznaczny z tworzeniem wewnętrznych i zewnętrznych przyzwyczajeń, bez przymusu opierania się na chrześcijańskiej relacji ducha i objawienia. Za pomocą tych środków wychowanie mogło się stać techniczną koncepcją planowego i konkretnego oddziaływania (Einwirkung) na dziecko. Charakter techniczny posiadała oczywiście tylko zakładana operatywność postępowania, rozumiana jako tworzenie odpowiednich nawyków za pomocą wychowania, a nie fakt postawienia celu, który pozostał w dyskursie na temat cnót. Nadal kierowano się chęcią umoralniania, w sensie tworzenia idealnego człowieka, o którym jednak nie myślało się dłużej, jako o rzadko występującym zjawisku.
Psychologia sensualistyczna starała się ubiegać o przypisanie cnocie miana wewnętrznego nawyku. Obszar odwołania tej teorii rozszerzał się w miarę, jak moralność zaczynano rozumieć jako problem społeczny i polityczny. Podniosła się wtedy wartość wychowania, związana oczekiwaniami wobec efektów oddziaływania.
Wiedza empiryczna i nauka eksperymentalna.
W roku 1660 w Londynie powstało pierwsze Stowarzyszenie Nauk Przyrodniczych (Royal Society for the Improvement of Natural Knowledge). Za program odpowiadał Thomas Sprat. W swoim dziele „History of Royal Society” jako pierwszy posłużył się pojęciem „nauki eksperymentalnej”, które wykrystalizowało się wraz z rozwojem nauk doświadczalnych. Ta nowa metoda zdobywania wiedzy występowała przeciwko filozofii starożytnej, której jedynym celem było „zaszczepianie błędnych przekonań i mącenie w głowach uczących się sztucznymi dyskusjami.”Tym, co teraz liczyło się dla nauki, było działanie oparte na próbach, a nie przyjęte z góry, niesprawdzone argumenty. Wszystko, co ogólne musiało najpierw zostać sprawdzone indukcyjnie, tak dalece, jak sięga eksperymentalne doświadczenie. Centralna strategia nauczania Średniowiecza zostaje podważona: prawda nie zawiera się już w przykładzie, a ten nie ma już dydaktycznej przewagi. Przykładowo tylko jedna prawda mogłaby zostać przyjęta, która, tak jak chrześcijańskie stworzenie, jest już zagwarantowana. Wymaga ona jednak przedeksperymentalnego postępowania, takiego jak doświadczenie z uświęconymi tekstami. Ta zmiana odróżnia, według Sprata, eksperymentatora od scholastycznego filozofa, który cytuje święte księgi, przez co ogranicza każdą naukę i czyni ją zależną. Tylko badania eksperymentalne opisują przebieg rzeczy prawidłowo, mianowicie zgodnie z ich naturalnym postępem – oto program Francisa Bacona przeniesiony na pedagogikę. Sprat wyraźnie określił nowożytne alternatywy. Zarówno w życiu obywatelskim, jak i w nauce doszedł do wniosku, iż należy odrzucić albo wiedzę antyczną, albo nowoczesną. Wiedzę nowoczesną opisał z kolei Isaac Newton w swoim dziele „Principia Mathematica” w roku 1687, wskazując na zmienioną sytuację nauczania, a mianowicie, że wszystkie ważne zdania muszą zostać sprawdzone eksperymentalnie i indukcyjnie uogólnione. Hipotezy scholastycznych dyskursów albo metafizyki zostały wyłączone.
Nic nie ograniczało geniuszu tak bardzo jak formalność i „wąskość” scholastycznej dydaktyki. Według Bacona zaawansowane nauczanie mogło zostać zrealizowane tylko i wyłącznie za pomocą ćwiczeń i eksperymentów. Kurs normalnego wychowania byłby paradoksalny, ponieważ nauczano by ogólnych reguł przed szczególnymi rzeczami, bez brania pod uwagę zróżnicowanego poziomu rozwojowego dzieci. Ich mózg zostałby obciążony abstrakcyjnymi doktrynami i przepisami w wieku, w którym one ich nie rozumieją, podczas gdy oczywiste i sensowne rzeczy zostałyby pominięte, chociaż dzieci byłyby na nie szczególnie wyczulone. Nie tylko nauki Kościoła, ale całe szkolne scholastyczne kształcenie stanowi abstrakcję i powinno zostać sprawdzone przez doświadczenie.
Edukacja eksperymentalna stała się dopiero na początku XX wieku elementem reformacyjnego programu pedagogiki. Nowa teoria nauczania pozostała bezskuteczna wobec dyskursu o cnocie.
W konsekwencji doszło do kłótni w ocenie wartości tego, co nowoczesne. Spór toczył się o zasady nauczania, tworzenie wiedzy oraz o dopuszczalne elementy kształcenia. Na przykład dla Williama Temple, w 1963 roku prymat przyszłości w konstruowaniu wiedzy wydawał się mało wiarygodny, a rok później William Wotton przyjął otwarte i eksperymentalne nauczanie jako warunek nowych zasad, które nie dawały się już wyprowadzić z tradycji dydaktycznej. Na podstawie przemyśleń Wottona można wyróżnić następujące zasady nauczania eksperymentalnego:
Wychowanie z jakąkolwiek gwarancją moralności stało się w tym momencie już niemożliwe. Według Josepha Priestleya (1765) dynamika wiedzy wyparła stary katalog cnót. Antyczne maksymy odnośnie do życia nie pasowały już do ówczesnego świata, ponieważ warunki ich nauczania zmieniły się radykalnie, a przekazywanie doświadczenia przestało się liczyć.
Szkolna dydaktyka praktycznie nie zareagowała na ten spór. Tam, gdzie pod koniec XVII wieku była ona realistyczna, a barokowy program nie kontynuował nauk pansoficznych, całość nauczania wiązała się z zaszczepianiem cnót, z moralnymi celami i nie wolno było jej rozpatrywać eksperymentalnie. Jeśli cnotliwość miałaby wejść w nawyk, jej szkolne nauczanie staje się niezbędne. Szkoła jako organizacja dydaktyczna wychodziła z założenia oddziaływania pedagogicznego – stosowane metody powinny ułatwiać uczenie, natomiast program winien służyć ćwiczeniu cnót, a nie naukom eksperymentalnym. Wymaganie szybkiego opanowania sztuki poezji rozwinięte przez Georga Philippa Harsdoerffera w 1647 roku stanowiło poważniy pomysł dydaktyczny, który miał uczynić nauczanie efektywnym, nie dopuszczając do uzyskania przezeń statusu eksperymentatorskiego.
Wyrażenie „edukacja eksperymentalna” pozostaje epizodem. Stwierdzono, iż wychowanie nie może stanowić eksperymentu na duszy. Jej kształtowanie (Bildung) bierze wzgląd na zrozumienie dzieci, ale ta tzw. „dziecięca filozofia” potrafiła definitywnie odróżnić prawdę od błędu, a jej jedynym problemem było doprowadzenie do momentu rozwinięcia się oczekiwanych właściwości duszy. Również i „Emil” Rousseau nie stanowił prawdziwego eksperymentu myślowego, ponieważ wynik oddziaływania wychowawczego był już z góry narzucony.
Nauczanie powszechne.
O nauczaniu powszechnym dyskutowało się w środkowej fazie europejskiego Oświecenia jako o dydaktycznym i politycznym programie poprawy szkolnictwa. W XVIII wieku można było mówić o takim typie kształcenia wyłącznie w kontekście programu, ponieważ dopiero w połowie kolejnego stulecia rozwój szkolnictwa państwowego doprowadził do założenia skróconych szkół ludowych, otwartych dla wszystkich dzieci. Niezależnie od tego w XVIII wieku powstały obok Kościoła i państwa alternatywne formy kultury powszechnej. Wiązały się one z wiedzą, literaturą i sztuką i przez to pozostawały w związku z ideą szerzenia nowej wiedzy. O powodzeniu zadecydowała reforma rynku książkowego oraz dostępność wiedzy i zmiana przyzwyczajeń czytelników. Produkcja książek XVIII wieku wynikała z założenia wspierania wolnego czytelnictwa, w którym każdy może brać udział zgodnie z własnymi zainteresowaniami naukowymi (Bildungsinteressen) i uwolnić się tym samym od rytualnych przepisów czytania. Zaniechanie cenzurowania lektur miało służyć samokształceniu, a nie leczeniu duszy. Do końca XVIII wieku literatura piękna uwolniła się od teologii. W 1740 roku stanowiła ona w Niemczech zaledwie 6% sprzedawanych dzieł, a w 1800 – już 21,4%. Równocześnie rosło zapotrzebowanie na literaturę użytkową na bazie naukowej. Wcześniejsze kompendia i księgi uczonych zostały zastąpione przez kombinację naukowych, zawodowych i praktycznych wiadomości, gdzie coraz mniej miejsca poświęcano tradycyjnemu dyskursowi o cnotach.
Dyskusje nad nauczaniem ogólnym stały się możliwe dzięki leksykalnej racjonalizacji wiedzy powszechnej. Na kształt ogólnego nauczania wpłynęły szczególnie dwa nurty dyskusyjne: angielska „edukacja liberalna” oraz francuskie „kształcenie powszechne”. Podkreślano w nich prymat wiedzy nowoczesnej nad dyskursem o cnotach, który podlegał ideałom antycznym i nie mógł służyć naturalnemu rozwojowi ani tworzeniu systemu wychowania. Krok od otwartego do powszechnego kształcenia miał jeszcze jedną istotną konsekwencję – obalenie paternalistycznych modeli władzy, za pośrednictwem których wychowanie stanowiło instrument do stosowania ojcowskiej przemocy.
W 1679 roku została zagwarantowana konstytucyjnie wolność osobista obywateli. Bezpośrednio po tym wydarzeniu ukazało się dzieło Roberta Filmera – „Patriarcha”. Oparł się on na genealogicznym argumencie, by bronić nietykalności króla przed nienaturalną wolnością ludu. Królowie są ojcami, a tym samym wychowawcami poddanych ze względu na swoje pochodzenie, które według Filmera w łańcuchu prawowitości sięgało czasów Adama. W tym oto łańcuchu absolutna i niepodzielna władza pierwszego z ojców była dziedziczona przez wszystkich kolejnych. Takim wytłumaczeniem objęto wszystkich ojców, a tym samym dzieci. Nikt nie był wolny od poddania wobec ojca – w przeciwnym razie cała władza zostałaby zagrożona. Inaczej mówiąc, jest ona ugruntowana przez pedagogiczną zależność, generalizowaną mitologicznie. Zareagował na to John Locke, odpierając genealogiczną metafizykę. Twierdził, że należy gruntownie zmienić tę pedagogiczną relację. Paternalistyczna władza nie należy już wyłącznie do ojca, ale do obojga rodziców i wiąże się z rozwojem dziecka. Tylko jedna jej forma może zostać dopuszczona – ta, która spełnia funkcję wychowawczą oraz wspomaga proces kształcenia i przyszłą autonomię dziecka. Trwające przez całe życie panowanie nad dzieckiem zostaje uznane za niedopuszczalne, ponieważ w parze z wolnością idzie rozsądek.
W 1775 roku Denis Diderot ogłosił, iż cel powszechnej szkoły nie polega już na stworzeniu idealnego człowieka, ale na jego kształceniu, służącym jako inicjacja w pożytecznej i niezbędnej wiedzy, bez której rozumienie świata staje się niemożliwe.
W 1763 roku we Francji poddano krytyce jezuickie szkoły w reakcji na nową sytuację, w jakiej znalazło się kształcenie. Według Caradeuc de la Chalotais metody stosowane w tych szkołach były tak samo barbarzyńskie, jak stulecia, z których pochodzą. Powszechne wykształcenie należało gruntownie przeanalizować i zdefiniować inaczej, niż kształcenie obywateli dla państwa, a więc usunąć przywileje i uczynić dostępnym dla każdego. Metodyczne zasady nauczania trzeba było oprzeć na tych wypracowanych sto lat wcześniej przez Sprata, czyli na doświadczeniu zmysłowym uczniów, braniu pod uwagę ich stadium rozwojowego oraz unikaniu abstrakcyjnych instrukcji. Nauczanie oparte na słowie powinno zostać zastąpione rodzajem eksperymentalnego sensualizmu.
Procesy modernizacji szkoły objęły następujące przekształcenia w programie nauczania: zniesienie panowania klasycznego kanonu pouczeń religijnych na lekcjach elementarnych na rzecz nastawienia się na nowe nauki, a więc, zamiast katechizmu – historia przyrody, geografia, nauki eksperymentalne i matematyka. Dopiero po tym powinny nastąpić klasyczne studia, które, dotąd zbyt ograniczone, trzeba wesprzeć dodatkowymi obszarami naukowymi. Wynik inicjacji w różne obszary wiedzy tworzy wykształconą siłę osądu, która mogła zrodzić refleksyjną moralność. Czyni się ją zależną od wykształcenia, od przełamania ignorancji, co lekceważono w dyskursie o cnotach.
Według La Chalotais, dopiero Oświecenie dało cnotom rację bytu. Oświecenie należy rozumieć jako przejrzysty i otwarty proces uczenia, który stawia sobie za warunek racjonalizację wiedzy. Przynajmniej szkolnictwo wyższe powinno opierać się na tym założeniu. Ta wypowiedź stawiała pod znakiem zapytania cnotliwość i monopol na cenzurę religii katolickiej.
W 1791 roku Riquetti Mirabeau poruszył temat cnót obywatelskich, rozumianych jako prywatna moralność, którą można wykształcić tylko za pomocą powszechnego szkolnictwa, które dla każdego musi stać otworem. Podstawę stanowi jednak przezwyciężenie ignorancji – efekt niemożliwy bez szerzenia wiedzy.
W Niemczech w 1785 roku Rudolph Zacharias Becker polecał oświecanie chłopów. Czynność tę rozumiał jako prawdę i właściwe łączenie pojęć i odróżniał ją od ulepszania siły wyobraźni i odczuwania. Za środek i cel oświecania uznawał rozsądek. Becker ograniczył go do danego pola działania. Miało to takie znaczenie, iż oddziaływanie – tzw. praktyczne oświecanie można było rozszerzyć na lud wiejski.
Friedrich Eberhard von Rochow swoim katechicznym podręczniku dla nauczycieli pragnących szerzyć oświatę definiował ten proces jako „podawanie lub przedstawianie właściwych pojęć rzeczy użytecznych dla wszystkich, by uczynić je zrozumiałymi”. Założył on także, że nikt nie może zostać z tego procesu wyłączony. W ten sposób w Niemczech wykrystalizowało się powszechne wychowanie. Przy tym brano pod uwagę profesjonalizację nauczycieli w tym zakresie oraz organizacyjne zmiany w szkolnictwie. Pedagogiczne aspiracje dyskursu o cnotliwości nigdy zupełnie nie wygasły, a pozostały raczej retorycznie obecne także wtedy, gdy przedmioty nauczania stały się świeckie i nastąpiła racjonalizacja nauk. Wynikiem jest ugruntowanie pedagogiki jako nauki, a nie pedagogiki oświeceniowej.
Warto wspomnieć, iż w rewolucji naukowej oraz reorganizacji oświaty swoje zasługi mają angielscy i niemieccy myśliciele deistyczni. Za pośrednictwem ich twórczości doszło do stopniowej racjonalizacji wiary, polegającej na wyłączeniu elementów sprzecznych z rozumem. W 1756 roku Hermann Samuel Reimarus opublikował swoją teorię ludzkiego rozsądku („Vernunftlehre”). Dopiero po jego śmierci, dwanaście lat później, rozgorzały teologiczne i literackie dyskusje na temat racjonalizacji. Rozważał on tematy fanatyzmu religijnego oraz wiary w cuda, które jeszcze w XVIII wieku stały na równi z pobożnością. Według niego, wiara w to, co ponadnaturalne powinna zostać zastąpiona rozsądkiem. W ten sposób skupił się on na centralnym problemie epoki Oświecenia.
Pod koniec XVII wieku Charles Blount skrytykował wiarę w cuda w swoim dziele „Miracles no violations of the laws of nature”. Następnie opublikował „A just vindication of learning”, w którym odrzucał cenzurę i wiązał w ten sposób uczenie z wolnością opinii publicznej. Nauka nie ma być zgodna z kościelnymi doktrynami, a do jej środków nie należy lekcja katechistyczna, lecz sprawdzone doświadczenie, a zatem autonomiczne myślenie, za pomocą którego wierzy się w to, co się widzi i słyszy i potrafi się to komunikować. Teorie tego myśliciela mogą stanowić jedne z tych, które doprowadziły do ustanowienia wolnej i publicznej oświaty. Ta wolność miała przeciwdziałać uciśnieniu i ciemnocie.
Z kolei pod koniec XVIII wieku doszło do teologicznej polemiki między Gottholdem Ephraimem Lessingiem a pastorem Johannem Goeze, której tematem stało się pytanie, jak tolerancyjne mogłyby być religie, które swoje nauki uważają za absolutną prawdę i nie mogą ani nie powinny pozwolić się korygować. Pytanie było równoznaczne z problemem, jakie znaczenie ma dla ludzi rozsądek i jak ma on oddziaływać, jeśli zapanuje tolerancja. Rozsądek i tolerancja były dominującymi konceptami w Oświeceniu w aspekcie pedagogicznym i politycznym. Oba, będąc nierozerwalnie związane z żądaniem absolutnej prawdy, nie mogły obyć się bez religii. Musiały przyjąć, iż tylko one są prawdziwe. Lessing próbował rozwiązać ten problem za pomocą praktycznego rozsądku. Wychowanie stawiał na równi z objawieniem. Twierdził, iż daje ono człowiekowi to, do czego on sam mógłby dojść, tyle że za jego pośrednictwem następuje to szybciej i lżej.
Podsumowanie.
XVIII wiek obfitował w starania o zwalczenie ciemnoty oraz zniesienie monopolu na prawdę wiary chrześcijańskiej. W publicznych dyskusjach narastała orientacja na wiedzę naukową. Do przykładów można zaliczyć nie tylko fizykę, ale i anatomię, geografię i wiedzę o życiu. Ograniczenie w sensie dyktatorskiej cenzury, pomimo wszelkich wysiłków władz, stawało się w wieku XVIII i XIX stopniowo niemożliwe. Istniejąca wiedza była bardziej lub mniej dostępna. Oświecenie stało się procesem formowania się krytycznej opinii publicznej, który wiąże się z rozszerzającą się świadomością wymagających odbiorców.
 Refleksja pedagogiczna wiąże się najsilniej z Locke i sensualizmem. Nakreśla ona sterowanie nauczaniem, tworzenie i szerzenie wiedzy, tak samo jak powszechną organizację kształcenia. Koncepcje wychowawcze były początkowo stopniowo rozwijane w odniesieniu do konkretnych grup. Nie postulowały one wyłącznie autonomii jednostek, ale dążyły do umoralnienia obywateli. Tematu równości płci praktycznie nie poruszano.
Oświecenie oznaczało wzrost lub ograniczenie oczekiwań. Oelkers nazywa oba zjawiska odpowiednio: wszechstronną emancypacją oraz błędną racjonalizacją. Oba, jak twierdzi, źle rozumiały lub lekceważyły określone pedagogiczne koncepcje literatury oświeceniowej – przede wszystkim te, które miały do czynienia z nauczaniem i naukami doświadczalnymi, z krytyczną opinią publiczną, a więc z liberalnym kształceniem i społeczeństwem obywatelskim. Ponadto od czasów Rousseau miała miejsce racjonalizacja wychowania, ale tylko taka, która mniej lub bardziej zaszkodziła „naturze” i „duszy” dziecka. Według Oelkersa sposób mówienia o wychowaniu „natury dziecka” nie dopuszczał do siebie oświecenia.

</doc>
<doc id="1709760" url="https://pl.wikipedia.org/wiki?curid=1709760" title="Gianni Vattimo">
Gianni Vattimo

Gianteresio (Gianni) Vattimo (ur. 4 stycznia 1936 w Turynie) – włoski filozof, publicysta i polityk, eurodeputowany VII kadencji.
Życiorys.
Studiował filozofię na Uniwersytecie Turyńskim, którą ukończył w 1959. Kształcił się następnie na Uniwersytecie w Heidelbergu (m.in. pod kierunkiem Hans-Georga Gadamera), po czym powrócił do Włoch. Został wykładowcą na turyńskiej uczelni. W 1969 został profesorem estetyki, a w 1982 profesorem teorii filozofii. W latach 80. był profesorem wizytującym na różnych uniwersytetach w Stanach Zjednoczonych. Publikował w różnych pismach, m.in. w „La Stampa” i „La Repubblica”.
Opublikował szereg pozycji książkowych, tłumaczonych na liczne języki. Stał się jednym z najbardziej znanych włoskich filozofów współczesnych, reprezentujących nurt filozoficznego postmodernizmu. Zajmuje się podstawowymi myśli filozoficznej pojęciami, koniec historii czy śmierć sztuki, a także problemy interpretacji.
Zaangażował się także w działalność polityczną. Współpracował z partią radykalną, należał następnie do Demokratów Lewicy. W latach 1999–2004 sprawował mandat posła do Parlamentu Europejskiego. Wstąpił następnie do Partii Komunistów Włoskich. W 2009 ponownie został wybrany do Europarlamentu, tym razem z listy partii Antonia Di Pietro – Włochy Wartości. W PE zasiadał do 2014.
Publicznie ujawnił, że jest homoseksualistą. Deklaruje również, że jest katolikiem („który przywitał śmierć Boga”), a zarazem ateistą.

</doc>
<doc id="1709767" url="https://pl.wikipedia.org/wiki?curid=1709767" title="Dialekt pomorski">
Dialekt pomorski



</doc>
<doc id="1709771" url="https://pl.wikipedia.org/wiki?curid=1709771" title="Błękitny Nosorożec">
Błękitny Nosorożec

Błękitny Nosorożec – polska grupa z Hajnówki określająca swój styl gry jako post punk.
Historia grupy.
Zespół powstał na początku lat 90. XX w. Pierwszym znaczącym sukcesem był festiwal w Kielcach w 1993 roku, gdzie publiczność przyznała zespołowi nagrodę, którą była sesja nagraniowa w Warszawskim studio „CCS”. Materiał ten zostaje wydany przez Białostocki „Rock'n'roll” w postaci kasety pt. "A jednak". Wydarzenie to nasila działalność koncertową zespołu. Błękitny Nosorożec po raz pierwszy występuje w tv w programie ekologicznym „Śmietnik”, gdzie prezentuje utwór pt. „Przyjaciel”.
Na początku 1995 roku następuje niewielka zmiana w składzie zespołu. Na wiosnę tego samego roku w studio „Salman” zarejestrowano 6 utworów. Latem w jednym z barów hajnowskich zarejestrowano teledysk pt. „Jak chorągiewka”. W lipcu 1997 roku odbyła się sesja nagraniowa grupy w „RSC-Studio” w Rzeszowie. Jej efektem była wydana własnym sumptem kaseta pt. "Jak długo" zawierająca 13 utworów. Po nagraniu, z przyczyn osobistych Nosorożca opuścił basista. Grupa dużo koncertuje, między innymi prezentuje się przed kilkudziesięciotysięczną publicznością Przystanku Woodstock (1998). Latem 1999 roku zostaje zrealizowany teledysk pt. „Jak długo”, a jesienią Błękitny Nosorożec nagrywa materiał na kolejną kasetę, tym razem w studio „Hertz”. Ukazuje się ona w wydawnictwie „OSA” pt. "Piosenki". Następne 2 lata to kolejne koncerty, występ w Orkiestrze Świątecznej Pomocy w Krakowie w 2002 roku. Pod koniec roku, zespół rejestruje w zaprzyjaźnionym studio 3 nowe utwory które wydaje na promocyjnym krążku jako zapowiedź nowej płyty. Zespół nagrywa teledysk do jednego z tych utworów („Dziennik”) emitowany w kilku stacjach tv muzycznych. Grupa nadal koncertuje. W 2011 roku w plebiscycie Kuriera Porannego „Hajnowianin roku 2010” hajnowski zespół otrzymał nagrodę specjalną za całokształt dotychczasowej działalności.
Dyskografia.
Dlaczego ptaki latają (kaseta)
Data premiery: 1992
A jednak (kaseta)
Jak długo (kaseta)
Piosenki (kaseta)
Błękitny Nosorożec – [Muzyka przeciwko rasizmowi] (CD)
Barykady (CD)
Data premiery: 2010-11-08
INNY (CD)
Data premiery: 2016-06-01
BONUS

</doc>
<doc id="1709772" url="https://pl.wikipedia.org/wiki?curid=1709772" title="Ludwiczek Anderson">
Ludwiczek Anderson



</doc>
<doc id="1709783" url="https://pl.wikipedia.org/wiki?curid=1709783" title="Mark Frank">
Mark Frank

Mark Frank (ur. 21 czerwca 1977 w Neustrelitz) – niemiecki lekkoatleta specjalizujący się w rzucie oszczepem.
W 1999 roku zdobył brązowy medal młodzieżowych mistrzostw Europy. Uczestnik mistrzostw świata w Helsinkach (2005) - z wynikiem 77,56 zajął ósme miejsce w finale. Cztery lata później podczas mistrzostw świata, w Berlinie, ponownie uplasował się na ósmej lokacie. Srebrny medalista mistrzostw świata wojskowych z 2009 roku. Reprezentant Niemiec w pucharze Europy. W czerwcu 2009 zwyciężył w superlidze drużynowych mistrzostw Europy. Drugi zawodnik Światowego Finału IAAF (Saloniki 2009). Rekord życiowy: 84,88 (4 września 2005, Berlin).

</doc>
<doc id="1709784" url="https://pl.wikipedia.org/wiki?curid=1709784" title="Peter Stastny">
Peter Stastny



</doc>
<doc id="1709786" url="https://pl.wikipedia.org/wiki?curid=1709786" title="Parafia św. Jakuba w Tuchowie">
Parafia św. Jakuba w Tuchowie

Parafia pw. św. Jakuba w Tuchowie - parafia rzymskokatolicka znajdująca się w diecezji tarnowskiej w dekanacie Tuchów. Jest najstarszą parafią w mieście. Erygowana w 1458. Oprócz miasta obejmuje wsie: Meszna Opacka i Dąbrówka Tuchowska.

</doc>
<doc id="1709787" url="https://pl.wikipedia.org/wiki?curid=1709787" title="Pomocnicza Lotnicza Służba Kobiet">
Pomocnicza Lotnicza Służba Kobiet

Pomocnicza Lotnicza Służba Kobiet (PLSK, "Waafki") ang. "Women’s Air Force Auxiliary Service" – polska pomocnicza formacja wojskowa działająca podczas II wojny światowej.
Historia.
Po zawarciu Układu Sikorski-Majski i amnestii dla obywateli polskich w ZSRR rozpoczęto tworzenie Polskich Sił Zbrojnych w ZSRR. Wtedy to, w obliczu dużego napływu polskich kobiet z inicjatywy gen. Władysława Andersa we wrześniu 1941 r. utworzono Pomocniczą Służbę Kobiet, do której zaciąg rozpoczął się już w sierpniu. Służba kobiet w Polskich Siłach Zbrojnych była możliwa dzięki uchwalonej przed wojną Ustawie z dnia 9 kwietnia 1938 o powszechnym obowiązku obronnym ().
Formacja ta nie była podzielona tak jak Polskie Siły Zbrojne na wojska lądowe, marynarkę i lotnictwo. Dopiero 1942 r. pojawiła się propozycja wyodrębnienia z PSK służby lotniczej i morskiej. 28 listopada 1942 Inspektor Polskich Sił Powietrznych gen. bryg. pil. Stanisław Ujejski zwrócił się do Naczelnego Wodza gen. Władysława Sikorskiego w sprawie potrzeb personalnych w Polskich Siłach Powietrznych. Gen. Ujejski określił te potrzeby na 859 ochotniczek natychmiastowo, a docelowo 1535. Ustalono, że łączny zaciąg go służby pomocniczej lotnictwa obejmie 1485 kobiet. Minister obrony narodowej gen. dyw. Marian Kukiel 14 grudnia 1942 r. wydał rozporządzenie o zaciągu ochotniczek do służby lotniczej, a 19 lutego 1943 r. rozporządzenie o powstaniu Pomocniczej Służby Lotniczej Kobiet (PSLK). 
23 marca 1943 zawarto porozumienie z brytyjskim Ministerstwem Lotnictwa, na mocy którego PLSK stała się częścią brytyjskiej lotniczej służby kobiet Women’s Auxiliary Air Force (stąd potoczne określenie Polek służących w PLSK: "waafki"). Pierwszy zaciąg odbył się wiosną 1943 r. i objął 36 ochotniczek, które później miały być instruktorkami na kolejnych szkoleniach. Pierwszy etap rekrutacji obejmował szkolenie prowadzone przez Polskie Siły Zbrojne, które odbyło się w Falkirk w Szkocji w okresie 1 maja – 10 czerwca 1943 r. Po tym szkoleniu 17 czerwca ochotniczki zostały wcielone do WAAF i 18 czerwca w Wilmslow rozpoczęły brytyjski kurs rekrucki, który trwał 5 tygodni. Podczas następnych zaciągów kurs ten trwał 2 miesiące ze względu na słabą lub żadną znajomość angielskiego przez ochotniczki. Po tym kursie 36 ochotniczek zostało podzielonych na dwie grupy. Pierwsza, składająca się z 12 kobiet została skierowana na kurs oficerski do Windermere trwający od 20 sierpnia do 19 października 1943 r. Po ukończeniu tego kursu ochotniczki uzyskały pierwszy stopnień oficerski podporucznika/"Assistant Section Officer" (Polki nosiły podwójne stopnie wojskowe: polskie i brytyjskie). Pozostałe 24 ochotniczki zostały skierowane na kurs podoficerski również do Windermere, który trwał 3 tygodnie od 20 sierpnia 1943 r. Po ukończeniu kursu zostały im nadane stopnie kaprala/"Leading Aircraftwoman" oraz zostały rozmieszczone w stacjach lotniczych Halton, Hucknall, Newton i Hemswell. 
Ochotniczki zastępowały mężczyzn w niemal wszystkich rodzajach prac (z wyjątkiem walki oraz pilotowania samolotów bojowych). Kobiety oficerowie (razem 52) zajmowały stanowiska w administracji, zaopatrzeniu, wywiadzie, oświacie (razem 8 specjalności). Kobiety podoficerowie i szeregowe służyły jako mechanicy, kierowcy, kucharki, kancelistki, magazynierki, sanitariuszki, telefonistki, w żandarmerii, itp. (razem 45 specjalności). Łącznie odbyło się dziewięć zaciągów, w czasie których kurs rekrucki rozpoczęło 1399 ochotniczek. Komendantką pierwszego kursu była brytyjska oficer WAAF, następnych ppor. Aniela Palędzka, por. Helena Paszkiewicz i por. Anna Semilska. Pierwszą komendantką PLSK została por Helena Paszkiewicz (dosłużyła się stopnia majora/"Squadron Officer", najwyższego stopnia jaki otrzymała Polska w PLSK). Komendantką pozostała aż do rozwiązania PLSK w 1946 r.

</doc>
<doc id="1709788" url="https://pl.wikipedia.org/wiki?curid=1709788" title="Gdy na ten świat">
Gdy na ten świat



</doc>
<doc id="1709789" url="https://pl.wikipedia.org/wiki?curid=1709789" title="Jeanne Labrune">
Jeanne Labrune

Jeanne Labrune (ur. 21 czerwca 1950 w Berry-Bouy we Francji) – francuska scenarzystka i reżyser.

</doc>
<doc id="1709790" url="https://pl.wikipedia.org/wiki?curid=1709790" title="Konrad Gburkowski">
Konrad Gburkowski

Konrad Gburkowski (ur. 21 września 1869 w Pacołtowie koło Nowego Miasta Lubawskiego, zm. 17 kwietnia 1927 w Poznaniu) – polski duchowny katolicki, filomata pomorski.
Urodzony w rodzinie rolniczej, był synem Franciszka i Justyny z Żuralskich. W latach 1882–1891 był uczniem progimnazjum w Nowym Mieście Lubawskim; działał w tym okresie w tajnej organizacji filomackiej Towarzystwo Marcinkowskiego, pełniąc w nim funkcję przewodniczącego. Naukę kontynuował w gimnazjum w Chełmnie i po maturze (1894) wstąpił do Seminarium Duchownego w Pelplinie. Święcenia kapłańskie przyjął 1 kwietnia 1899.
Posługę duszpasterską w charakterze wikariusza pełnił kolejno w Pucku, Łążynie, Drzycimiu, Bzowie, Jeżewie, Koronowie, Pinczynie, Rumianie, Miłobądzu. W kwietniu 1909 mianowany został proboszczem w Walichnowach Wielkich. Uczestniczył tamże w polskim ruchu narodowym, w 1912 wszedł w skład Komitetu Wyborczego, w latach 1918–1920 zasiadał w Powiatowej Radzie Ludowej w Gniewie. Aktywny był w czasie plebiscytu na Powiślu w 1920. W latach 1899–1919 był członkiem Towarzystwa Naukowego w Toruniu.
Zmarł nagle 17 kwietnia 1927 w Poznaniu, gdzie przebywał na kuracji; pochowany został w Walichnowach Wielkich.

</doc>
<doc id="1709791" url="https://pl.wikipedia.org/wiki?curid=1709791" title="Henrich Focke">
Henrich Focke

Henrich Focke (ur. 8 października 1890 w Bremie, zm. 25 lutego 1979 w Bremie) – niemiecki konstruktor samolotów i śmigłowców. Wraz z Georgiem Wulfem i Wernerem Neumannem założyli zakłady lotnicze Focke-Wulf w 1924 roku.
Życiorys.
Urodził się jako syn Johanna i Louisy Focke 8 października 1890 r. w Bremie.
Focke studiował na Uniwersytecie Hanowerskim, gdzie poznał swojego przyszłego wspólnika biznesowego – George Wulfa.
W 1924 r. został współzałożycielem wytwórni samolotów Focke-Wulf. W latach 30 XX w. rozpoczął produkcję wiatrakowców (seria Fw C-30A) będących podstawą do zaprojektowania śmigłowców.
W 1934 r., po przejęciu władzy w Niemczech przez NSDAP, Focke został zmuszony do wycofania się z zarządu spółki. Dostał jednak pozwolenie na kontynuowanie prac konstrukcyjnych.
Stworzył szereg konstrukcji lotniczych: samolot „Ente” („Kaczka”) oraz samoloty A 16, „Move”, „Habicht”, „Bussard o Focke” (do 1933). Jego wiatrakowiec „Fw 61” pobił wszystkie światowe rekordy lotu w 1937 roku. Również nowy śmigłowiec – Fa 223 był udaną konstrukcją. Samolot jego wytwórni Fw 200 Kondor, dokonał lotu bez lądowania na trasie Berlin – Nowy Jork.
W 1937 r. założył firmę Focke-Achgelis.
Po wojnie współpracował z francuską firmą SNCASE, później wyjechał do Brazylii, gdzie kontynuował prace konstrukcyjne. Pracował również jako doradca techniczny Brytyjskiego Ministerstwa Lotnictwa. W następnych latach powrócił do ojczyzny.
Zmarł 25 lutego 1979 r. w rodzinnym mieście.

</doc>
<doc id="1709792" url="https://pl.wikipedia.org/wiki?curid=1709792" title="Lene Rantala">
Lene Rantala

Lene Rantala (ur. 10 sierpnia 1968 roku w Kopenhadze) – duńska piłkarka ręczna, wielokrotna reprezentantka Danii. Dwukrotnie zdobyła złoty medal olimpijski w 1996 r. w Atlancie i w 2000 r. w Sydney. Jest również wielokrotną medalistką mistrzostw Świata i Europy. Mierzy 180 cm i waży 67 kg. Występuje jako bramkarka. Od 1997 r. reprezentuje barwy norweskiego Larvik HK.
Sukcesy.
Mistrzostwa Europy:
 Mistrzostwa Świata:
Igrzyska Olimpijskie:

</doc>
<doc id="1709793" url="https://pl.wikipedia.org/wiki?curid=1709793" title="Vanderbijlpark">
Vanderbijlpark

Vanderbijlpark – miasto, zamieszkane przez 95 840 ludzi (2011), w Republice Południowej Afryki, w prowincji Gauteng.
Miasto jest położone nad brzegiem rzeki Vaal, razem z Vereeniging i Sasolburgiem tworzy wierzchołki trójkąta obejmującego najbardziej uprzemysłowiony region w Republice Południowej Afryki. W mieście znajduje się, m.in. walcownia stali. Wokół miasta leżą, zamieszkane przez czarną ludność, przedmieścia Boipatong, Bophelong, Sebokeng i Sharpeville.
Zostało założone w 1949 roku.

</doc>
<doc id="1709794" url="https://pl.wikipedia.org/wiki?curid=1709794" title="Wiktoria Łącka">
Wiktoria Łącka

Wiktoria Łącka (zm. 23 marca 1709) – przełożona krakowskich bernardynek.
Pasierbica Jana Chryzostoma Paska z Gosławic. Trzykrotna przełożona krakowskiego klasztoru bernardynek. Wyróżniała się osobliwą świątobliwością, zmarła w 1709 r. w czasie zarazy.

</doc>
<doc id="1709797" url="https://pl.wikipedia.org/wiki?curid=1709797" title="Right to Dream">
Right to Dream

Right to Dream jest piosenką promującą film Tennessee. Została skomponowana przez amerykańską piosenkarkę R&amp;B, Mariah Carey oraz Williego Nelson'a. Została wydana pod koniec 2008 roku, tylko w Stanach Zjednoczonych oraz w Kanadzie na iTunes Store.
Informacje.
Carey chcąc opowiedzieć o procesie komponowania piosenki, oznajmiła: "To było inne doświadczenie od projektu albumu. Historia Krystal była mi bardzo bliska, a w szczególności walka charakteru. To pomogło mi jako autorce ukierunkować ból i nadzieje bohaterki."
Podczas przerwy między ujęciami, Mariah uczyła się grać na gitarze. Jej nucenie oraz zapiski pamiętnikowe, doprowadziły do powstania klimatycznej ballady z elementami gitary akustycznej, którą jej bohaterka śpiewa w scenie konkursowej. W wersji studyjnej singla piosenkarce towarzyszy Willie Nelson, który gra na gitarze.
Carey o piosence, wypowiedziała się tak: "Piosenka jest w zasadzie trzy aktową sztuką i kroniką ewolucji Krystal", a także opowiedziała o powstaniu tej ballady w słowach : "Nuciłam różne melodie kiedy byłam na planie". Dodała również "Myślałam o tym, że Willie Nelson byłby kimś fantastycznym do współpracy. Skontaktowałam się z nim i spotkaliśmy się po jednym z jego koncertów."
Wydanie.
Singiel został wysłany 20 października 2008 r. do Adult Contemporary radio. Później pojawił się na kanadyjskim iTunes Store, a 2 grudnia 2008 został wydany w Stanach Zjednoczonych tylko w formacie digital download.
Teledysk.
Premiera klipu odbyła się 8 grudnia 2008 r. Jego reżyserem jest Aaron Woodley.
Teledysk zawiera elementy filmu Tennessee, gdzie Carey wcieliła się w postać Krystal Evans. W teledysku ukazana jest również Mariah w studio nagraniowym, gdzie śpiewa ten utwór.

</doc>
<doc id="1709801" url="https://pl.wikipedia.org/wiki?curid=1709801" title="Parafia Nawiedzenia Najświętszej Maryi Panny i św. Stanisława Biskupa i Męczennika w Tuchowie">
Parafia Nawiedzenia Najświętszej Maryi Panny i św. Stanisława Biskupa i Męczennika w Tuchowie

Parafia pw. Nawiedzenia Najświętszej Maryi Panny i św. Stanisława Biskupa i Męczennika w Tuchowie – parafia rzymskokatolicka znajdująca się w diecezji tarnowskiej w dekanacie Tuchów. Jest to druga parafia w mieście. Erygowana w 1951 przy klasztorze Redemptorystów.
Od 15 czerwca 2011 proboszczem parafii jest o. Bogusław Augustowski CSsR.

</doc>
<doc id="1709802" url="https://pl.wikipedia.org/wiki?curid=1709802" title="Elisabeth Hilmo">
Elisabeth Hilmo

Elisabeth Hilmo (ur. 29 listopada 1976 roku w Trondheim), norweska piłkarka ręczna, wielokrotna reprezentantka Norwegii. Zdobyła brązowy medal olimpijski w 2000 r. w Sydney. Jest również wielokrotną medalistką mistrzostw Świata i Europy. Mierzy 180 cm i waży 75 kg. Występuje jako obrotowa. Obecnie reprezentuje barwy norweskiego Larvik HK. W sezonie 2008/2009 przerwała karierę ze względu na urlop macierzyński.
Sukcesy.
Mistrzostwa Europy:
 Mistrzostwa Świata:
Igrzyska Olimpijskie:

</doc>
<doc id="1709803" url="https://pl.wikipedia.org/wiki?curid=1709803" title="Rusłan Szczerbakow">
Rusłan Szczerbakow

Rusłan Szczerbakow, ros. Руслан Щербаков (ur. 14 września 1969 w Starej Russie) – rosyjski szachista, arcymistrz od 1993 roku.
Kariera szachowa.
Znaczące sukcesy szachowe zaczął odnosić pod koniec lat 80. XX wieku. W 1989 r. podzielił II m. (za Giennadijem Tunikiem, wspólnie z Maksimem Sorokinem) w Soczi (turniej B). W 1990 r. w Kujbyszewie podzielił I m. (wspólnie z Andriejem Charłowem, Władimirem Kramnikiem i Maksimem Sorokinem) w finale indywidualnych mistrzostw RFSRR, a w 1991 r. był drugi (za Wadimem Rubanem) w Anapie. W 1992 r. podzielił I m. w Bledzie (wspólnie z Drazkiem Sermkiem) oraz podzielił II m. w Katowicach (za Michałem Krasenkowem, wspólnie z m.in. Siemionem Dwojrisem i Walerijem Łoginowem).
W drugiej połowie lat 90. odniósł szereg indywidualnych sukcesów, zwyciężając bądź dzieląc I miejsca m.in.:
W 2002 r. podzielił III m. (za Sarunasem Sulskisem i Krishnanem Sasikiranem, wspólnie z m.in. Ehsanem Ghaemem Maghamim i Siergiejem Owsiejewiczem) w Kalkucie, a w 2006 r. podzielił I m. (wspólnie z m.in. Michele Godeną, Jurijem Drozdowskim, Merabem Gagunaszwilim, Dawidem Arutinianem i Igorem Kurnosowem) w turnieju "Aerofłot Open"-B w Moskwie.
Najwyższy ranking w karierze osiągnął 1 lipca 1993 r., z wynikiem 2580 punktów dzielił wówczas 76-83. miejsce na światowej liście FIDE, jednocześnie zajmując 18. miejsce wśród rosyjskich szachistów).

</doc>
<doc id="1709804" url="https://pl.wikipedia.org/wiki?curid=1709804" title="SYN cookies">
SYN cookies

SYN Cookies - mechanizm pozwalający na obronę przed atakami SYN flood. Zaproponowany w obecnym kształcie przez D.J. Bersteina oraz Erica Schenka. Został zaimplementowany m.in. w Linuksie, FreeBSD oraz wielu komercyjnych zaporach sieciowych.
Zasada działania.
Mechanizm SYN cookies polega na odpowiednim doborze ISN (ang. Initial Sequence Numbers - początkowe numery sekwencyjne) wysyłanych przez serwer w pakietach SYN+ACK podczas nawiązywania połączenia TCP/IP. ISN są wyliczane w następujący sposób:
Mechanizm uaktywnia się w momencie przepełnienia tabeli stanów pakietami SYN. Serwer zamiast ignorować kolejne próby nawiązania połączenia TCP (pakiety SYN), odpowiada klientom wysyłając pakiet SYN+ACK z odpowiednio wyliczonym ISN, nie zapisując tego faktu w przepełnionej tabeli stanów. Jeżeli serwer otrzyma pakiet ACK, szuka odpowiadającego mu połączenia w tabeli stanów. Jeżeli połączenie nie zostanie dopasowane, serwer sprawdza wiarygodność pakietu ACK na podstawie zawartego w nim numeru sekwencyjnego, w oparciu o sekretną funkcję i ostatnie wartości licznika t. W przypadku zgodności, w tabeli stanów tworzony jest wpis na podstawie wartości MSS wyliczonych z otrzymanego pakietu ACK. Połączenie TCP może być kontynuowane normalnie.
Wady.
W czasie ataku SYN flood, MSS musi być zakodowane przy pomocy trzech bitów. Serwer może więc proponować jedynie osiem różnych wartości MSS. Ponadto serwer musi odrzucać pakiety SYN zawierające opcje TCP. Uniemożliwia to wykorzystywania rozszerzeń protokołu TCP opisanych w RFC1323. W efekcie szybkość połączenia TCP jest mniejsza niż normalne.
W czasie ataku SYN flood istnieje również możliwość przeprowadzenia kryptoanalizy sekretnej funkcji służącej do wyliczania ISN. Poznanie jej silnie ułatwia przeprowadzenie ataków wykorzystujących predykcję numerów sekwencyjnych TCP.
Zobacz też.
TCP (protokół)

</doc>
<doc id="1709806" url="https://pl.wikipedia.org/wiki?curid=1709806" title="Liulichang">
Liulichang

Liulichang (chin. upr. 琉璃厂, chin. trad. 琉璃廠, pinyin "Liúlíchǎng") – zabytkowa ulica Pekinu położona za bramą Hepingmen, będąca tradycyjnym centrum handlu dziełami sztuki, rękodzielnictwem i antykami. Znajdują się tu liczne antykwariaty, restauracje i herbaciarnie.
Nazwa ulicy pochodzi z czasów dynastii Ming, gdy znajdowały się na niej warsztaty produkujące glazurowaną dachówkę (chin. "liuli"). Za czasów panowania cesarza Qianlonga (1736-1796) ulica przekształciła się w centrum handlowe. Powstały na niej stragany handlujące książkami, obrazami, kaligrafią, papierem, tuszem i wyrobami artystycznymi z różnych regionów Chin.
Po powstaniu Chińskiej Republiki Ludowej w 1949 znajdujące się na ulicy sklepy zostały włączone do państwowych spółdzielni, jednak jej charakter się nie zmienił. Obecnie część sklepów ponownie znajduje się w prywatnych rękach.
Największe ożywienie na Liulichang panuje w okresie chińskiego Nowego Roku. Na 15 dni ulica zamienia się w wielki rynek, rozstawiają się tu przenośne stoiska z zabawkami i noworocznymi ozdobami, a wszystkie sklepy i restauracje otwarte są do późnych godzin nocnych. 

</doc>
<doc id="1709807" url="https://pl.wikipedia.org/wiki?curid=1709807" title="Viljoenskroon">
Viljoenskroon

Viljoenskroon – miasto, zamieszkane przez 2091 ludzi (2011), w Republice Południowej Afryki, w prowincji Wolne Państwo.
Viljoenskroon jest niewielkim miastem, którego mieszkańcy utrzymują się głównie z uprawy kukurydzy i hodowli bydła. Zostało nazwa na cześć dawnego właściciela tutejszej farmy, JJ Viljoena.

</doc>
<doc id="1709808" url="https://pl.wikipedia.org/wiki?curid=1709808" title="Jedi mind tricks">
Jedi mind tricks



</doc>
<doc id="1709810" url="https://pl.wikipedia.org/wiki?curid=1709810" title="Heidi Tjugum">
Heidi Tjugum

Heidi Marie Tjugum (ur. 5 września 1973 roku w Drammen) – norweska piłkarka ręczna, wielokrotna reprezentantka Norwegii. Zdobyła wicemistrzostwo olimpijskie w 1992 roku w Barcelonie oraz brązowy medal olimpijski w 2000 roku w Sydney. Jest również wielokrotną medalistką mistrzostw Świata i Europy. Mierzy 178 cm i waży 68 kg. Występuje jako bramkarka.
Sukcesy.
Mistrzostwa Europy:
 Mistrzostwa Świata:
Igrzyska Olimpijskie:

</doc>
<doc id="1709815" url="https://pl.wikipedia.org/wiki?curid=1709815" title="Powiatowa i Miejska Biblioteka Publiczna w Lwówku Śląskim">
Powiatowa i Miejska Biblioteka Publiczna w Lwówku Śląskim

Lwówecka Biblioteka Publiczna – główna i publiczna biblioteka miasta Lwówek Śląski. Jej siedzibą jest zabytkowy ratusz.
Bezpośredni nadzór nad Biblioteką sprawuje obecnie Burmistrz Gminy i Miasta Lwówek Śląski. Nadzór merytoryczny nad biblioteką sprawuje Dolnośląska Biblioteka Publiczna im. Tadeusza Mikulskiego we Wrocławiu. Biblioteka wchodzi w skład ogólnopolskiej sieci bibliotecznej i prowadzi w szczególności działalność w zakresie upowszechniania kultury. Zapewnia obsługę biblioteczną mieszkańców miasta i gminy Lwówek Śląski. Służy rozwijaniu i zaspokajaniu potrzeb czytelniczych i informacyjnych, upowszechnianiu wiedzy i nauki, rozwojowi kultury, dba o sprawne funkcjonowanie sieci bibliotecznej i systemu informacyjnego na terenie powiatu.

</doc>
<doc id="1709817" url="https://pl.wikipedia.org/wiki?curid=1709817" title="Hark! The Herald Angels Sing">
Hark! The Herald Angels Sing



</doc>
<doc id="1709818" url="https://pl.wikipedia.org/wiki?curid=1709818" title="Gródek Podolski">
Gródek Podolski



</doc>
<doc id="1709819" url="https://pl.wikipedia.org/wiki?curid=1709819" title="Przejście graniczne Słubice-Frankfurt (drogowe)">
Przejście graniczne Słubice-Frankfurt (drogowe)

Przejście graniczne Słubice-Frankfurt – istniejące do 2007 roku polsko-niemieckie drogowe przejście graniczne, położone w województwie lubuskim, w powiecie słubickim, w gminie Słubice, w mieście Słubice.
Opis.
Przejście graniczne Słubice-Frankfurt z miejscem odprawy granicznej po stronie niemieckiej w miejscowości Frankfurt czynne było przez całą dobę. Dopuszczone było przekraczanie granicy dla ruchu osobowego i mały ruch graniczny. Kontrolę graniczną, osób, towarów i środków transportu wykonywała kolejno: Graniczna Placówka Kontrolna Straży Granicznej w Świecku, Placówka Straży Granicznej w Świecku. Obie miejscowości łączył most na rzece Odrze. Do przejścia granicznego po stronie polskiej można było dojechać drogą krajową nr 29, a po stronie niemieckiej niemieckiej Bundesstraße 5.
21 grudnia 2007 roku na mocy układu z Schengen przejście graniczne zostało zlikwidowane.
W okresie istnienia Niemieckiej Republiki Demokratycznej funkcjonowało w tym miejscu polsko-niemieckie drogowe przejście graniczne Słubice. Czynne było codziennie przez całą dobę. Dopuszczone było przekraczanie granicy dla ruchu osobowego.
Tylko dla obywateli:
Kontrolę graniczną, osób, towarów i środków transportu wykonywała Graniczna Placówka Kontrolna Słubice.
W październiku 1945 roku na granicy polsko-niemieckiej, w ramach tworzących się Wojsk Ochrony Pogranicza utworzono Przejściowy Punkt Kontrolny Słubice – drogowy I kategorii nr 6 .

</doc>
<doc id="1709820" url="https://pl.wikipedia.org/wiki?curid=1709820" title="Steffen Skel">
Steffen Skel

Steffen Skel (ur. 14 czerwca 1972 w Bad Salzungen) – były niemiecki saneczkarz startujący w dwójkach w parze ze Steffenem Wöllerem, wielokrotny medalista mistrzostw świata i Europy.
Pierwszy sukces odniósł na mistrzostwach świata juniorów w 1991 zdobywając srebrny medal w dwójkach. W reprezentacji Niemiec startował od 1992 roku. Na igrzyskach olimpijskich wystąpił trzykrotnie zajmując w najlepszym starcie czwartą pozycję. Na mistrzostwach świata wywalczył pięć medali. Najbardziej udane były dla niego mistrzostwa w 2000, na których został mistrzem świata w drużynie dokładając do tego srebro w dwójkach. Rok później zdobył dwa medale srebrne. Na swoim koncie ma również brąz wywalczony w 1997 w dwójkach. Na mistrzostwach Europy wywalczył pięć medali - dwa złote i trzy srebrne. Dwukrotnie zostawał mistrzem kontynentu w drużynie w latach 2002 oraz 2004. Drugie miejsce zajmował w 1998 i 2000 w dwójkach oraz w 2000 w drużynie mieszanej. W Pucharze Świata czterokrotnie zajmował miejsce na podium w klasyfikacji generalnej zdobywając Kryształową Kulę w sezonie 2000/2001.
W 2004 zakończył karierę.

</doc>
<doc id="1709821" url="https://pl.wikipedia.org/wiki?curid=1709821" title="Steffen Wöller">
Steffen Wöller

Steffen Wöller (ur. 10 września 1972 w Erfurcie) – niemiecki saneczkarz startujący w dwójkach w parze ze Steffenem Skelem, wielokrotny medalista mistrzostw świata i Europy.
Pierwszy sukces odniósł na mistrzostwach świata juniorów w 1991 zdobywając srebrny medal w dwójkach. W reprezentacji Niemiec startował od 1991 roku. Na igrzyskach olimpijskich wystąpił trzykrotnie zajmując w najlepszym starcie czwartą pozycję. Na mistrzostwach świata wywalczył pięć medali. Najbardziej udane były dla niego mistrzostwa w 2000, na których został mistrzem świata w drużynie dokładając do tego srebro w dwójkach. Rok później zdobył dwa medale srebrne. Na swoim koncie ma również brąz wywalczony w 1997 w dwójkach. Na mistrzostwach Europy wywalczył pięć medali – dwa złote i trzy srebrne. Dwukrotnie zostawał mistrzem kontynentu w drużynie w latach 2002 oraz 2004. Drugie miejsce zajmował w 1998 i 2000 w dwójkach oraz w 2000 w drużynie mieszanej. W Pucharze Świata czterokrotnie zajmował miejsce na podium w klasyfikacji generalnej zdobywając Kryształową Kulę w sezonie 2000/2001.
W 2004 zakończył karierę.

</doc>
<doc id="1709824" url="https://pl.wikipedia.org/wiki?curid=1709824" title="Trine Haltvik">
Trine Haltvik

Trine Haltvik (ur. 23 marca 1965 roku w Trondheim) − była norweska piłkarka ręczna, wielokrotna reprezentantka Norwegii, obecnie występuje w roli trenerki. Zdobyła wicemistrzostwo Olimpijskie w 1988 r. w Seulu oraz brązowy medal olimpijski w 2000 r. w Sydney. Jest również wielokrotną medalistką mistrzostw Świata i Europy. W 1998 roku uznana za najlepszą szczypiornistkę na świecie.
Sukcesy.
Mistrzostwa Europy:
 Mistrzostwa Świata:
Igrzyska Olimpijskie:

</doc>
<doc id="1709827" url="https://pl.wikipedia.org/wiki?curid=1709827" title="Przejście graniczne Słubice-Frankfurt nad Odrą (drogowe)">
Przejście graniczne Słubice-Frankfurt nad Odrą (drogowe)



</doc>
<doc id="1709828" url="https://pl.wikipedia.org/wiki?curid=1709828" title="Virginia (Południowa Afryka)">
Virginia (Południowa Afryka)

Virginia − miasto zamieszkane przez 21 846 ludzi w Południowej Afryce, w prowincji Wolne Państwo.
Virginia położona jest ok. 140 km na północny wschód od miasta Bloemfontein, na głównej trasie łączącej je z Johannesburgiem. Jest miasteczkiem górniczym, miejscem wydobycia złota, leży bowiem w rejonie największych w Wolnym Państwie złóż tego surowca. Oprócz górnictwa mieszkańcy regionu utrzymują się głównie z uprawy kukurydzy i hodowli zwierząt.

</doc>
<doc id="1709829" url="https://pl.wikipedia.org/wiki?curid=1709829" title="Orzech arekowy">
Orzech arekowy



</doc>
<doc id="1709830" url="https://pl.wikipedia.org/wiki?curid=1709830" title="Beatrix Balogh">
Beatrix Balogh

Beatrix Balogh (ur. 12 grudnia 1974 w Kaposvárze), węgierska piłkarka ręczna, wielokrotna reprezentantka Węgier, skrzydłowa. Zdobyła wicemistrzostwo Olimpijskie 2000 r. w Sydney. Jest również wielokrotną medalistką mistrzostw Świata i Europy. Obecnie jest grającą trenerką w węgierskim Marcali VSZSE.
Sukcesy.
reprezentacyjne.
Mistrzostwa Europy:
 Mistrzostwa Świata:
Igrzyska Olimpijskie:
klubowe.
Puchar EHF:
Liga Mistrzyń:
Mistrzostwa Węgier:
Puchar Węgier:
Mistrzostwa Austrii:
Puchar Austrii:

</doc>
<doc id="1709831" url="https://pl.wikipedia.org/wiki?curid=1709831" title="Przejście graniczne Słubice-Frankfurt nad Odrą (rzeczne)">
Przejście graniczne Słubice-Frankfurt nad Odrą (rzeczne)



</doc>
<doc id="1709832" url="https://pl.wikipedia.org/wiki?curid=1709832" title="Dzierzbiki">
Dzierzbiki

Dzierzbiki (Malaconotidae) – rodzina kolorowo ubarwionych ptaków z rzędu wróblowych (Passeriformes). 
Występowanie.
Rodzina obejmuje gatunki występujące w Afryce, jeden z gatunków – czagra senegalska ("Tchagra senegalus") – zamieszkuje także południową część Półwyspu Arabskiego.
Systematyka.
Takson dawniej klasyfikowany jako podrodzina dzierzbowatych (Laniidae). Do rodziny zalicza się następujące rodzaje:

</doc>
<doc id="1709834" url="https://pl.wikipedia.org/wiki?curid=1709834" title="Alfredo Ramos de Oliveira">
Alfredo Ramos de Oliveira

Alfredo Ramos de Oliveira (ur. 27 października 1924 w Jacareí, zm. 31 lipca 2012) – piłkarz brazylijski, występujący na pozycji środkowego obrońcy.
Kariera klubowa.
Karierę piłkarską Alfredo Ramos zaczął w klubie Santos FC w 1947 roku. W 1950 przeszedł do São Paulo FC. W klubie z São Paulo grał do 1957 roku i rozegrał 315 meczów. Podczas tego okresu dwukrotnie zdobył mistrzostwo Stanu São Paulo - Campeonato Paulista w 1953. Ostatnie dwa lata kariery 1957-1959, grał w Corinthians Paulista.
Kariera reprezentacyjna.
W reprezentacji Brazylii Alfredo Ramos zadebiutował 12 marca 1953 w meczu z reprezentacją Ekwadoru, podczas Copa América 1953,na których Brazylia zajęła drugie miejsce. W 1954 roku był członkiem kadry na Mistrzostwa Świata w Szwajcarii, na których Brazylia odpadła w ćwierćfinale z reprezentacją Węgier. Alfredo Ramos nie zagrał żadnym meczu. W 1955 wygrał z ekipą "canarinhos" Puchar O'Higgins pokonując reprezentację Chile. 10 lutego 1956 wystąpił w meczu z reprezentacją Urugwaju i był to jego ostatni mecz w reprezentacji. Łącznie zagrał w barwach "canarinhos" 10 meczów.
Kariera trenerska.
Po zakończeniu kariery piłkarskiej został trenerem i trenował m.in. w Corinthians Paulista w 1961 i São Paulo FC w 1972.

</doc>
<doc id="1709835" url="https://pl.wikipedia.org/wiki?curid=1709835" title="Przestrzeń Sobolewa">
Przestrzeń Sobolewa

Przestrzeń Sobolewa – przestrzeń Banacha funkcji będących elementami przestrzeni "L"p, których słabe pochodne (ustalonego rzędu) istnieją i również należą do "L"p. Przestrzenie Sobolewa są stosowane w teorii równań różniczkowych cząstkowych i rachunku wariacyjnym.
Konstrukcja.
Niech formula_1 i formula_2 będą ustalonymi liczbami naturalnymi, formula_3 będzie liczbą z przedziału formula_4 oraz formula_5 będzie otwartym podzbiorem formula_6 Przestrzenią Sobolewa formula_7 nazywa się przestrzeń wszystkich tych funkcji formula_8 dla których formula_9 gdzie formula_10 jest wielowskaźnikiem spełniającym warunek
oraz symbol formula_12 oznacza słabą pochodną funkcji formula_13 rzędu formula_14
Przestrzeń formula_7 jest przestrzenią Banacha z normą daną wzorem
dla pewnego formula_17 oraz formula_18 jest wykładnikiem sprzężonym do formula_19 Ponadto,
gdzie kres brany jest po wszystkich formula_21 dla których formula_22 można przedstawić w powyższej postaci.
Istnieje inny sposób charakteryzacji przestrzeni formula_23 dla formula_24 Przestrzeń formula_23 można utożsamiać z uzupełnieniem przestrzeni
wyposażonej w normę
tzn.
gdzie formula_18 jest wykładnikiem sprzężonym do formula_19

</doc>
<doc id="1709838" url="https://pl.wikipedia.org/wiki?curid=1709838" title="Volksrust">
Volksrust

Volksrust – miasto, zamieszkane przez 24 281 ludzi, w Republice Południowej Afryki, w prowincji Mpumalanga.
Volksrust leży przy granicy z prowincją KwaZulu-Natal. Mieszkańcy regionu utrzymuja się głównie z hodowli bydła, produkcji żywności i wełny, uprawy kukurydzy, sorgo i słoneczników.
Miasto zostało założone niedaleko od miejsca, w którym doszło do bitwy pod Majuba Hill. W czasie drugiej wojny burskiej Brytyjczycy zbudowali tu obóz koncentracyjny dla Burów.

</doc>
<doc id="1709839" url="https://pl.wikipedia.org/wiki?curid=1709839" title="Kristina Curry Rogers">
Kristina Curry Rogers

Kristina Curry Rogers (ur. 1974) – amerykańska paleontolog specjalizująca się w badaniu dinozaurów, ich ewolucji i paleobiologii.
Życiorys.
Bada głównie zauropody. W roku 2001 wraz z Catherine Forster opisała rapetozaura, jednego z najpóźniejszych zauropodów. Z kolei w 2005 roku opublikowała wyniki badań dotyczących filogenezy tytanozaurów. Badała również inne madagaskarskie dinozaury, takie jak mażungazaur, u którego wraz z mężem, Raymondem Rogersem, dowiodła występowania zachowań kanibalistycznych. 
Drugą tematyką jej badań jest analiza histologiczna kości współczesnych i wymarłych zwierząt w celu poznania długości życia prehistorycznych organizmów
W 1996 roku uzyskała tytuł Bachelor of Science z biologii w Montana State University, w 1999 tytuł Master of Science nauk anatomicznych, a w 2001 stopień doktora na Stony Brook University. Obecnie pracuje w Science Museum of Minnesota oraz jako profesor geologii w Macalester College.

</doc>
<doc id="1709840" url="https://pl.wikipedia.org/wiki?curid=1709840" title="Kristi Curry Rogers">
Kristi Curry Rogers



</doc>
<doc id="1709843" url="https://pl.wikipedia.org/wiki?curid=1709843" title="Leonardo Domenici">
Leonardo Domenici

Leonardo Domenici (ur. 12 lipca 1955 we Florencji) – włoski polityk, burmistrz Florencji, eurodeputowany.
Życiorys.
W 1980 ukończył studia z zakresu filozofii moralnej na Uniwersytecie we Florencji. Wcześniej, w 1976, przystąpił do Federacji Młodych Komunistów ("Federazione dei giovani comunisti"). Był jednym z liderów krajowych tej organizacji. W 1990 i 1995 uzyskiwał mandat radnego Florencji.
Po rozwiązaniu Włoskiej Partii Komunistycznej działał w PDS i następnie w Demokratach Lewicy. W pierwszej połowie lat 90. był członkiem florenckiej rady miejskiej. Od 1994 do 1999 zasiadał w Izbie Deputowanych XII i XIII kadencji. Z mandatu zrezygnował w związku z wyborem na stanowisko burmistrza Florencji. W 2004 skutecznie ubiegał się o reelekcję.
W 2007 został członkiem komitetu założycielskiego powołanej z połączenia kilku centrolewicowych ugrupowań Partii Demokratycznej. W 2008 publicznie zapowiedział wystąpienie na drogę sądową przeciwko Wikipedii po tym, jak we włoskiej edycji projektu pojawiły się wpisy krytykujące jego działalność.
W 2009 z listy PD uzyskał mandat posła do Parlamentu Europejskiego VII kadencji, w którym przystąpił do grupy Postępowego Sojuszu Socjalistów i Demokratów.

</doc>
<doc id="1709847" url="https://pl.wikipedia.org/wiki?curid=1709847" title="Parafia św. Stanisława Kostki w Limanowej-Sowlinach">
Parafia św. Stanisława Kostki w Limanowej-Sowlinach

Parafia pw. św. Stanisława Kostki w Limanowej-Sowlinach – parafia rzymskokatolicka znajdująca się w diecezji tarnowskiej w dekanacie Limanowa. Parafia obejmuje swym zasięgiem Sowliny; część Limanowej oraz Słopnic i liczy w sumie ok. 3000 wiernych.
Historia.
Parafię w 1946 r. erygował ks. bp Jan Stepa, wydzielając ją z parafii w Limanowej. Początkowe nabożeństwa odprawiano w prowizorycznym baraku, który był kilkakrotnie rozbudowywany. Znajdowały się w nim trzy ołtarze. Ołtarz główny poświęcony patronowi parafii posiadał obraz namalowany przez Czesława Lenczowskiego. Już wtedy myślano o budowie nowego kościoła. Jednak ciężkie czasy komunistycznej Polski niemal cały czas przeszkadzały w budowie nowego kościoła i powstaniu nowej parafii. Szczególną uciążliwość władz komunistycznych odczuł ks. Jan Bukowiec – budowniczy kościoła w Sowlinach. Silna wiara miejscowej ludności i pomoc Boża pokonały wrogość komunistów, którzy robili wszystko, aby kościół w Sowlinach nigdy nie stanął. Zezwolenie na budowę kościoła wojewoda sądecki wydał w 1975 roku, a 6 grudnia 1980 r. parafię ponownie erygował ks. bp Jerzy Ablewicz. Kościół budowano przez 13 lat, w tym czasie poprawiały się warunki, w których odbywały się nabożeństwa, najpierw w dolnym, a w końcu w górnym kościele.

</doc>
<doc id="1709850" url="https://pl.wikipedia.org/wiki?curid=1709850" title="Rachela Róża Pacanowska-Krengel">
Rachela Róża Pacanowska-Krengel



</doc>
<doc id="1709853" url="https://pl.wikipedia.org/wiki?curid=1709853" title="UN Käerjéng 97">
UN Käerjéng 97

UN Käerjeng 97 (oficjalna nazwa: "Uewer/Nidder Käerjéng 97") - zespół piłkarski z Luksemburga, założony w 1997. Kontynuuje tradycje klubów: US Bascharage i Jeunesse Hautcharage.

</doc>
<doc id="1709855" url="https://pl.wikipedia.org/wiki?curid=1709855" title="Chiquitita">
Chiquitita

Chiquitita – piosenka szwedzkiego zespołu ABBA, wydana na singlu promującym album "Voulez-Vous". Utwór stał się przebojem w Hiszpanii. Na stronie B znalazł się utwór „Lovelight”.

</doc>
<doc id="1709857" url="https://pl.wikipedia.org/wiki?curid=1709857" title="Łyżwiarstwo figurowe na Zimowych Igrzyskach Olimpijskich 1964">
Łyżwiarstwo figurowe na Zimowych Igrzyskach Olimpijskich 1964

Łyżwiarstwo figurowe na Zimowych Igrzyskach Olimpijskich 1964 – jedna z dyscyplin rozgrywanych podczas igrzysk w dniach 29 stycznia – 6 lutego 1964 w Innsbrucku, w Austrii. Zawody odbyły się w trzech konkurencjach: solistów, solistek, par sportowych.
Wyniki.
Pary sportowe.
W pierwszej wersji oficjalnych wyników zawodów olimpijskich 1964 w parach sportowych przyznano srebro parze niemieckiej Kilius / Bäumler oraz brąz parze kanadyjskiej Wilkes / Revell, zaś miejsce czwarte zajmowała para amerykańska Joseph / Joseph. W 1966 roku wynik niemieckiej pary Kilius / Bäumler został unieważniony, gdyż ujawniono, że podpisali oni profesjonalny kontrakt z rewią "Holiday on Ice" jeszcze przez Zimowymi Igrzyskami Olimpijskimi 1964 (regulamin zakazywał w tamtym czasie łączenia kariery amatorskiej z profesjonalną). Skutkowało to przyznaniem medalu srebrnego parze kanadyjskiej Wilkes / Revell oraz medalu brązowego parze amerykańskiej Joseph / Joseph. 
Jednak w 1987 roku ponownie przyznano Niemcom srebrny medal, gdyż okazało się, że wiele innych par także podpisało podobne kontrakty na występy profesjonalne, ale nie zostało to wcześniej wykryte, a pary te nie otrzymały dyskwalifikacji. Ostateczna klasyfikacja końcowa tych zawodów była niejasna przez wiele lat aż do 2013 roku, kiedy to Międzynarodowy Komitet Olimpijski wyjaśnił, że pomimo przywrócenia srebra dla niemieckiej pary Kilius / Bäumler, Kanadyjczycy Wilkes / Revell nie utracili ich srebrnego medalu przyznanego im w 1966 roku. 
W listopadzie 2014 roku MKOL potwierdził, że w zawodach olimpijskich z 1964 roku są dwie pary, którym przyznano medale srebrne, a para amerykańska Joseph / Joseph jest zdobywcą medalu brązowego.

</doc>
<doc id="1709859" url="https://pl.wikipedia.org/wiki?curid=1709859" title="Rozwój mózgowia">
Rozwój mózgowia



</doc>
<doc id="1709862" url="https://pl.wikipedia.org/wiki?curid=1709862" title="Mistrzostwa Europy w Koszykówce Kobiet 1938">
Mistrzostwa Europy w Koszykówce Kobiet 1938

I Mistrzostwa Europy w koszykówce kobiet zostały rozegrane w 1938 roku we Włoszech, w Rzymie. W turnieju wzięło udział 5 reprezentacji, a mistrzyniami została drużyna włoska.
Skład zespołu polskiego.
Reprezentacja Polski: Halina Bruszkiewicz, Irena Brzustowska, Zofia Filipiak, Jadwiga Głażewska, Helena Gruszczyńska, Edyta Holfeier, Irena Jaśnikowska, Irena Kamiecka, Zdzisława Wiszniewska, Helena Woynarowska. 

</doc>
<doc id="1709864" url="https://pl.wikipedia.org/wiki?curid=1709864" title="Jürgen Klopp">
Jürgen Klopp

Jürgen Norbert Klopp (ur. 16 czerwca 1967 w Stuttgarcie) – niemiecki trener piłkarski, piłkarz. Od 2015 roku trener Liverpoolu.
Kariera piłkarska.
Wychowanek klubu SV Glatten. Później był zawodnikiem TuS Ergenzingen, w którym spędził cztery lata. Reprezentował także barwy czwartoligowego 1. FC Pforzheim, Eintrachtu Frankfurt, Viktorii Sindlingen oraz Rot-Weiß Frankfurt. W 1990 przeszedł do drugoligowego 1. FSV Mainz 05. W drugiej lidze niemieckiej zadebiutował 28 lipca 1990 w wygranym 2:1 meczu z VfB Oldenburg. Od czasu debiutu w Mainz, Klopp był jego podstawowym graczem. 8 sierpnia 1990 w wygranym 2:1 pojedynku z Hannoverem 96 strzelił pierwszego gola w trakcie gry w 2. Bundeslidze.
Przez pierwsze trzy sezony występował w Mainz na pozycji napastnika. W sezonie 1993/1994 został przesunięty na pozycję pomocnika, a od sezonu 1996/1997 grał jako obrońca. Podstawowym zawodnikiem Mainz był do końca sezonu 1999/2000. Ostatnie ligowe spotkanie rozegrał tam 25 lutego 2001, a trzy dni później został trenerem zespołu. W barwach Mainz rozegrał w sumie 325 ligowych spotkań i zdobył 52 bramki. Jest trzecim w historii piłkarzem Mainz pod względem ligowych występów oraz drugim pod względem liczby strzelonych bramek. Ponadto obok Benjamina Auera jest jedynym piłkarzem w historii Mainz, który w jednym meczu strzelił cztery gole (wygrany 5:0 mecz z Rot-Weiß Erfurt).
Kariera trenerska.
28 lutego 2001, trzy dni po rozegraniu ostatniego spotkania w barwach 1. FSV Mainz 05, Klopp został jego trenerem. Po raz pierwszy jako trener Mainz poprowadził 3 marca 2001 w wygranym 3:1 meczu 2. Bundesligi z Chemnitzer FC. Debiutancki sezon 2000/2001 zakończył z klubem na 14. miejscu. W sezonach 2001/2002 i 2002/2003 prowadzony przez niego klub plasował się na 4. pozycji. W sezonie 2003/2004 zajął 3. miejsce i awansował do ekstraklasy. Pierwsze spotkanie Kloppa jako trenera w Bundeslidze odbyło się 8 sierpnia 2004, a jego klub przegrał wówczas 2:4 z VfB Stuttgart. W sezonie 2005/2006 występował w Pucharze UEFA i dotarł tam do pierwszej rundy, w której uległ w dwumeczu z Sevillą. W sezonie 2006/2007 zajął 16. miejsce w lidze i spadł do drugiej ligi. Klopp pozostał jednak trenerem Mainz. Pracował tam jeszcze przez rok.
1 lipca 2008 roku podpisał kontrakt z Borussią Dortmund. Debiutancki dla Kloppa sezon 2008/2009 jego drużyna zakończyła na 6. miejscu.
W sezonie 2010/2011 wraz ze swoją drużyną sięgnął po mistrzostwo Niemiec. Borussia Dortmund zapewniła sobie tytuł w 32. kolejce, na dwa mecze przed zakończeniem sezonu. Rok później powtórzyli wyczyn, bijąc dodatkowo rekord Bundesligi w kategorii liczby punktów zdobytych w jednym sezonie (zdobyli ich 81), który w sezonie 2012/2013 poprawił Bayern.
15 kwietnia 2015 ogłosił swoje odejście z Borussii Dortmund po zakończeniu sezonu 2014/2015.
8 października 2015 został oficjalnie przedstawiony jako trener Liverpoolu. 1 czerwca 2019 wygrał z Liverpoolem Ligę Mistrzów, pokonując w finale Tottenham Hotspur 2:0 na stadionie Wanda Metropolitano. Jednocześnie doprowadził klub do wicemistrzostwa Premier League, zdobywając, rekordowe dla Liverpoolu w jednym sezonie, 97 punktów.
Sezon 2019/2020 rozpoczął się dla Liverpoolu meczem o Tarczę Wspólnoty. The Reds zmierzyli się z mistrzem kraju, Manchesterem City i po zaciętym boju przegrali to spotkanie po rzutach karnych.
14 sierpnia 2019 Liverpool zagrał mecz z Chelsea, którego stawką był Superpuchar Europy. Owego meczu także nie rozstrzygnięto w podstawowym czasie gry, jak i w dogrywce. Tym razem konkurs jedenastek dla drużyny Kloppa okazał się szczęśliwy i to ekipa z Anfield cieszyła się z tego trofeum.
21 grudnia 2019 Klopp doprowadził swój zespół do zwycięstwa w Klubowych Mistrzostwach Świata. W finale The Reds zmierzyli się z brazylijskim Flamengo i wygrali ten mecz 1:0.
25 czerwca 2020 na 7 kolejek przed końcem rozgrywek Premier League, zespół Jurgena Kloppa Liverpool został ponownie po 30 latach mistrzem Anglii zdobywając 99 punktów. Zespołowi brakło 1 pkt do wyrównania rekordu w liczbie zdobytych punktów w tych rozgrywkach, ustanowionego dwa lata wcześniej przez drużynę Manchester City.
28 kwietnia 2022 Klopp przedłużył kontrakt z Liverpoolem do 30 czerwca 2026.
Statystyki kariery.
Trener.
"Aktualne na 1 kwietnia 2023."

</doc>
<doc id="1709865" url="https://pl.wikipedia.org/wiki?curid=1709865" title="Jurgen Klopp">
Jurgen Klopp



</doc>
<doc id="1709866" url="https://pl.wikipedia.org/wiki?curid=1709866" title="Nowy Cmentarz w Jarosławiu">
Nowy Cmentarz w Jarosławiu

Cmentarz Nowy w Jarosławiu – cmentarz gminny w Jarosławiu.
Założony został w 1905 roku, decyzją ówczesnej jarosławskiej Rady Miejskiej jako "Cmentarz chrześcijański nowy". Jego wykonawcą był – budowniczy obiektów cmentarnych. Teren został zniwelowany, ogrodzony i wyposażony w dom dla dozorcy i budynek przedpogrzebowy. Początkowo podzielony został na 13 pól grzebalnych. 3 marca 1906 roku pochowano na nim pierwszego zmarłego. W pierwszych latach działalności grzebano również mieszkańców sąsiednich miejscowości. 14 maja 1915 roku teren cmentarza był miejscem działań wojennych. Uszkodzona została wówczas poważnie kaplica cmentarna i większość nagrobków. W latach 60. i 70. XX wieku teren cmentarza został znacznie poszerzony. Kolejne poszerzenie miało miejsce w 1995 roku, jednak po wykonaniu ogrodzenia w 2003 roku teren ten został przeznaczony na tzw. strefę ochronną, z możliwością wykorzystywania na parking.
Po II wojnie światowej "Komunalny Cmentarz Nowy" podporządkowany był Zarządowi Zieleni Miejskiej aż do 1975 roku, kiedy to administrację przejęło Przedsiębiorstwo Gospodarki Komunalnej i Mieszkaniowej w Jarosławiu. Zarząd ten sprawowany jest obecnie przez Przedsiębiorstwo Gospodarki Komunalnej i Mieszkaniowej Spółka z o.o.
Zabytki cmentarza.
Najstarsza część cmentarza wpisana została w 1995 roku do rejestru zabytków. Ścisłą ochroną konserwatorską są objęte: brama wjazdowa i przylegający do niej budynek administracyjny, kaplica, aleja główna z rzędami grobowców i nagrobków po obu jej stronach i kwatera wojskowa w całości. Ponadto ochroną objęte są nagrobki o charakterze zabytkowym na terenie całego cmentarza.
Kwatera wojskowa.
Do czasu I wojny światowej pochowano w niej kilkudziesięciu wojskowych różnych narodowości jarosławskiego garnizonu. W 1915 roku urządzono mogiły dla żołnierzy poległych w walkach o Jarosław. W okresie międzywojennym żołnierzy garnizonu grzebano na terenie całego cmentarza, a w kwaterze wojskowej również osoby z wojskiem nie związane. Kwatera zawiera pojedyncze i zbiorowe mogiły żołnierzy Wojska Polskiego i Armii Krajowej poległych w latach 1939 – 1947 oraz innych ofiar II wojny światowej. Są to m.in.: żołnierze polegli we wrześniu 1939 roku, żołnierze Armii Krajowej – Czesława Puzon ps. "Baśka", Zbigniew Kopeć, Roman i Jan Prośba, żołnierze 26 Pułku Piechoty Ludowego Wojska Polskiego polegli w walkach z Ukraińską Powstańczą Armią.

</doc>
<doc id="1709867" url="https://pl.wikipedia.org/wiki?curid=1709867" title="Raymond Washington">
Raymond Washington

Raymond Lee Washington (ur. 14 sierpnia 1953 w Los Angeles, zm. 9 sierpnia 1979 Los Angeles) – amerykański kryminalista i założyciel gangu ulicznego Crips.
Nie lubił broni i uważał, że najlepszą metodą rozwiązywania sporów jest walka wręcz. Na krótko przed śmiercią jego wpływy w gangu spadły, a broń weszła do powszechnego użytku. Jak na ironię, Washington zginął zastrzelony z obrzyna.

</doc>
<doc id="1709868" url="https://pl.wikipedia.org/wiki?curid=1709868" title="Poradnictwo zawodowe">
Poradnictwo zawodowe

Poradnictwo zawodowe – proces doradzania, w którym doradca zawodowy pomaga klientowi w osiągnięciu lepszego zrozumienia siebie samego w odniesieniu do środowiska pracy, aby umożliwić realny wybór lub zmianę zatrudnienia albo osiągnięcie właściwego przystosowania zawodowego.
Definicja.
Poradnictwo w literaturze przedmiotu nie jest określone jednoznacznie, znalezione definicje można podzielić na trzy grupy:
Historia.
Inicjatywę zorganizowania poradnictwa zawodowego w Polsce podjął b. Centralny Urząd Szkolenia Zawodowego (CUSZ) w maju 1956 r. W tym samym czasie Komisja Oświaty, Nauki i Kultury Sejmu PRL wezwała władze oświatowe do zorganizowania poradnictwa zawodowego dla młodzieży i rodziców. Komisja Sejmowa wyszła z założeniem, że znaczny odsiew uczniów w szkołach zawodowych spowodowany był m.in. niewłaściwym wyborem zawodu. Na początku 1957 r. poradnictwo zawodowe zostało włączone do systemu oświaty. Powstały pierwsze placówki – poradnie psychologiczno-zawodowe (lub poradnie psychologiczno-pedagogiczne). Po raz pierwszy w historii oświaty w Polsce poradnictwo zawodowe zostało ujęte w przepisy prawne i uzyskało trwałą bazę materialną, gwarantującą systematyczny rozwój. Pierwszy akt prawny dotyczący poradnictwa zawodowego został wydany w 1958 r. w formie zarządzenia Ministra Oświaty. W 1991 roku powstało Stowarzyszenie Doradców Szkolnych i Zawodowych RP (SDSiZ), zrzeszające specjalistów zajmujących się tematyką poradnictwa zawodowego w różnych instytucjach i resortach
Zakres działania.
Poradnictwo obejmuje szeroki zakres działań: proces udzielania porad, dostarczania informacji lub interpretacji wyników testów. Wyróżnia się:
Poradnictwo ma na celu udzielenie osobie zwracającej się o taką pomoc, wsparcia w osiągnięciu optymalnego dostosowania społecznego, zawodowego, socjalnego w oparciu o analizę sytuacji, przedstawienie różnorodnych ścieżek postępowania i przejrzenie ich korzyści i wad.
Poradnictwo a doradztwo.
Niektórzy autorzy używają pojęć „poradnictwo” i „doradztwo” zamiennie, jednak przyjmuje się, że są różnice pomiędzy nimi. W poradnictwie problem „rodzi się” w świadomości klienta a w doradztwie – w świadomości doradcy. W procesie doradzania eksponuje się rolę doradcy, jego aktywność. W poradnictwie zaś – występują raczej partnerskie relacje, będące konsekwencją dobrowolności korzystania z porad.

</doc>
<doc id="1709871" url="https://pl.wikipedia.org/wiki?curid=1709871" title="Charles Floquet">
Charles Floquet

Charles Thomas Floquet (ur. 2 października 1828 w Saint-Jean-Pied-de-Port; zm. 18 stycznia 1896) − francuski polityk, premier Republiki Francuskiej w latach 1888-1889, wolnomularz. 
Studiował prawo w Paryżu. W 1851 rozpoczął praktykę adwokacką. Dał się poznać jako obrońca oskarżonych w procesach politycznych, w czasie których zażarcie atakował rząd. Głośny stał się jego okrzyk pod adresem cara Aleksandra II podczas wystawy światowej w Paryżu:« Vive la Pologne, Monsieur ! » (Niech żyje Polska, mój panie!)
W 1882 był (krótko) prefektem departamentu Seine.

</doc>
<doc id="1709874" url="https://pl.wikipedia.org/wiki?curid=1709874" title="LRO">
LRO



</doc>
<doc id="1709875" url="https://pl.wikipedia.org/wiki?curid=1709875" title="Parafia Wszystkich Świętych w Limanowej-Łososinie Górnej">
Parafia Wszystkich Świętych w Limanowej-Łososinie Górnej

Parafia pw. Wszystkich Świętych w Limanowej-Łososinie Górnej – parafia rzymskokatolicka znajdująca się w diecezji tarnowskiej w dekanacie Ujanowice. Obejmuje dzielnicę Limanowej – Łososinę Górną.
Historia parafii.
Parafia Wszystkich Świętych w Łososinie Górnej erygowana została najprawdopodobniej w XIII wieku, co czyni ją jedną z najstarszych w okolicy.
Proboszczem parafii jest ks. Kazimierz Fąfara.

</doc>
<doc id="1709876" url="https://pl.wikipedia.org/wiki?curid=1709876" title="NME">
NME

NME (New Musical Express) – magazyn muzyczny publikowany w Wielkiej Brytanii od 1952 (pierwszy numer 7 marca 1952). Było to pierwsze w historii brytyjskie czasopismo muzyczne, które posiadało listę najpopularniejszych w danym tygodniu singli (17 listopada 1952). W latach 70. magazyn był najlepiej sprzedającym się czasopismem muzycznym w Wielkiej Brytanii. W latach 1972–1976 styl magazynu nawiązywał do gonzo, z czasem jednak zaczął identyfikować się z punk rockiem, za sprawą takich dziennikarzy jak Tony Parsons i Julie Burchill.
Redaktorem naczelnym magazynu była od 29 lipca 2009 Krissi Murison, jest ona pierwszą w historii pisma kobietą zajmującą to stanowisko. Od marca 2018 redaktorem naczelnym jest Charlotte Gunn. Od 1996 działa oficjalna strona internetowa czasopisma, nme.com. Magazyn posiada własny kanał telewizyjny, NME TV i stację radiową, NME Radio.

</doc>
<doc id="1709877" url="https://pl.wikipedia.org/wiki?curid=1709877" title="Buty taneczne">
Buty taneczne

Buty taneczne – rodzaj obuwia używany przez tancerzy tańca towarzyskiego. Wykonane jest najczęściej z naturalnej skóry, podeszwy natomiast ze skóry łosia tzw. łosiówki. Zarówno damskie jak i męskie posiada obcasy. Obuwie tego typu dzieli się ze względu na rodzaj tańców- standardowych (standard) lub latynoamerykańskich ("łacina").
"Męskie" – łacina i standard: zakryte, skórzane, z podeszwą z łosiówki. Sznurowane, obcasy 2,5–4,5 cm.
"Damskie" – standard: zakryte palce i pięta, podeszwa z łosiówki, pokryte najczęściej satyną, zapinane na pasek na podbiciu, obcas 1,5–2,5 cala (4-7 cm); łacina: odkryte palce, zakryta pięta, najczęściej skórzane lub pokryte satyną, podeszwa z łosiówki, zapinane na podbiciu lub w kostce, obcas 1,5-3,5 cala (4-9 cm).
"Dzieci" – dla chłopców buty podobne jak u mężczyzn tyle, że obcas jest trochę mniejszy; u dziewcząt rozróżnienie na style (standard, łacina), zmniejszony obcas; obcas dla dzieci – tzw. klocek 1,5- 3,5 cm.

</doc>
<doc id="1709881" url="https://pl.wikipedia.org/wiki?curid=1709881" title="Wieża Kleista">
Wieża Kleista

Wieża Kleista (niem. "Frankfurter Kleistturm") – nieistniejąca już wieża widokowa ufundowana ze środków społecznych i dobrowolnych składek, wybudowana w latach 1891–1892 na najwyższym wzniesieniu ówczesnych "Judenberge" (60 m n.p.m.) w Dammvorstadt – prawobrzeżnej części Frankfurtu nad Odrą w Cesarstwie Niemieckim (od 1919 roku Republika Weimarska, a od 1933 roku III Rzesza), na terenie obecnego Parku Rozrywki i Rekreacji w Słubicach.
Historia obiektu.
Teren ten był wówczas integralną częścią Frankfurtu nad Odrą a budowniczy pragnęli w ten sposób wyrazić swój szacunek i oddać hołd frankfurckiemu oficerowi armii pruskiej Ewaldowi Christianowi von Kleistowi (1715-1759), śmiertelnie rannemu podczas bitwy pod Kunowicami.
Na dole wieży prosperowała restauracja o nazwie „Kleisthöhe”, obok stały stoliki kawiarniane i drewniana huśtawka. W czasie, gdy lokal był otwarty, na szczycie wieży powiewała flaga (głównie III Rzeszy). Liczba klientów i turystów mocno wzrosła po 1927 roku, kiedy to w okolice stadionu i wieży docierała linia tramwajowa nr 2. Ze szczytu wieży można było obserwować okolicę, w tym w szczególności kompleks ówczesnego Ostmarkstadion (obecnie stadion SOSiR). Budowla została wysadzona 20 lutego 1945 roku przez żołnierzy niemieckich wycofujących się w kierunku Berlina.
Współcześnie po wieży pozostały ruiny. Odbudowa wieży Kleista stała się jednym z celów „Strategii Rozwoju Gminy Słubice na lata 2007–2013”. W 2008 roku Rada Miejska w Słubicach podjęła uchwałę intencyjną w tej sprawie, zobowiązując burmistrza Gminy do podjęcia odbudowy obiektu, jednak po protestach mieszkańców jeden ze słubickich radnych stwierdził, że miało to być tylko symboliczne upamiętnienie miejsca w którym wieża stała. W czerwcu 2012 roku w ramach projektu „Ścieżka edukacyjna po historycznych miejscach Słubic” w okolicach stadionu SOSiR pojawiła się tablica informacyjna opisująca historię wieży Kleista. W 2014 roku poinformowano o sumie 6 mln zł, które Słubice wydadzą na budowę wieży. W 2017 roku przedstawiono wizualizacje budowli, które potwierdziły, że nowa wieża nie będzie w żaden sposób nawiązywała architektonicznie do pierwowzoru, będzie od niego wyższa o 9 metrów oraz będzie stała w nieco innym miejscu – co potwierdziło, że jest to zupełnie nowy projekt architektoniczny, a nie odbudowa wieży w jej pierwotnym kształcie. W marcu 2018 roku podpisano umowę na dofinansowanie budowy wieży Kleista. W listopadzie 2019 roku odbył się przetarg, który wygrała firma, mająca wybudować wieżę. Przeznaczono na budowę ponad 7 mln złotych, mimo, że początkowo zakładano sumę 4,82 mln (85% środków miała pokryć Unia Europejska) na inwestycję, jednak żadne przedsiębiorstwo nie było zainteresowane realizacją inwestycji za taką sumę. W maju 2020 roku ruszyła budowa obiektu. W kwietniu 2022 roku budowa wieży została przerwana.
Od początku plan odbudowy wieży budził kontrowersje wśród mieszkańców, ale także i wśród samych radnych. Po ogłoszeniu przez miasto podjęcia decyzji o budowie wieży, inwestycje blokowali mieszkańcy okolicznego osiedla Leśnego, którzy założyli stowarzyszenie, a społeczność miasta zarzucała gminie rozrzutność na niepotrzebne inwestycje kosztem tych oczekiwanych przez obywateli jak m.in. obwodnica, szkodliwość dla środowiska i degradację parku w którym wieża stanie. Przede wszystkim jednak kontrowersje wzbudził sam patron, który był doświadczonym pruskim oficerem, mimo napisania licznych utworów poetyckich, nie związanym ze Słubicami, a tym bardziej nową wieżą, która nie nawiązuje do historycznej, co wytykali mieszkańcy.

</doc>
<doc id="1709882" url="https://pl.wikipedia.org/wiki?curid=1709882" title="Delminichthys adspersus">
Delminichthys adspersus



</doc>
<doc id="1709886" url="https://pl.wikipedia.org/wiki?curid=1709886" title="Stymulanta">
Stymulanta



</doc>
<doc id="1709887" url="https://pl.wikipedia.org/wiki?curid=1709887" title="Destymulanta">
Destymulanta



</doc>
<doc id="1709888" url="https://pl.wikipedia.org/wiki?curid=1709888" title="Rocznik Andragogiczny">
Rocznik Andragogiczny

Rocznik Andragogiczny (RA) – pismo traktujące o ważnych zadaniach i oczekiwaniach oświatowych. Prezentuje materiały teoretyczne, sprawozdania z doświadczeń praktyki, bogaty zakres informacji z bieżącego życia środowisk i instytucji andragogicznych oraz recenzje publikacji andragogicznych, a także sprawozdania z najważniejszych i najbardziej interesujących publikacji andragogicznych.
Ogólna charakterystyka.
Należy podkreślić szczególną dbałość o kronikarski charakter RA, służący dokumentowaniu rozwoju edukacji dorosłych w Polsce z punktu widzenia teorii pedagogicznej. RA wydawany jest przez Akademickie Towarzystwo Andragogiczne. Pierwszy tom został przygotowany w 1994 roku. Pismo cieszy się dużym zainteresowaniem i zyskało trwałe miejsce wśród polskich czasopism oświatowych.
Działy tematyczne RA.
W następnych latach zostały opublikowane kolejne tomy Rocznika Andragogicznego. Każdy z tomów liczy od 340 do 390 stron i zawiera następujące działy tematyczne:
Działalność.
W kolejnych tomach ogłoszono od 30 do 40 artykułów i studiów oraz serwis aktualności andragogicznych z całego roku, jak również odnotowano bieżące wydawnictwa, z których większość zrecenzowano wskazując ich wartość oraz przydatność dla rozwoju teorii i praktyki andragogicznej.
W każdym tomie spis treści przedstawiany jest w języku polskim, niemieckim i angielskim.
Zainteresowaniem cieszą się informacje o awansach naukowych: doktoraty, habilitacje i profesury z zakresu andragogiki.
W ciągu 10 lat (do 2005 r.) ukazało się 8 tomów "Rocznika Andragogicznego" o łącznej objętości 2596 stron. W latach 1995-1998 ukazały się roczniki obejmujące dwa lata kalendarzowe. Zabrało w nich głos ponad 60 autorów: obok pracowników uczelni wyższych z Polski i z zagranicy, także praktycy edukacji dorosłych oraz studenci. W sumie opublikowano ponad 200 artykułów naukowych oraz liczne informacje o aktualnych wydarzeniach. W rocznikach zrecenzowano 115 publikacji andragogicznych.
Redakcja Rocznika.
Redakcję Rocznika tworzą:
Dystrybucja i sponsorzy.
Od 1999 roku Rocznik Andragogiczny wydawany jest przy współpracy z Instytutem Technologii Eksploatacji w Radomiu, a głównymi sponsorami są Szkoła Wyższa im. Pawła Włodkowica w Płocku i Wydział Pedagogiczny Uniwersytetu Warszawskiego.
Prawa autorskie do kwartalnika Edukacja Dorosłych posiadają: Akademickie Towarzystwo Andragogiczne.

</doc>
<doc id="1709890" url="https://pl.wikipedia.org/wiki?curid=1709890" title="Monia Kari">
Monia Kari

Monia Kari (ur. 14 kwietnia 1971 w Bazylei) - tunezyjska lekkoatletka, która specjalizuje się w rzucie dyskiem.

</doc>
<doc id="1709891" url="https://pl.wikipedia.org/wiki?curid=1709891" title="Liga Europa UEFA 2009/2010">
Liga Europa UEFA 2009/2010



</doc>
<doc id="1709894" url="https://pl.wikipedia.org/wiki?curid=1709894" title="Święty i Wielki Sobór Kościoła Prawosławnego">
Święty i Wielki Sobór Kościoła Prawosławnego

Święty i Wielki Sobór Kościoła Prawosławnego (gr. Ἡ Ἁγία καὶ Μεγάλη Σύνοδος τῆς Ὀρθοδόξου Ἐκκλησίας; potocznie Sobór Wszechprawosławny) – sobór prawosławny, którego obrady trwały od 19 do 26 czerwca 2016 pod przewodnictwem patriarchy Konstantynopola. Zgromadzenie odbyło się w Kolymbari na Krecie.
Historia.
Geneza soboru panprawosławnego sięga roku 1902, kiedy to patriarcha Konstantynopola, Joachim III zasugerował potrzebę zorganizowania takiego zgromadzenia.
Pierwsze przygotowania do zwołania soboru podjęto w 1923 na Kongresie Wszechprawosławnym w Stambule. Zapadła wówczas decyzja o uczczeniu nim tysiącsześćsetlecia Soboru Nicejskiego I. Wielki Sobór Kościoła Wschodniego zaplanowany na rok 1925 w Jerozolimie nie odbył się jednak z powodu różnych stanowisk Kościołów narodowych.
Do prac nad zwołaniem soboru Kościołów prawosławnych powrócono po II wojnie światowej z inicjatywy patriarchy ekumenicznego Konstantynopola, Atenagorasa I. Zapoczątkowała je Narada Wszechprawosławna na Rodos (1961).
Odbyły się cztery Wszechprawosławne Narady Przedsoborowe (1971, 1982, 1986, 2016), których celem było opracowanie wszystkich szczegółów dotyczących obrad.
W styczniu 2016 przedstawiciele 14 autokefalicznych Cerkwi postanowili, że Wielki Sobór Kościoła Wschodniego będzie obradował w dniach 19–27 czerwca 2016 w Prawosławnej Akademii Krety w Kolymbari.
1 czerwca 2016, na posiedzeniu Świętego Synodu Patriarchatu Bułgarskiego podjęto decyzję o wycofaniu się z uczestnictwa tej Cerkwi w obradach soboru, zastrzegając jednak możliwość wzięcia udziału w przypadku zwołania soboru w późniejszym terminie. Również Patriarchaty: Antiocheński, Gruziński i Moskiewski postanowiły nie brać udziału w soborze.
Tematy Soboru.
Zadaniem Soboru Wszechprawosławnego było podjęcie decyzji i ustalenie stanowiska w kwestiach, które nurtują Kościoły prawosławne jako wspólnotę ogólnoświatową.
Do głównych tematów obrad miały należeć pierwotnie następujące kwestie:
Zgodnie z ustaleniami podjętymi na ostatniej naradzie przedstawicieli lokalnych Cerkwi w styczniu 2016, Sobór podjął tematy:
Kościoły nie wypracowały natomiast wiążących dokumentów w kwestiach:
Uczestnicy soboru.
Delegacja Patriarchatu Aleksandryjskiego.
oraz doradcy: Panajotis Tsumerkas, archimandryta Paisjusz (Larendzakis), archimandryta Piotr (Parginos), protojerej Afinodor Papaewripiadis, protojerej Joseph Kwame Labi Aiete, diakon Emmanuel Kawanya.
Delegacja Kościoła Cypru.
oraz doradcy: archimandryci Jan (Joannu), Augustyn (Karras), Benedykt (Joannu), Grzegorz (Joannidis), Grzegorz (Musurulis) a także teolog Michalis Spiru.
Delegacja Kościoła Grecji.
oraz doradcy: biskup Metonii Klemens, archimandryci Ignacy (Sotiriades) i Cherubin (Moustakas), protoprezbiterzy Adamantios Augoustidis i Vasilikós Kalliakmanis, a także teolog Geôrgios Filias.
Delegacja Polskiego Autokefalicznego Kościoła Prawosławnego.
W delegacji znaleźli się również sekretarz Metropolity – archidiakon Paweł (Tokajuk), pełniący funkcję tłumacza Jerzy Betlejko oraz pełniący funkcję stewarda Mikołaj Podolec. Korespondentem PAKP z Soboru był Jarosław Charkiewicz.
Delegacja Autokefalicznego Prawosławnego Kościoła Albanii.
a także: protoprezbiter Joani Trebicka, diakon Spiros Topanxha, mnisi: Anastasios Bendo i Charalampos Gkiokas oraz mniszka Rakela Dervishi.
Delegacja Kościoła Prawosławnego Czech i Słowacji.
a także: archimandryta Serafin (Šemjatovský) oraz diakoni: Maksym (Durila) i Cyryl (Sarkissian).
Inne wyznania wobec Soboru.
W dniu rozpoczęcia soboru papież Franciszek modlił się aby Duch Święty „wspierał swoimi darami patriarchów, arcybiskupów i biskupów zebranych na Soborze”.
Obserwatorzy.
Ekumeniczny Patriarchat Konstantynopola w charakterze obserwatorów zaprosił na Sobór, przewodniczącego Papieskiej Rady do spraw Popierania Jedności Chrześcijan kardynała Kurta Kocha oraz sekretarza Rady – biskupa Briana Farrella.
Przesłanie Soboru.
26 czerwca 2016 ogłoszono "Przesłanie Świętego i Wielkiego Soboru Cerkwi Prawosławnej".
Reakcje.
2 lipca 2016 Patriarchat Antiocheński wydał oświadczenie, w którym stwierdził, że nie traktuje soboru, jaki odbył się na Krecie, jako takiego, lecz jako kolejne zgromadzenie biskupów poprzedzające właściwy sobór. Tym samym nie będzie traktował jego postanowień jako wiążących. Uzasadniając swoje stanowisko, Święty Synod Kościoła wskazał, że na soborze nie byli obecni delegaci niektórych Cerkwi autokefalicznych, a podczas obrad nie podjęto najważniejszych zdaniem Patriarchatu Antiochii tematów (problem ogłaszania autokefalii, dyptychów i kalendarza liturgicznego). Zauważył również, że nie wszystkie Cerkwie zaakceptowały dokumenty przedsoborowe.
Rosyjski Kościół Prawosławny nazwał sobór ważnym wydarzeniem w historii procesu soborowego, lecz nie uznał go za panprawosławny z powodu nieobecności niektórych Kościołów lokalnych i braku konsensusu wokół dokumentów soboru.
Mnisi z Athos opublikowali list, w którym wzywają wspólnotę prawosławną do odrzucenia soboru oraz prymatu patriarchy Konstantynopola. Według nich sobór rzekomo miał w dwunastu punktach odrzucić tradycję oraz ortodoksję chrześcijańską, zaakceptować panherezję ekumenizmu i synkretyzmu (ΠΑΝΘΡΗΣΚΕΙΑ).

</doc>
<doc id="1709895" url="https://pl.wikipedia.org/wiki?curid=1709895" title="Szlachcic polski (obraz Rembrandta)">
Szlachcic polski (obraz Rembrandta)

Szlachcic polski (ang. "A Polish Nobleman") – obraz olejny namalowany przez Rembrandta w roku 1637. Wystawiony w National Gallery of Art w Waszyngtonie, obraz Rembrandta może przedstawiać Andrzeja Reja, wnuka Mikołaja Reja (jednak nie wszyscy historycy sztuki zgadzają się z tą analizą; według niektórych obraz może przedstawiać nie szlachcica polskiego, a rosyjskiego bojara).
Andrzej Rey był starostą libuskim, działaczem kalwińskim oraz dyplomatą, który w 1637 przebywał z misją dyplomatyczną na dworach duńskim, holenderskim i angielskim.
Według niektórych historyków, postać na portrecie jest pokazana w pozie pełnej dostojeństwa, właściwej dyplomacie i szlachcicowi. Według innych jednak obraz może mieć elementy karykatury, przejaskrawiając pewne elementy (np. nakrycie głowy, wąsy).

</doc>
<doc id="1709897" url="https://pl.wikipedia.org/wiki?curid=1709897" title="DFS Classic">
DFS Classic



</doc>
<doc id="1709899" url="https://pl.wikipedia.org/wiki?curid=1709899" title="Chrzcielnica w katedrze w Hildesheimie">
Chrzcielnica w katedrze w Hildesheimie

Chrzcielnica brązowa w katedrze w Hildesheimie (niem. "Bronzetaufe im Hildesheimer Dom") – dzieło plastyki brązowej doby późnego romanizmu. Wraz z dwoma fundacjami biskupa Bernwarda, drzwi i Kolumny Chrystusa oraz świecznika biskupa Hezilo stanowi bezcenny element wystroju wnętrza katedry Wniebowzięcia Matki Bożej w Hildesheimie.
Fundatorem dzieła był Wilbertus z Oldenburga, prepozyt katedry w tymże mieście, następnie biskup Paderborn i arcybiskup Utrechtu. Nakazał on wykonanie własnego wizerunku na misie chrzcielnej; został ukazany u stóp tronującej Matki Boskiej z Dzieciątkiem. W przeciwieństwie do fundacji Bernwarda (zarówno jak brązowe drzwi, jak kolumna Chrystusa pochodzą z kościoła Św. Michała), dzieło to było zawsze związane z katedrą. Do roku 1653 chrzcielnica znajdowała się w zachodniej części nawy głównej, potem została przeniesiona do kaplicy św. Jerzego po północnej stronie nawy głównej, gdzie znajduje się do dziś.
Monumentalna chrzcielnica została w całości odlana z brązu. Składa się z misy chrzcielnej wspartej na czterech nóżkach-wizerunkach alegorycznych i stożkowatej pokrywy. Średnica misy osiąga 96 cm, natomiast całkowita wysokość chrzcielnicy wynosi 170 cm. Od strony stylistycznej łączy tradycję romańską, która w Dolnej Saksonii była powszechna, z wpływami sztuki bizantyńskiej. Poszczególne postaci w reliefach cechuje ekspresja upozowania, silnie zostały podkreślone wyrazy emocji i relacje pomiędzy danymi postaciami. 
Podstawę chrzcielnicy tworzą cztery pełnoplastyczne figury klęczących mężczyzn, wylewających wodę z dzbanów. Są to personifikacje czterech rzek rajskich, wspomnianych w Księdze Rodzaju (Rdz 2, 10-14). Są to rzeki Piszon, Gichon, Chiddekel oraz Perat. Jednakże z niektórych dzbanów przestaje wypływać woda, co odnosi się do grzechu pierworodnego i jest aluzją do wody chrzcielnej, będącej źródłem życia. Na nasadzie misy, powyżej fryzu inskrypcyjnego, tuż przy głowach personifikacji czterech rzek rajskich, widoczne są płaskorzeźbione popiersia hierarchów z atrybutami, symbolizujące cztery cnoty kardynalskie - umiarkowanie, odwagę, mądrość i sprawiedliwość.
Na zewnętrznej stronie misy znajdują się reliefy przedstawiające cztery sceny ze Starego i Nowego Testamentu bezpośrednio związane z tematem chrztu. Są to:
Podobne reliefy zdobią powierzchnię pokrywy. Przedstawiają one kolejne cztery sceny biblijne:
Powyżej potrójnych arkad, obramiających poszczególne cztery sceny, widoczne są popiersia starotestamentowych proroków i nowotestamentowych ewangelistów, których zestawiono zgodnie z symboliką czterech cnót kardynalnych. 

</doc>
<doc id="1709904" url="https://pl.wikipedia.org/wiki?curid=1709904" title="Parafia św. Stanisława we Włocławku">
Parafia św. Stanisława we Włocławku

Parafia Świętego Stanisława BM we Włocławku – rzymskokatolicka parafia położona na terenie miasta i gminy Włocławek. Administracyjnie należy do diecezji włocławskiej (dekanat włocławski II). I Budowniczym Parafii był bł. ks. Józef. Straszewski.
Odpust parafialny odbywa się 8 maja.
Historia.
Biskup kujawsko-kaliski Stanisław Zdzitowiecki dekretem z dnia 2 lutego 1922 erygował nową, drugą chronologicznie parafię we Włocławku, która została wyodrębniona z parafii św. Jana Chrzciciela. Erygowana placówka duszpasterska została powierzona Diecezjalnemu Stowarzyszeniu Księży Charystów, a jej pierwszym proboszczem został ks. Józef Straszewski.
Z terytorium parafii wydzielono kilka parafii włocławskich: Wszystkich Świętych w 1968, św. Józefa w 1977, Najświętszego Zbawiciela w 1981, św. Maksymiliana w 1983 oraz Narodzenia Najświętszej Maryi Panny w 1984.
13 czerwca 1999 w Warszawie papież Jan Paweł II zaliczył pierwszego proboszcza ks. Józefa Straszewskiego w poczet 108 błogosławionych męczenników Kościoła w Polsce z okresu II wojny światowej. W kościele parafialnym umieszczono tablicę pamiątkową i obraz pędzla artysty-malarza Mikołaja Konczalskiego, ukazujący Błogosławionego na tle kościoła św. Stanisława BM.
Na terenie parafii znajdują się także: krzyże (przy głównym wejściu do kościoła, przy domu parafialnym), figura Serca Jezusowego (w narożniku plebanii) oraz figury maryjne (ul. Chłodna, ul. Długa, ul. Kapitulna).

</doc>
<doc id="1709906" url="https://pl.wikipedia.org/wiki?curid=1709906" title="Füzuli Məmmədov">
Füzuli Məmmədov

Füzuli Məmmədov (ur. 8 września 1977 w Azerbejdżańskiej SRR) – azerski piłkarz, grający na pozycji obrońcy, reprezentant Azerbejdżanu.
Kariera piłkarska.
Kariera klubowa.
W 1995 rozpoczął karierę piłkarską w drużynie Neftçi PFK. Po dwóch sezonach w ukraińskim klubie Prykarpattia Iwano-Frankiwsk powrócił do Neftçi PFK. Następnie występował w klubach OİK Bakı, ANS Pivani Baku i Şəfa Baku. W 2002 przeszedł do irańskiego Mashin Sazi Tabriz. W 2004 powrócił do Azerbejdżanu. Potem bronił barwy zespołu Xəzər Lenkoran. Od 2009 występuje w Simurq Zaqatala.
Kariera reprezentacyjna.
W latach 1998–2003 wystąpił w 8 meczach reprezentacji Azerbejdżanu.

</doc>
<doc id="1709907" url="https://pl.wikipedia.org/wiki?curid=1709907" title="Vincent Dumestre">
Vincent Dumestre

Vincent Dumestre (ur. 5 maja 1968) – francuski instrumentalista (lutnia, teorba, gitara barokowa). Założyciel Le Poème Harmonique, zespołu specjalizującego się w wykonaniach muzyki dawnej, zwłaszcza XVII i XVIII wieku.
Studiował historię na École du Louvre i grę na gitarze klasycznej na École Normale de Musique de Paris. Współpracował z takimi zespołami jak: Ricercar Consort, La Simphonie du Marais, Le Concert des Nations, La Grande Écurie et la Chambre du Roy, Centre de Musique Baroque de Versailles. W 1998 założył Le Poème Harmonique.
Jest laureatem licznych nagród i wyróżnień, m.in. "Young Talent of the Year" ("Diapason", 1999), "Antonio Vivaldi International Record Award" (2002), kawalerem Orderu Sztuki i Literatury (nagroda francuskiego ministerstwa kultury, 2004). W 2005 został uhonorowany "Grand Prix du Disque" "L'Académie Charles Cros" za nagranie opery Jeana-Baptiste'a Lully'ego "Le Bourgeois Gentilhomme".

</doc>
<doc id="1709910" url="https://pl.wikipedia.org/wiki?curid=1709910" title="Hipoteza &quot;Pożegnania z Afryką&quot;">
Hipoteza &quot;Pożegnania z Afryką&quot;



</doc>
<doc id="1709911" url="https://pl.wikipedia.org/wiki?curid=1709911" title="Fizuli Mammadov">
Fizuli Mammadov



</doc>
<doc id="1709913" url="https://pl.wikipedia.org/wiki?curid=1709913" title="Jonathan Borlée">
Jonathan Borlée

Jonathan Borlée (ur. 22 lutego 1988 w Woluwe-Saint-Lambert) – belgijski lekkoatleta, sprinter.
W 2008 Borlée reprezentował swój kraj podczas igrzysk olimpijskich w Pekinie. W starcie indywidualnym na 400 metrów odpadł w półfinale. W sztafecie 4 × 400 metrów Belgowie z Jonathanem Borlée na drugiej zmianie uplasowali się na 5. pozycji, ustanawiając w biegu finałowym aktualny rekord kraju – 2:59,37. Halowy wicemistrz świata z Dohy (2010) w sztafecie 4 × 400 metrów. W 2013 startował na mistrzostwach świata w Moskwie, na których indywidualnie był czwarty na dystansie 400 metrów, a wraz z kolegami z reprezentacji zajął 5. miejsce w sztafecie 4 × 400 metrów. W 2016 Belg wziął udział w eliminacjach biegu na 400 metrów podczas mistrzostw Europy w Amsterdamie, jednakże odpadł w eliminacjach. Na tej samej imprezie zdobył złoty medal w sztafecie 4 × 400 metrów.
Wielokrotny mistrz i rekordzista Belgii.
Rekordy życiowe.
Wysokiej klasy sprinterami jest również jego rodzeństwo – brat bliźniak Kévin oraz siostra Olivia i brat Dylan. Ojcem całej czwórki jest Jacques Borlée – halowy wicemistrz Europy na 200 metrów z 1983.
1 maja 2013 sztafeta 4 × 400 metrów w składzie Dylan Borlée, Jonathan Borlée, Arnaud Destatte i Kévin Borlée ustanowiła czasem 3:06,06 klubowy rekord kraju na tym dystansie.

</doc>
<doc id="1709919" url="https://pl.wikipedia.org/wiki?curid=1709919" title="Heavens-Above">
Heavens-Above

Heavens-Above – serwis internetowy pozwalający na określenie terminów przelotów satelitów oraz generujący prognozy ich widoczności dla dowolnego punktu na Ziemi. Głównym jego zadaniem jest przewidywanie flar satelitów Iridium, przelotów Międzynarodowej Stacji Kosmicznej ISS, satelitów o jasności do 4,5 magnitudo oraz satelitów radioamatorskich. Ponadto serwis posiada możliwość generowania map nieba oraz udostępnia efemerydy dla planet Układu Słonecznego i komet.

</doc>
<doc id="1709923" url="https://pl.wikipedia.org/wiki?curid=1709923" title="Pomnik Leopolda w Słubicach">
Pomnik Leopolda w Słubicach

Pomnik księcia Leopolda (niem. "Prinz-Leopold-Denkmal") – pomnik ku czci pruskiego wojskowego , który znajdował się na prawobrzeżnym przedmieściu Frankfurtu nad Odrą – Dammvorstadt (obecnie Słubice). Zlikwidowany w 1945 roku.
Historia.
Książę Leopold od 1776 roku był komendantem pułku stacjonującego we Frankfurcie nad Odrą. Pomnik ku jego czci wzniesiono kosztem 3263 talarów, 9 groszy i 6 fenigów. Uroczystość odsłonięcia miała miejsce 1 sierpnia 1787 r.
W miejscu dawnego pomnika u zbiegu ul. Nadodrzańskiej (wówczas "Prinzenufer") i ul. Mickiewicza ("An der Seidenfabrik") powstał parking a tuż obok stacja paliw Shell. Teren dawnego pomnika został sprzedany przez starostwo prywatnemu inwestorowi, a w 2013 roku zyskał nową nawierzchnię z kostki bauma.
Projekt i wymowa.
Pomnik mierzył ponad 7 metrów, znajdował się na kamiennym postumencie i ogrodzony był metalową barierką. Przedstawiał trzy kobiety unoszące do góry urnę z prochami poległego dowódcy. Projektantem był prof. Bernhard Rhode.

</doc>
<doc id="1709924" url="https://pl.wikipedia.org/wiki?curid=1709924" title="Języki malajsko-polinezyjskie">
Języki malajsko-polinezyjskie

Języki malajsko-polinezyjskie – grupa językowa obejmująca większość języków (1248) w ramach rodziny języków austronezyjskich, używanych przez ponad 300 mln osób. Wszystkie pozostałe 20 języków austronezyjskich, podzielone na kilka grup, są w użyciu jedynie na Tajwanie.

</doc>
<doc id="1709926" url="https://pl.wikipedia.org/wiki?curid=1709926" title="Liga Światowa w Piłce Siatkowej 2009 (składy)">
Liga Światowa w Piłce Siatkowej 2009 (składy)

Artykuł grupuje składy wszystkich reprezentacji narodowych w piłce siatkowej, które wystąpiły w Lidze Światowej 2009.
Według decyzji podjętej na Kongresie Międzynarodowej Federacji Piłki Siatkowej (FIVB) w czerwcu 2008 roku każda drużyna może wystawić na mecz do 14 zawodników (w tym dwóch libero).
Argentyna.
Trener: Javier WeberAsystent: Flavio Leoni
Brazylia.
Trener: Bernardo RezendeAsystent: Roberley Luiz Leonaldo
Bułgaria.
Trener: Silvano PrandiAsystent: Camillo Placi
Chiny.
Trener: Zhou Jian’anAsystent: Xie Guochen
Finlandia.
Trener: Mauro BerrutoAsystent: Andrea Brogioni
Francja.
Trener: Philippe BlainAsystent: Mauricio Paes
Holandia.
Trener: Peter BlangéAsystent: Arnold van Ree
Japonia.
Trener: Tatsuya UetaAsystent: Naoki Morokuma
Korea Południowa.
Trener: Kim Ho-chulAsystent: Lee Sang-yeol
Kuba.
Trener: Orlando Samuel BlackwoodAsystent: Idalberto Valdez Pedro
Polska.
Trener: Daniel CastellaniAsystent: Krzysztof Stelmach
Rosja.
Trener: Daniele BagnoliAsystent: Jarosław Antonow
Serbia.
Trener: Igor KolakovićAsystent: Željko Bulatović
Stany Zjednoczone.
Trener: Alan KnipeAsystent: Gary Sato
Wenezuela.
Trener: José A. GutiérrezAsystent: Renee Oliveros Ortega
Włochy.
Trener: Andrea AnastasiAsystent: Andrea Gardini

</doc>
<doc id="1709929" url="https://pl.wikipedia.org/wiki?curid=1709929" title="Stres w pracy">
Stres w pracy

Stres w pracy – stan dyskomfortu psychicznego wywołany rozbieżnością pomiędzy warunkami i wymaganiami stawianymi pracownikowi a jego możliwościami poradzenia sobie z nimi w danym momencie. Pracownik dostrzega ten rozdźwięk jako zagrożenie swego zdrowia, życia lub własnej integralności. 
Identyfikacja stresu w miejscu pracy.
Według koncepcji Roberta Karaska i Toresa Theorella w procesie powstawania stresu zawodowego decydujące znaczenie mają następujące czynniki:
Podstawowe kombinacje tych czynników i ich wpływ na pracownika :
Model ten zakłada, że największe obciążenie stresem zawodowym występuje wówczas gdy pracownik w warunkach niskiej kontroli nad pracą musi sprostać dużym oczekiwaniom, nie mając przy tym zapewnionej odpowiedniej pomocy ze strony organizacji. 
Przyczyny stresu.
Do czynników zagrażających w obszarze wymagań zalicza się m.in.: 
Sytuacje zagrażające w obszarze kontroli nad pracą obejmują przykładowo:
Zagrożenia w zakresie wsparcia społecznego to m.in.:
Skutki ekonomiczne stresu zawodowego.
Stres nie tylko wpływa na zdrowie pracowników, wywołuje także skutki ekonomiczne kluczowe dla funkcjonowania każdego przedsiębiorstwa.
Dotknięci stresem zawodowym pracownicy i pracodawcy są wyczerpani fizyczne i psychiczne. Z tego powodu: 
Przeciwdziałanie stresowi w miejscu pracy.
Działania zapobiegające stresowi zawodowemu to z jednej strony interwencja nastawiona na organizację – polegająca na osłabieniu stresującego charakteru środowiska zewnętrznego, z drugiej zaś działania ukierunkowane na jednostkę - służące obniżeniu indywidualnej podatności na stres.
Zarządzanie przez partycypację 
Środkiem zwiększającym kontrolę pracownika nad zleconą mu pracą, jest angażowanie go w różne procesy organizacyjne, a szczególnie pozwolenie mu na samodzielne podejmowanie decyzji podczas realizacji zadań.
Odpowiednie wsparcie społeczne oraz dostępność informacji zwrotnej
Zapewniane m.in. poprzez różne rodzaje formalnych i nieformalnych spotkań, wyjazdów integracyjnych. 
Oferowanie elastycznych godzin pracy 
Dzięki takiemu podejściu można przeciwdziałać stresowi związanemu z nie­możnością utrzymania równowagi praca – dom (zwłaszcza u kobiet). 
Uświadamianie pracownikowi jego roli zawodowej i określanie celów 
Polega na szczegółowym wyjaśnianiu pracownikom ich roli zawodowej i zakresów odpowiedzialności a także sposobów osiągania celów.
Jest tu także ważne odpowiednie motywowanie pracowników.
Tworzenie autonomicznych zespołów 
Przykładem może być tworzenie 8–12-osobowych zespołów, które dysponują większą niezależnością i są odpowiedzialne nie za jedno, lecz grupę zadań.
Samoakceptacja i pozytywne myślenie
Uświadomienie sobie oraz zaakceptowanie granic własnych możliwości chroni przed dążeniem do nierealistycznych celów.
Dobra ocena wydarzeń, skupienie uwagi na dodatnich aspektach przeżyć, niweluje skutki stresu.
Wsparcie najbliższych
Uzyskanie społecznego wsparcia zwiększa poczucie własnej wartości, uspokaja i uśmierza negatywne uczucia.
Planowanie
Efektywne planowanie prowadzi do sprawniejszej realizacji zadań. Ustalanie priorytetów umożliwia skupienie się na najistotniejszych zadaniach.
Poczucie kompetencji
Osoby, które są pewne swoich kwalifikacji i wiedzy rzadziej oceniają wykonywaną pracę jako stresującą. 
Trening relaksacyjny i ćwiczenia fizyczne
Trening relaksacyjny jest doskonałym sposobem na uwolnienie się od skutków stresu. Polega on na stopniowym zmniejszaniu napięcia mięśniowego, co pozwala kontrolować zdenerwowanie. Ćwiczenia fizyczne mogą zwiększyć odporność na stres oraz poprawić samopoczucie.

</doc>
<doc id="1709932" url="https://pl.wikipedia.org/wiki?curid=1709932" title="Rezerwat przyrody Meszcze">
Rezerwat przyrody Meszcze

Rezerwat przyrody Meszcze – leśny rezerwat przyrody na terenie Piotrkowa Trybunalskiego, w województwie łódzkim.
Rezerwat stanowi obszar lasu o łącznej powierzchni 35,32 ha i położony jest na terenie Nadleśnictwa Piotrków. Rezerwat znajduje się w Sulejowskim Parku Krajobrazowym wchodzącym w skład zespołu Nadpilicznych Parków Krajobrazowych.
Został utworzony na mocy Zarządzenia Ministra Leśnictwa i Przemysłu Drzewnego z dnia 25 listopada 1959 na powierzchni 2,11 ha. Powiększony Zarządzeniem Ministra Ochrony Środowiska i Zasobów Naturalnych z dnia 10 maja 1989. Celem ochrony rezerwatu jest zachowanie ze względów naukowych, dydaktycznych i krajobrazowych naturalnego fragmentu lasu mieszanego świeżego ze znacznym udziałem dynamicznie rozwijającej się lipy drobnolistnej. Cała populacja lipy w rezerwacie pochodzi od kilku kęp lip pozostawionych na zrębie przed ponad 100 laty. Zrąb został obsadzony sosną, pod którą obficie pojawiło się odnowienie lipowe z nasienników. Obecnie lipy wchodzą w skład górnego piętra drzewostanu, który tworzą również sosna z udziałem dębów i brzozy.
Stwierdzono tu występowanie 26 gatunków drzew i krzewów oraz ok. 170 gatunków roślin naczyniowych i 10 gatunków mszaków. Do najważniejszych należą: lilia złotogłów, pajęcznica gałęzista, czyścica storzyszek, miodownik melisowaty, orlik pospolity, groszek czerniejący, przytulia okrągłolistna oraz naparstnica zwyczajna i zerwa kłosowa.
Do rezerwatu prowadzi ścieżka przyrodniczo-leśna „Z Koła do rezerwatu Meszcze i drzew pomnikowych”, której trasa rozpoczyna się w osadzie edukacyjnej we wsi Koło.
Według obowiązującego planu ochrony ustanowionego w 2011 roku (zmienionego w 2014), obszar rezerwatu objęty jest ochroną czynną.

</doc>
<doc id="1709933" url="https://pl.wikipedia.org/wiki?curid=1709933" title="A.J. Hackett">
A.J. Hackett

A.J. Hackett, właśc. Alan John Hackett (ur. 1958) – nowozelandzki skoczek i prekursor bungee.
Zainspirowany rytuałami z wysp Vanuatu, Hackett użył super-elastycznej gumy, którą wykorzystał do skakania z dużych wysokości takich jak: mosty, wieże i budynki. Jednym z jego pierwszych ekstrawaganckich skoków był skok z Wieży Eiffla w Paryżu w 1987 roku.
Okrzyknięty ojcem skoków bungy, założył swoją własną firmę AJ Hackett Bungy i stworzył jej siedzibę na moście Kawarau w Queenstown w Nowej Zelandii w 1988, która stała się pierwszym na świecie miejscem, gdzie można było skakać komercyjnie. W późniejszym czasie powstały inne takie miejsca, m.in. w Cairns w Australii, we Francji (Souleuvre Viaduct), w Niemczech, Stanach Zjednoczonych, Meksyku oraz w Indonezji. Upierał się, że nazwę tego sportu ekstremalnego należy pisać przez "y", a nie przez "ee".
Hackett znany jest z kilku rekordów Guinnessa:

</doc>
<doc id="1709939" url="https://pl.wikipedia.org/wiki?curid=1709939" title="Simurq Zaqatala">
Simurq Zaqatala

Simurq Zaqatala (azer. Simurq Peşəkar Futbol Klubu) – były azerski klub piłkarski, z siedzibą w mieście Zaqatala, grał w Premyer Liqa. 
Historia.
"Chronologia nazw:"
Drużyna piłkarska "Simurq" została założona w mieście Zaqatala. W sezonie 2005/06 występował w pierwszej lidze i zdobył awans do najwyższej ligi. Od sezonu 2006/07 występuje w rozgrywkach Yuksek Liqa. Do 2010 roku trenerem zespołu był Ukrainiec Roman Pokora. W sezonie 2010/2011 klub spadł do niższej klasy rozgrywkowej Azərbaycan Birinci Divizionu. Od 2011 roku szkoleniowcem został Gruzin Giorgi Czichradze. W 2012 roku do klubu przenieśli się dwaj polscy zawodnicy: bramkarz Dawid Pietrzkiewicz i pomocnik Marcin Burkhardt. Po ośmiu kolejkach sezonu 2012/2013 Simurq zajmował pierwsze miejsce w tabeli ligowej (bez przegranego meczu). Po zakończeniu rundy zasadniczej zajął 4. miejsce.
Wiosną 2015 roku Simurq Zaqatala został wycofany z rozgrywek azerskiej Premyer Liqi. U podstaw tej decyzji leżały kłopoty finansowe klubu, który docelowo przestał istnieć.
W Simurqu grali trzej Polacy: Marcin Burkhardt, Paweł Kapsa, Dawid Pietrzkiewicz. 

</doc>
<doc id="1709942" url="https://pl.wikipedia.org/wiki?curid=1709942" title="Żejmy (okręg kowieński)">
Żejmy (okręg kowieński)

Żejmy (lit. "Žeimiai") – miasteczko na Litwie, w okręgu kowieńskim, w rejonie janowskim, siedziba gminy Żejmy, 15 km na północ od Janowa; 962 mieszkańców (2001). 
W Żejmach znajduje się kościół z kaplicą, szkoła średnia, poczta i zabytkowy pałac Kossakowskich otoczony parkiem, a także fabryka żelatyny i stacja kolejowa Żejmy. W kościele znajduje się grób polskiego architekta Wacława Michniewicza, a przed kościołem stoi poświęcony mu pomnik.
Pierwsze wzmianki z roku 1319. Od 28 listopada 2007 roku dekretem prezydenta Republiki Litewskiej miasteczko posiada własny herb.
W miejscowości znajduje się ciekawa 3-kondygnacyjna kapliczka z XVIII wieku zbudowana z cegły i kryta dachówką.

</doc>
<doc id="1709944" url="https://pl.wikipedia.org/wiki?curid=1709944" title="Zbigniew Paczkowski">
Zbigniew Paczkowski

Zbigniew Władysław Paczkowski (ur. 7 września 1933 w Służewie) – polski polityk, poseł na Sejm PRL IX kadencji.
Życiorys.
W 1955 podjął pracę w PKP-Lokomotywowni pozaklasowej Łuków, gdzie był m.in. tokarzem precyzyjnym-brygadzistą działu mechanicznego. W 1964 wstąpił do Polskiej Zjednoczonej Partii Robotniczej. Zasiadał w jej Komitecie Wojewódzkim w Siedlcach oraz w egzekutywie Komitetu Miejskiego w Łukowie. Był radnym Miejskiej Rady Narodowej, a także działaczem Patriotycznego Ruchu Odrodzenia Narodowego i związków zawodowych. W latach 1985–1989 pełnił mandat posła na Sejm PRL IX kadencji w okręgu Siedlce z ramienia PZPR, zasiadając w Komisji Transportu, Żeglugi i Łączności.
Odznaczony Medalem 40-lecia Polski Ludowej.

</doc>
<doc id="1709945" url="https://pl.wikipedia.org/wiki?curid=1709945" title="Daşgyn Zaqatala">
Daşgyn Zaqatala



</doc>
<doc id="1709946" url="https://pl.wikipedia.org/wiki?curid=1709946" title="Bair Badionow">
Bair Badionow

Bair Badionow (ros. Баи́р Доржи́евич Бадёнов; ur. 28 czerwca 1976 w Zugalaj) – rosyjski łucznik, brązowy medalista olimpijski, drużynowy mistrz Europy. Startuje w konkurencji łuków klasycznych.
Największym jego osiągnięciem jest brązowy medal igrzysk olimpijskich w Pekinie indywidualnie. Mistrz Europy (1996) drużynowo.

</doc>
<doc id="1709949" url="https://pl.wikipedia.org/wiki?curid=1709949" title="Pomnik Leopolda Szersznika w Cieszynie">
Pomnik Leopolda Szersznika w Cieszynie

Pomnik Leopolda Szersznika w Cieszynie – pomnik odsłonięty w 2006 roku w Cieszynie.
Upamiętnia postać Leopolda Szersznika, jezuity i muzealnika. Komitet Społeczny budowy pomnika zawiązał się w 1998 roku i zebrał na ten cel potrzebne 70 000 złotych. Pomysłodawcą budowy tego pomnika był Krzysztof Szelong, dyrektor Książnicy Cieszyńskiej.
Początkowo miał znaleźć się na placu Londzina w Cieszynie, później zdecydowano się na inną lokalizację - Park Pokoju. Pomnik mierzy 3,5 metra; wykonali go Urszula Górnicka-Herma i Tomasz Herma. Uroczyste odsłonięcie pomnika miało miejsce 20 czerwca 2006 roku.

</doc>
<doc id="1709950" url="https://pl.wikipedia.org/wiki?curid=1709950" title="Summer Night City">
Summer Night City

Summer Night City – niealbumowy singel zespołu ABBA. Björn Ulvaeus i Benny Andersson, członkowie zespołu, napisali tekst i skomponowali muzykę. Piosenka została nagrana podczas sesji w 1978 r. W 2001 r. utwór dodano do składanki The Definitive Collection, a obecnie dodawany jest jako bonus do albumu Voulez-Vous. Na stronie B znajduje się utwór "Medley", który jest złożony z trzech tradycyjnych amerykańskich piosenek - "Pick A Bale Of Cotton", "On Top Of Old Smokey" i "Midnight Special". Zespół nagrał "Medley" w 1975 na cele charytatywne.

</doc>
<doc id="1709951" url="https://pl.wikipedia.org/wiki?curid=1709951" title="Józefa Palmowska">
Józefa Palmowska

Józefa Janina Palmowska (ur. 19 marca 1934 w Tworkowicach) – polska polityk, posłanka na Sejm PRL IX kadencji.
Życiorys.
W 1956 uzyskała tytuł inżyniera ogrodnika w Szkole Głównej Gospodarstwa Wiejskiego w Warszawie i podjęła pracę jako agronom specjalista w Państwowym Ośrodku Maszynowym w Kozietułach. Następnie pracowała jako agronom rejonowy, agronom ogrodnictwa oraz inspektor kwarantanny i ochrony roślin w Prezydium Powiatowej Rady Narodowej w Grójcu. Od 1960 pracowała w Powiatowym Związku Gminnych Spółdzielni „Samopomoc Chłopska” w Grójcu jako samodzielny referent, starszy instruktor-agronom i wiceprezes ds. produkcji rolnej. Była dyrektorem Wojewódzkiego Związku Spółdzielni Rolniczych „Samopomoc Chłopska” w Radomiu. W 1962 wstąpiła do Polskiej Zjednoczonej Partii Robotniczej, gdzie była członkinią Komisji Kobiet Komitetu Centralnego. Zasiadała w Radzie Krajowej i w Radzie Miejsko-Gminnej Patriotycznego Ruchu Odrodzenia Narodowego. Była także przewodniczącą Krajowego Komitetu Spółdzielczyń, członkinią prezydium Naczelnej Rady Spółdzielczej, członkinią Egzekutywy Komitetu Kobiet Międzynarodowego Związku Spółdzielczego. W latach 1985–1989 pełniła mandat posłanki na Sejm PRL IX kadencji w okręgu Radom, zasiadając w Komisji Administracji, Spraw Wewnętrznych i Wymiaru Sprawiedliwości, Komisji Rynku Wewnętrznego i Usług, Komisji Nadzwyczajnej do rozpatrzenia projektów ustaw zmieniających przepisy dotyczące rad narodowych i samorządu terytorialnego, Komisji Nadzwyczajnej do rozpatrzenia projektów ustaw o stosunku Państwa do Kościoła Katolickiego, o gwarancjach wolności sumienia i wyznania oraz o ubezpieczeniu społecznym duchownych oraz w Komisji Nadzwyczajnej do rozpatrzenia projektu ustawy o mieniu komunalnym.

</doc>
<doc id="1709957" url="https://pl.wikipedia.org/wiki?curid=1709957" title="Podiatria">
Podiatria



</doc>
<doc id="1709958" url="https://pl.wikipedia.org/wiki?curid=1709958" title="Kazimierz Paszek">
Kazimierz Paszek

Kazimierz Paszek (ur. 8 lutego 1926 w Oporówku, zm. 25 maja 2004 w Lesznie) – polski nauczyciel i polityk, poseł na Sejm PRL IX kadencji.
Życiorys.
W 1962 ukończył studia na Uniwersytecie Łódzkim, a w 1972 został doktorem nauk ekonomicznych na Uniwersytecie Poznańskim. Pracował jako nauczyciel. W latach 1972–1990 był dyrektorem Zespołu Szkół Ekonomicznych w Lesznie. 
Działał w Związku Młodzieży Wiejskiej RP „Wici” i w Związku Młodzieży Polskiej. W 1959 wstąpił do Polskiej Zjednoczonej Partii Robotniczej, gdzie był członkiem egzekutywy Komitetu Wojewódzkiego. W 1985 uzyskał mandat posła na Sejm PRL IX kadencji z okręgu Leszno. Zasiadał w Komisji Ochrony Środowiska i Zasobów Naturalnych, Komisji Planu Gospodarczego, Budżetu i Finansów, Komisji Nadzwyczajnej do rozpatrzenia projektów ustaw związanych z realizacją drugiego etapu reformy gospodarczej, Komisji Nadzwyczajnej do kontroli wdrażania programu realizacyjnego drugiego etapu reformy gospodarczej, Komisji Nadzwyczajnej do rozpatrzenia projektów ustaw zmieniających przepisy dotyczące rad narodowych i samorządu terytorialnego oraz w Komisji Nadzwyczajnej do rozpatrzenia projektu Ordynacji Wyborczej do Sejmu oraz Ordynacji Wyborczej do Senatu.
Był prezesem Zarządu Wojewódzkiego Towarzystwa Krzewienia Kultury Świeckiej. Przez wiele lat zasiadał także w prezydium Miejskiej Rady Narodowej w Lesznie, w latach 1980–1990 będąc jej przewodniczącym.
Uhonorowany odznaką tytułu honorowego „Zasłużony Nauczyciel Polskiej Rzeczypospolitej Ludowej”.

</doc>
<doc id="1709961" url="https://pl.wikipedia.org/wiki?curid=1709961" title="Swietłana Gonczarowa">
Swietłana Gonczarowa

Swietłana Gonczarowa (ur. 7 czerwca 1981) – rosyjska łuczniczka, mistrzyni świata, dwukrotna drużynowa halowa wicemistrzyni świata. Startuje w konkurencji łuków bloczkowych.
Największym jej osiągnięciem jest złoty medal mistrzostw świata indywidualnie w 2005 roku w Madrycie.

</doc>
<doc id="1709962" url="https://pl.wikipedia.org/wiki?curid=1709962" title="Pomnik Dzieci Polskie Matce Polski w Toruniu">
Pomnik Dzieci Polskie Matce Polski w Toruniu

Pomnik Dzieci Polskie Matce Polski w Toruniu – pomnik znajdujący się w lesie na Wrzosach w Toruniu, w pobliżu ul. Pawiej, przy skrzyżowaniu dróg leśnych. Pomnik wykonał toruński rzeźbiarz Ignacy Zelek. Pomnik odsłonięto 25 maja 1933 roku. Pomnik został sfinansowany ze składek uczniów toruńskich z okazji 700. rocznicy nadania praw miejskich Toruniowi. W październiku 1939 roku władze niemieckie zmusiły okolicznych mieszkańców do rozebrania pomnika. Płaskorzeźbiona tablica została ukryta przez mieszkańców Wrzos. Pomnik odbudowano w 1947 roku.
Pomnik składa się z cokołu-mensy ołtarzowej, wykonanej z kostek granitowych. Na cokole wmurowano tablicę z piaskowca z płaskorzeźbionym wizerunkiem Matki Bożej z Dzieciątkiem Jezus. Na tablicy znajduje się napis: "DZIECI POLSKIE MATCE POLSI 25.V 1933".

</doc>
<doc id="1709963" url="https://pl.wikipedia.org/wiki?curid=1709963" title="Ryszard Polak (trener piłkarski)">
Ryszard Polak (trener piłkarski)



</doc>
<doc id="1709964" url="https://pl.wikipedia.org/wiki?curid=1709964" title="Turan Tovuz">
Turan Tovuz

Turan Tovuz – azerski klub piłkarski, z siedzibą w mieście Tovuz. Obecnie występuje w Premyer Liqası.
Historia.
Chronologia nazw:
Drużyna piłkarska Spartak została założona w mieście Tovuz w 1946 roku. Do 1992 występowała w rozgrywkach lokalnych ZSRR. W 1954 zmienił nazwę na Məhsul, a w 1990 na Oguz. W 1992 roku po odzyskaniu niepodległości zespół z nazwą Turan Tovuz debiutował w najwyższej lidze Azerbejdżanu. W sezonie 2012/13 klub przezywał problemy finansowe i po jego zakończeniu spadł do pierwszej ligi. W 2013 roku właściciele klubu Tovuz postanowili zmienić nazwę klubu na Turan-T. Jednak kilka miesięcy później, 10 października 2014 roku klub powrócił do poprzedniej nazwy.
Jest jednym z najbardziej utytułowanych azerskich klubów.

</doc>
<doc id="1709965" url="https://pl.wikipedia.org/wiki?curid=1709965" title="Wilkija">
Wilkija



</doc>
<doc id="1709967" url="https://pl.wikipedia.org/wiki?curid=1709967" title="Decubitus">
Decubitus



</doc>
<doc id="1709969" url="https://pl.wikipedia.org/wiki?curid=1709969" title="Betygoła">
Betygoła

Betygoła (lit. "Betygala") – miasteczko na Litwie, położone w okręgu kowieńskim w rejonie rosieńskim, na zachód od Rosieni. 
W okresie XIII i XIV w. istniały tutaj warownie, chroniące przed wielokrotnymi atakami rycerzy Zakonu Krzyżackiego. Kościół parafialny w Betygole był jednym z pierwszych wzniesionych na Litwie. W latach 1592 - 1603 był tutaj proboszczem Mikołaj Daukša. Na terenie tutejszej parafii, w Posandrowie urodził się Maironis - litewski poeta doby romantyzmu. Znajduje się tu także pomnik Witolda, muzeum, szkoła i poczta. W pobliżu istnieje grodzisko. Miasteczko było prestymonium dziekanatu kapituły żmudzkiej, położonym w powiecie jawońskim.
Od 2003 roku posiada własny herb, nadany dekretem prezydenta Republiki Litewskiej. Jest siedzibą władz starostwa Betygoła. Liczy 488 mieszkańców (2011). 
Ludzie związani z Betygołą

</doc>
<doc id="1709970" url="https://pl.wikipedia.org/wiki?curid=1709970" title="Betygala">
Betygala



</doc>
<doc id="1709971" url="https://pl.wikipedia.org/wiki?curid=1709971" title="Raguva">
Raguva



</doc>
<doc id="1709974" url="https://pl.wikipedia.org/wiki?curid=1709974" title="Ludwik Garbowski">
Ludwik Garbowski

Ludwik Marcelian Garbowski, pseud. Z. Drzewosz (ur. 18 czerwca 1872 w Drzewoszkach Małych, zm. 11 czerwca 1954 w Bydgoszczy) – polski botanik i fitopatolog, encyklopedysta, wykładowca Szkoły Głównej Gospodarstwa Wiejskiego w Warszawie, wieloletni pracownik naukowy Instytutów Rolniczych w Bydgoszczy, członek Towarzystwa Naukowego Warszawskiego.
Życiorys.
Był synem Aleksandra, ziemianina, weterana powstania styczniowego, oraz Laury z Rutkowskich. Rodzina posiada szlachecki herb Sulima. W latach 1882–1892 uczęszczał do Gimnazjum Klasycznego w Piotrkowie Trybunalskim, następnie wyjechał na studia chemiczne do Rygi. Dyplom inżyniera chemika Ryskiej Politechniki uzyskał w 1899. Od czasu studiów pozostawał członkiem Korporacji Akademickiej Welecja.
Przez pewien czas pracował jako chemik w fabryce ultramaryny, farb i chemikaliów „J. Setzer i E. Werner” w Warszawie, potem w rolniczej stacji doświadczalnej w Chojnowie oraz na Akademii Rolniczej w Dublanach. Odbył w tym czasie studia w zakresie bakteriologii w Zakładzie Higieny Uniwersytetu Lwowskiego. Od 1905 studia kontynuował poza krajem – u botanika Edwarda Fischera na Uniwersytecie w Bernie, u mykologa i bakteriologa Alfreda Fischera na Uniwersytecie w Bazylei, u botanika Artura Meyera na Uniwersytecie w Marburgu. Na tej ostatniej uczelni uzyskał w 1907 dyplom doktora filozofii, po przedstawieniu rozprawy "Über Abschwächung und Variabilität bei Bacillus luteus Smith et Baker und Bacillus tumescens Zopf". W latach 1907–1908 odbył jeszcze specjalistyczne studia z fitopatologii na Uniwersytecie w Monachium (u Carla von Tabeufa) i w tamtejszej Bawarskiej Stacji Rolniczo-Botanicznej.
Od stycznia 1909 był asystentem Zakładu Rolniczego Uniwersytetu Jagiellońskiego w Krakowie. W latach 1910–1912 pracował jako nauczyciel chemii, przyrody i towaroznawstwa w Szkole Handlowej w Mławie. Od lipca 1912 do stycznia 1913 kierował laboratorium mykologicznym w Doświadczalnej Stacji Badawczej Chorób Buraka Cukrowego w Smile w guberni kijowskiej, następnie do 1915 kierował Stacją Oceny Nasion przy warszawskim Muzeum Przemysłu i Rolnictwa; jego zasługą było unowocześnienie i rozbudowanie tej placówki. W okresie I wojny światowej kontynuował badania w zakresie mykologii i fitopatologii w Podolskim Towarzystwie Rolniczym w Winnicy (powstało w 1898), a następnie w Pomologicznej Stacji Doświadczalnej w Symferopolu na Krymie oraz w Laboratorium Biura Mikologicznego Ministerstwa Rolnictwa w Piotrogrodzie. Po odzyskaniu przez Polskę niepodległości w 1918 powrócił do Warszawy i podjął pracę w Ministerstwie Rolnictwa i Dóbr Państwowych. Wkrótce rozpoczął prowadzenie wykładów z fitopatologii w Szkole Głównej Gospodarstwa Wiejskiego, uzyskując tamże w 1922 habilitację. 
Od 1921 związany był z Instytutem Rolniczym w Bydgoszczy (placówka ta kilkakrotnie zmieniała nazwę: Państwowy Instytut Naukowo-Rolniczy, Państwowy Instytut Naukowy Gospodarstwa Wiejskiego Puławy-Bydgoszcz, Państwowy Instytut Naukowy Gospodarstwa Wiejskiego, Oddział w Bydgoszczy). Przez kilkanaście lat Garbowski kierował Wydziałem (Działem) Chorób Roślin, był też w latach 1927–1935 zastępcą dyrektora Instytutu. Zorganizował w Instytucie nowoczesne pracownie fitopatologiczne, dbał o podnoszenie kultury rolnej w Polsce zachodniej, popularyzował wiedzę rolniczą poprzez kursy oraz rozpowszechniał nowoczesne środki chemiczne i aparaturę do zwalczania szkodników roślin. Zainicjował wydawanie czasopism „Prace Wydziału Chorób Roślin Państwowego Instytutu Naukowo-Rolniczego w Bydgoszczy” (1926) i „Rocznik Ochrony Roślin Państwowego Instytutu Naukowego Gospodarstwa Wiejskiego” (1933). Po wybuchu II wojny światowej został zwolniony z pracy w Bydgoszczy i wyjechał do Puław, a ostatnie miesiące okupacji spędził w Skierniewicach. We wrześniu 1945 powrócił do Bydgoszczy i do pracy na stanowisku kierownika Wydziału Chorób Roślin. Razem z Andrzejem Michalskim stanął przed zadaniem zorganizowania niemal od podstaw zniszczonych pracowni. W 1951, mimo podeszłego wieku, objął kierownictwo Zespołu Fitopatologii Ogólnej Instytutu Ochrony Roślin w Bydgoszczy. Pełnił funkcję kierownika do końca życia. 
Garbowski był członkiem Polskiego Towarzystwa Botanicznego, Polskiego Towarzystwa Przyrodników im. Mikołaja Kopernika (w 1948 został członkiem honorowym), Towarzystwa Naukowego w Toruniu (Wydział III Matematyczno-Przyrodniczy), Francuskiego Towarzystwa Mykologicznego, Międzynarodowego Towarzystwa Patologii Roślin i Entomologii Rolniczej. W 1949 powołany został na współpracownika Komisji Nauk Rolniczo-Leśnych Polskiej Akademii Umiejętności, a rok później na członka zwyczajnego Towarzystwa Naukowego Warszawskiego. W 1937 odznaczony Złotym Krzyżem Zasługi, otrzymał także złote medale Włoskiej Akademii Nauk Rolniczych oraz Międzynarodowego Instytutu Rolniczego (1927).
W czasie kilkuletniego pobytu w Symferopolu był inicjatorem powołania Domu Polskiego. Znany był także jako poeta, w 1904 ogłosił poemat o życiu i stosunkach panujących w Dublanach "Sławna dziura w kraju". Interesował się antyczną literaturą grecką i rzymską, a także historią i językiem Kaszubów. W 1907, w czasie studiów monachijskich, poznał i zaprzyjaźnił się ze Stanisławem Przybyszewskim. W Monachium poznał również swoją przyszłą żonę, włoską studentkę konserwatorium Adelę Borri; związek małżeński zawarli 11 października 1908. Mieli trzy córki: Aleksandrę Garbowską (1909–1997), Wandę Stefanię De Castellaz z d. Garbowska (1912–1993) oraz Romanę Marię Zgorzałek z d. Garbowska (1922–2001). 
Ludwik Garbowski zmarł 11 czerwca 1954 w Bydgoszczy i pochowany został na cmentarzu parafialnym na Bielawkach.
Ważniejsze publikacje.
Zainteresowania naukowe Garbowskiego obejmowały metody zwalczania chorób i szkodników roślin, nasiennictwo rolnicze, choroby grzybicze, wirusowe i bakteryjne roślin. Z jego inicjatywy powstał pierwszy w Polsce ogólnokrajowy rejestr chorób i szkodników roślin. 
Ogłosił około 90 prac, w tym książki "Ocena nasion u nas i zagranicą" (1920), "Choroby roślin rolniczych" (1925), "Choroby wirusowe ziemniaków" (1938) oraz wydany pośmiertnie podręcznik "Zarys fitopatologii ogólnej" (1964). Przeprowadził analizę strat poniesionych w Galicji zachodniej skutek chorób ziemniaka, zbóż, marchwi i kapusty ("Choroby roślin gospodarskich w Galicyi zachodniej w próbach z odmianami w latach 1908 i 1909", 1911). Opracował normy wartości nasion siewnych ("Kwestya nasienna w r.b.", 1915). Z P. Leszczenką opracował metodę zwalczania mączniaka agrestowego – przez opryskiwanie krzewów roztworem arseninu sodowego z dodatkiem sody i siarki. Prowadził pionierskie w Polsce badania fitopatologiczne nad chwaścikiem buraczanym. Badał takie choroby, jak zgorzel podstawy źdźbła u pszenicy, rak malin, rak ziemniaka, opracowując metody ich zwalczania. Po wojnie ogłosił m.in. pracę na temat genetycznego rozszczepiania pszenicy odmian Trotzkopf pod wpływem porażenia przez śnieć i pod wpływem wapna. Z prac przeglądowych Garbowskiego wymienić można "Współczesny stan badań nad rdzami zbożowymi" (1932), "Ochrona roślin i jej potrzeby w Polsce" (1927), "Fitopatologia i ochrona roślin w Polsce" (1938).
Szereg artykułów opublikował na łamach „Gazety Rolniczej” i „Przeglądu Doświadczalnictwa Rolniczego”. Wchodził w skład komitetów redakcyjnych m.in. „Roczników Nauk Rolniczych”, kwartalnika „Choroby i Szkodniki”, „Doświadczalnictwa Rolniczego”, „Pamiętnika Państwowego Instytutu Naukowego Gospodarstwa Wiejskiego”.
Był również encyklopedystą, edytorem Praktycznej encyklopedii gospodarstwa wiejskiego. Napisał w ramach tego cyklu encyklopedycznego tom nr 5, Choroby roślin: powstawanie, objawy, zwalczanie.
Bibliografia.
 

</doc>
<doc id="1709975" url="https://pl.wikipedia.org/wiki?curid=1709975" title="Eagle (singel)">
Eagle (singel)

Eagle – singel szwedzkiego zespołu ABBA z płyty "The Album". Tekst napisali członkowie zespołu – Björn Ulvaeus i Benny Andersson. Piosenka została nagrana 1 czerwca 1977 r., pod roboczym tytułem „High-High”." Eagle" jest najdłuższym utworem zespołu. "Eagle" nie jest popularnym utworem ABBY, bardziej popularny stał się „Thank You for the Music”, wydany na stronie B.

</doc>
<doc id="1709976" url="https://pl.wikipedia.org/wiki?curid=1709976" title="Tour de Suisse 2009">
Tour de Suisse 2009

73. edycja wyścigu kolarskiego Tour de Suisse odbył się w dniach 13-21 czerwca 2009 roku. Trasa tego szwajcarskiego, dziewięcioetapowego wyścigu liczyła 1355 km ze startem w Liechtensteinie i metą w Bernie.
Zwyciężył reprezentant gospodarzy Fabian Cancellara z grupy Team Saxo Bank. Polacy w tym wyścigu nie startowali.

</doc>
<doc id="1709977" url="https://pl.wikipedia.org/wiki?curid=1709977" title="Kształcenie na odległość">
Kształcenie na odległość

Kształcenie na odległość – kształcenie, w którym nauczający znajduje się w dystansie przestrzennym, a często też czasowym od kształcącego się. Proces nauczania jest pobudzany i kierowany przez nauczyciela w sposób pośredni i ciągły za pomocą różnych mediów pozwalających pokonać dystans. Kształcenie zdalne ma na celu przede wszystkim przełamanie barier edukacyjnych takich jak miejsce zamieszkania czy sztywne pory zajęć, jakie są wyznaczane przez uczelnie stacjonarne.
Mediami nauczania mogą być wszystkie środki pośredniczące w procesie komunikowania prezentujące treści nauczania. Media mogą być techniczne i nietechniczne, personalne i niepersonalne. Należą do nich drukowane materiały nauczania jak i media techniki elektronicznej, zarówno masowe i niemasowe. Wobec szerokiego znaczenia terminu „medium nauczania” może nie tylko chodzić o nośniki informacji, lecz także inne bodźce kształcenia się jak: zachęta, pobudzanie, ocenianie, kontrolowanie.
Role mediów elektronicznych.
Role pełnione przez elektroniczne środki masowego przekazu w procesie kształcenia na odległość:
Zasady dydaktycne.
Główne zasady dydaktyczne kształcenia zdalnego:

</doc>
<doc id="1709978" url="https://pl.wikipedia.org/wiki?curid=1709978" title="Elizna Naudé">
Elizna Naudé

Elizna Naudé (ur. 14 września 1978) – południowoafrykańska lekkoatletka, która specjalizuje się w rzucie dyskiem.
Osiągnięcia.
Naudé dwukrotnie reprezentowała RPA na igrzyskach olimpijskich. W obu przypadkach (Ateny 2004 &amp; Pekin 2008) odpadała w eliminacjach (na obu imprezach sklasyfikowano ją ostatecznie na 20. pozycji).

</doc>
<doc id="1709983" url="https://pl.wikipedia.org/wiki?curid=1709983" title="Purnonsens">
Purnonsens



</doc>
<doc id="1709987" url="https://pl.wikipedia.org/wiki?curid=1709987" title="Kolumna Maryjna w Toruniu">
Kolumna Maryjna w Toruniu

Kolumna Maryjna w Toruniu – niezachowany pomnik Matki Boskiej, który znajdował się w Toruniu na terenie Zespołu Staromiejskiego, w sąsiedztwie kościoła św. św. Janów, u zbiegu ulic św. Jana i Żeglarskiej. Wzniesiony między 1725 a 1730, zniszczony w 1817. Był to pierwszy wolnostojący pomnik w Toruniu.
Historia.
Powstanie pomnika wiązało się z wydarzeniami tumultu toruńskiego z 1724, inicjatorem jego wzniesienia była toruńska społeczność katolicka, pozostająca w mniejszości w stosunku do wyznawców luteranizmu. Został wybudowany w drugiej połowie lat 20. XVIII w. Wymowa pomnika jako symbolu kultu Maryi i jej niepokalanego poczęcia – elementów nieobecnych w protestantyzmie – miała podkreślać obecność i siłę katolicyzmu w Toruniu. 
W 1805 pomnik został uszkodzony w czasie wojen napoleońskich i nie został odnowiony. W 1817 pruskie władze, w ramach usuwania z Torunia symboli polskości, rozebrały również Kolumnę Maryjną. 
Architektura.
Pomnik był typową kolumną maryjną, naśladującą podobne konstrukcje powstające we Włoszech, Czechach i Niemczech. Miał wysokość czterech i pół metra. Na cokole wykonanym z kamienia pokrytego miedzią umieszczona była figura Maryi Niepokalanie Poczętej, opatrzona napisem na postumencie: "Bogu Najwyższemu i Najlepszemu Bezbożność zagnała aż tu Syzyfa Zniszczyła wystawiony ongiś marmurowy Posąg Maryi burząc wszystkie kamienie [Pobożność] przydała z gwiazd na niebie chwałę wizerunkowi Matki Boga Maryi. Będzie stał na tym marmurze wzniesiony za króla Augusta II. Obyś przechodniu okazywał cześć temu kamieniowi. Roku Pańskiego 1725". 

</doc>
<doc id="1709989" url="https://pl.wikipedia.org/wiki?curid=1709989" title="Serhij Hołowaty">
Serhij Hołowaty

Serhij Petrowycz Hołowaty, ukr. Сергій Петрович Головатий (ur. 29 maja 1954 w Odessie) – ukraiński polityk, prawnik, poseł, były minister sprawiedliwości.
Życiorys.
Ukończył w 1977 studia z zakresu prawa międzynarodowego na Uniwersytecie Kijowskim. Uzyskał następnie stopień kandydata nauk. Pracował jako wykładowca akademicki na Uniwersytecie Kijowskim, a także w Ukraińskiej Akademii Nauk. Jako autor i współautor opublikował m.in. sześć pozycji książkowych.
Od końca lat 70. należał do Komunistycznej Partii Ukrainy. Później krótko działał w Ludowym Ruchu Ukrainy. W latach 1990–1996 był posłem do Rady Najwyższej I i II kadencji. Pomiędzy wrześniem 1995 a sierpniem 1997 zajmował stanowisko ministra sprawiedliwości. Zasiadał też w Radzie Bezpieczeństwa Narodowego i Obrony Ukrainy, w której zasiadał przez rok. Pełnił w tym czasie funkcję wiceprzewodniczącego komisji pracującej nad przepisami znoszącymi karę śmierci na Ukrainie. W okresie 1997–1998 był członkiem jednej z rad doradczych przy prezydencie.
W 1998 został jednym z liderów bloku wyborczego Naprzód, Ukraino!, który nie przekroczył progu wyborczego. Serhij Hołowatyj uzyskał jednak mandat deputowanego III kadencji w okręgu większościowym. Cztery lata później ponownie wszedł do parlamentu, tym razem z listy Bloku Julii Tymoszenko. Od października 2005 do sierpnia 2006 po raz drugi sprawował urząd ministra sprawiedliwości (w rządzie Jurija Jechanurowa). Po objęciu tego stanowiska złożył mandat poselski, a także opuścił BJuT, który po odwołaniu Julii Tymoszenko z funkcji premiera, przeszedł do opozycji.
W 2006 Serhij Hołowaty kolejny raz został posłem (z listy krajowej Bloku Nasza Ukraina). W trakcie kadencji ponownie zmienił przynależność polityczną, przechodząc tym razem na stronę Wiktora Janukowycza. W przedterminowych wyborach w 2007 uzyskał mandat deputowanego VI kadencji z ramienia Partii Regionów. W 2012 nie ubiegał się o reelekcję.

</doc>
<doc id="1709990" url="https://pl.wikipedia.org/wiki?curid=1709990" title="Lord Dunsany">
Lord Dunsany

Lord Dunsany, właśc. Edward John Moreton Drax Plunkett, 18. baron Dunsany (ur. 24 lipca 1878 w Londynie, zm. 25 października 1957 w Dublinie) – brytyjski pisarz i dramaturg. Wydanych zostało ponad 80 jego książek oraz setki opowiadań. Jego twórczość wpłynęła na wielu pisarzy fantasy, tj. H.P. Lovecraft czy J.R.R. Tolkien.
Życiorys.
Urodził się 24 lipca 1878 roku w Londynie. Pochodził z arystokratycznej rodziny – jego rodzicami byli John William Plunkett, 17. Baron Dunsany, oraz Ernle Grosvenor, kuzynka Richarda Burtona. Jego młodszy brat, Reginald Plunkett, został admirałem w Royal Navy.
Dzieciństwo spędził w Hrabstwie Kent oraz Dunsany Castle, rodzinnej posiadłości w hrabstwie Meath zajmowanej przez ród Dunsany od 1190 roku. Literaturą interesował się od najmłodszych lat: czytał bajki Braci Grimm, baśnie Hansa Christiana Andersena i opowiadania Edgara Allana Poe. Uczył się też w Eton College, jednej z najstarszych szkół męskich w Anglii, oraz w Królewskiej Akademii Wojskowej Sandhurst.
W roku 1899 dołączył do Coldstream Guards, z którymi służył w II wojnie burskiej. W tym samym roku odziedziczył też tytuł barona. Po wojnie przeprowadził się do Dunsany Castle i podjął życie właściciela ziemskiego. W 1904 ożenił się z lady Beatrice Villiers, najmłodszą córką 7. hrabiego Jersey, Victora Child Villiersa. Dwa lata później urodził się ich jedyny syn, Randal Plunkett.
W 1905 roku napisał swój pierwszy zbiór opowiadań fantastycznych, "The Gods of Pegana". W latach 1906-1912 ukazały się cztery dalsze zbiory pisarza: "Time and the Gods" (1906), "The Sword of Welleran" (1908), "A Dreamer's Tales" (1910) i "The Book of Wonder". W tym czasie Dunsany nawiązał też współpracę z artystą Sidneyem Sime, który w późniejszym czasie zilustrował wiele jego książek.
W 1909 na prośbę W.B. Yeatsa stworzył swój pierwszy dramat, "The Glittering Gate". Sztuka została wystawiona w Abbey Theatre w Dublinie i okazała się sukcesem. Jego kolejne dramaty były wystawiane w Rosji i Stanach Zjednoczonych.
Podczas I wojny światowej był kapitanem Royal Inniskilling Fusiliers, regimentu irlandzkiej piechoty. 25 kwietnia 1916 r. został ranny, jednak przetrwał wojnę, po której zajął się pisaniem. W tym czasie tworzył głównie dramaty i powieści. Pierwsza z nich, "The Chronicles of Rodriguez", została wydana w 1922 roku.
Prowadził typowe życie arystokraty: zajmował się łowiectwem, strzelectwem i łowieniem ryb, lubił też sport, w szczególności krykiet. Pasjonowała go gra w szachy, był autorem licznych zagadek szachowych oraz wariantu szachów zwanego szachami Dunsany’ego.
Do jego przyjaciół należeli m.in. George William Russell, Rudyard Kipling i William Butler Yeats. Był członkiem Royal Society of Literature, Royal Geographical Society, Irish Academy of Letters i L’Institut Historique et Heraldique de France.
W latach 30. przekazał posiadłość synowi i przeprowadził się do Shoreham w Hrabstwie Kent. Od 1940 do 1941 roku pełnił funkcję profesora literatury angielskiej na Uniwersytecie Ateńskim. Po powrocie do Anglii publikował kolejne powieści i tomiki swoich wierszy, napisał też trzy autobiografie.
Zmarł 25 października 1957 w szpitalu w Dublinie z powodu ataku wyrostka robaczkowego.

</doc>
<doc id="1709991" url="https://pl.wikipedia.org/wiki?curid=1709991" title="Bartlesville">
Bartlesville

Bartlesville – miasto w Stanach Zjednoczonych, w stanie Oklahoma, ok. 18 km na południe od granicy ze stanem Kansas, ok. 76 km na północ od Tulsa. Według danych z 2010 miasto liczyło 35 750 mieszkańców.
Miasto stanowi ośrodek kulturalny (muzea, festiwal), turystyczny (Price Tower zbudowany według projektu Franka L. Wright`a) oraz naukowy (Oklahoma Wesleyan University).
Historia.
W latach 1908–1920 w Bartlesville kursowały tramwaje. W mieście działała firma naftowa Phillips Petroleum. W 1919 urodził się tu aktor Patrick Cranshaw, a w 1964 koszykarz Mark Price.

</doc>
<doc id="1709993" url="https://pl.wikipedia.org/wiki?curid=1709993" title="Mark Grimmette">
Mark Grimmette

Mark R. Grimmette (ur. 23 stycznia 1971 w Ann Arbor) − amerykański saneczkarz, dwukrotny medalista igrzysk olimpijskich, wielokrotny medalista mistrzostw świata oraz trzykrotny zdobywca Pucharu Świata.
Kariera.
Pierwszy sukces w karierze odniósł w 1998 roku, kiedy w parze z Brianem Martinem zdobył brązowy medal w dwójkach na igrzyskach olimpijskich w Nagano. W tym samym składzie reprezentanci USA zdobyli też brązowe medale na mistrzostwach świata w Königssee (1999), mistrzostwach świata w Sankt Moritz (2000), mistrzostwach świata w Nagano (2004), mistrzostwach świata w Park City (2005), mistrzostwach świata w Innsbrucku (2007) i mistrzostwach świata w Lake Placid (2009) oraz srebrny podczas igrzysk w Salt Lake City. Trzykrotnie zdobywał też medale w zawodach drużynowych: srebrne na MŚ 2004 i MŚ 2005 oraz brązowy podczas mistrzostw świata w Calgary w 2001 roku. Ponadto w sezonach 1997/1998, 1998/1999 oraz 2002/2003 zwyciężali w klasyfikacji generalnej Pucharu Świata w dwójkach, a w sezonie 1999/2000 zajęli trzecie miejsce.

</doc>
<doc id="1709994" url="https://pl.wikipedia.org/wiki?curid=1709994" title="Brian Martin">
Brian Martin

Brian Martin (ur. 19 stycznia 1974 w Stanford) − amerykański saneczkarz, dwukrotny medalista igrzysk olimpijskich, wielokrotny medalista mistrzostw świata oraz trzykrotny zdobywca Pucharu Świata.
Kariera.
Pierwszy sukces w karierze odniósł w 1998 roku, kiedy w parze z Markiem Grimmette zdobył brązowy medal w dwójkach na igrzyskach olimpijskich w Nagano. W tym samym składzie reprezentanci USA zdobyli też brązowe medale na mistrzostwach świata w Königssee (1999), mistrzostwach świata w Sankt Moritz (2000), mistrzostwach świata w Nagano (2004), mistrzostwach świata w Park City (2005), mistrzostwach świata w Innsbrucku (2007) i mistrzostwach świata w Lake Placid (2009) oraz srebrny podczas igrzysk w Salt Lake City. Trzykrotnie zdobywał też medale w zawodach drużynowych: srebrne na MŚ 2004 i MŚ 2005 oraz brązowy podczas mistrzostw świata w Calgary w 2001 roku. Ponadto w sezonach 1997/1998, 1998/1999 oraz 2002/2003 zwyciężali w klasyfikacji generalnej Pucharu Świata w dwójkach, a w sezonie 1999/2000 zajęli trzecie miejsce.

</doc>
<doc id="1709996" url="https://pl.wikipedia.org/wiki?curid=1709996" title="Rogów (okręg poniewieski)">
Rogów (okręg poniewieski)

Rogów (lit. "Raguva") – miasteczko na Litwie, położone w okręgu poniewieskim, w rejonie poniewieskim, na południowy wschód od Poniewieża, 1 km w bok od drogi Poniewież – Wiłkomierz. Miasteczko liczy 610 mieszkańców (2001). Siedziba starostwa Rogów.
W roku 1784 należał do Michała Straszewicza, marszałka powiatu upitskiego, którego dobra rogowskie obejmowały jeszcze:
Po roku 1831 wraz z dobrami skonfiskowany Józefowi Straszewiczowi.
Podczas powstania styczniowego w okolicznych lasach zorganizował się oddział Zygmunta Sierakowskiego i 6 kwietnia 1863 stoczył potyczkę.
Dziś znajduje się tu Kościół Wniebowzięcia Najświętszej Marii Panny z 1816, Cerkiew Narodzenia Matki Bożej z 1875, poczta, szkoła i figura św. Floriana z XIX w.
Od 2001 roku, nadany dekretem prezydenta Republiki Litewskiej, miasteczko posiada własny herb.

</doc>
<doc id="1709997" url="https://pl.wikipedia.org/wiki?curid=1709997" title="I Komunia Święta">
I Komunia Święta



</doc>
<doc id="1709998" url="https://pl.wikipedia.org/wiki?curid=1709998" title="Żylaki odbytu">
Żylaki odbytu



</doc>
<doc id="1710001" url="https://pl.wikipedia.org/wiki?curid=1710001" title="Orzeł Łódź">
Orzeł Łódź



</doc>
<doc id="1710003" url="https://pl.wikipedia.org/wiki?curid=1710003" title="Podział terytorialny Adelaide">
Podział terytorialny Adelaide

Podział terytorialny Adelaide – obszar metropolii Adelaide, składa się z 18 jednostek samorządowych. Lista zawiera wykaz samorządów (ang. "local government area") wchodzących w skład metropolii oraz ich przedmieść i osiedli (ang. "suburb"). W nawiasach podany jest kod pocztowy.

</doc>
<doc id="1710004" url="https://pl.wikipedia.org/wiki?curid=1710004" title="Smilgie">
Smilgie

Na Litwie (lit. "Smilgiai"):

</doc>
<doc id="1710005" url="https://pl.wikipedia.org/wiki?curid=1710005" title="Smilgiai">
Smilgiai



</doc>
<doc id="1710007" url="https://pl.wikipedia.org/wiki?curid=1710007" title="Emei Shan">
Emei Shan

Emei Shan (chiń. 峨眉山, pinyin: "Éméi Shān") – masyw górski w Chinach, w prowincji Syczuan, jedna z czterech chińskich świętych gór buddyzmu. Wznosi się na wysokość 3099 m. W 1996 roku wraz z rzeźbą Wielkiego Buddy z Leshan została wpisana na listę światowego dziedzictwa UNESCO.
Wierzchołek Emei Shan często góruje ponad warstwą chmur, zalegających w niższych partiach góry ze względu na panujący tam wilgotny klimat.
Klasztory buddyjskie.
W pobliżu szczytu góry wzniesiono około siedemdziesięciu klasztorów buddyjskich, w większości pochodzących z czasów dynastii Ming i Qing. Do najważniejszych świątyń na Emei Shan zaliczają się:

</doc>
<doc id="1710009" url="https://pl.wikipedia.org/wiki?curid=1710009" title="Liturgia Męki Pańskiej">
Liturgia Męki Pańskiej

Liturgia Męki Pańskiej – w Kościele katolickim sprawowana w Wielki Piątek w godzinach popołudniowych. 
Wielki Piątek jest jedynym dniem w roku, w których nie sprawuje się Eucharystii. Liturgia ma natomiast umożliwić wiernym przyjęcie Komunii Świętej i przypomnieć cierpienia Jezusa Chrystusa. W Polsce często przed liturgią odprawia się drogę krzyżową, a po niej gorzkie żale.
Liturgia.
Forma zwyczajna rytu rzymskiego.
Ołtarz jest tego dnia obnażony: bez krzyża, kwiatów, świeczników i obrusów. 
Liturgię powinno się sprawować około godziny 15:00, jeśli racje duszpasterskie nie przemawiają za późniejszą porą. Kapłan ubrany w szaty mszalne czerwonego koloru udaje się do ołtarza, po czym następuje prostracja i modlitwa (bez wezwania "Módlmy się"). Jeżeli w liturgii uczestniczą inni kapłani, zakładają oni strój chórowy oraz (w czasie Komunii) czerwone stuły. 
Liturgia rozpoczyna się w ciszy, procesją do ołtarza (w trakcie tej procesji nie niesie się krzyża, świec, itp.). Po dojściu do ołtarza następuje Prostracja.
Adoracja Krzyża jest uroczystym odsłonięciem krzyża (zakrytego najczęściej od V Niedzieli wielkiego postu). Kapłan dokonuje odsłonięcia w trzech etapach, za każdym razem śpiewając: "Oto drzewo Krzyża, na którym zawisło Zbawienie świata" ("Ecce lignum Crucis, in que salus mundi pependit"), na co ludzie odpowiadają: "Pójdźmy z pokłonem" ("Venite adoramus"). Następnie wierni oddają cześć odsłoniętemu krzyżowi, np. poprzez pocałunek. W tym czasie śpiewa się improperia.
Obrzędy Komunii Świętej są pozbawione przekazania znaku pokoju. Komunia rozdawana jest z Hostii konsekrowanych w Wielki Czwartek. Liturgia Męki Pańskiej jest zatem odpowiednikiem bizantyjskiej "Liturgii uprzednio uświęconych Darów". Podczas Komunii nakrywa się obrusem ołtarz oraz ustawia świece i mszał. Po Komunii wszystko zostaje zniesione. Liturgia kończy się modlitwą nad ludem, bez błogosławieństwa i rozesłania.
W Polsce i w niektórych krajach zgodnie z tradycją po modlitwie po Komunii przenosi się Najświętszy Sakrament do Grobu Pańskiego i wystawia do adoracji. W kaplicy Grobu Pańskiego powinien być ołtarz, choćby przenośny, i tabernakulum do przechowywania puszek z Najświętszym Sakramentem. Monstrancję nakrytą welonem można wystawić na ołtarzu lub na tronie, który powinien być umieszczony blisko ołtarza. Kapłan i posługujący, po krótkiej adoracji w ciszy udają się do zakrystii. 
W tym dniu rozpoczyna się również nowenna do Miłosierdzia Bożego, która może trwać 9 godzin, 9 dni, 9 miesięcy lub nawet od 9 do 10 lat. Po liturgii można odśpiewać (bez akompaniamentu organów) trzy części gorzkich żalów.
Forma nadzwyczajna rytu rzymskiego.
Przed reformą Piusa XII
Z racji, że Kościół w dzień krwawej ofiary Chrystusa powstrzymuje się od ofiary bezkrwawej, w tym dniu jest odprawiana Msza Uprzednio Poświęconych Darów ("Missa praesanctificatorum"). Liturgia wielkopiątkowa powinna się zacząć o godz. 15, jednakże dopuszcza się rozpoczęcie jej między południem a godz. 21. Dominuje kolor czarny – wyrażający najgłębszą żałobę. Diakon i subdiakon jedyny raz w roku używają czarnych "planeta plicata" (zwiniętych z przodu ornatów), które w przeciwieństwie do dalmatyk – szat radości, są symbolem jarzma i pokuty.
Ołtarz jest w pełni ogołocony, z wyjątkiem sześciu lichtarzy ze świecami (które powinny być wykonane na znak pokuty z niebielonego wosku) oraz zasłoniętego fioletowym lub czarnym materiałem krucyfiksu. Tabernakulum jest opróżnione. Celebrans jest ubrany tak, jak do zwyczajnej mszy – w ornat, manipularz, stułę, albę, pasek, humerał, biret. Msza rozpoczyna się prostracją kapłana oraz lewitów (diakona oraz subdiakona) w całkowitej ciszy. Podczas prostracji ministranci nakrywają ołtarz jednym obrusem oraz kładą mszał po stronie lekcji. Zaraz po tym celebrans z asystą wstają i wychodzą do ołtarza, który całują, następnie są odczytywane dwie lekcje. Po lekcjach trzech diakonów śpiewa Mękę Pańską według św. Jana. Ostatni fragment pasji jest śpiewany przez diakona z asysty w formie Ewangelii, z procesją, jednak bez świec oraz kadzidła.
Modlitwa wiernych, czytana od strony lekcji, składa się z 8 wezwań:
Po modlitwie wiernych następuje Adoracja Krzyża. Asysta zdejmuje ornaty, diakon zabiera krucyfiks z ołtarza i podaje go celebransowi. Ten stając po stronie lekcji odsłania szczyt krzyża i śpiewa "Ecce lignum crucis in quo salus mundi pependit" ("Oto drzewo krzyża, na którym zawisło Zbawienie świata"). Wierni odśpiewują "Venite, adoremus" ("Pójdźmy z pokłonem"). Następnie wchodzi na pierwszy stopień ołtarza, odsłania prawe ramię krzyża i ponownie śpiewa wezwanie. Wreszcie staje na środku i odsłania cały krzyż. Następuje adoracja krzyża przez celebransa i usługujących, a następnie wiernych. Po adoracji krzyż jest ustawiany z powrotem na ołtarzu, a świece zostają zapalone.
Kapłan z asystą udają się do bocznego ołtarza (w Polsce tzw. "ciemnicy") po kielich z Hostią konsekrowaną w Wielki Czwartek. Podczas procesji do ołtarza głównego śpiewa się hymn "Vexilla Regis prodeunt" ("Sztandary Króla wznoszą się"). Następnie rozpoczyna się ofiarowanie, podczas którego kielich zalewany jest winem oraz wodą, a następnie razem z Hostią są okadzane. Bezpośrednio po ofiarowaniu przechodzi się do śpiewu modlitwy "Pater noster" ("Ojcze nasz"), którą, jak zazwyczaj, śpiewa sam celebrans, reszta zaś odpowiada dopiero na ostatnie wezwanie: "sed libera nos a malo" ("ale nas zbaw ode złego"). Komunia w tym dniu nie jest udzielana wiernym, przyjmuje ją tylko kapłan, popijając winem z kawałkiem konsekrowanej Hostii (nie dochodzi jednak do jego przeistoczenia). Po komunii celebransa obrzędy zasadniczo się kończą, jednak w Polsce i niektórych krajach przyjęła się tradycja konsekrowania w Wielki Czwartek jeszcze jednej Hostii, którą, po liturgii wielkopiątkowej, umieszczoną w monstrancji i przykrytą welonem, zanosi się do Grobu Pańskiego. Po wszystkim odprawia się krótkie nieszpory oraz obnaża ołtarz.
Po reformie Piusa XII
Mszał po reformie nie wspomina już o Mszy Uprzednio Poświęconych Darów, stosuje raczej termin "Actio liturgica postmeridiana in passione et morte Domini" ("Popołudniowa czynność liturgiczna w dzień Męki i Śmierci Pańskiej"). Liturgia ta składa się z czterech części:
Ołtarz jest pozbawiony obrusów, dywanów, kwiatów, krzyża i świeczników. Tabernakulum jest puste i otwarte. W pierwszej części celebrans i diakon są ubrani w alby oraz czarne stuły. Subdiakon jedynie w albę. Lewici nie ubierają złożonych ornatów. Wejście do kościoła jest w całkowitej ciszy, po podejściu do ołtarza, oddawana jest mu cześć poprzez głęboki pokłon. Następuje prostracja kapłana oraz diakona i subdiakona. Usługujący klęcząc głęboko się kłaniają. Po powstaniu kapłan śpiewa orację stojąc u stóp ołtarza, a następnie przechodzi z lewitami na stronę lekcji, gdzie śpiewane są dwa czytania. Po pierwszym z nich przyklęka się. Po odśpiewaniu lekcji trzech diakonów w całości śpiewa pasję według św. Jana. Następnie ołtarz przykrywany jest jednym obrusem i na środku umieszczany jest mszał. Lewici przywdziewają czarne dalmatyki, celebrans zaś czarną kapę. Kapłan śpiewa stojąc na środku ołtarza dziewięć modlitw:
Następnie zdejmuje czarną kapę, a diakon i subdiakon dalmatyki. Diakon w samej albie i czarnej stule przynosi wraz z usługującymi zakryty krucyfiks i podaje go celebransowi. Ten, podobnie jak przed reformą, trzykrotnie odsłania krzyż śpiewając "Ecce lignum". Celebransowi towarzyszą akolici z akolitkami. Następuje adoracja krzyża przez celebransa i usługujących, a następnie wiernych. Po adoracji krzyż jest ustawiany na ołtarzu. Kapłan przebiera się we fioletową stułę i ornat (bez manipularza), a lewici w fioletowe dalmatyki. Diakon udaje się po Najświętszy Sakrament do bocznego ołtarza. Po powrocie jedyny raz w roku wszyscy odmawiają "Pater noster" i następuje Komunia. Po Komunii mają miejsce trzy oracje. Liturgia kończy się recytowaną kompletą i obnażeniem ołtarza.

</doc>
<doc id="1710014" url="https://pl.wikipedia.org/wiki?curid=1710014" title="Emei">
Emei



</doc>
<doc id="1710015" url="https://pl.wikipedia.org/wiki?curid=1710015" title="Góra Emei">
Góra Emei



</doc>
<doc id="1710017" url="https://pl.wikipedia.org/wiki?curid=1710017" title="Remagine">
Remagine

Remagine − piąty studyjny album holenderskiej grupy After Forever wydany 8 września 2005 roku przez wytwórnię Transmission.

</doc>
<doc id="1710018" url="https://pl.wikipedia.org/wiki?curid=1710018" title="Spadaj!">
Spadaj!

Spadaj! (ang. "Stick It", niem. "Rebell in Turnschuhen") – amerykańsko-niemiecki komediodramat z 2006 roku w reżyserii Jessiki Bendinger.
Opis fabuły.
Siedemnastoletnia Haley Graham (Missy Peregrym) jest utalentowaną gimnastyczką. Z powodu trudnego charakteru wciąż popada w konflikt z prawem. Po ostatnim wybryku sędzia decyduje o wysłaniu dziewczyny do Akademii Gimnastycznej. Ta elitarna placówka słynie z surowych zasad i żelaznej dyscypliny.
Haley jednak ignoruje plan treningowy i naraża się reszcie zespołu. Dziewczynie próbuje pomóc doświadczony trener Burt Vickerman (Jeff Bridges). Dziewczyny z VGA (Vickerman Gymnastic Academy) nie przepadają za nią, gdyż nadal pamiętają, co Haley zrobiła na mistrzostwach świata. Z czasem jednak przekonują się do niej. Dzięki Haley dziewczyny z akademii, które nie mają pojęcia o zabawie, przekonują się jak to jest spędzić dzień z chłopakami.
Na zawodach razem z innymi zawodniczkami wywołują bunt. Same wybierają zwyciężczynie w poszczególnych dyscyplinach. Haley zostaje wybrana przez inne dziewczęta na zwyciężczynię w układzie dowolnym i to ona musi wystąpić, podczas gdy inne zawodniczki przyglądają się jej występowi. Haley podczas pobytu w akademii dzięki rozmowom z trenerem Vickermanem rozwiązuje swoje emocjonalne problemy.

</doc>
<doc id="1710019" url="https://pl.wikipedia.org/wiki?curid=1710019" title="Jagiellonia Tuszyn">
Jagiellonia Tuszyn

MKS Jagiellonia Tuszyn – polski klub sportowy z siedzibą w Tuszynie pod Łodzią.

</doc>
<doc id="1710022" url="https://pl.wikipedia.org/wiki?curid=1710022" title="Parafia Matki Bożej Nieustającej Pomocy w Piwnicznej-Kosarzyskach">
Parafia Matki Bożej Nieustającej Pomocy w Piwnicznej-Kosarzyskach

Parafia Matki Bożej Nieustającej Pomocy w Piwnicznej-Kosarzyskach – parafia rzymskokatolicka w dekanacie Piwniczna w diecezji tarnowskiej. Kościół parafialny został wybudowany w latach siedemdziesiątych XX wieku. Mieści się w dzielnicy Kosarzyska przy ulicy Kosarzyska.

</doc>
<doc id="1710024" url="https://pl.wikipedia.org/wiki?curid=1710024" title="Aleja Gwiazd Polskiej Piosenki">
Aleja Gwiazd Polskiej Piosenki



</doc>
<doc id="1710025" url="https://pl.wikipedia.org/wiki?curid=1710025" title="Smilgie (rejon poniewieski)">
Smilgie (rejon poniewieski)

Smilgie (lit. "Smilgiai") – miasteczko na Litwie, położone w okręgu poniewieskim, w rejonie poniewieskim, 25 km na północny zachód od Poniewieża. Miasteczko liczy 544 mieszkańców (2011). Siedziba starostwa Smilgie.
Szkoła, poczta i muzeum etnograficzne.
Od 2008 roku miasteczko posiada własny herb, nadany dekretem prezydenta Republiki Litewskiej.

</doc>
<doc id="1710026" url="https://pl.wikipedia.org/wiki?curid=1710026" title="Şəfa Baku">
Şəfa Baku

Şəfa Baku (czyt. Szafa Baku) – azerski klub piłkarski, z siedzibą w stolicy kraju Baku.
Historia.
Klub piłkarski Şəfa został założony w Baku w 1998. W tym samym roku debiutował w najwyższej lidze Azerbejdżanu. W sezonie 2004/2005 ukończył tylko rundę jesienną, a zimą z powodów finansowych został rozwiązany.

</doc>
<doc id="1710029" url="https://pl.wikipedia.org/wiki?curid=1710029" title="Leksykalizacja">
Leksykalizacja

Leksykalizacja – zjawisko językowe, które polega na rozbieżności między aktualnym znaczeniem wyrazu a jego morfologiczną strukturą, która była uformowana przez znaczenie pierwotne. Czasem rozbieżność ta jest tak silna, że związek między budową słowotwórczą a znaczeniem wyrazu ulega całkowitemu zatarciu.
Przykładem leksykalizacji jest transformacja skrótowców w samodzielnie funkcjonujące rzeczowniki, np. PC → pecet, WF → wuef, ND → endek.
Proces leksykalizacji występuje we wszystkich językach, choć w językach słowiańskich jest wyjątkowo silny.
Deleksykalizacja.
Odwołanie się do pierwotnego, często zapomnianego, znaczenia danego słowa jest zabiegiem stosowanym w poezji w celu nadania wyrazom nowych znaczeń i tworzenie nowych nieoczekiwanych skojarzeń. Czynność taką nazywa się deleksykalizacją. Czasem miewa ona charakter humorystyczny, szczególnie gdy odwołanie to jest deleksykalizacją fałszywą, wykorzystującą przypadkowe podobieństwo wyrazów, np. nazwanie „dekretacją” czynności likwidowania kretów.
Deleksykalizacja może również wystąpić jako zjawisko językowe, gdy wyraz, po rozluźnieniu więzi z pierwotnym znaczeniem, po pewnym czasie wraca do niego.

</doc>
<doc id="1710031" url="https://pl.wikipedia.org/wiki?curid=1710031" title="Naomi Mugo">
Naomi Mugo

Naomi Mugo (ur. 2 stycznia 1977 w Nyahururu) – kenijska lekkoatletka, która specjalizuje się w biegach przełajowych.

</doc>
<doc id="1710034" url="https://pl.wikipedia.org/wiki?curid=1710034" title="Klovainiai">
Klovainiai



</doc>
<doc id="1710035" url="https://pl.wikipedia.org/wiki?curid=1710035" title="Kławany">
Kławany

Kławany (lit. "Klovainiai") – miasteczko na Litwie, położone w okręgu szawelskim, w rejonie pokrojskim, 4 km na południowy wschód od stolicy rejonu Pokrojów. Miasteczko liczy 980 mieszkańców (2001). Siedziba starostwa Kławany.
Znajduje się tu kościół parafialny, szkoła i poczta.
Od 1997 roku miasteczko posiada własny herb, nadany dekretem prezydenta Republiki Litewskiej.

</doc>
<doc id="1710036" url="https://pl.wikipedia.org/wiki?curid=1710036" title="Eric Cantor">
Eric Cantor

Eric Cantor (ur. 6 czerwca 1963 w Richmond) – amerykański polityk i prawnik. Członek Izby Reprezentantów z Wirginii. Po raz pierwszy wybrany w 2001. Lider Partii Republikańskiej w Izbie Reprezentantów.
W czerwcu 2014 nieoczekiwanie przegrał wewnętrzne prawybory Partii Republikańskiej w swoim okręgu z popieranym przez TEA Party Dave’em Bratem, co oznacza, że nie będzie ubiegał się o reelekcje. Jest pierwszym w historii liderem większości w Izbie Reprezentantów, którzy przegrał prawowybory.

</doc>
<doc id="1710038" url="https://pl.wikipedia.org/wiki?curid=1710038" title="Daiva Jodeikaite">
Daiva Jodeikaite



</doc>
<doc id="1710039" url="https://pl.wikipedia.org/wiki?curid=1710039" title="Piwniczna-Zdrój (przystanek kolejowy)">
Piwniczna-Zdrój (przystanek kolejowy)

Piwniczna-Zdrój – przystanek osobowy w Piwnicznej-Zdroju, w województwie małopolskim, w Polsce. Wybudowana w 1886. Leży na szlaku Tarnów – Leluchów. Posiada 1 peron. Budynek stacyjny jest używany zgodnie z przeznaczeniem. Kasa biletowa zamknięta w 2010 roku.
W roku 2017 przystanek obsługiwał 50–99 pasażerów na dobę.

</doc>
<doc id="1710040" url="https://pl.wikipedia.org/wiki?curid=1710040" title="Stephen Brusatte">
Stephen Brusatte

Stephen L. Brusatte (ur. 24 kwietnia 1984 w Ottawie w Illinois) – amerykański paleontolog. 
Życiorys.
Specjalizuje się w badaniu morfologii i filogenezy archozaurów. Zajmował się również karbońskimi ramienionogami i paleozoicznymi rybami chrzęstnoszkieletowymi. W 2006 uzyskał tytuł Bachelor of Science z nauk geofizycznych na Uniwersytecie w Chicago, w 2007 Master of Science z paleobiologii, a w 2008 z nauk o Ziemi na Uniwersytecie w Bristolu. W 2012 doktoryzował się na Columbia University, a obecnie pracuje na Uniwersytecie Edynburskim.
W Chicago blisko współpracował z Paulem Sereno, wraz z którym opisał kilka nowych gatunków dinozaurów: "Carcharodontosaurus iguidensis", "Kryptops palaios" i "Eocarcharia dinops". W Bristolu pracował też z Michaelem Bentonem. W 2009 Brusatte wraz z Richardem Butlerem, Tomaszem Sulejem i Grzegorzem Niedźwiedzkim nadał gatunkowi rauizucha "Teratosaurus silesiacus" nową nazwę rodzajową – "Polonosuchus". Wraz z Paulem Sereno założył również internetową bazę danych "TaxonSearch", zawierającą m.in. definicje filogenetyczne wszystkich ponadrodzajowych kladów archozaurów oprócz krokodyli, Neornithes i pterozauromorfów. Jest też autorem kilkudziesięciu artykułów i kilku książek dotyczących paleontologii, takich jak "Stately Fossils: A Comprehensive Look at the State Fossils and Other Official Fossils" (2002) i "Dinosaurs" (2006).

</doc>
<doc id="1710041" url="https://pl.wikipedia.org/wiki?curid=1710041" title="AIUTA">
AIUTA

AIUTA (fr. "Association internationale des Universités du troisième âge", pol. "Międzynarodowe Stowarzyszenie Uniwersytetów Trzeciego Wieku") – powołane w 1975 r. Faktyczną działalność rozpoczęło 1976 r. Pierwszym przewodniczącym AIUTA był Pierre Vellas.
Cele AIUTA w początkach działalności:
Aktualne cele:
AIUTA pełni rolę eksperta od problematyki gerontologicznej w organizacjach międzynarodowych. Jest uznana m.in. przez WHO, UNESCO, ONZ, Międzynarodowe Biuro Pracy, Radę Europy. 
Organami AIUTA są:
Przewodniczącego AIUTA wybiera Rada Administracyjna.

</doc>
<doc id="1710049" url="https://pl.wikipedia.org/wiki?curid=1710049" title="Bathyopsis">
Bathyopsis

Bathyopsis – rodzaj ssaka zaliczanego do wymarłego rzędu dinoceratów (Dinocerata). Żył on we wczesnym i środkowym eocenie.

</doc>
<doc id="1710055" url="https://pl.wikipedia.org/wiki?curid=1710055" title="Fałszywa deleksykalizacja">
Fałszywa deleksykalizacja



</doc>
<doc id="1710056" url="https://pl.wikipedia.org/wiki?curid=1710056" title="Pomnik Poległych w Toruniu">
Pomnik Poległych w Toruniu

Pomnik Poległych (Pomnik Zwycięstwa, Kriegerdenkmal) – pomnik upamiętniający pruskich żołnierzy z powiatu toruńskiego, poległych w czasie wojen prusko-duńskiej, prusko-austriackiej i francusko-pruskiej. Pomnik znajdował się na bezimiennym wówczas placu (późniejszy Plac Teatralny) w Toruniu. Zburzony w 1920 roku.
Historia.
22 marca 1880 roku został położony kamień węgielny pod pomnik, czego dokonali przedstawiciele toruńskiego oddziału Związku Wojaków-Weteranów. Istniał do 1920 roku, kiedy po wyzwoleniu Torunia został rozebrany razem z innymi monumentami upamiętniającymi wojsko pruskie. Istniały plany, ostatecznie niezrealizowane, by na jego miejscu wznieść podobny w formie Obelisk Niepodległości Polski.
Projekt i wymowa.
Autorem projektu pomnika był berliński architekt Johannes Otzen, wykonawcą – Ernest Schwarz. Monument w założeniach pomysłodawców miał upamiętniać pruskich żołnierzy pochodzących z powiatu toruńskiego, którzy zginęli w czasie wojen: prusko-duńskiej, prusko-austriackiej i francusko-pruskiej. Wzniesiony został z glazurowanej cegły, miał formę neogotyckiej, ostro zakończonej wieży dekorowanej ze wszystkich stron podobnie ukształtowanymi sterczynami oraz mozaikami. Te ostatnie, wykonane w Wenecji, przedstawiały udział 61 pułku piechoty w bitwie pod Dijon oraz śmierć dowodzącego toruńskim batalionem Landwehry ppor. Coelera pod Chateaux Villersexelles, nawiązując tym samym do udziału żołnierzy z Torunia w wojnie francusko-pruskiej. Całość wieńczył triumfujący pruski orzeł, pomnik od ulicy oddzielony był okrągłym pasem zieleni.

</doc>
<doc id="1710057" url="https://pl.wikipedia.org/wiki?curid=1710057" title="Mama Do (Uh Oh, Uh Oh)">
Mama Do (Uh Oh, Uh Oh)

"Mama Do (Uh Oh, Uh Oh)" – debiutancki singel Pixie Lott z jej pierwszego studyjnego albumu zatytułowanego "Turn It Up". Został wydany 6 czerwca 2009 roku w Wielkiej Brytanii. Premiera albumu jest planowana na wrzesień 2009 roku. Słowa piosenki zostały napisane przez Lott oraz przez Phila Thornalleya i Madsa Hauge'a, którzy także zajęli się produkcją. Pixie Lott w wypowiedzi dla Digital Spy oznajmiła, że utwór mówi o "wykradaniu się z domu, aby spotkać się z konkretną osobą bez wiedzy twoich rodziców".
Teledysk.
Teledysk do piosenki został wydany w sekcji "news" na profilu MySpace wokalistki. Klip rozpoczyna się sceną w której Pixie leży w łóżku. Nagle z podkołdry wyłaniają się jakieś dłonie i klaszczą. Pixie wchodzi do kołdry, gdzie spotyka koleżanki i razem idą do szatni. Dostają się tam przez drzwi, w kształcie szafki szatniowej. Tam się przebierają. Potem idą do różowego pokoju, gdzie się malują i tańczą. Potem przyjeżdża gang i grają w klaskanie. Pixie wygrywa z szefem gangu. Potem Pixie jest pokazana na motocyklu w okularach przeciwsłonecznych. Na koniec klipu wraca do łóżka i któraś z rąk zdejmuje jej okulary.

</doc>
<doc id="1710058" url="https://pl.wikipedia.org/wiki?curid=1710058" title="Hinterer Brochkogel">
Hinterer Brochkogel

Hinterer Brochkogel () – szczyt w Alpach Ötztalskich, części Centralnych Alp Wschodnich. Leży w Austrii w kraju związkowym Tyrol. Jest to trzeci co do wysokości szczyt Alp Ötztalskich. Szczyt otaczają trzy lodowce: na północy Taschachferner, na południowym wschodzie Mitterkarferner oraz Hochvernagtferner na południowym zachodzie.
Szczyt można zdobyć drogami ze schronisk: Taschachhaus (2433 m), Vernagthütte (2766 m), Breslauer Hütte (2840 m) lub Braunschweiger Hütte (2759 m). Pierwszego wejścia dokonali Leander Klotz i Albert Wachtler 2 sierpnia 1858 r.

</doc>
<doc id="1710059" url="https://pl.wikipedia.org/wiki?curid=1710059" title="Bejsagoła">
Bejsagoła

Bejsagoła (lit. "Baisogala") – miasteczko na Litwie, położone w okręgu szawelskim, w rejonie radziwiliskim, 31 km na północ od Kiejdan. Miasteczko liczy 2 548 mieszkańców (2001). Siedziba starostwa Bejsagoła.
W 1801 roku Żydzi zamieszkujący miejscowość założyli bractwo pogrzebowe. W 1847 roku mieszkało tu 461 Żydów – 229 mężczyzn oraz 232 kobiety. W 1897 r. liczebność Żydów w Bejsagole wynosiła 634 osoby – 53% ogółu ludności. W 1915 Rosjanie wysiedlili wszystkich Żydów w głąb imperium. Po zakończeniu wojny, część Żydów wróciła, jednak ich domy były zajęte przez Litwinów, synagoga była zaburzona. 6 rodzin wybudowało nowe domy w okolicach stacji kolejowej.
2 września 1941 roku Żydzi z Bejsagoły zostali przez Litwinów zgromadzeni, a następnie przepędzeni do Kroków. Tu wraz z miejscowymi Żydami zostali wymordowani.
Znajduje się tu kościół parafialny, szkoła, poczta, stacja kolejowa i pałac w stylu romantycznym otoczony parkiem.
Herb miejski nadał Bejsagole Stanisław August Poniatowski w 1791 (potwierdzony przez Sejm litewski w 1992).

</doc>
<doc id="1710060" url="https://pl.wikipedia.org/wiki?curid=1710060" title="Baisogala">
Baisogala



</doc>
<doc id="1710066" url="https://pl.wikipedia.org/wiki?curid=1710066" title="Mama Do">
Mama Do



</doc>
<doc id="1710067" url="https://pl.wikipedia.org/wiki?curid=1710067" title="Hintere Schwärze">
Hintere Schwärze

Hintere Schwärze (; wł. "Cima Nera") – szczyt w Alpach Ötztalskich, części Centralnych Alp Wschodnich. Leży na granicy między Austrią (Tyrol) a Włochami (Południowy Tyrol). Od południowej strony na szczycie zalega lodowiec Marzellferner. Jest to czwarty co do wysokości szczyt Alp Ötztalskich.
Szczyt można zdobyć drogami ze schroniska: Martin-Busch-Hütte (2501 m). Pierwszego wejścia dokonali E. Pfeiffer, B. Klotz i J. Scheiber 10 września 1867 r.

</doc>
<doc id="1710071" url="https://pl.wikipedia.org/wiki?curid=1710071" title="Iván Navarro Pastor">
Iván Navarro Pastor



</doc>
<doc id="1710072" url="https://pl.wikipedia.org/wiki?curid=1710072" title="Antoni Wilczewski">
Antoni Wilczewski

Antoni Karol Jan Wilczewski (ur. 11 lipca 1814 w Bydgoszczy, zm. po 1842), polski lekarz.
Życiorys.
Był synem Karola i Karoliny z domu Puhan. Ukończył Królewskie Gimnazjum Fryderyka Wilhelma w Bydgoszczy (egzamin dojrzałości w 1832) i w 1833 podjął studia medyczne na Uniwersytecie Wrocławskim. W 1836 przeniósł się na dalsze studia do Berlina, gdzie po roku uzyskał dyplom doktora medycyny i chirurgii. Podstawą promocji doktorskiej była rozprawa "De colica saturnina" (Berlin 1837).
Po studiach Wilczewski powrócił do rodzinnej Bydgoszczy. Był pierwszym lekarzem-Polakiem, prowadzącym w tym mieście prywatną praktykę w XIX wieku. Później przeniósł się do Inowrocławia, gdzie w 1842 pełnił funkcje radcy sanitarnego i lekarza (fizyka) powiatowego. Dalsze jego losy nie są znane, prawdopodobnie zmarł przed 1882, gdyż nie figuruje w urzędowym wykazie lekarzy Rzeszy Niemieckiej z tego roku.
Jego młodszy brat Karol (1816-1896) był również lekarzem, przez jakiś czas praktykującym w Bydgoszczy, potem w Malborku.

</doc>
<doc id="1710073" url="https://pl.wikipedia.org/wiki?curid=1710073" title="Magiczny nóż">
Magiczny nóż



</doc>
<doc id="1710074" url="https://pl.wikipedia.org/wiki?curid=1710074" title="Babilon Wielki">
Babilon Wielki



</doc>
<doc id="1710079" url="https://pl.wikipedia.org/wiki?curid=1710079" title="Similaun">
Similaun

Similaun () – wybitny szczyt położony w Alpach Ötztalskich, części Centralnych Alp Wschodnich o wysokości 3599 m n.p.m. (niektóre źródła podają wysokość 3606 lub 3607 m n.p.m.). 
Topografia.
"Similaun" położony jest w głównej grani Alp Ötztalskich. Granią tą biegnie granica między Austrią (kraj związkowy Tyrol) a Południowym Tyrolem będącym aktualnie pod administracją włoską. "Similaun" od leżącego na zachód szczytu Fineilspitze oddzielony jest głęboko wciętą przełęczą Niederjoch, 3019 m. 
Jest to piąty co do wysokości szczyt Alp Ötztalskich, niezależnie od tego, którą z podawanych wysokości przyjmiemy jako ostateczną. 
Północne stoki szczytu należą do systemu doliny Ötztal i odprowadzają wody do rzeki Inn. Południowe, tj. południowotyrolskie stoki należą do systemu doliny Schnalstal i odprowadzają wody do rzeki Adygi. 
Ze względu na znaczną wysokość szczyt i jego stoki pokrywają lodowce. Od północno-zachodniej strony szczyt przykryty jest lodowcem Niederjochferner, a od północno-wschodniej lodowcem Marzellferner. 
Turystyka.
Pierwszego wejścia na szczyt dokonali Josef Raffeiner i Theodor Kaserer w 1834 r. lub Peter Carl Thurwieser w 1833 r. 
Pomimo znacznej wysokości wejście na "Similaun" nie przedstawia większych trudności technicznych i to zarówno od północy jak i od południa. Dlatego jest on celem częstych wycieczek dla zaawansowanych turystów górskich. Nie jest to jednak odpowiedni cel dla letników bez odpowiedniego wyposażenia i doświadczenia wysokogórskiego. Szczytu nie należy lekceważyć, gdyż w przypadku załamania się pogody przyjemna początkowo wycieczka zamienić się może w ciężką i niebezpieczną wyprawę. 
Od północy (od strony tyrolskiej).
Punktem wyjścia od północy jest niewielka miejscowość Vent, ok. 1900 m n.p.m., do której dojechać można samochodem asfaltową drogą z Sölden - znanego ośrodka turystyki i sportów zimowych położonego w dolinie Ötztal. Stąd wąską drogą jezdną (zakaz wjazdu, droga tylko dla samochodów terenowych zaopatrujących schronisko) do schroniska Martin Busch Hütte, 2501 m, 3 h. Dalej w głąb doliny prowadzi stąd ścieżka na przełęcz Niederjoch do położonego na niej schroniska Similaun Hütte, 3019 m, od Martin Busch Hütte 2 h, czasami częściowo po śniegu. 
Ze schroniska Similaun Hütte.
Ze schroniska rozległa, zachodnią granią szczytu z częściowym obejściem jej połogim lodowcem Niederjochferner po lewej stronie, przeważnie po śniegu; pod koniec samą granią bardziej stromo po śniegu i skałach na wierzchołek. Trudności F+; droga dla wprawnych turystów wysokogórskich; czas wejścia: 2:30 - 3 h; sprzęt: czekan, raki, lina. 
Ze schroniska Martin Busch Hütte.
Od schroniska początkowo w dół na drogą stronę doliny, przechodząc przez potok. Dalej wyraźną granią "Marzellkamm" aż wrasta ona w północne stoki "Similaunu", gdzie łączymy się z drogą biegnącą od Similaun Hütte. Trudności F+; droga dla wprawnych turystów wysokogórskich; czas wejścia: 5 h; sprzęt: czekan, raki, lina. Wychodząc ze schroniska Martin Busch Hütte można na szczyt wejść przez "Marzellkamm", a schodzić przez Similaun Hütte; wejście + zejście: 8 - 10 h. 
Od południa (od strony południowotyrolskiej).
Punktem wyjścia od południa jest miejscowość Kurzras położona w dolinie "Schnalstal", do której dojechać można samochodem asfaltową drogą. Stąd znakowaną ścieżką bez większych trudności aż na przełęcz "Niederjoch" do położonego na niej schroniska Similaun Hütte, 3016 m, 4 - 5 h. Do transportu plecaków skorzystać można (odpłatnie) z technicznej kolejki linowej transportującej zaopatrzenie do schroniska. Ze schroniska opisaną wyżej drogą na szczyt. 
Inne drogi.
Poza wymienionymi powyżej drogami dostępnymi dla turystów wysokogórskich na szczyt prowadzi też szereg dróg wspinaczkowych o lodowym lub lodowo-skalnym charakterze. 
Ötzi.
W 1991 roku na stokach tego szczytu na wysokości 3210 m n.p.m. w pobliżu przełęczy Tisenjoch (wł. Giogo di Tisa) znaleziony został Ötzi. Na przełęczy tej stoi obecnie jego pomnik. 

</doc>
<doc id="1710080" url="https://pl.wikipedia.org/wiki?curid=1710080" title="Imiesławie">
Imiesławie

Imiesławie (ros. Имяславие, "Imiasławije" lub Имябожие, "Imiabożyje") – ruch teologiczny w Rosyjskiej Cerkwi Prawosławnej podkreślający szczególne znaczenie kultu Imienia Bożego. Obecny w nim neoplatoński pogląd, że w Imieniu Bożym obecny jest sam Bóg wzbudził niezwykle gwałtowne kontrowersje i uznany został za heretycki. Doprowadziło to do gwałtownego stłumienia imiesławia, do dziś jednak istnieją nurty teologii prawosławnej rozwijające jego idee.
Działalność mnicha Hilariona.
Początki imiesławia wiążą się z wydaną w 1907 książką "W górach Kaukazu", napisaną przez rosyjskiego schimnicha Hilariona (ur. 1845 w guberni wiackiej). Hilarion, po pobycie na górze Athos, osiadł na Kaukazie, gdzie wbrew woli przełożonych oddalił się od swojego klasztoru i założył niezwykle surową wspólnotę ascetyczną. Książka Hilariona poświęcona była Modlitwie Jezusowej, jej etapom, uzasadnieniu teologicznemu i metodom. Zawiera także elementy nieznane we wcześniejszej prawosławnej interpretacji tej modlitwy: pogląd, że na wyższych etapach życia duchowego nieustanne "oddychanie Imieniem Jezus" powinno zastąpić wszelkie inne modlitwy oraz stwierdzenie, że "w imieniu Bożym jest obecny sam Bóg". Stwierdzenie to stało się podstawą późniejszego i uznanego za herezję systemu teologicznego: sama książka Hilariona, napisana jako dzieło duszpasterskie, nie zawiera jednak tego systemu i może być interpretowana jako w pełni ortodoksyjna. Dzieło Hilariona spotkało się zresztą początkowo z bardzo ożywionym i życzliwym przyjęciem, nawet wśród jego późniejszych krytyków.
Pierwsza faza sporu o imiesławie.
Szczególne zainteresowanie książka Hilariona wzbudziła wśród mnichów z rosyjskiego skitu fiwaidskiego na górze Athos. Wśród mnichów tych istniał podział na cenobitów i pustelników. Żywo zainteresowani dziełami Ojców Kościoła, ale słabiej wykształceni teologicznie pustelnicy życzliwie przyjęli dzieło Hilariona, podczas gdy lepiej przygotowani teologicznie cenobici w stwierdzeniu o tożsamości Boga z Imieniem Bożym doszukali się herezji. Hieromnich Aleksy (Kirejewski) i mnich Chryzant (Minajew) wyrazili przekonanie, że twierdzenie o tożsamości Boga z Jego Imieniem jest fałszywe, a cała moc Imienia nie ma źródła w jego formie językowej (np. brzmieniu), ale wyłącznie w faktach pozajęzykowych, które określa stosunek modlącego się do Imienia. Ta racjonalistyczna interpretacja wywołała ostry konflikt wśród mnichów, który następnie rozprzestrzenił się na wszystkie rosyjskie klasztory góry Athos.
Krytyka kształtującego się imiesławia dokonana przez micha Chryzanta zarzucaa mu panteizm: utożsamienie Boga z Imieniem Bożym, które jest zwyczajnym dźwiękiem, oznacza utożsamienie Boga z czymś, co znajduje się poza nim. Co więcej, imiesławie ma – według tej krytyki – prowadzić do uznania dwóch Bogów, z których jednym jest istota Chrystusa, drugim jej imię. W krytyce tej widoczne jest wiele analogii do krytyki palamizmu, a także hezychazmu i kultu obrazów (ikon). Sam schimnich Hilarion odpowiedział na nią odwołując się do poglądów mistycznych oraz wskazując, że wyniesienie Imienia Jezus do godności boskiej uznawać można za analogiczne do wyniesienia do godności boskiej ludzkiej natury Chrystusa, a także że sama zmiana nazwy danego przedmiotu prowadzi do zmiany istoty tego przedmiotu.
Monastery wspierające imiesławie przyjmowali specjalne wyznanie wiary głosząc, że Imię Jezus jest Bogiem, boską hipostazą i ma specjalną moc czynienia cudów. Przeciwnicy imiesławia posuwali się nawet do profanacji Imienia Jezus. Wobec konfliktu patriarcha Konstantynopola w 1912 i 1913 uznał imiesławie za herezję. Imiesławcy nie uznali jednak tych orzeczeń – z tego względu doszło do konfliktu między znajdującymi się na Athosie klasztorami rosyjskimi a wspierającymi patriarchat greckimi. Stopniowo jednak również sam Rosyjski Kościół Prawosławny zaczął dystansować się od imiesławia.

</doc>
<doc id="1710081" url="https://pl.wikipedia.org/wiki?curid=1710081" title="Narocz (osiedle wczasowe)">
Narocz (osiedle wczasowe)

Narocz (, "Naracz"; , "Narocz") – osiedle wczasowe na Białorusi, w obwodzie mińskim, w rejonie miadzielskim. W 2010 roku liczyło ok. 3 tys. mieszkańców.
Miejscowość powstała 27 października 1964 roku z połączenia wsi Kupa z innymi położonymi na północno-zachodnim brzegu jeziora Narocz wioskami, tj. Urlikami i Ściepieniewem.
Centrum miejscowości z kilkoma wielopiętrowymi blokami mieszkalnymi, siedziba administracji, posterunkiem milicji, kompleksem handlowo-gastronomicznym, sanatoriami „Narocz” i „Naraczanski bierah”, oraz hotelem „Narocz” mieści się na miejscu dawnej wsi Kupa. Właściwa Kupa znajduje się kilkaset metrów na zachód od szosy Miadzioł-Postawy, a po jej wschodniej stronie znajduje się przystanek autobusowy Narocz (miejscowość wczasowa) – powszechnie nazywany Kupa, oraz sanatorium „Biełaja Ruś”. Na terenie pozostałych dawnych wiosek znajdują się również sanatorium „Pryaziorny”, hotele i pensjonaty: „Sputnik”, „Oziero Narocz”, „Stroitiel”. Mimo iż faktycznie teren zakładu znajduje się przy dawnej wsi Antonisberg – na wschód od Kupy – Naroczańskie gospodarstwo rybne (dawny kołchoz rybacki) zaliczane jest również do infrastruktury Naroczy (miejscowość wczasowa). Pomiędzy Kupą a Urlikami znajduje się przystań jachtowa, w okresie radzieckim obsługująca również statki i motorówki wycieczkowe. Poza Kupą – charakteryzującą się zabudową typu miejskiego – pochodzącą głównie z okresu radzieckiego – oraz kompleksami wypoczynkowymi, na obszarze pozostałych dawnych wsi miejscowości wczasowej Naroczy dominuje drewniana zabudowa typu wiejskiego. Trzypiętrowe murowane bloki na północy Kupy dochodzą niemal do południowych krańców pobliskiego agromiasteczka Narocz.
Przy ulicy Lenińskiej 11 ma swoją siedzibę Naroczański Park Narodowy.
Historia.
Wieś Kupa w dawniejszych czasach była niewielką wioską rybacką, która dopiero w okresie międzywojennym zaczęła nabierać charakteru letniskowego (letnicy najczęściej jednak mieszkali na kwaterach w Kobylniku). W tym okresie w Kupie nad samym brzegiem jeziora istniało schronisko wycieczkowe z przystanią żeglarską. W 1937 roku doprowadzono do Kupy kolej wąskotorową z Nowych Świecian i Łyntup. W 1938 Kupa była miejscem zakończenia I. i startu II. etapu samochodowego XI Międzynarodowego Raidu Automobilklubu Polski o Grand Prix Polski.
Nazwa.
Nazwa "Kupa" ( "stos", "górka", "kopczyk") mogła wywodzić się od miejsca pogańskiego kultu położonego na wzniesieniu niedaleko do brzegu jeziora (nieistniejące obecnie uroczysko "Rusałki").

</doc>
<doc id="1710083" url="https://pl.wikipedia.org/wiki?curid=1710083" title="MOİK Bakı">
MOİK Bakı

MOİK Bakı (azer. Merkezi Ordu İdman Klubu) – azerski klub piłkarski, z siedzibą w stolicy kraju Baku, grający obecnie w Birinci Divizionu. Reprezentuje Wojsko Azerbejdżanu.
Historia.
Chronologia nazw:
Drużyna piłkarska "SKA Bakı" została założona w mieście Baku w 1961 na bazie zespołu, który nazywał się "DO Bakı", a wcześniej "KKF Bakı".
Do 1992 występował w rozgrywkach lokalnych ZSRR.
W 1992 zmienił nazwę na "OİK Bakı". W sezonie 1995/1996 debiutował w najwyższej lidze Azerbejdżanu. W sezonie 1999/2000 zajął ostatnie, 12. miejsce i spadł do niższej ligi. W 2001 klub powrócił do najwyższej ligi pod nazwą "MOİK Bakı". W sezonie 2005/06 zajął przedostatnie, 13. miejsce i znów spadł do niższej ligi. W sezonie 2008/2009 klub ponownie występował w Premyer Liqa, ale się w niej nie utrzymał.

</doc>
<doc id="1710084" url="https://pl.wikipedia.org/wiki?curid=1710084" title="MOIK Baku">
MOIK Baku



</doc>
<doc id="1710085" url="https://pl.wikipedia.org/wiki?curid=1710085" title="Lágrimas y Gozos">
Lágrimas y Gozos

Lágrimas y Gozos (pol: "Łzy i Przyjemności") – siódmy album hiszpańskiej grupy Ska-P. Wydany 7 października 2008. Płyta zawiera trzynaście piosenek i teledysk Crimen Sollicitationis, krytykę kościoła katolickiego i papieża Benedykta XVI, ten tekst zawiera oskarżenia o ukrywanie aktów pedofilii wśród kleru.

</doc>
<doc id="1710086" url="https://pl.wikipedia.org/wiki?curid=1710086" title="Puxian">
Puxian



</doc>
<doc id="1710089" url="https://pl.wikipedia.org/wiki?curid=1710089" title="Tony Yeboah">
Tony Yeboah



</doc>
<doc id="1710093" url="https://pl.wikipedia.org/wiki?curid=1710093" title="Paulo Henrique Oliveira">
Paulo Henrique Oliveira

Paulo Henrique, właśc. Paulo Henrique Souza de Oliveira (ur. 5 stycznia 1943 w Macaé) - piłkarz brazylijski grający na pozycji lewego obrońcy.
Kariera klubowa.
Paulo Henrique karierę piłkarską rozpoczął w 1963 roku w klubie CR Flamengo, gdzie grał do 1970. Z klubem z Rio de Janeiro dwukrotnie zdobył mistrzostwo Stanu Rio de Janeiro - Campeonato Carioca w: 1963 i 1965 oraz wygrał Turniej Rio-São Paulo w 1961 roku. Rok 1971 spędził w Botafogo FR, po czym wrócił do Flamengo, z którym zdobył mistrzostwo Stanu Rio de Janeiro - Campeonato Carioca w 1972 roku. Ostatni rok kariery - 1973 spędził w Avaí FC, z którym zdobył mistrzostwo Stanu Santa Catarina - Campeonato Catarinense w 1973 roku.
Kariera reprezentacyjna.
4 czerwca 1966 w São Paulo Paulo Henrique zadebiutował w reprezentacji Brazylii, w meczu przeciwko reprezentacji Peru. W 1966 Paulo Henrique pojechał z reprezentacją Brazylii do Anglii na Mistrzostwa Świata i zagrał w meczach grupowych przeciwko Portugalii oraz Bułgarii. Ostatni raz w reprezentacji Paulo Henrique zagrał w 19 września 1967 w meczu przeciwko reprezentacji Chile w Santiago. Łącznie w latach 1966–1967 rozegrał w barwach "canarinhos" 8 spotkań.

</doc>
<doc id="1710095" url="https://pl.wikipedia.org/wiki?curid=1710095" title="Sanktuarium Matki Bożej Pocieszenia w Lubiszewie Tczewskim">
Sanktuarium Matki Bożej Pocieszenia w Lubiszewie Tczewskim

Sanktuarium Maryjne w Lubiszewie Tczewskim - sanktuarium maryjne z figurą Madonny z Dzieciątkiem w kościele Świętej Trójcy na terenie parafii Świętej Trójcy w Lubiszewie Tczewskim.
Historia kościoła.
Pierwszy kościół w Lubiszewie wzniesiony został w 1185 r. z inicjatywy księcia Grzymisława. Wybudowany był. Kościół poświęcił w 1198 r. biskup kujawski Stefan. Od 1198 do ok. 1370 kościół był w ręku joannitów. Później kościół przekazano krzyżakom. Przed 1348 rokiem rycerz Henning z Wartenbergu wybudował na cmentarzu kaplicę rycerską dla joannitów, aby mogli oni swobodnie uczestniczyć we Mszy. W 1348 roku na miejscu dawnego drewnianego kościoła zbudowano nowy, wykonany z cegły. W 1596 r. kościół stał się filią parafii w Tczewie. W 1823 roku przedłużono zachodnią część nawy i dobudowano wieżę. W 1914 powstały 16-głosowe organy. W 1928 r. w Lubiszewie utworzono samodzielną parafię. W latach 1951 i 1958 odlano do kościoła trzy dzwony.
Historia sanktuarium.
W kościele parafialnym Świętej Trójcy od 1728 roku w bocznym ołtarzu znajduje się figura Matki Bożej Pocieszenia. 
Starania o utworzenie w Lubieszewie sanktuarium maryjnego rozpoczął jeszcze 1953 roku ówczesny proboszcz ks. Paweł Lubieński. Po jego śmierci prace kontynuował kolejny proboszcz ks. Roman Misiak. 9 czerwca 1993 roku biskup ordynariusz Jan Bernard Szlaga nakazał przygotować się do koronacji figury Matki Bożej. Korony dla Jezusa i Maryi poświęcił Jan Paweł II w Gnieźnie 3 czerwca 1997 roku, a 31 sierpnia 1997 roku nuncjusz apostolski w Polsce abp Józef Kowalczyk dokonał koronacji cudownej figury. Towarzyszyli mu biskupi: Jan Bernard Szlaga, Tadeusz Gocłowski, Marian Przykucki, Andrzej Śliwiński i Jan Chrapek. Dekretem biskupa pelplińskiego ustanowiono w Lubiszewie Sanktuarium Matki Bożej Pocieszenia, a każdorazowy proboszcz parafii otrzymała tytuł Kustoszem Sanktuarium. 7 września 1997 roku bp Jan Bernard Szlaga poświęcił tablicę upamiętniającą fakt ustanowienia w Lubieszewie sanktuarium. 
W 2007 roku, w 10 rocznicę koronacji został na placu koronacyjnym konsekrowany ołtarz polowy, oraz Droga Krzyżowa, które powstały jako wotum wdzięczności. Uroczystości odpustowe odbywają się w pierwszą niedzielę września pod przewodnictwem biskupa diecezjalnego. 
Figura Matki Bożej.
Głównym przedmiotem kultu jest pochodząca z II połowy XIV w. figura (ok. 80 cm) Madonny z Dzieciątkiem. Powstała ona około 1380 roku w Pomorskim Warsztacie Madonn. Pierwotnie była przechowana w prywatnej kaplicy Czarlińskich w pobliskim Stanisławiu. Pierwszą wzmiankę o istnieniu rzeźby zanotowano w 1728 roku, gdy figurę przeniesiono do lubiszewskiego kościoła. Uroczystości trwały aż tydzień i zgromadziły 10 tysięcy wiernych, co jak na ówczesne czasy było czymś niezwykłym. Madonnę umieszczono w bocznym ołtarzu świątyni i tam pozostała do dziś. Twarze Matki Boskiej i Dzieciątka są uśmiechnięte, co jest raczej rzadko spotykane na figurach polskich Madonn. U stóp figury umieszczono dwie klęczące postacie - św. Monikę i jej syna św. Augustyna. Podczas przygotowań do koronacji w 1993 roku przeprowadzono konserwację i pozłocenie figury. Konserwacji poddano również ołtarz i zabezpieczono figurę przed kradzieżą. 

</doc>
<doc id="1710101" url="https://pl.wikipedia.org/wiki?curid=1710101" title="Vorderer Brochkogel">
Vorderer Brochkogel

Vorderer Brochkogel () – szczyt w Alpach Ötztalskich, części Centralnych Alp Wschodnich. Leży w Austrii w kraju związkowym Tyrol. Jest to szósty co do wysokości szczyt Alp Ötztalskich. Jego bezpośrednim sąsiadem est Hinterer Brochkogel.
Szczyt można zdobyć drogami ze schronisk: Breslauer Hütte (2844 m) lub Vernagthütte (2766 m). Pierwszego wejścia dokonali uczestnicy wyprawy geologicznej w 1851 r.

</doc>
<doc id="1710105" url="https://pl.wikipedia.org/wiki?curid=1710105" title="OİK Bakı">
OİK Bakı



</doc>
<doc id="1710107" url="https://pl.wikipedia.org/wiki?curid=1710107" title="OIK Baku">
OIK Baku



</doc>
<doc id="1710110" url="https://pl.wikipedia.org/wiki?curid=1710110" title="SKA Baku">
SKA Baku



</doc>
<doc id="1710111" url="https://pl.wikipedia.org/wiki?curid=1710111" title="Jajko i ja">
Jajko i ja

Jajko i ja – humorystyczny pamiętnik autorstwa Betty MacDonald. Opowiada o przygodach i codziennych trudach autorki – młodej żony, na kurzej farmie znajdującej się na odludziach Półwyspu Olimpijskiego w stanie Waszyngton.
Po raz pierwszy wydana w 1945 w Stanach Zjednoczonych z miejsca odniosła gigantyczny sukces. Już po miesiącu od pojawienia się książki na półkach, konieczny był dodruk i kontynuowany był przez kolejne dwa lata. Rok później wytwórnia Universal Studios zakupiła prawa do ekranizacji filmowej (główne postacie w filmie zagrali Fred MacMurray i Claudette Colbert). 12 września 1946 specjalna, milionowa kopia „Jajko i ja” została ofiarowana autorce przez gubernatora stanu Waszyngton, Monrada Wallgrena. Książka doczekała się również krótkiego serialu z Patricią Kirkland w roli głównej, oraz Nancy Carroll jako jej matka (Carroll była również prawdziwą matką Kirkland). Książka i film były również inspiracją dla twórców dziesięcioodcinkowej serii Ma and Pa Kettle z Marjorie Main i Percy Kilbride.
Książka opowiada o doświadczeniach autorki związanych z pracą i życiem na małej kurzej farmie niedaleko Chimacum w północno-zachodniej części stanu Waszyngton. Na wstępie opowiada o dzieciństwie narratorki by następnie skupić się na latach 1927-1931 i przenosinach wraz z pierwszym mężem Robertem Heskettem, z domu rodzinnego w „wielkim mieście” do opuszczonej farmy z dala od cywilizacji, u podnóża Gór Olimpijskich. Książka pełna jest antropomorfizacji, barwnych opisów i komentarzy. Język, momentami infantylny, jest bardzo plastyczny i poetycki, dodatkowo okraszony dużą dozą humoru. Podczas wizyty u rodziny w Seattle, Betty opowiedziała o swych codziennych udrękach i troskach, czym bardzo wszystkich rozbawiła. W 1940 siostry MacDonalds w końcu namówiły ją, by napisała książkę opowiadającą o swych doświadczeniach – tak powstało "Jajko i ja", jej pierwsza książka.
Następstwem wielkiego sukcesu książki i filmu były pozwy sądowe wniesione przez mieszkańców Chimacum. Twierdzili oni, że postaci w "Jajku..." zostały stworzone w oparciu o nich oraz że zostali w swojej społeczności zidentyfikowani jako odpowiednicy tych postaci w świecie rzeczywistym, co wystawiło ich na pośmiewisko i liczne poniżenia. Rodzina Alberta i Susanny Bishop sprzeciwili się sportretowaniu ich negatywnie, jako Kettleowie (z ang. Czajnikowie, Czajniki). Ich najstarszy syn Edward wraz z żoną Ilah, również wnieśli własny pozew, odrzucony jednak ze względu na nieuiszczenie opłat sądowych.
Kolejny pozew wniesiono przeciwko wydawcy, firmie J. B. Lippincott oraz sklepowi The Bon Marché, który zajmował się dystrybucją książki. Wniosło go wspólnie dziewięciu pozostałych członków rodziny Bishop oraz Raymond H. Johnson, w książce przedstawiony jako Indianin „Geodak”. Szkodę wyliczono na ogólną kwotę 975 000 USD (100 000 USD każdy z członków rodziny i $75 000 USD – Johnson). Sprawa trafiła na wokandę 6 lutego 1951. MacDonald zeznała, że postaci z jej książki były zestawem szkiców osobowości różnych postaci jakie poznała. Obrona jako dowód, że rodzina Bishopów stara się tylko ugrać pieniądze na popularności książki i filmu, przedstawiła zeznania świadków widzących jak jeden z synów – Walter Bishop wykonał pokaz ze swym ojcem w roli głównej w miejscowości Belfair w stanie Waszyngton, w lokalnym klubie. Albert wystąpił tam z kurczakami pod pachami, syn przedstawił go zaś jako „Pa Kettle”. Cztery dni później ława przysięgłych orzekła wyrok na korzyść pozwanych.
Obecnie droga prowadząca na zachód od Beaver Valley Road (Droga Stanowa nr 19) do lokalizacji farmy MacDonaldów, nosi obecnie nazwę "Egg and I Road". W popkulturze „The Egg and I” jest również tytułem piosenki wykonywanej przez The Seatbelts do anime Cowboy Bebop.

</doc>
<doc id="1710112" url="https://pl.wikipedia.org/wiki?curid=1710112" title="Ötztaler Urkund">
Ötztaler Urkund

Ötztaler Urkund – szczyt w Alpach Ötztalskich, części Centralnych Alp Wschodnich. Leży w Austrii w kraju związkowym Tyrol. Jest to ósmy co do wysokości szczyt Alp Ötztalskich. Od wschodu szczyt przykrywa lodowiec Rofenkarferner.
Szczyt można zdobyć drogami ze schroniska Breslauer Hütte (2844 m).

</doc>
<doc id="1710113" url="https://pl.wikipedia.org/wiki?curid=1710113" title="Daşqın Zaqatala">
Daşqın Zaqatala

Daşqın Zaqatala – azerski klub piłkarski, mający siedzibę w mieście Zaqatala, w północno-zachodniej części kraju, działający w latach 1968–1995.
Historia.
Chronologia nazw:
Klub sportowy Daşqın Zaqatala został założony w miejscowości Zaqatala w 1968 roku. W 1968 debiutował w Klasie B Mistrzostw ZSRR (D3), zajmując 17.miejsce w grupie 3 Rosyjskiej FSRR. W następnym roku uplasował się na 12.miejscu w grupie zakaukaskiej Klasy B. W 1970 po kolejnej reorganizacji systemu lig ZSRR stracił miejsce w rozgrywkach profesjonalnych. Potem zespół występował w mistrzostwach Azerbejdżańskiej SRR. W 1990 ponownie startował w zawodowych rozgrywkach, grając we Wtoroj nizszej lidze Mistrzostw ZSRR (D4). W 1990 zajął 13.miejsce w grupie 3, a w 1991 był ósmy w grupie 3.
Po uzyskaniu niepodległości przez Azerbejdżan w 1992 debiutował w najwyższej lidze, zwanej Yüksək Liqa. Debiutowy sezon 1992 zakończył na 8.pozycji w grupie B i w rundzie drugiej walczył w grupie spadkowej, gdzie został sklasyfikowany na końcowym 16.miejscu. W 1993 roku zajął 3.miejsce w grupie B (końcowe 6). Ale w sezonie 1993/94 z przyczyn finansowych zrezygnował z dalszych rozgrywek. Po roku nieobecności, w sezonie 1994/95 przystąpił do rozgrywek pierwszej ligi. Po zajęciu dziesiątej pozycji w Birinci Dəstə, w następnym sezonie przez problemy finansowe zrezygnował z dalszych rozgrywek i został rozwiązany.
Barwy klubowe, strój.
Klub ma barwy niebiesko-czarne. Zawodnicy swoje domowe spotkania zazwyczaj grają w niebieskich koszulkach, niebieskich spodenkach oraz niebieskich getrach.
Sukcesy.
Trofea międzynarodowe.
Nie uczestniczył w rozgrywkach europejskich (stan na 31-05-2019).
Poszczególne sezony.
Rozgrywki międzynarodowe.
Europejskie puchary.
Nie uczestniczył w rozgrywkach europejskich.
Struktura klubu.
Stadion.
Klub piłkarski rozgrywał swoje mecze domowe na Stadionie Miejskim w Zaqatali o pojemności 2000 widzów.

</doc>
<doc id="1710118" url="https://pl.wikipedia.org/wiki?curid=1710118" title="Jean Arthuis">
Jean Arthuis

Jean Arthuis (ur. 7 października 1944 w Saint-Martin-du-Bois) – francuski polityk, minister, senator i przewodniczący rady departamentu Mayenne, poseł do Parlamentu Europejskiego VIII kadencji.
Życiorys.
Absolwent Wyższej Szkoły Handlowej w Nantes (Audencia) i Instytutu Nauk Politycznych w Paryżu. Pracował jako zawodowy audytor, uzyskał w 1971 uprawnienia biegłego rewidenta.
W latach 1971–1995 sprawował urząd mera Château-Gontier. W latach 1983–1986 i 1988–1995 zasiadał we francuskim Senacie. Pomiędzy tymi okresami pełnił funkcję sekretarza stanu (najpierw przy ministrze spraw społecznych, następnie przy ministrze gospodarki) w rządzie Jacques’a Chiraca. W 1992 po raz pierwszy został przewodniczącym rady generalnej Mayenne. Zajmował to stanowisko do 2014.
W maju 1995 ponownie złożył mandat senatora, obejmując urząd ministra ds. rozwoju gospodarczego i planowania w gabinecie Alaina Juppé. W sierpniu tego samego roku zastąpił Alaina Madelina na stanowisku ministra gospodarki i finansów, zajmował je do czerwca 1997. We wrześniu tego samego roku został wybrany do Senatu, w 2001 i w 2011 uzyskiwał mandat na kolejne kadencje.
Należał do Unii na rzecz Demokracji Francuskiej. W latach 1998–2002 przewodniczył senackiej frakcji Unii Centrystów ("Union centriste"). Następnie objął funkcję przewodniczącego komisji finansów. W 2007 był współautorem programu gospodarczego François Bayrou, kandydata w wyborach prezydenckich. Po pierwszej turze Jean Arthuis, wbrew stanowisku lidera UDF, publicznie wsparł Nicolasa Sarkozy’ego. Ostatecznie przystąpił do nowej partii François Bayrou, Ruchu Demokratycznego, jednak opuścił to ugrupowanie już po kilku miesiącach. W 2008 założył stowarzyszenie Zgromadzenie Centrystów ("Rassembler les centristes"), skupiające część byłych działaczy UDF, a w 2009 partię polityczną Sojusz Centrowy, która dołączyła do Unii Demokratów i Niezależnych. Przewodniczył tej partii do 2016, kiedy to zastąpił go Philippe Folliot.
W 2014 Jean Arthuis z ramienia koalicji centrystów został wybrany do Europarlamentu VIII kadencji. We wrześniu 2018 wystąpił z Sojuszu Centrowego, żeby bezpośrednio zaangażować się w kampanię wyborczą formacji En Marche!, założonej przez Emmanuela Macrona.

</doc>
<doc id="1710120" url="https://pl.wikipedia.org/wiki?curid=1710120" title="Marzellspitze">
Marzellspitze

Marzellspitze lub Östliche Marzellspitze (wł. "Punta di Marzèl") – szczyt w Alpach Ötztalskich, części Centralnych Alp Wschodnich. Leży na granicy między Austrią (Tyrol) a Włochami (Południowy Tyrol). Jest to dziewiąty co do wysokości szczyt Alp Ötztalskich. Od północy szczyt przykrywa lodowiec Marzellferner, a od północnego wschodu Schalfferner. Są jeszcze dwa szczyty noszące nazwę Marzellspitze, są to Mittlere Marzellspitze (3530 m) i Westliche Marzellspitze (3540 m).
Szczyt można zdobyć drogami ze schroniska Martin-Busch-Hütte (2501 m). Pierwszego wejścia dokonali H. Pinggera i V. Hecht 24 lipca 1872 r.

</doc>
<doc id="1710124" url="https://pl.wikipedia.org/wiki?curid=1710124" title="Stephen L. Brusatte">
Stephen L. Brusatte



</doc>
<doc id="1710128" url="https://pl.wikipedia.org/wiki?curid=1710128" title="Raba Niżna (przystanek kolejowy)">
Raba Niżna (przystanek kolejowy)

Raba Niżna – przystanek osobowy w Rabie Niżnej, w województwie małopolskim w Polsce; leży na Turystycznym Szlaku Kolejowym Przez Karpaty.

</doc>
<doc id="1710130" url="https://pl.wikipedia.org/wiki?curid=1710130" title="Ramolkogel">
Ramolkogel

Ramolkogel lub Großer Ramolkogel – szczyt w Alpach Ötztalskich, części Centralnych Alp Wschodnich. Leży w Austrii w kraju związkowym Tyrol. Jest to dziesiąty co do wysokości szczyt Alp Ötztalskich. Od północy szczyt przykrywa lodowiec Latschferner, a od wschodu Ramolferner.
Szczyt można zdobyć drogami ze schroniska Ramolhaus (3006 m). Pierwszego wejścia dokonał Jakob Johann Weilenmann 18 lipca 1862 r.

</doc>
<doc id="1710131" url="https://pl.wikipedia.org/wiki?curid=1710131" title="Ruth Barcan Marcus">
Ruth Barcan Marcus

Ruth Barcan Marcus (ur. 2 sierpnia 1921 w Nowym Jorku, zm. 19 lutego 2012 w New Haven) – amerykańska filozof analityczna, logik i filozof logiki. Zajmuje się przede wszystkim logiką modalną i związanymi z nią zagadnieniami filozoficznymi, a także pewnymi szczegółowymi zagadnieniami etycznymi, ontologicznymi i epistemologicznymi.
Do najważniejszych osiągnięć Ruth Barcan Marcus należy istotny udział w stworzeniu modalnej logiki predykatów (modalnej logiki kwantyfikatorów – por. klasyczny rachunek kwantyfikatorów), tj. pierwszych systemów logiki modalnej obejmujących kwantyfikatory i predykaty jako elementy ich języka. Od jej nazwiska pochodzi termin formuła Barcan. Dla filozofii Ruth Barcan Marcus kluczowe są natomiast (analizowane przeważnie na gruncie logiki modalnej z kwantyfikatorami) problemy związane z esencjalizmem, identycznością i jej wariantami oraz possibiliami.
Życiorys.
Studiowała (jako "undergraduate") na Uniwersytecie Nowojorskim. Tam też w 1941 uzyskała (BA). W czasie studiów prowadziła badania nad logiką matematyczną pod kierunkiem J.C.C. McKinseya. Następnie przeniosła się na Uniwersytet Yale, gdzie studiowała jako "graduate" i współpracowała z Frederikiem Brentonem Fitchem. W 1946 uzyskała tam tytuł doktora.
W połowie lat 60. była współorganizatorką Wydziału Filozofii Uniwersytetu Illinois w Chicago, pełniła też funkcję jego dyrektora ("chair"). Następnie przeniosła się na Uniwersytet Północno-Zachodni. W 1973 podjęła pracę na Uniwersytecie Yale jako "Halleck Professor". Od 1992 pracowała na tej uczelni jako profesor emerytowany, a także na Uniwersytecie Kalifornijskim w Irvine jako profesor wizytujący.
Ruth Barcan Marcus pełniła wiele prestiżowych funkcji akademickich, otrzymała też wiele nagród. Do otrzymanych przez nią nagród należą Medal Collège de France (1986), doktorat honoris causa University of Illinois (1995), nadawany przez Uniwersytet Yale Wilbur Cross Medal (2000), Machette Prize. Do pełnionych przez nią funkcji należą stanowisko przewodniczącego Elizabethan Club (1989–1990), dyrektora National Board of Officers of the American Philosophical Association (Amerykańskiego Towarzystwa Filozoficznego; 1967–1983), przewodniczącego oddziału centralnego Amerykańskiego Towarzystwa Filozoficznego (1976–1978), przewodniczącego (1990–1993), a od 1994 przewodniczącego honorowego Institute Internationale de Philosophie.
Myśl.
Niniejsza prezentacja myśli Ruth Barcan Marcus opiera się na wydanym w 1993 zbiorze jej prac "Modality, Morality and Belief". Zbiór ten obejmuje artykuły opublikowane w różnych czasopismach po roku 1961. Wersje zamieszczone w tym zbiorze to poprawione i nieco zmienione wersje artykułów oryginalnych. Do wielu z nich dołączone zostały rozmaite dodatki. Wybór ten pomija artykuły z wczesnego okresu twórczości Barcan Marcus, bardzo istotne z punktu widzenia rozwoju logiki modalnej, ale mające wysoce techniczny charakter; uwzględnia on natomiast przede wszystkim artykuły o charakterze filozoficznym. Wcześniejsze prace Barcan Marcus dotyczyły raczej logiki formalnej niż filozofii – w niniejszym artykule przedstawiono tylko pewne wybrane idee z tego okresu (w rozdziale "Początki logiki modalnej predykatów i formuła Barcan").
Istnieje ponadto poświęcony w całości filozofii Barcan Marcus zbiór prac różnych autorów "Modality, Morality and Belief" (1995) – prace te stanowią obszerne analizy głównych problemów filozofii Barcan Marcus. Zbiór artykułów "The New Theory of Reference. Kripke, Marcus and its Origins" (1999) przedstawia teorię referencji Barcan Marcus oraz pewne związane z nim spory historycznofilozoficzne – zawiera m.in. analizy „nowej teorii referencji” dokonane przez Quentina Smitha. Do zagadnień podjętych przez Barcan Marcus odnoszą się także niektóre prace ze współredagowanego przez nią wyboru "The Logical Enterprise" (1975).
Początki logiki modalnej predykatów i formuła Barcan.
Najwcześniejsze publikacje Ruth Barcan Marcus stanowią zarazem najwcześniejsze publikacje z zakresu modalnej logiki predykatów. Jej pierwszy artykuł, "A Functional Calculus of First Order Based on Strict Implication", ukazał się w tomie XI „Journal of Symbolic Logic” w roku 1946. W tym samym tomie tego czasopisma ukazała się później inna praca rozpoczynająca rozwój modalnej logiki predykatów, artykuł Rudolfa Carnapa "Modality and Quantification". Szczególne znaczenie dla rozwoju tych systemów mają także artykuły "The Deduction Theorem in a Functional Calculus of First Order Based on Strict Implication" (1946) i "The Identity of Individuals in a Strict Functional Calculus of Second Order" (1947). Pierwsze w pełni współczesne systemy logiki modalnej to systemy Lewisa (S1-S5), z których pierwsze C.I. Lewis ogłosił w 1911. Zasadniczą ideą modalnej logiki predykatów było utworzenie systemu dedukcyjnego uzupełniającego modalną logikę zdań tak, jak klasyczny rachunek predykatów uzupełnia klasyczny rachunek zdań. Na tle tempa rozwoju logiki matematycznej w XX wieku idea ta narodziła się późno: między powstaniem systemów Lewisa a systemem skonstruowanym przez Marcus minęło kilkadziesiąt lat, w czasie których klasyczny rachunek predykatów osiągnął już pełną dojrzałość.
W swoim pierwszym artykule Ruth Barcan Marcus rozważała możliwość poszerzenia na wzór klasycznego rachunku predykatów systemów S2 i S4. Ze względu na fakt, że modalna logika predykatów jest właśnie tego rodzaju rozszerzeniem, wiele jej tez pokrywa się czy to z tezami logiki modalnej zdań, czy to klasycznego rachunku predykatów – nie są to jednak tezy wszystkie. Do tez występujących wyłącznie w sformułowanym przez Ruth Barcan Marcus systemie modalnej logiki predykatów należy stanowiąca jego 11. aksjomat formuła formula_1 gdzie formula_2 reprezentuje zmienną indywiduową, A formułę, znak formula_3 odpowiada powszechnemu w logice modalnej zdań znakowi możliwości, znak formula_4 oznacza natomiast implikację ścisłą definiowaną przez formula_5 zastosowano tu notację przyjętą w oryginalnym artykule Barcan, zastępując jedynie oryginalny znak koniunkcji i oryginalny znak implikacji ścisłej przyjętymi tutaj. Prócz różnych notacji, występują też różne postacie tej formuły, np. zamiast możliwości i kwantyfikatora szczegółowego zawierająca konieczność i kwantyfikator ogólny czy też tzw. odwrócona formuła Barcan. Formułę tę w 1956 nazwał „formułą Barcan” (ang. "Barcan formula") Arthur Prior, następnie nazwa ta przyjęła się powszechnie.
Włączenie lub nie formuły Barcan do logiki modalnej predykatów stało się przedmiotem istotnych kontrowersji filozoficznych. Przeciw jej włączeniu do logiki temporalnej wypowiedział się w 1957 Prior, argumentując że zdanie „było, jest, lub będzie tak, że ktoś wyląduje na księżycu” nie pociąga za sobą zdania „istnieje ktoś, kto ląduje, wyląduje lub wylądował na księżycu”. Prior dowodzi tego poglądu, przyjmując dwa założenia: 1) Rzeczywiście ktoś kiedyś wyląduje na księżycu; 2) Tym, kto rzeczywiście kiedyś wyląduje na księżycu nie jest nikt, kto istnieje obecnie. Przy tych założeniach zdanie „będzie tak, że ktoś wyląduje na księżycu” jest prawdziwe, zdanie „istnieje ktoś, kto wyląduje na księżycu” jest – według Priora – fałszywe, co nie pozwala przyjąć formuły Barcan jako zgodnego z intuicjami aksjomatu logiki temporalnej. Na zarzuty Priora odpowiedziała Barcan Marcus w artykule "Interpreting Quantification", gdzie zaprotestowała przeciw odczytaniu formuły formula_6 jako „istnieje takie α, że A”. Zamiast takiej interpretacji zaproponowała koncepcję, według której formuła ta znaczy, że pewne podstawienia ("substitution instances") α są prawdziwe, tj. istnieje co najmniej jedna wartość ("value") α, przy której A jest prawdziwe.
Esencjalizm.
Artykuł "Modalities and Intensional Languages" [Modalności a języki intensjonalne] opublikowany został w czasopiśmie „Synthese” w 1961. W lutym 1962 został odczytany na Bostońskim Kolokwium Filozofii Nauki, wraz z komentarzem W. V. Quine’a. W zbiorze "Modalities. Philosophical Essays" dodany został zapis związanej z tym odczytem dyskusji, w której uczestniczyli autorka, Quine i Kripke.
Quine, zwłaszcza w dziele "World and Object", stawiał logice modalnej zarzut pomieszania użycia i wymienienia – według niego Lewis, konstruując swoje systemy, nieprawnie zinterpretował zwroty języka naturalnego wyrażające konieczność jako operatory zdaniowe, ponieważ powinny być one rozpatrywane przede wszystkim jako predykaty. Ruth Barcan Marcus broni logik modalnych przed tymi zarzutami, dostrzegając ich przydatność dla analizy pojęć takich jak przyczynowość, obowiązek czy wiara.
Autorka w celu obrony logiki modalnej rozważa różne rodzaje relacji identyczności i równoważności oraz zależności między nimi. Odróżnia języki intensjonalne wprost i nie wprost. Język jest intensjonalny wprost o tyle, o ile nie utożsamia relacji identyczności ze słabszymi formami równoważności. Ponadto każdy język ma pewien stały przedmiot referencji ("reference"), którym są przedmioty, a także sposoby ich klasyfikowania, budowania zdań i odróżniania zdań fałszywych i prawdziwych. Spośród własności rzeczy istotną jest tutaj ta, że mogą one wchodzić w relacje identyczności. Kiedy relacja ta zachodzi między indywiduami x i y, wyraz tej relacji, oznaczany xIy, jest zdaniem. Jeśli w danym języku uznaje się za przedmioty sądy, cechy i klasy, pojmowane jako zrównanie identyczności z jakimś słabszym rodzajem równoważności osłabienie rozumienia identyczności w odniesieniu do wszystkich tych przedmiotów może być określane jako ekstensjonalizacja języka. Na poziomie indywiduów największe znaczenie mają dwie relacje równoważnościowe: identyczność i nieodróżnialność, przy czym identyczność definiuje się zazwyczaj za pomocą pojęcia nieodróżnialności. Nieodróżnialność może zaś być traktowana rozmaicie, np. Jako równoważność materialna czy równoważność ścisła.
"Essentialism in Modal Logic" [Esencjalizm w logice modalnej] to artykuł opublikowany w inauguracyjnym numerze czasopisma „Noûs”, rozwijający tematykę artykułu "Modalities nd Intentional Languages". Esej "Essential Attribution" [Określanie własności esencjalnych] powstał w 1970, ukazał się zaś w 1971. Podobnie jak "Essentialism in Modal Logic" porusza zagadnienia charakterystyki własności esencjalnych.
Esencjalizm to – w najogólniejszym ujęciu – pogląd, który jedne atrybuty rzeczy traktuje jako konieczne i esencjalne (istotowe), inne jako akcydentalne, możliwe, przygodne. Autorka podkreśla, że przypisywanie przedmiotom atrybutów nie jest dziwaczną koncepcją metafizyczną, ale istotną i szeroko obecną własnością języka filozoficznego i potocznego. Krytycy esencjalizmu uważają natomiast, że określanie własności esencjalnych przedmiotów ma charakter metafizyczny i że da się przedstawić analizę atrybutów, która eliminowałaby je z języka i nie wprowadzała jednocześnie pojęć równie nieakceptowalnych. Tymczasem przestawiona przez Quine’a tego rodzaju argumentacja („matematyk-cyklista”) musi być oceniona jako nieuprawniona, a sama Quine’owska charakterystyka esencjalizmu nie jest według Ruth Barcan Marcus adekwatna, w szczególności w odniesieniu do logik modalnych z kwantyfikatorami. Quine zarzucał logice modalnej kwantyfikatorów to, że prowadzi ona do esencjalizmu – według autorki charakterystyka esencjalizmu przedstawiona przez Quine’a jest jednak nieadekwatna, a przy bardziej adekwatnej charakterystyce pewne systemy logiki modalnej kwantyfikatorów nie zawierają twierdzeń esencjalistycznych, co więcej niekiedy są one fałszywe. W rzeczywistości nie da się też zastąpić terminów esencjalnych innymi, takimi jak „ważny” – wskazywanie „ważnych” cech przedmiotów stwarza bowiem nie mniej problemów, niż wskazywanie cech istotowych.
Autorka rozróżnia dwa rodzaje esencjalizmu, Arystotelesowski i „indywidualizujący”. W esencjalizmie Arystotelesowskim własności esencjalne to takie własności, który dany przedmiot posiadać musi; które wyznaczają to, czym ten przedmiot jest. Własność esencjalna przysługuje więc w sposób konieczny przedmiotom, którym przysługuje. Ruth Barcan Marcus argumentuje jednak, że tego rodzaju esencjalizm nie występuje w logice modalnej: chociaż można w logikach modalnych z kwantyfikatorami sformułować odpowiedniki atrybutów w języku potocznym, nie należą jedna do nich krytykowane przez Quine’a jako prowadzące przy ich esencjalistycznym rozumieniu atrybuty takie jak „dwunożność”. Według Quine’a ("Words and Object", 1960) skoro matematycy są z konieczności rozumni, ale niekoniecznie dwunożni, zaś cykliści koniecznie dwunożni, ale niekoniecznie rozumni – w przypadku matematyka, który jest zarazem cyklistą, nie da się sklasyfikować ani dwunożności, ani rozumności jako jego koniecznych atrybutów. Barcan Marcus dowodzi jednak, że już samo wnioskowanie typu:
Cykliści są z konieczności dwunożni
a jest cyklistą
więc: a jest z konieczności dwunożne
nie jest w logice modalnej kwantyfikatorów wnioskowaniem uprawnionym ze względu na samą jej charakterystykę formalną.
Analizując esencjalizm arystotelesowski, autorka zauważa, że w typowych dla niego przykładach przypisywania lub nie przedmiotom własności esencjalnych uwidacznia się to, że przypisuje się je przedmiotom rzeczywistym, a one same stanowią predykaty „naturalne”. Taka charakterystyka odpowiada arystotelesowskiemu pojęciu istoty, atrybuty przysługują przedmiotom z natury i wyznaczają je. Danemu przedmiotowi muszą przysługiwać jego atrybuty, nie tylko wyznaczają one to, czym jest przedmiot, ale też określają samo jego istnienie. Jako różny od arystotelesowskiego typ esencjalizmu autorka przedstawia inny typ esencjalizmu, esencjalizm „częściowo indywiduujący”. Przy tym rozumieniu esencjalizmu przedmiot posiadać musi jako atrybuty nie tylko własności wspólne z przedmiotami jego gatunku, ale też takie, które go indywiduują, tj. odróżniają od innych przedmiotów tego samego gatunku. Przy indywiduującym rozumieniu esencjalizmu wyraźne staje się odróżnienie identyczności i posiadania tych samych cech esencjalnych przez dwa przedmioty: to, że x i y mają te same cechy esencjalne, nie znaczy jeszcze, że są identyczne.
Za pomocą złożonych analiz logiczno-filozoficznych poszczególne wersje esencjalizmu można wyrazić w języku logiki modalnej kwantyfikatorów, nadając jej pewne określone interpretacje. Sformułowanie różnych wersji esencjalizmu w logice modalnej ne prowadzi więc do „metafizycznej dżungli”, ale raczej, odwrotnie niż twierdził Quine, może dostarczać pożytecznych narzędzi analizy esencjalizmu zawartego w języku.
Broniona przez Marcus wersja esencjalizmu to esencjalizm „kauzalny”. Choć – jak wykazują logiczno-filozoficzne analizy – logika modalna predykatów nie jest w jakiś konieczny sposób zaangażowana w esencjalizm, to jest ona jednak z nim kompatybilna. Według autorki esencjalizm najlepiej rozumieć wtedy, gdy modalności pojmuje się jako modalności o charakterze kauzalnym. Tak np. to, że pewien przedmiot rozpuszcza się w wodzie królewskiej przedstawić można za pomocą formuły: formula_7 gdzie R odpowiada wodzie królewskiej, D zaś rozpuszczalności. To, że inny przedmiot nie rozpuszcza się w wodzie królewskiej można zapisać za pomocą analogicznej negacji tej formuły. Koniunkcja obu tych formuł z dołączeniem kwantyfikatorów szczegółowych przy obu jej składnikach odpowiada scharakteryzowanej we wcześniejszych częściach artykułu minimalnej wersji esencjalizmu. Przedmiot a przedstawiać więc można sobie jako posiadający atrybut rozpuszczalności w wodzie królewskiej we wszystkich kauzalnie możliwych światach w których istnieje a.
Possibilia and Possible Worlds.
Praca "Possibilia and Possible Worlds" [Possibilia i światy możliwe] opublikowana w 1985/6 jest głównym artykułem filozoficznym Marcus dotyczącym zagadnienia possibiliów, teorii referencji oraz semantyki substytucyjnej, a także identyczności. Podsumowuje ona wyniki otrzymane we wcześniejszych badaniach związanych z nimi problemów.
Nazwy – teoria referencji.
Teoria referencji (funkcji semantycznej polegającej na odnoszeniu się nazwy do jej przedmiotu) Barcan Marcus zbliżona jest do teorii Kripkego, powstały też spory o historyczne pierwszeństwo jej autorstwa – w sporach tych nie uczestniczyli jednak ani Marcus, ani Kripke, a szczegółowo (wraz z historycznymi analizami odpowiednich tekstów, ale także analizami samego zagadnienia) przedstawia je zwłaszcza Quentin Smith. Własną wersję tej teorii rozwijał również Putnam. Teoria ta określana jest jako „teoria kauzalna”. Kluczowym pojęciem kauzalnej teorii referencji jest pojęcie „etykiety” ("tag"; niekiedy teorię tę nazywa się też „etykietową”, inna nazwa to „teoria referencji bezpośredniej”) – nazwa jest „etykietą” przedmiotu, nie – jak było w teorii referencji wywodzącej się od Russela – deskrypcją. Jej kluczową ideą jest zaś to, że znaczeniem nazwy nie jest nic innego, niż przedmiot, który denotuje ta nazwa. Przyczynowa teoria referencji unika więc tłumaczenia znaczenia nazw za pomocą kategorii treści, wskazując za to na bezpośredni związek nazwy z jej desygnatem. Związek ten ma charakter relacji kauzalnej. Ta relacja przyczynowa zachodzi pomiędzy inicjalnym przypisaniem nazwy przedmiotowi (w terminologii Kripkego „chrztem”) a wywołanymi przez niego kolejnymi użyciami tej nazwy.
Possibilia.
W ujęciu Barcan Marcus kauzalna teoria referencji powiązana jest z pojęciem possibiliów. To, do czego odnoszą się nazwy, stanowią wyłącznie przedmioty aktualne, nie possibilia: kwantyfikacja zależy od nazywania, nazywanie zaś możliwe jest dzięki relacjom kauzalnym, w które przedmioty nieistniejące nie mogą wchodzić – kwantyfikacja wobec przedmiotów nieistniejących nie jest więc możliwa.
Na przekonaniu, że nazwy mogą odnosić się do possibiliów takich jak Pegaz opierały się główne teorie broniące possibiliów. Głównymi historycznymi poglądami na possibilia są powiązane z analogicznymi poglądami na status ontyczny światów możliwych realizm i atualizm: według realistów possibilia istnieją tak, jak przedmioty rzeczywiste, według aktualistów stanowią one jedynie spójne reprezentacje tego, jaki świat mógłby być. Barcan Marcus odrzuca poglądy broniące possibiliów. Uważa, że zdanie typu „skrzydlaty koń nie istnieje” nie odnosi się w rzeczywistości do możliwego, ale nierzeczywistego konia. Aby uniknąć potrzeby założenia istnienia possibiliów proponuje substytucyjne rozumienie kwantyfikacji.
Teoria przekonań i filozofia moralna.
Barcan Marcus wypracowała także własną teorię przekonań oraz pewne poglądy etyczne i metaetyczne. Swoje analizy tych dziedzin także prowadziła przy pomocy aparatury logiki modalnej, zwłaszcza deontycznej. Jej badania metaetyczne dotyczyły pojęcia dylematu moralnego – uznawała dylematy moralne za realne, ale nie naruszające przy tym spójności zbioru przekonań moralnych ("moral code"). Zbiór ten, traktowany przez autorkę jako zbiór zdań, może być niespójny jedynie wtedy, gdy wszystkie tworzące go elementy nie mogą być jednocześnie prawdziwe. Dylemat moralny w którym zakłada się prawdziwość zdań typu Oq i O⌐q prowadziłby do niespójności, nie prowadziłby do niej natomiast dylemat przedstawiony jako koniunkcja zdań p→Oq i jeśli p→O⌐q: koniunkcja ta byłaby prawdziwa, o ile p byłoby fałszywe.
Odmienny jest pogląd Barcan Marcus na możliwość przekonań afirmujących rzeczy niemożliwe. Odrzuca możliwość wiary, że dla tej samej osoby miasto, które zna ona jako London jest miastem ładnym, zaś miasto, które zna ona jako Londres jest miastem brzydkim. Akceptowanie danego zdania nie jest bowiem jednoznaczne z wiarą w to, co zdanie to głosi, ale jedynie jednym z wielu behawioralnych wyznaczników wiary. Według Marcus gdy ktoś odkrywa, że jego przekonanie p nie jest możliwe, nie twierdzi, że rzeczywiście wierzył, że p, ale raczej że przekonanie takie jedynie akceptował. Mimo że pogląd ten może się wydawać dziwny, jest on mimo to analogiczny do łatwiej akceptowalnego twierdzenia dotyczącego wiedzy: kiedy wiemy, że p, a następnie p okazuje się jednak fałszywe – nie twierdzimy, że wiedzieliśmy, że p, a następnie przestaliśmy to wiedzieć, ale raczej twierdzimy, że się myliliśmy.
Iterated Deontic Modalities.
Krótki artykuł "Iterated Deontic Modalities" [Wielokrotnie powtórzone modalności deontyczne] opublikowany został w 1966 w czasopiśmie „Mind”. Ruth Barcan Marcus uważa, że mimo szybkiego rozwoju logik deontycznych od czasów jego powstania aktualnymi pozostało wiele zawartych w nim problemów interpretacyjnych.
W logikach deontycznych niejednokrotnie spotyka się tezy, w których operatory deontyczne tworzą długie ciągi, następując po sobie. Powtórzenia takie nie są łatwo eliminowalne za pomocą odpowiednich skrótów definicyjnych. Niektóre z nich są przy tym dziwaczne („jest obowiązkiem, że jest obowiązkiem, że jest obowiązkiem, że należy przechodzić na zielonym świetle”), inne intuicyjnie łatwo zrozumiałe („parkowanie na Pradze powinno być zakazane”). Problematyczne są także pewne użycia zagnieżdżonych operatorów deontycznych, jak formula_8 Według Barcan Marcus dokładniejsza analiza interpretacji powtórzonych operatorów deontycznych ujawnia, że w intuicjach dotyczących interpretacji zdań typu formula_9 pomieszane są przynajmniej dwa znaczenia operatora O. Przy (zakorzenionej w myśli Leibniza) interpretacji zdania ujętego w nawiasie „co powinno zajść, zachodzi rzeczywiście” mamy do czynienia z (prawdziwym lub nie) opisem pewnego stanu rzeczy, a nie z opisem nakazu jakiegoś działania. Tego rodzaju opisy mogą stanowić uzasadnienia nakazów, same jednak nie są nakazami. Wieloznaczność operatora obowiązku („jest obowiązkiem, że...” versus „musi być tak, że”) staje się jeszcze bardziej wyraźna, gdy operatory O, P i F rozważa się jako wzajemnie definiowalne – wtedy zdanie „musi być tak, że jeśli każdy musi być miły, to wszyscy są mili” jest równoważne definicyjnie fałszywemu lub przynajmniej dziwacznemu zdaniu „jest zakazane to, że każdy musi być miły i nie każdy jest miły”. Istnieje jeszcze wiele innych tego rodzaju paradoksów. Co więcej, pojawiają się one również w tych systemach logiki deontycznej, w których operatory deontyczne wprowadza się przez definicje, a nie jako terminy pierwotne.
Ze względu na te paradoksy Ruth Barcan Marcus uważa, że systemy logiki deontycznej są nieadekwatne wobec znaczeń operatorów deontycznych w języku naturalnym i należy wprowadzić metody eliminacji powtórzeń tych operatorów oraz odróżniać w systemach dedukcyjnych różne ich znaczenia. Bez tego rodzaju zmian, rozróżnień i ograniczeń logika deontyczna staje się według autorki „mylącym ćwiczeniem technicznym”.

</doc>
<doc id="1710132" url="https://pl.wikipedia.org/wiki?curid=1710132" title="Aluísio Francisco da Luz">
Aluísio Francisco da Luz

Índio, właśc. Aluísio Francisco da Luz (ur. 1 marca 1931 w Cabedelo, zm. 19 kwietnia 2020) – brazylijski piłkarz, występujący na pozycji napastnika.
Kariera klubowa.
Karierę piłkarską Aluísio Francisco da Luz zaczął w klubie São Cristóvão Rio de Janeiro w 1947 roku. W latach 1948-1949 występował we Fluminense FC. W 1949 przeszedł do CR Flamengo. W klubie z Rio de Janeiro grał do 1957 roku. Podczas tego okresu trzykrotnie zdobył mistrzostwo Stanu Rio de Janeiro – Campeonato Carioca w 1953, 1954 i 1955. Kolejnym etapem kariery było Corinthians Paulista. Potem wyjechał do Hiszpanii, gdzie przez sześć lat występował w Espanyolu Barcelona. Ostatnim etapem kariery Índio była America Rio de Janeiro, gdzie zakończył karierę w 1965 roku.
Kariera reprezentacyjna.
W 1954 roku da Luz był członkiem kadry na mistrzostwa świata w Szwajcarii, na których Brazylia odpadła w ćwierćfinale z reprezentacją Węgier. Índio zagrał meczu z Węgrami, który był zarazem jego debiutem reprezentacji. Na następny mecz Índio musiał czekać prawie trzy lata, podczas Copa América 1957, na którym Brazylia zajęła drugie miejsce. Índio był podczas tego turnieju rezerwowym, wchodził jedynie na zmiany w trzech meczach. 21 kwietnia 1957 Índio zagrał w meczu z reprezentacją Peru i był to jego ostatni mecz w reprezentacji. Łącznie rozegrał w barwach "canarinhos" 7 meczów i strzelił 2 bramki.

</doc>
<doc id="1710133" url="https://pl.wikipedia.org/wiki?curid=1710133" title="Şüvəlan Baku">
Şüvəlan Baku

Şüvəlan Baku (azer. Şüvəlan Futbol Klubu) – azerski klub piłkarski, z siedzibą w stolicy kraju Baku, grający w Azərbaycan Birinci Divizionu.
Historia.
Chronologia nazw:
Klub futsalowy AMMK został założony w mieście Baku w 1996 i reprezentował Azerski Międzynarodowy Młodzieżowy Komitet (ros. Азербайджанский Международный Молодежный Комитет). Na początku klub występował w amatorskich rozgrywkach a później w profesjonalnych. Dwukrotnie zdobywał mistrzostwo Azerbejdżanu w futsalu. Reprezentował Azerbejdżan w Lidze Mistrzów. W 2004 zarejestrował się jako klub piłkarski i debiutował w pierwszej lidze Azerbejdżanu. Zajął pierwsze miejsce i zdobył awans do najwyższej ligi.
W 2005 klub zmienił nazwę na Olimpik i debiutował w rozgrywkach Yuksek Liqa, w której występuje do dziś. W 2009 klub zmienił nazwę na Olimpik-Szuvalan, a w 2010 roku na AZAL PFK Baku.

</doc>
<doc id="1710134" url="https://pl.wikipedia.org/wiki?curid=1710134" title="Meta-modelowanie">
Meta-modelowanie



</doc>
<doc id="1710136" url="https://pl.wikipedia.org/wiki?curid=1710136" title="Schalfkogel">
Schalfkogel

Schalfkogel – szczyt w Alpach Ötztalskich, części Centralnych Alp Wschodnich. Leży w Austrii w kraju związkowym Tyrol. Północno-zachodnie zbocza szczytu przykrywają lodowce Gurgler Ferner i Kleinleitenferner, od północnego zachodu Diemferner oraz Schalfferner od południa.
Szczyt można zdobyć drogami ze schronisk: Hochwildehaus (2883 m) lub Ramolhaus (3006 m). Pierwszego wejścia dokonał Frédéric Mercey w 1839 r.

</doc>
<doc id="1710137" url="https://pl.wikipedia.org/wiki?curid=1710137" title="AMMK Baku">
AMMK Baku



</doc>
<doc id="1710138" url="https://pl.wikipedia.org/wiki?curid=1710138" title="Daniel Vaillant">
Daniel Vaillant

Daniel Vaillant (ur. 19 lipca 1949 w Lormes) – francuski polityk, parlamentarzysta, były minister w rządzie Lionela Jospina.
Życiorys.
Z wykształcenia biolog-technolog. Pod koniec lat 60. zaangażował się w działalność Federacji Lewicy Demokratycznej i Socjalistycznej, następnie przystąpił do Partii Socjalistycznej. 
W latach 1986–1988 po raz pierwszy pełnił wybieralną funkcję jako radny regionu Île-de-France. Od 1989 pozostawał radnym Paryża. Od 1995 do 2014 dodatkowo zajmował stanowisko mera 18. dzielnicy.
W okresie 1988–1993 był posłem do Zgromadzenia Narodowego. Mandat poselski odzyskał po roku przerwy (w wyborach uzupełniających), odnowił go także w 1997. Z zasiadania w niższej izbie parlamentu zrezygnował w tym samym roku w związku z objęciem stanowiska ministra ds. kontaktów z parlamentem w gabinecie Lionela Jospina. W sierpniu 2000 został powołany na urząd ministra spraw wewnętrznych (w miejsce Jean-Pierre'a Chevènementa), który sprawował do maja 2002.
W wyborach parlamentarnych w 2002, 2007 i 2012 ponownie był wybierany do Zgromadzenia Narodowego.

</doc>
<doc id="1710142" url="https://pl.wikipedia.org/wiki?curid=1710142" title="Watzespitze">
Watzespitze

Watzespitze lub Wazespitze – szczyt w Alpach Ötztalskich, części Centralnych Alp Wschodnich. Leży w Austrii w kraju związkowym Tyrol. Szczyt otaczają trzy lodowce: Madatschferner, Watzeferner i Plangerossferner. Szczyt ma też niższy wierzchołek, południowy, o wysokości 3503 m.
Szczyt można zdobyć drogami ze schroniska Kaunergrathütte (2817 m). Pierwszego wejścia dokonał Alois Ennemoser w 1869 r.

</doc>
<doc id="1710143" url="https://pl.wikipedia.org/wiki?curid=1710143" title="Türkan Erişmiş">
Türkan Erişmiş

Türkan Erişmiş (ur. 15 stycznia 1984 w Ağrı) – turecka lekkoatletka, specjalizująca się w biegu na 3000 metrów z przeszkodami.
Osiągnięcia.
W 2008 Erişmiş reprezentowała Turcję na igrzyskach olimpijskich w Pekinie, gdzie odpadła w eliminacjach na 3000 metrów z przeszkodami, sklasyfikowano ją ostatecznie na 33. pozycji.

</doc>
<doc id="1710144" url="https://pl.wikipedia.org/wiki?curid=1710144" title="Grosser Ötscher">
Grosser Ötscher



</doc>
<doc id="1710147" url="https://pl.wikipedia.org/wiki?curid=1710147" title="Wielki Budda z Leshan">
Wielki Budda z Leshan

Wielki Budda z Leshan () – posąg Buddy w pobliżu miasta Leshan w chińskiej prowincji Syczuan. Mierzy 71 metrów wysokości, co czyni go jednym z największych posągów Buddy na świecie. W 1996 roku został wraz z pobliską górą Emei wpisany na listę światowego dziedzictwa UNESCO. 
Budowę posągu rozpoczęto w 713 roku staraniem buddyjskiego mnicha Haitonga. Posąg zaprojektowano tak, aby stał na zboczu i zwrócony był twarzą do zlewiska rzek Dadu He i Min Jiang. Dawniej znajdowało się w tym miejscu naturalne podwodne zapadlisko, wywołujące nieprzychylne rybakom prądy rzeczne. W zamyśle Haitonga posąg miał ochraniać łodzie rybackie przed zatonięciem. W istocie odłamki skalne, odłupywane w trakcie trwającej 90 lat budowy, zasypały zapadlisko, skutkiem czego nurt rzeki stał się spokojniejszy. 
Obecnie posągowi zagraża przyroda – wody rzeki erodują skałę i władze chińskie obawiają się zawalenia posągu. Rzeźba powoli pokrywa się także roślinnością – rosną na nim mchy i paprocie. Posąg cierpi także z powodu zanieczyszczenia środowiska .

</doc>
<doc id="1710148" url="https://pl.wikipedia.org/wiki?curid=1710148" title="Gross Seehorn">
Gross Seehorn



</doc>
<doc id="1710150" url="https://pl.wikipedia.org/wiki?curid=1710150" title="Hochvernagtspitze">
Hochvernagtspitze

Hochvernagtspitze – szczyt w Alpach Ötztalskich, części Centralnych Alp Wschodnich. Leży w Austrii w kraju związkowym Tyrol. Od północnego zachodu szczyt przykrywa lodowiec Vernagtferner, a od zachodu Wannetferner.
Szczyt można zdobyć drogami ze schroniska Vernagthütte (2755 m). Pierwszego wejścia dokonali Franz Senn, E. Neurauter i C. Granbichler 9 września 1865 r.

</doc>
<doc id="1710152" url="https://pl.wikipedia.org/wiki?curid=1710152" title="Drenaż podatkowy">
Drenaż podatkowy

Drenaż podatkowy - zakwalifikowanie do wyższych przedziałów opodatkowania w ramach systemu progresywnego podatku dochodowego, na skutek wzrostu realnych wpływów podatkowych wywołanych przez inflację, jako że zwiększa ona dochody nominalne.

</doc>
<doc id="1710153" url="https://pl.wikipedia.org/wiki?curid=1710153" title="Cmentarz żydowski w Sianowie">
Cmentarz żydowski w Sianowie

Cmentarz żydowski w Sianowie – kirkut o powierzchni 0,11 ha położony w Sianowie przy ul. Łubuszan. Nekropolia została założona w XVIII wieku, przetrwała do czasu okupacji hitlerowskiej, kiedy to została zdewastowana. Obecnie na terenie cmentarza nie pozostała żadna macewa.

</doc>
<doc id="1710154" url="https://pl.wikipedia.org/wiki?curid=1710154" title="Heidi Hautala">
Heidi Hautala

Heidi Hautala (ur. 14 listopada 1955 w Oulu) – fińska polityk, była przewodnicząca Ligi Zielonych, posłanka do Parlamentu Europejskiego, od 2011 do 2013 minister rozwoju.
Życiorys.
Ukończyła w 1988 studia magisterskie z zakresu rolnictwa i leśnictwa na Uniwersytecie Helsińskim.
Była radną miasta Helsinki w latach 1985–1994, posłanką do Eduskunty w latach 1991–1995 i 2003–2009, posłanką do Parlamentu Europejskiego w latach 1995–2003. Do Europarlamentu została ponownie wybrana w wyborach w 2009. W VII kadencji została przewodniczącą Podkomisji Praw Człowieka.
Pełniła funkcję przewodniczącej Ligi Zielonych w latach 1987–1991, dwukrotnie reprezentowała to ugrupowanie w wyborach na urząd prezydenta Finlandii (w 2000 i 2006).
W 1997 Rada Unii Europejskiej odmówiła jej dostępu do raportu o eksporcie broni, argumentując, że zawiera on informacje, których ujawnienie zaszkodziłoby stosunkom UE z innymi krajami. Heidi Hautala pozwała Radę UE do Europejskiego Trybunału Sprawiedliwości. 19 lipca 1999 ETS unieważnił zaskarżoną decyzję, stwierdzając, że Rada UE powinna była rozważyć możliwość częściowego udostępnienia dokumentów. Rada UE wniosła apelację od tej decyzji. 6 grudnia 2001 trybunał podtrzymał orzeczenie pierwszej instancji, stwierdzając, że Rada UE ma obowiązek wspierać możliwie najszerszy publiczny dostęp do swoich dokumentów.
W 2007 Heidi Hautala stanęła na czele Fińsko-Rosyjskiego Forum Obywatelskiego, organizacji działającej na rzecz praw człowieka w Rosji. Jako jedna z niewielu fińskich polityków otwarcie krytykowała politykę Władimira Putina.
22 czerwca 2011 objęła urząd ministra rozwoju w rządzie Jyrkiego Katainena, w konsekwencji odchodząc z Europarlamentu. Sprawowała go do 17 grudnia 2013. W 2014 i 2019 ponownie wybierana na eurodeputowaną.

</doc>
<doc id="1710158" url="https://pl.wikipedia.org/wiki?curid=1710158" title="Leshan">
Leshan

Leshan (chiń. 乐山, pinyin: "Lèshān") – miasto o statusie prefektury miejskiej w Chinach, w prowincji Syczuan. 
W 2010 roku liczba mieszkańców miasta wynosiła 156 013. Prefektura miejska w 1999 roku liczyła 3 458 090 mieszkańców. Ośrodek przemysłowy, usługowy, turystyczny i rolniczy; port rzeczny. Siedziba rzymskokatolickiej diecezji.
Na jego obrzeżach znajduje się posąg Wielkiego Buddy, wpisany na listę światowego dziedzictwa UNESCO.
Podział administracyjny.
Prefektura miejska Leshan podzielona jest na:

</doc>
<doc id="1710159" url="https://pl.wikipedia.org/wiki?curid=1710159" title="Cmentarz żydowski w Tuszynie">
Cmentarz żydowski w Tuszynie

Cmentarz żydowski w Tuszynie – kirkut zwany jest przez starszych tuszynian "kircholem". Położony jest w dzielnicy Tuszyn-Las, przy dzisiejszej ul. 3 Maja. Nekropolia została zniszczona podczas okupacji hitlerowskiej. Dewastacji dokończono już w czasach powojennych. Obecnie cmentarz znajduje się na terenie Miejskiego Centrum Sportu i Wypoczynku, dawnego Ośrodka Wczasowego Policji.

</doc>
<doc id="1710161" url="https://pl.wikipedia.org/wiki?curid=1710161" title="Cortinarius rubellus">
Cortinarius rubellus



</doc>
<doc id="1710162" url="https://pl.wikipedia.org/wiki?curid=1710162" title="Błonie (powiat wieluński)">
Błonie (powiat wieluński)



</doc>
<doc id="1710169" url="https://pl.wikipedia.org/wiki?curid=1710169" title="Qəbələ FK">
Qəbələ FK

Qəbələ FK (azer. Qəbələ Futbol Klubu) – azerski klub piłkarski, z siedzibą w mieście Qəbələ, grający w Premyer Liqası.
Historia.
Chronologia nazw:
Drużyna piłkarska Göy Göl została założona w mieście Xanlar w 2005.
W sezonie 2005/06 debiutował w pierwszej lidze Azerbejdżanu i zdobył awans do najwyższej ligi. Sponsorem klubu została firma Gilan i klub przyjął tę nazwę. Tak jak właściciel firmy "Gilan Holding" mieszkał w Qəbələ, to klub również przeniósł się do tego miasta, a 31 sierpnia 2007 zmienił nazwę na Qəbələ PFK.
Piłkarze.
Aktualny skład.
Stan na 18 stycznia 2022

</doc>
<doc id="1710170" url="https://pl.wikipedia.org/wiki?curid=1710170" title="Xanlar">
Xanlar



</doc>
<doc id="1710171" url="https://pl.wikipedia.org/wiki?curid=1710171" title="Dylaton">
Dylaton

Dylaton – hipotetyczna cząstka skalarna przewidywana przez teorię Kaluzy-Kleina. Jej pole to składowa (5, 5) tensora metrycznego w pięciu wymiarach. Jest przedstawicielem klasy hipotetycznych cząstek zwanych radionami lub grawiskalarami, postulowanych przez teorie rozważające przestrzeń o liczbie wymiarów większej niż 4.
Dylaton może występować w wielu stanach, które można potraktować jako osobne cząstki (tak samo, jak pozyton można uważać za stan elektronu, ale można go też traktować jako inny rodzaj cząstki). Istnieje nieskończenie wiele dylatonów, numerowanych liczbami całkowitymi. Zerowy dylaton jest bezmasowy i nie posiada ładunku, natomiast każdy dylaton o numerze formula_1 będzie miał ładunek formula_2 i masę formula_3 gdzie formula_4 to pewien podstawowy ładunek (utożsamiany z ładunkiem elektronu), natomiast formula_5 to podstawowa masa dobrana tak, że długość jej fali Comptona jest równa rozmiarowi piątego wymiaru.
Teoria przewiduje, że masy niezerowych modów dylatonu będą bardzo duże (w skali kwantowej), przez co jeszcze ich nie wykryto. Jednak zerowy dylaton jest bezmasowy, więc powinien być już zaobserwowany. Fakt, że jeszcze go nie zaobserwowano, jest przesłanką przeciwko teorii Kaluzy-Kleina. Istnieją rozszerzenia teorii, w której różne efekty mechaniki kwantowej nadają zerowemu dylatonowi masę, co pozwala uratować teorię.
Od pola dylatonu zależna jest stała struktury subtelnej, więc jeżeli dylatony naprawdę istnieją, to może się ona zmieniać. Oznaczałoby to, że możliwa jest zmiana siły oddziaływań elektromagnetycznych, szybkości rozpadów promieniotwórczych oraz prędkości światła w próżni.

</doc>
<doc id="1710174" url="https://pl.wikipedia.org/wiki?curid=1710174" title="Embsen">
Embsen

Embsen – miejscowość i gmina położona w niemieckim kraju związkowym Dolna Saksonia, w powiecie Lüneburg. Należy do gminy zbiorowej Ilmenau.
Położenie geograficzne.
Embsen leży 10 km na południe od Lüneburga.
Od północnego zachodu sąsiaduje z gminą Südergellersen z gminy zbiorowej Gellersen, od północnego wschodu z Lüneburgiem, od wschodu z gminą Melbeck, od południa z gminą Barnstedt, od południowego zachodu z gminą Betzendorf z gminy zbiorowej Amelinghausen i od zachodu z gminą Oldendorf (Luhe). 
W gminie ma swoje źródła strumień "Hasenburger Mühlenbach", przechodzący później w "Hasenburger Bach" będący małym lewym dopływem Ilmenau.
Dzielnice gminy.
W skład gminy Embsen wchodzą następujące dzielnice: "Heinsen" i "Oerzen".
Historia.
Najstarszy ślad w Embsen to kościół, obecnie ewangelicki, ufundowany przez rodzinę von Estorff w 1288. Jednak Oerzen było wzmiankowane w dokumencie z Moguncji już w 1104/1105. Jest inny dokument dotyczący Oerzen zachowany do dziś w oryginale z 1298. 
Embsen pojawia się w formie pisemnej w połowie XII wieku w spisie lenn rodziny von Oedeme.
Komunikacja.
Embsen znajduje się 13 km od węzła Lüneburg-Nord na autostradzie A250. Do drogi krajowej B209 w dzielnicy Oerzen jest ok. 1,5 km.

</doc>
<doc id="1710175" url="https://pl.wikipedia.org/wiki?curid=1710175" title="La Massana (miasto)">
La Massana (miasto)

La Massana – miasto w Andorze, stolica parafii La Massana. Według danych na rok 2012 liczy 4985 mieszkańców.

</doc>
<doc id="1710176" url="https://pl.wikipedia.org/wiki?curid=1710176" title="Total (album)">
Total (album)

Total – składankowy album Martyny Jakubowicz wydany w 1991 roku przez Polton (CDPL-013).
Foto: Władysław Lemm. Projekt graficzny: Magdalena Hollender. W roku 1999 ukazała się reedycja albumu wydana przez Pomaton EMI / Box Music (7243 5 23844 2 6).

</doc>
<doc id="1710177" url="https://pl.wikipedia.org/wiki?curid=1710177" title="Modal">
Modal

Modal – włókno celulozowe produkowane z drzew powstałe na bazie wiskozy. Cechuje je duża odporność na uszkodzenia i atłasowy połysk. Materiał pochłania o 50% więcej wilgoci niż bawełna. Jest bardzo przyjazny dla skóry, ponieważ utrzymuje ją suchą i umożliwia jej oddychanie. Ponadto jego włókna mają gładką, delikatną strukturę, która zapobiega naruszeniu powierzchni modalu w trakcie prania, dzięki czemu zawsze zachowuje swoją miękkość i sprężystość.
Wśród włókien typu modal wyróżnia się dwie grupy: polinozowe (ang. polymere non synthetique) oraz HWM (ang. high wet modulus). Włókna polinozowe są bardziej wytrzymałe na rozciąganie od zwykłych włókien wiskozowych w stanie mokrym i suchym i mają mniejsze wydłużenie zrywające. Zwykle przerabiane są z włóknami bawełnianymi. Włókna HWM są elastyczniejsze od polinozowych, mają większe wydłużenie zrywające i zwykle przerabiane są w mieszankach z włóknami syntetycznymi.
Modal używany jest m.in. w produkcji bielizny, odzieży sportowej, pościeli.

</doc>
<doc id="1710178" url="https://pl.wikipedia.org/wiki?curid=1710178" title="Canillo (miasto)">
Canillo (miasto)

Canillo – miasto w Andorze, stolica parafii Canillo. Według danych na rok 2012 liczy 1896 mieszkańców.

</doc>
<doc id="1710180" url="https://pl.wikipedia.org/wiki?curid=1710180" title="Aldosa">
Aldosa

Aldosa – miasto w Andorze, w parafii La Massana. Według danych na rok 2012 liczy 784 mieszkańców.

</doc>
<doc id="1710182" url="https://pl.wikipedia.org/wiki?curid=1710182" title="La Cortinada">
La Cortinada

La Cortinada – miasto w Andorze, należy do parafii Ordino. Według danych na rok 2012 liczy 743 mieszkańców.

</doc>
<doc id="1710183" url="https://pl.wikipedia.org/wiki?curid=1710183" title="Phaethon lepturus">
Phaethon lepturus



</doc>
<doc id="1710184" url="https://pl.wikipedia.org/wiki?curid=1710184" title="Incles">
Incles

Incles − miasto w Andorze, w parafii Canillo. Według danych na rok 2012 liczy 366 mieszkańców.

</doc>
<doc id="1710186" url="https://pl.wikipedia.org/wiki?curid=1710186" title="Nili Latu">
Nili Latu

Nili Latu, właśc. Otenili Langilangi (ur. 19 stycznia 1982 w Afie) – rugbysta tongański, kapitan reprezentacji, uczestnik Pucharu Świata w 2007 roku.
Kariera klubowa.
Langilangi rozpoczynał swoją przygodę z rugby w nowozelandzkim klubie reprezentującym region Bay of Plenty w 2005 roku. W 2005 roku grał również w regionie Waikato, gdzie reprezentował klub Chiefs występujący w Super 14. W 2006 roku Nili Latu przez krótki okres przebywał w klubie Hurricanes, gdzie zatrudniono go z powodu urazów podstawowych zawodników – Jerry’ego Collinsa i Stevena So'oialo. W roku 2007, po Pucharze Świata, przeniósł się do Japonii, gdzie do dziś gra w klubie NEC Green Records.
Kariera reprezentacyjna.
Latu zadebiutował w kadrze Tonga 4 czerwca 2006 roku w meczu przeciw Japonii i od razu stał się podstawowym zawodnikiem reprezentacji. Już w trzecim meczu w drużynie narodowej został wybrany kapitanem, którą to funkcję pełni do dziś. Niedługo po tym został powołany do kadry Pacific Islanders – mieszanego fidżyjsko-samoańsko-tongijskiego zespołu, który rozegrał wówczas mecze z Walii, Szkocji i Irlandii. W 2007 roku, podczas Pucharu Świata we Francji, Latu poprowadził reprezentację Tonga do dobrego wyniku, za jaki na pewno należy uznać trzecie miejsce w grupie. Miejsce to dało "'Ikale Tahi" automatyczny awans do kolejnego Pucharu, który odbędzie się na boiskach Nowej Zelandii w 2011 roku. Chociaż Latu nie jest może najpotężniejszym rwaczem w historii rugby, to jednak dał się zapamiętać francuskim kibicom jako bardzo solidny, ostro grający zawodnik. Razem z Finau Maka i Hale T-Pole tworzył w 2007 roku trzon drużyny, która pokonała USA i "Manu Samoa". Pomimo tak dobrego występu, odbywający się w następnym roku Puchar Narodów Pacyfiku okazał się dla Tongijczyków kompletnie nieudany. W 2008 roku Langilangi został członkiem trzeciej wyprawy Pacific Islanders, którzy tym razem spotkali się z Anglią, Francją i Włochami. W trzecim spotkaniu, pod nieobecność w podstawowym składzie Mosese Rauluniego, to właśnie Latu został kapitanem "Islanders". Było to jedyne jak do tej pory zwycięstwo Wyspiarzy w dziewiątym występie przeciw reprezentacji narodowej.

</doc>
<doc id="1710187" url="https://pl.wikipedia.org/wiki?curid=1710187" title="Scleroderma">
Scleroderma

Scleroderma Pers. (tęgoskór) – rodzaj grzybów z rodziny tęgoskórowatych ("Sclerodermataceae"). 
Systematyka i nazewnictwo.
Pozycja w klasyfikacji według Index Fungorum: "Sclerodermataceae, Boletales, Agaricomycetidae, Agaricomycetes, Agaricomycotina, Basidiomycota, Fungi".
Synonimy: "Actigea" Raf., "Actinodermium" Nees, "Caloderma" Petri, "Goupilia" Mérat, "Lycoperdastrum" P. Micheli, "Mycastrum" Raf., "Neosaccardia" Mattir., "Nepotatus" Lloyd, "Phlyctospora" Corda, "Pirogaster" Henn., "Pompholyx" Corda, "Sclerangium" Lév., "Stella" Massee, "Sterrebekia" Link, "Veligaster" Guzmán.
Nazwę polską podał Józef Jundziłł w 1830. 
Charakterystyka.
Grzyby mikoryzowe, wytwarzające żółtawe lub brązowawe, głównie naziemne owocniki (czasami wyrastające na drewnie). Mają one formę twardych bulw z grubą okrywą o powierzchni pokrytej łuskami lub pękającej na poletka. Znajdujące się wewnątrz zarodniki tworzą ciemnoniebieską glebę, które po dojrzeniu tworzą pylistą masę barwy oliwkowobrązowej, wydostającą się przez rozerwaną okrywę. Pokrój zarodników tęgoskórów jest okrągławy i mają kolczastą lub siatkowaną powierzchnię, brak pory rostkowej. Wszystkie gatunki z tego rodzaju są toksyczne dla człowieka.

</doc>
<doc id="1710188" url="https://pl.wikipedia.org/wiki?curid=1710188" title="Scleroderma citrinum">
Scleroderma citrinum



</doc>
<doc id="1710189" url="https://pl.wikipedia.org/wiki?curid=1710189" title="2PU">
2PU

2PU – polski zespół rapcore'owo-numetalowy.

</doc>
<doc id="1710190" url="https://pl.wikipedia.org/wiki?curid=1710190" title="Kakamigahara Aerospace Science Museum">
Kakamigahara Aerospace Science Museum

Kakamigahara Aerospace Science Museum – japońskie muzeum lotnictwa, położone w Kakamigahara w prefekturze Gifu na wyspie Honsiu.
Historia.
W 1912 roku japońskie Ministerstwo Armii postanowiło wybudować lotnisko w mieście Kakamigahara, a w 1917 roku zostało ono ukończone. W 1922 roku na lotnisku otwarto zakłady Kawasaki, w których produkowano samoloty, pierwszym z nich był Otsu-1 będący licencyjną wersją samolotu Salmson 2. Lotnisko do dnia dzisiejszego wykorzystywane jest jako miejsce testów i badań samolotów Japońskich Sił Samoobrony i dalej korzystają z niego zakłady Kawasaki. Obecnie nosi ono nazwę Baza Lotnicza Gifu. Tuż obok lotniska znajduje się muzeum z najstarszym pasem lotniczym w Japonii, Kakamigahara Aerospace Science Museum. Muzeum składa się z dwóch ekspozycji, samolotów i śmigłowców prezentowanych na zewnątrz oraz wystawy pod dachem. Zbiory muzeum prezentują dorobek japońskich konstruktorów oraz sprzęt będący na wyposażeniu Japońskich Powietrznych Sił Samoobrony. Wśród eksponatów można obejrzeć dokumenty związane z pracą inżyniera Takeo Doi, który był konstruktorem samolotów firmy Kawasaki, takich jak Kawasaki Ki-10, Kawasaki Ki-45, Kawasaki Ki-61 czy Kawasaki Ki-100 a po wojnie brał udział w projektowaniu samolotów NAMC YS-11 oraz Kawasaki P-2J obydwa można zobaczyć w muzeum. Prezentowane są eksponaty pokazujące rozwój techniki lotniczej, silników lotniczych oraz wyjaśniające podstawowe zagadnienia związane z techniką lotu. Sporo miejsca poświęcono japońskim dokonaniom związanym z eksploracją przestrzeni kosmicznej. Pokazywane są modele pierwszych japońskich rakiet. Do największych eksponatów należą samoloty NAL Asuka, będący samolotem krótkiego startu i lądowania (STOL), wodnosamolot PS-1 Shin Meiwa oraz pierwszy powojenny samolot transportowy NAMC YS-11. Wystawione są również jednostki eksperymentalne i prototypy takie jak makieta śmigłowca OH-X, który przerodził się w śmigłowiec Kawasaki OH-1 Ninja. Na terenie muzeum można spróbować swoich sił za sterami samolotu w symulatorze lotu.

</doc>
<doc id="1710191" url="https://pl.wikipedia.org/wiki?curid=1710191" title="Sobór św. Mikołaja w Bobrujsku">
Sobór św. Mikołaja w Bobrujsku

Sobór św. Mikołaja Cudotwórcy – prawosławna cerkiew katedralna znajdująca się w Bobrujsku. Główna świątynia eparchii bobrujskiej i bychowskiej.
Cerkiew została zbudowana w latach 1892–1894. W latach 60. XX wieku przebudowana na pływalnię miejską. W 2002 przekazana wiernym. Obecnie jest odbudowywana.

</doc>
<doc id="1710193" url="https://pl.wikipedia.org/wiki?curid=1710193" title="Omen (singel)">
Omen (singel)

Omen - singel z albumu Invaders Must Die zespołu The Prodigy. Utwór ten został wydany 16 lutego 2009 za sprawą wytwórni Take Me To The Hospital i jest drugim singlem z tej płyty. Dostępny w Internecie w wersji oryginalnej oraz zremiksowany.

</doc>
<doc id="1710195" url="https://pl.wikipedia.org/wiki?curid=1710195" title="Vitamin C">
Vitamin C



</doc>
<doc id="1710198" url="https://pl.wikipedia.org/wiki?curid=1710198" title="Prusy (gmina w województwie wrocławskim)">
Prusy (gmina w województwie wrocławskim)

Prusy – dawna gmina wiejska istniejąca w latach 1945–1954 w woj. wrocławskim (dzisiejsze woj. dolnośląskie). Siedzibą władz gminy były Prusy.
Gmina Prusy powstała po II wojnie światowej na terenie tzw. Ziem Odzyskanych (tzw. II okręg administracyjny – "Dolny Śląsk"). 28 czerwca 1946 gmina – jako jednostka administracyjna powiatu strzelińskiego – weszła w skład nowo utworzonego woj. wrocławskiego.
Według stanu z 1 lipca 1952 gmina składała się z 10 gromad: Dobrogoszcz, Gołostowice, Górka, Sobocka, Janowiczki, Karszów, Kowalskie, Maleszów, Prusy, Strachów i Żelowice. Gmina została zniesiona 29 września 1954 wraz z reformą wprowadzającą gromady w miejsce gmin. Jednostki nie przywrócono 1 stycznia 1973 wraz z kolejną reformą reaktywującą gminy.

</doc>
<doc id="1710199" url="https://pl.wikipedia.org/wiki?curid=1710199" title="Wąwolnica (gmina w województwie wrocławskim)">
Wąwolnica (gmina w województwie wrocławskim)

Wąwolnica – dawna gmina wiejska istniejąca w latach 1945–1954 w woj. wrocławskim (dzisiejsze woj. dolnośląskie). Siedzibą władz gminy była Wąwolnica.
Gmina Wąwolnica powstała po II wojnie światowej na terenie tzw. Ziem Odzyskanych (tzw. II okręg administracyjny – "Dolny Śląsk"). 28 czerwca 1946 gmina – jako jednostka administracyjna powiatu strzelińskiego – weszła w skład nowo utworzonego woj. wrocławskiego.
Według stanu z 1 lipca 1952 gmina składała się z 13 gromad: Błotnica, Brochocin, Czerwieniec, Dankowice, Dobrzenice, Jakubów, Komorowice, Lipowa, Nieszkowice, Skoroszowice, Stachów, Wąwolnica i Zarzyca. Gmina została zniesiona 29 września 1954 wraz z reformą wprowadzającą gromady w miejsce gmin. Jednostki nie przywrócono 1 stycznia 1973 wraz z kolejną reformą reaktywującą gminy.

</doc>
<doc id="1710200" url="https://pl.wikipedia.org/wiki?curid=1710200" title="Kowalów (gmina w województwie wrocławskim)">
Kowalów (gmina w województwie wrocławskim)

Kowalów – dawna gmina wiejska istniejąca w latach 1945–1954 w woj. wrocławskim (dzisiejsze woj. dolnośląskie). Siedzibą władz gminy był Kowalów.
Gmina Kowalów powstała po II wojnie światowej na terenie tzw. Ziem Odzyskanych (tzw. II okręg administracyjny – "Dolny Śląsk"). 28 czerwca 1946 gmina – jako jednostka administracyjna powiatu strzelińskiego – weszła w skład nowo utworzonego woj. wrocławskiego.
Według stanu z 1 lipca 1952 gmina składała się z 9 gromad: Janowo, Jutrzyna, Kowalów, Krajno, Księżyce, Kucharzowice, Łojowice, Wawrzyszów i Żelaźnik. Gmina została zniesiona 29 września 1954 wraz z reformą wprowadzającą gromady w miejsce gmin. Jednostki nie przywrócono 1 stycznia 1973 wraz z kolejną reformą reaktywującą gminy.

</doc>
<doc id="1710201" url="https://pl.wikipedia.org/wiki?curid=1710201" title="Zielenice (gmina)">
Zielenice (gmina)

Zielenice – dawna gmina wiejska istniejąca w latach 1945–1954 w woj. wrocławskim (dzisiejsze woj. dolnośląskie). Siedzibą władz gminy były Zielenice.
Gmina Zielenice powstała po II wojnie światowej na terenie tzw. Ziem Odzyskanych (tzw. II okręg administracyjny – "Dolny Śląsk"). 28 czerwca 1946 gmina – jako jednostka administracyjna powiatu strzelińskiego – weszła w skład nowo utworzonego woj. wrocławskiego.
Według stanu z 1 lipca 1952 gmina składała się z 9 gromad: Bierzyn, Chociwel, Górzec, Kępino, Ludów Polski, Ludów Śląski, Szczawin, Warkocz i Zielenice. Gmina została zniesiona 29 września 1954 wraz z reformą wprowadzającą gromady w miejsce gmin. Jednostki nie przywrócono 1 stycznia 1973 wraz z kolejną reformą reaktywującą gminy.
Zobacz też: gmina Zieleniec.

</doc>
<doc id="1710202" url="https://pl.wikipedia.org/wiki?curid=1710202" title="Borek Strzeliński (gmina)">
Borek Strzeliński (gmina)

Borek Strzeliński – dawna gmina wiejska istniejąca w latach 1945–1954 w woj. wrocławskim (dzisiejsze woj. dolnośląskie). Siedzibą władz gminy był Borek Strzeliński.
Gmina Borek Strzeliński powstała po II wojnie światowej na terenie tzw. Ziem Odzyskanych (tzw. II okręg administracyjny – "Dolny Śląsk"). 28 czerwca 1946 gmina – jako jednostka administracyjna powiatu strzelińskiego – weszła w skład nowo utworzonego woj. wrocławskiego.
Według stanu z 1 lipca 1952 gmina składała się z 8 gromad: Borek Strzeliński, Brożec, Jaksin, Jelenin, Kojęcin, Pławna, Świnobród i Trześnie. Gmina została zniesiona 29 września 1954 wraz z reformą wprowadzającą gromady w miejsce gmin. Jednostki nie przywrócono 1 stycznia 1973 wraz z kolejną reformą reaktywującą gminy.

</doc>
<doc id="1710203" url="https://pl.wikipedia.org/wiki?curid=1710203" title="Gmina Borek">
Gmina Borek



</doc>
<doc id="1710204" url="https://pl.wikipedia.org/wiki?curid=1710204" title="Głęboka (gmina)">
Głęboka (gmina)

Głęboka – dawna gmina wiejska istniejąca w latach 1945–1954 w woj. wrocławskim (dzisiejsze woj. dolnośląskie). Siedzibą władz gminy była Głęboka.
Gmina Głęboka powstała po II wojnie światowej na terenie tzw. Ziem Odzyskanych (tzw. II okręg administracyjny – "Dolny Śląsk"). 28 czerwca 1946 gmina – jako jednostka administracyjna powiatu strzelińskiego – weszła w skład nowo utworzonego woj. wrocławskiego.
Według stanu z 1 lipca 1952 gmina składała się z 8 gromad: Biedrzychów, Częszyce, Karszówek, Krzepice, Muchowiec, Stary Wiązów, Wyszonowice i Zborowice. Gmina została zniesiona 29 września 1954 wraz z reformą wprowadzającą gromady w miejsce gmin. Jednostki nie przywrócono 1 stycznia 1973 wraz z kolejną reformą reaktywującą gminy.
Zobacz też: gmina Głębokie.

</doc>
<doc id="1710205" url="https://pl.wikipedia.org/wiki?curid=1710205" title="Gnojna (gmina)">
Gnojna (gmina)

Gnojna – dawna gmina wiejska istniejąca w latach 1945–1954 w woj. wrocławskim (dzisiejsze woj. opolskie). Siedzibą władz gminy była Gnojna.
Gmina Gnojna powstała po II wojnie światowej na terenie tzw. Ziem Odzyskanych (tzw. II okręg administracyjny – "Dolny Śląsk"). 28 czerwca 1946 gmina – jako jednostka administracyjna powiatu strzelińskiego – weszła w skład nowo utworzonego woj. wrocławskiego.
Według stanu z 1 lipca 1952 gmina składała się z 5 gromad: Gnojna, Jeszkotle, Karnków, Rożnów i Zielonkowice. Gmina została zniesiona 29 września 1954 wraz z reformą wprowadzającą gromady w miejsce gmin. Jednostki nie przywrócono 1 stycznia 1973 wraz z kolejną reformą reaktywującą gminy.
Zobacz też: gmina Gnojnik, gmina Gnojno.

</doc>
<doc id="1710206" url="https://pl.wikipedia.org/wiki?curid=1710206" title="Krzywina (gmina)">
Krzywina (gmina)

Krzywina – dawna gmina wiejska istniejąca w latach 1945–1954 w woj. wrocławskim (dzisiejsze woj. dolnośląskie). Siedzibą władz gminy była Krzywina.
Gmina Krzywina powstała po II wojnie światowej na terenie tzw. Ziem Odzyskanych (tzw. II okręg administracyjny – "Dolny Śląsk"). 28 czerwca 1946 gmina – jako jednostka administracyjna powiatu strzelińskiego – weszła w skład nowo utworzonego woj. wrocławskiego.
Według stanu z 1 lipca 1952 gmina składała się z 5 gromad: Jegłowa, Krzywina, Miłocice, Samborowiczki i Strużyna. Gmina została zniesiona 29 września 1954 wraz z reformą wprowadzającą gromady w miejsce gmin. Jednostki nie przywrócono 1 stycznia 1973 wraz z kolejną reformą reaktywującą gminy.
Zobacz też: gmina Krzywa, gmina Krzywin, gmina Krzywiń.

</doc>
<doc id="1710207" url="https://pl.wikipedia.org/wiki?curid=1710207" title="Kuropatnik (gmina)">
Kuropatnik (gmina)

Kuropatnik – dawna gmina wiejska istniejąca w latach 1945–1954 w woj. wrocławskim (dzisiejsze woj. dolnośląskie). Siedzibą władz gminy był Kuropatnik.
Gmina Kuropatnik powstała po II wojnie światowej na terenie tzw. Ziem Odzyskanych (tzw. II okręg administracyjny – "Dolny Śląsk"). 28 czerwca 1946 gmina – jako jednostka administracyjna powiatu strzelińskiego – weszła w skład nowo utworzonego woj. wrocławskiego.
Według stanu z 1 lipca 1952 gmina składała się z 7 gromad: Biały Kościół, Dębniki, Gębczyce, Gęsiniec, Gościęcice, Kuropatnik i Strzegów. Gmina została zniesiona 29 września 1954 wraz z reformą wprowadzającą gromady w miejsce gmin. Jednostki nie przywrócono 1 stycznia 1973 wraz z kolejną reformą reaktywującą gminy.

</doc>
<doc id="1710208" url="https://pl.wikipedia.org/wiki?curid=1710208" title="Nowolesie (gmina)">
Nowolesie (gmina)

Nowolesie – dawna gmina wiejska istniejąca w latach 1945–1954 w woj. wrocławskim (dzisiejsze woj. dolnośląskie). Nazwa gminy pochodzi od wsi Nowolesie, lecz siedzibą władz gminy były Gębice.
Gmina Nowolesie powstała po II wojnie światowej na terenie tzw. Ziem Odzyskanych (tzw. II okręg administracyjny – "Dolny Śląsk"). 28 czerwca 1946 gmina – jako jednostka administracyjna powiatu strzelińskiego – weszła w skład nowo utworzonego woj. wrocławskiego.
Według stanu z 1 lipca 1952 gmina składała się z 10 gromad: Bożnowice, Dobroszów, Dzierzkowa, Gębice, Kazanów, Krasiewice, Nowina, Nowolesie, Ostrężna i Witostowice. Gmina została zniesiona 29 września 1954 wraz z reformą wprowadzającą gromady w miejsce gmin. Jednostki nie przywrócono 1 stycznia 1973 wraz z kolejną reformą reaktywującą gminy.

</doc>
<doc id="1710210" url="https://pl.wikipedia.org/wiki?curid=1710210" title="Widawa (gmina w województwie wrocławskim)">
Widawa (gmina w województwie wrocławskim)

Widawa – dawna gmina wiejska istniejąca w latach 1945–1954 w woj. wrocławskim (dzisiejsze woj. dolnośląskie). Siedzibą władz gminy była Widawa (obecnie osiedle Wrocławia).
Gmina Widawa powstała po II wojnie światowej na terenie tzw. Ziem Odzyskanych (tzw. II okręg administracyjny – "Dolny Śląsk"). 28 czerwca 1946 gmina – jako jednostka administracyjna powiatu wrocławskiego – weszła w skład nowo utworzonego woj. wrocławskiego.
Według stanu z 1 lipca 1952 gmina składała się z 5 gromad: Lipa Piotrowska, Polanowice, Rędzin, Świniary i Widawa. Gmina została zniesiona 29 września 1954 wraz z reformą wprowadzającą gromady w miejsce gmin. Jednostki nie przywrócono 1 stycznia 1973 wraz z kolejną reformą reaktywującą gminy - zamiast tego wszystkie miejscowości zostały przyłączone do Wrocławia.

</doc>
<doc id="1710211" url="https://pl.wikipedia.org/wiki?curid=1710211" title="Wojnów (gmina)">
Wojnów (gmina)

Wojnów – dawna gmina wiejska istniejąca w latach 1945–1954 w woj. wrocławskim (dzisiejsze woj. dolnośląskie). Siedzibą władz gminy był Wojnów (obecnie osiedle Wrocławia).
Gmina Wojnów powstała po II wojnie światowej na terenie tzw. Ziem Odzyskanych (tzw. II okręg administracyjny – "Dolny Śląsk"). 28 czerwca 1946 gmina – jako jednostka administracyjna powiatu wrocławskiego – weszła w skład nowo utworzonego woj. wrocławskiego.
Według stanu z 1 lipca 1952 gmina składała się z 13 gromad: Chrząstowa Mała, Chrząstowa Wielka, Czernica, Dobrzykowice, Gajków, Jeszkowice, Kamieniec Wrocławski, Krzyków, Łany, Miłoszyce, Nadolice Małe, Nadolice Wielkie i Wojnowice. Gmina została zniesiona 29 września 1954 wraz z reformą wprowadzającą gromady w miejsce gmin. Jednostki nie przywrócono 1 stycznia 1973 wraz z kolejną reformą reaktywującą gminy.

</doc>
<doc id="1710212" url="https://pl.wikipedia.org/wiki?curid=1710212" title="Smolec (gmina)">
Smolec (gmina)

Smolec – dawna gmina wiejska istniejąca w latach 1945–1954 w woj. wrocławskim (dzisiejsze woj. dolnośląskie). Siedzibą władz gminy był Smolec.
Gmina Smolec powstała po II wojnie światowej na terenie tzw. Ziem Odzyskanych (tzw. II okręg administracyjny – "Dolny Śląsk"). 28 czerwca 1946 gmina – jako jednostka administracyjna powiatu wrocławskiego – weszła w skład nowo utworzonego woj. wrocławskiego.
Według stanu z 1 lipca 1952 gmina składała się z 18 gromad: Cesarzowice, Gądów, Jarnołtów, Jerzmanowo, Kębłowice, Krzeptów, Małkowice, Mokronos Górny, Nowa Wieś Wrocławska, Osiniec, Pietrzykowice, Romnów, Rybnica, Samotwór, Skałka, Smolec, Strachowice i Zabrodzie. Gmina została zniesiona 29 września 1954 wraz z reformą wprowadzającą gromady w miejsce gmin. Jednostki nie przywrócono 1 stycznia 1973 wraz z kolejną reformą reaktywującą gminy.
Wcześniej w latach 1945 - 1951 należały do niej także wsie wcielone do Wrocławia: Oporów, Klecina i Muchobór Wielki, a także Karncza Góra - wieś wcielona do Portu lotniczego imieniem Mikołaja Kopernika we Wrocławiuw roku 1952

</doc>
<doc id="1710213" url="https://pl.wikipedia.org/wiki?curid=1710213" title="268 Łotewski Batalion Schutzmannschaft Erglu">
268 Łotewski Batalion Schutzmannschaft Erglu

268 Łotewski Batalion Schutzmannschaft "Erglu" (niem. Lettische Schutzmannschafts Bataillon 268 "Erglu") – kolaboracyjny pomocniczy oddział policyjny złożony z Łotyszy podczas II wojny światowej
Historia.
16 marca 1942 r. w Lipawie rozpoczęło się formowanie 18 Łotewskiego Batalionu Schutzmannschaft. 22 marca dowództwo objął ppłk Jānis Rucels. Kilka dni później Niemcy podjęli decyzję, że batalion ma składać się z pięciu kompanii, a nie trzech. 20 kwietnia rozpoczęto służbę wartowniczą w Lipawie. 6 maja do batalionu została czasowo dołączona 44-osobowa grupa saperska z 24 Łotewskiego Batalionu Schutzmannschaft "Talsu". 18 maja oddział przemianowano na 268 Łotewski Batalion Schutzmannschaft "Erglu". 9 czerwca wyłączono z niego 4 i 5 kompanie, na bazie których rozpoczęto formować Batalion Rezerwowy. W tym czasie Łotysze przygotowywali się do wyjazdu na okupowane tereny sowieckie. 28 czerwca batalion wizytował generalny dyrektor samorządu łotewskiego w Komisariacie Rzeszy "Ostland" Oskars Dankers. 3 lipca nadszedł rozkaz o wyjeździe do Dniepropietrowska. Batalion liczył wówczas 16 oficerów, 52 podoficerów i 474 szeregowych policjantów. Na wyposażeniu miał 12 karabinów maszynowych. Łotysze umundurowani byli w uniformy po armii łotewskiej. 6 lipca przybyli oni do Mińska, zaś 12 lipca do miejsca podróży. Od 23 lipca prowadzono szkolenie wojskowe. 30 lipca Niemcy dozbroili Łotyszy 12 sowieckimi karabinami maszynowymi i 27 pistoletami maszynowymi. Na pocz. sierpnia batalion rozpoczął zadania antypartyzanckie i ochronne. Pod koniec września miał on zostać przeniesiony na okupowane ziemie polskie, ale z powodu złej sytuacji niemieckich wojsk pod Stalingradem w poł. listopada trafił do Zagłębia Donieckiego, wykonując te same zadania, co wcześniej. W styczniu 1943 r. do batalionu dołączono ukraińskich Hilfswillige (Hiwis). W lutym do zadań batalionu doszło konwojowanie sowieckich jeńców wojennych. Pod koniec marca powrócono do Dniepropietrowska. Batalion liczył ok. 360-400 ludzi. Kiedy Armia Czerwona zaczęła przekraczać Dniepr, przetransportowano go do Krzywego Rogu, gdzie Łotyszy zaskoczył atak radzieckich czołgów. Wycofali się oni w nieładzie wzdłuż Dniepru. Stamtąd zostali odesłani do okupowanej Polski. Pod koniec stycznia 1944 r. powrócili na Łotwę do Rygi. 2 lutego batalion został rozformowany, zaś jego policjanci trafili do 22 Łotewskiego Batalionu Schutzmannschaft "Daugava" i nowo formowanego 2 Łotewskiego Pułku Policyjnego "Liepāja".

</doc>
<doc id="1710214" url="https://pl.wikipedia.org/wiki?curid=1710214" title="Gniechowice (gmina)">
Gniechowice (gmina)

Gniechowice – dawna gmina wiejska istniejąca w latach 1945–1954 w woj. wrocławskim (dzisiejsze woj. dolnośląskie). Siedzibą władz gminy były Gniechowice.
Gmina Gniechowice powstała po II wojnie światowej na terenie tzw. Ziem Odzyskanych (tzw. II okręg administracyjny – "Dolny Śląsk"). 28 czerwca 1946 gmina – jako jednostka administracyjna powiatu wrocławskiego – weszła w skład nowo utworzonego woj. wrocławskiego.
Według stanu z 1 lipca 1952 gmina składała się z 22 gromad: Bąki, Bielany Wrocławskie, Chrzanów, Cieszyce, Domasław, Gniechowice, Górzyce, Kobierzyce, Królikowice, Krzyształowice, Księginice, Małuszów, Olbrachtowice, Owsianka, Pustków Żurowski, Siedlakowice, Solna, Tyniec Mały, Wierzbica, Wierzbice, Zachowice i Żerniki Małe. Gmina została zniesiona 29 września 1954 wraz z reformą wprowadzającą gromady w miejsce gmin. Jednostki nie przywrócono 1 stycznia 1973 wraz z kolejną reformą reaktywującą gminy; część jej dawnego obszaru weszła w skład nowej gminy Kobierzyce.

</doc>
<doc id="1710216" url="https://pl.wikipedia.org/wiki?curid=1710216" title="Uintatherium">
Uintatherium

†Uintatherium – rodzaj dużego ssaka z wymarłej grupy Dinocerata, żyjącego w środkowym eocenie na terenie Ameryki Północnej.
Było to jedno z największych zwierząt lądowych swoich czasów – osiągało ponad 4 m długości, 1,6 m wysokości i ważyło prawdopodobnie ponad dwie tony. Jego ciało wspierało się na czterech potężnych, słoniowatych kończynach. Na czaszce znajdowały się trzy pary kostnych wyrostków – przednia para mogła wspierać duże rogi. Uzębienie "Uintatherium" było zróżnicowane – samce miały długie, szablaste kły, dochodzące do około 15 cm długości i służące prawdopodobnie do walk, górne siekacze zanikły, a dolne zostały znacząco zredukowane. Górne trzonowce cechowały V-kształtne korony. Zęby trzonowe generalnie nie osiągały dużych rozmiarów. Również mózgi uintateriów były bardzo małe. "Uintatherium" żywiło się roślinami i mogło zajmować podobne nisze ekologiczne, co współczesne nosorożce.
"Uintatherium" jest klasyfikowane w rodzinie Uintatheriidae, należącej do rzędu dinoceratów. Jej przedstawiciele nie są blisko spokrewnieni z żadną współczesną grupą ssaków kopytnych. Najbliższymi krewnymi "Uintatherium" są inni członkowie Uintatheriinae – "Bathyopsis", "Eobasileus" i "Tetheopsis".
Do rodzaju "Uintatherium" włączano ponad dwadzieścia gatunków dinoceratów, jednak wszystkie są obecnie uznawane za synonimy "U. anceps", który został początkowo opisany przez Othniela Charlesa Marsha pod nazwą "Titanotherium anceps" i dopiero Joseph Leidy w 1872 zaklasyfikował go do rodzaju "Uintatherium". Szczątki "Uintatherium „robustum”" odkryto w 1872 roku w pobliżu Fort Bridger w stanie Wyoming. James Carter i Joseph Corson, którzy je odnaleźli, przekazali je Leidy'emu, a ten opisał je jako "U. robustum", zaś jeden z kłów uznał za należący do innego zwierzęcia, któremu nadał nazwę "Uintamastix atrox". W tym czasie również Marsh i Edward Drinker Cope, rywalizujący ze sobą, przybyli do Fort Bridger w poszukiwaniu skamieniałości. Marsh opisał z Fort Bridger cztery gatunki dinoceratów ("Dinoceras mirabilis", "D. lacustris", "Tinoceras anceps" i "T. grandis"), zaś Cope – "Loxopholodon cornutus" (później przemianowany na "Eobasileus cornutus"). W 1873 Leidy przebadał skamieniałości odkryte przez Marsha i Cope'a i zdał sobie sprawę, że kieł opisany przez niego jako "Uintamastix" należy w rzeczywistości do "Uintatherium". Stwierdził również, iż szczątki "Dinoceras" Marsha także reprezentują "Uintatherium", podczas gdy "Eobasileus" Cope'a uznał za odrębny, choć blisko z nim spokrewniony takson. Leidy przypuszczał, że również "Tinoceras" może być tożsamy z "Uintatherium", nie miał jednak wystarczających danych, by potwierdzić tę hipotezę.

</doc>
<doc id="1710217" url="https://pl.wikipedia.org/wiki?curid=1710217" title="Parliament-Funkadelic">
Parliament-Funkadelic



</doc>
<doc id="1710218" url="https://pl.wikipedia.org/wiki?curid=1710218" title="23 Łotewski Batalion Schutzmannschaft Gauja">
23 Łotewski Batalion Schutzmannschaft Gauja

23 Łotewski Batalion Schutzmannschaft "Gauja" (niem. Lettische Schutzmannschafts Bataillon "Gauja" 23) – kolaboracyjny pomocniczy oddział policyjny złożony z Łotyszy podczas II wojny światowej
Historia.
Batalion rozpoczęto formować 25 lutego 1942 r. w Boldera pod Rygą. Składał się z czterech kompanii. Na jego czele stanął kpt. K. Brigadiers. Oddział liczył 15 oficerów, 67 podoficerów i 432 szeregowych policjantów. Łotysze umundurowani byli w uniformy po armii łotewskiej. Na pocz. maja zakończono szkolenie wojskowe. Pod koniec miesiąca batalion przybył na okupowaną Ukrainę do Dniepropietrowska. Do grudnia podstawowym zadaniem Łotyszy była ochrona robót drogowych prowadzonych przez rosyjskich robotników w rejonie miasta. Na pocz. 1943 r. otrzymali oni nowe mundury niemieckie z łotewskimi plakietkami na rękawach. W marcu przerzucono ich na Zaporoże, gdzie ochraniali budowę umocnień wojskowych. Następnie powrócili do Dniepropietrowska, zaś stamtąd zostali odesłani do Kerczu na okupowany Krym, gdzie zabezpieczali budowę strategicznego mostu. Batalion liczył wówczas ok. 300 ludzi. Kiedy Armia Czerwona zbliżyła się do Kerczu w październiku 1943 r., Łotysze zostali wycofani przez Rumunię do rejonu Brześć-Kowel. Tam brali udział w działaniach antypartyzanckich. Pod koniec grudnia generalny inspektor Legions-Brigadeführer der Waffen-SS Rūdolfs Bangerskis próbował bezskutecznie doprowadzić do powrotu batalionu na Łotwę. Wbrew temu w styczniu 1944 r. do batalionu dołączono niemiecką kompanię piechoty, po czym przerzucono na linię frontu w rejonie Równego. Podczas ciężkich walk zginęło ok. 140 Łotyszy. Nie byli oni w stanie utrzymać linii frontu, przez którą wdarły się dwie kompanie Armii Czerwonej i rozgromiły oddział niemiecki. W tej sytuacji batalion w lutym wycofano z frontu na tyły, po czym 2 marca powrócił do Rygi. Po uzupełnieniu strat Łotysze 4 kwietnia zostali przeniesieni w rejon Abertnes, gdzie ochraniali miejscową ludność przed partyzantami. W lipcu przerzucono ich do Semigalii. Batalion został wraz z niemiecką 215 Dywizją Piechoty okrążony przez oddziały sowieckie, ale zdołał się wyrwać, po czym przeszedł w rejon Kegumu-Lielvārde. Na pocz. sierpnia Łotysze ponownie znaleźli się w okrążeniu, po czym 11 sierpnia ponownie rozerwali je, ponosząc duże straty. Kilku Łotyszy zostało udekorowanych Żelaznymi Krzyżami 2 klasy. Następnego dnia sami zaatakowali, zdobywając 3 działa przeciwpancerne. Następnie na pocz. 1945 r. zostali przetransportowani do Kurlandii, wchodząc w skład VI Korpusu SS. Batalion liczył wówczas ok. 350 ludzi. Dołączono do niego kompanię z Batalionu Budowniczego "Zvaizgne". Łotysze skapitulowali wraz z pozostałymi oddziałami niemieckimi i łotewskimi na pocz. maja, po ogłoszeniu kapitulacji przez Niemcy.

</doc>
<doc id="1710219" url="https://pl.wikipedia.org/wiki?curid=1710219" title="Parikrama">
Parikrama



</doc>
<doc id="1710224" url="https://pl.wikipedia.org/wiki?curid=1710224" title="AEGON International 2009 (mężczyźni)">
AEGON International 2009 (mężczyźni)

AEGON International 2009 – tenisowy turniej ATP rangi ATP World Tour 250 z cyklu AEGON International rozgrywany w dniach 13–20 czerwca 2009 roku w Eastbourne na kortach trawiastych o puli nagród 600 000 euro.

</doc>
<doc id="1710226" url="https://pl.wikipedia.org/wiki?curid=1710226" title="Psychologia słuchu">
Psychologia słuchu

Psychologia słuchu (dawniej psychologia dźwięku) - dziedzina psychologii oraz muzykologii systematycznej mocno powiązana z psychologią muzyki oraz fizjologią głosu i słuchu. Zajmuje się ona zagadnieniami wykorzystywania zmysłu słuchu w postrzeganiu oraz interpretacji informacji.
Psychologia słuchu zajmuje się m.in. zagadnieniami , charakteru dźwięku oraz teoriami dotyczącymi zjawiska interwałów harmonicznych.
Najpopularniejsze teorie dotyczące zjawiska interwałów harmonicznych:

</doc>
<doc id="1710227" url="https://pl.wikipedia.org/wiki?curid=1710227" title="Psychologia dźwięku">
Psychologia dźwięku



</doc>
<doc id="1710230" url="https://pl.wikipedia.org/wiki?curid=1710230" title="266 Łotewski Batalion Schutzmannschaft Rēzeknes">
266 Łotewski Batalion Schutzmannschaft Rēzeknes

266 Łotewski Batalion Schutzmannschaft „Rēzeknes” (niem. Lettische Schutzmannschafts Bataillon „Rēzeknes” 266) – kolaboracyjny pomocniczy oddział policyjny złożony z Łotyszy podczas II wojny światowej
Historia.
Jego formowanie rozpoczęto 21 marca 1942 r. w Boldera pod Rygą jako 16 Łotewskiego Batalionu Schutzmannschaft „Rēzeknes”. Dowódcą został ppłk Osvalds Meija. W połowie maja zakończyło się szkolenie wojskowe. Na początku czerwca batalion został przeniesiony do Mińska. Liczył wówczas 682 ludzi, w tym 54 oficerów i 222 podoficerów. Od sierpnia do września batalion jako oddział rezerwowy uczestniczył w operacji antypartyzanckiej „Sumpffieber” w regionie witebskim. Batalionem dowodził kpt. Alfons Skrauja. W lutym 1943 r. Łotysze pod dowództwem kpt. Oskarsa Tiltiņša powrócili do Rygi. W stolicy Łotwy batalion stał się oddziałem rezerwowym, przysyłającym uzupełnienia do innych batalionów Schutzmannschaft. Na początku 1944 r. wszedł w skład nowo formowanej 15 Dywizji Grenadierów SS.

</doc>
<doc id="1710232" url="https://pl.wikipedia.org/wiki?curid=1710232" title="Słuch relatywny">
Słuch relatywny

Słuch relatywny – ważny w edukacji muzycznej polegający na umiejętności odmierzania interwałów względem podanego dźwięku wzorcowego.

</doc>
<doc id="1710235" url="https://pl.wikipedia.org/wiki?curid=1710235" title="Teoria proporcji">
Teoria proporcji

Teoria proporcji - jedna z teorii dotyczących zjawiska interwałów harmonicznych w muzyce. Została ona przedstawiona w V wieku p.n.e. przez greckiego uczonego Pitagorasa. Według teorii interwał jest tym bardziej konsonansowy (zgodnie brzmiący) im prostszy jest stosunek częstotliwości par dźwięków.
Przeciwnicy teorii proporcji przedstawiają skomplikowane proporcje częstotliwości dźwięków występujących w ramach stroju równomiernie temperowego (np. konsonansowa kwinta 293:439).

</doc>
<doc id="1710237" url="https://pl.wikipedia.org/wiki?curid=1710237" title="Teoria pokrewieństw dźwiękowych">
Teoria pokrewieństw dźwiękowych

Teoria pokrewieństw dźwiękowych – jedna z teorii dotyczących zjawiska interwałów harmonicznych w muzyce. Została ona przedstawiona w XIX wieku przez niemieckiego fizyka Hermanna von Helmholtza. Twierdzi ona iż para dźwięków jest konsonansująca (zgodnie brzmiąca) wtedy, gdy ich składowe harmoniczne pokrywają się (dotyczy to tylko składowych szeregu harmonicznego do ósmej składowej bez uwzględnienia siódmej).

</doc>
<doc id="1710238" url="https://pl.wikipedia.org/wiki?curid=1710238" title="Above the Weeping World">
Above the Weeping World

Above the Weeping World – trzeci album studyjny fińskiej grupy muzycznej Insomnium.

</doc>
<doc id="1710239" url="https://pl.wikipedia.org/wiki?curid=1710239" title="Puchar Rumunii w piłce nożnej">
Puchar Rumunii w piłce nożnej

Puchar Rumunii w piłce nożnej () – cykliczne rozgrywki piłkarskie o charakterze pucharu krajowego w Rumunii. Organizowane co sezon przez Rumuński Związek Piłki Nożnej (FRF) i przeznaczone są dla krajowych klubów piłkarskich. Najważniejsze po Liga I piłkarskie rozgrywki w kraju. Triumfator danej edycji Pucharu zyskuje prawo reprezentowania swego kraju w następnej edycji Ligi Konferencji Europy.
Historia.
Pierwsze rozgrywki odbyły się w sezonie 1933/1934. Zwyciężył klub Ripensia Timișoara. W sezonach 1943/44, 1944/45, 1945/46, 1946/47 Puchar nie był rozgrywany z powodu II wojny światowej oraz sytuacji powojennej. W 1957 zwycięzcy nie wyłoniono, tak jak został zmieniony system rozgrywek z systemu wiosna-jesień na jesień-wiosna, w wyniku czego sezon pucharowy 1957/58 rozpoczął się 6 kwietnia 1958
a zakończył się 6 lipca 1958. W sezonie 1987/88 mecz został przerwany w 90.minucie przy stanie 1:1, ponieważ bramka strzelona przez Steauę została anulowana przez sędziego, tak jak zdobywca bramki Gabi Balint był na spalonym. Wznak protestu zawodnicy Steaui opuścili boisko na rozkaz Valentina Ceaușescu, syna prezydenta Nicolae Ceaușescu. Rumuński Związek Piłki Nożnej jednak uznał drugą bramkę i przyznał puchar Steaui. W 1990 roku Steaua zrzekła się trofeum, ponieważ zostało zdobyte niesłusznie. Z powodu pandemii COVID-19 w sezonach 2019/20 i 2020/21 niektóre mecze rozgrywano bez obecności widzów.
Format.
Format rozgrywek był wiele razy zmieniany. W rozgrywkach uczestniczą 153 klubów występujących w Mistrzostwach Rumunii. Najpierw powiatowe związki piłkarskie organizują własne rozgrywki pucharowe. Czterdzieści dwie drużyny (po jednej z każdego powiatu) przechodzą do następnej fazy na szczeblu ogólnokrajowym. Obecnie wszystkie rywalizacje od rundy pierwszej do finału (oprócz półfinału, w którym grano mecz i rewanż) rozgrywane są w jednym meczu. Zwycięzca kwalifikuje się do dalszych gier, a pokonany odpada z rywalizacji. W wypadku kiedy w regulaminowym czasie gry padł remis zarządza się dogrywkę, a jeśli i ona nie przyniosła rozstrzygnięcia, to dyktowane są rzuty karne. Od sezonu 2016/17 rozgrywki składają się z 9 etapów: rundy pierwszej, drugiej, trzeciej i czwartej eliminacyjnej, 1/16 finału, 1/8 finału, ćwierćfinałów, półfinałów i finału. Mecz finałowy rozgrywany jest na różnych obiektach, choć zazwyczaj był to stadion Arena Națională w Bukareszcie.
Zwycięzcy i finaliści.
Uwagi:
Statystyki.
Klasyfikacja według klubów.
W dotychczasowej historii oficjalnych rozgrywek o Puchar Rumunii na podium oficjalnie stawało w sumie 46 drużyn. Liderem klasyfikacji jest FCSB (Steaua Bukareszt), który zdobył 24 Pucharów.
Stan na 31.05.2022.
Klasyfikacja według miast.
Siedziby klubów: Stan na 31.05.2022.

</doc>
<doc id="1710240" url="https://pl.wikipedia.org/wiki?curid=1710240" title="Puchar Rumunii">
Puchar Rumunii



</doc>
<doc id="1710241" url="https://pl.wikipedia.org/wiki?curid=1710241" title="Raz, Dwa, Trzy (pismo)">
Raz, Dwa, Trzy (pismo)

Raz, Dwa, Trzy – ilustrowany tygodnik sportowy wydawany w Krakowie od 21 kwietnia 1931 do 3 września 1939 nakładem koncernu Ilustrowany Kurier Codzienny, pod redakcją Adama Obrubańskiego. 
„Raz, Dwa, Trzy” było czołowym polskim pismem sportowym, m.in. dzięki rozbudowanej sieci korespondentów w kraju i zagranicą, wykorzystaniu nowoczesnej technologii poligraficznej, a także dużej ilości ilustracji. Na łamach pisma popularyzowano nowe dyscypliny sportu takie jak szybownictwo, spadochroniarstwo i automobilizm. Redakcja organizowała różne imprezy, m.in. Kolarski Wyścig Dookoła Śląska. Nakład pisma sięgał 52 do 54 tysięcy egzemplarzy.

</doc>
<doc id="1710242" url="https://pl.wikipedia.org/wiki?curid=1710242" title="Władysław Patycki">
Władysław Patycki

Władysław Patycki (ur. 14 stycznia 1937 w Ciemierzyńcach, zm. 23 czerwca 2008 w Rzeszowie) – polski piłkarz, trener, poseł na Sejm PRL IX kadencji, starszy mistrz w WSK Rzeszów (od 1954), absolwent technikum mechaniczno-elektrycznego dla pracujących (1977).
Życiorys.
Kariera sportowa i działalność trenerska.
Był wychowankiem Stali Rzeszów. Grając w II lidze wystąpił w 20 meczach, strzelając 2 bramki. Po awansie Stali do I ligi, wystąpił w jej rozgrywkach w dwóch spotkaniach. Występował na pozycji prawoskrzydłowego. Grał także w Stali Łańcut, Resovii Rzeszów, Grunwaldzie Rzeszów i Sokołowiance Sokołów. Oprócz tego w Stali Rzeszów był również hokeistą.
Po zakończeniu kariery sportowej, jako trener prowadził m.in. Piasta Nowa Wieś, Crasnovię Krasne, a także drużynę juniorów Stali Rzeszów, z którą zdobył brązowy medal mistrzostw Polski. Jego wychowankami byli m.in. Tadeusz Złamaniec i Dariusz Marciniak.
Działalność polityczna.
Był zastępcą członka Komitetu Wojewódzkiego Polskiej Zjednoczonej Partii Robotniczej w Rzeszowie, a także członkiem Rady Wojewódzkiej Patriotycznego Ruchu Odrodzenia Narodowego. Działał także w związkach zawodowych. Zasiadał w zarządzie Zakładowego Niezależnego Samorządnego Związku Zawodowego Pracowników Wytwórni Sprzętu Komunikacyjnego w Rzeszowie. W 1985, reprezentując okręg rzeszowski, uzyskał mandat posła na Sejm PRL IX kadencji. Zasiadał w Komisji Transportu, Łączności i Żeglugi.
Pochowany na Cmentarzu Wilkowyja w Rzeszowie.

</doc>
<doc id="1710243" url="https://pl.wikipedia.org/wiki?curid=1710243" title="Wiktor Pawlak">
Wiktor Pawlak

Wiktor Pawlak (ur. 14 grudnia 1914 w Poznaniu, zm. 20 lipca 2005 tamże) – polski prawnik, poseł na Sejm PRL IX kadencji.
Życiorys.
W 1937 ukończył prawo na Uniwersytecie Poznańskim. Od 1945 pracował na tej uczelni, piastując różne stanowiska (m.in. dziekana Wydziału Prawa i kierownika katedr), był też autorem licznych publikacji. Posiadał tytuł profesora nadzwyczajnego nauk prawnych.
Był radnym Wojewódzkiej Rady Narodowej w Poznaniu. Zasiadał także w tamtejszym Komitecie Wykonawczym Rady Wojewódzkiej Patriotycznego Ruchu Odrodzenia Narodowego oraz w Głównym Sądzie Koleżeńskim Związku Bojowników o Wolność i Demokrację. W latach 1985–1989 pełnił mandat posła na Sejm PRL IX kadencji w okręgu Poznań-Stare Miasto z ramienia Polskiej Zjednoczonej Partii Robotniczej. Zasiadał w Komisji Prac Ustawodawczych, Komisji Nadzwyczajnej do rozpatrzenia poselskiego projektu ustawy o konsultacjach społecznych i referendum, Komisji Nadzwyczajnej do rozpatrzenia projektów ustaw związanych z realizacją drugiego etapu reformy gospodarczej, Komisji Nadzwyczajnej do kontroli wdrażania programu realizacyjnego drugiego etapu reformy gospodarczej, Komisji Nadzwyczajnej do rozpatrzenia projektu ustawy o zmianie ustawy Ordynacja wyborcza do rad narodowych, Komisji Nadzwyczajnej do rozpatrzenia projektów ustaw zmieniających przepisy dotyczące rad narodowych i samorządu terytorialnego, Komisji Nadzwyczajnej do rozpatrzenia projektu Ordynacji Wyborczej do Sejmu oraz Ordynacji Wyborczej do Senatu oraz w Komisji Nadzwyczajnej do rozpatrzenia projektu ustawy o mieniu komunalnym.
Otrzymał Odznakę „Zasłużony Nauczyciel Polskiej Rzeczypospolitej Ludowej” oraz nagrody Ministra Nauki i Szkolnictwa Wyższego I, II i III stopnia za osiągnięcia w dziedzinie dydaktyczno-wychowawczej.
Pochowany na cmentarzu Jeżyckim w Poznaniu (kw. L, rząd 20, grób 17).

</doc>
<doc id="1710245" url="https://pl.wikipedia.org/wiki?curid=1710245" title="Jadwiga Strokowa">
Jadwiga Strokowa

Jadwiga Strokowa z domu Sas Zubrzycka, ps. „Jadwiga z Łobzowa”, „Jan Swierk” (ur. 1854 w Tłustem, zm. 29 sierpnia 1916 w Rabce) – działaczka społeczna, nauczycielka i poetka. 
Życiorys.
Była córką Marcelego (1817–1882), nauczyciela ludowego, uczestnika Wiosny Ludów na Węgrzech i powstańca styczniowego oraz Wiktorii z Zubrzyckich (1829–1896). Uczyła się w seminarium nauczycielskim we Lwowie (1875–1882), gdzie po przerwie spowodowanej problemami materialnymi złożyła maturę i egzamin końcowy. Następnie pracowała jako nauczycielka na przedmieściu Halickim we Lwowie a potem w Lanowicach koło Sambora. Zapewne od tego czasu związała się z Apostolstwem Modlitwy, w którym działała przez trzydzieści lat. Od ok. 1890 była nauczycielką w Łobzowie, pod Krakowem. Jej mężem był inżynier architekt i inspektor budowlany magistratu krakowskiego. Kornel Stroka. Działała na rzecz oświaty wśród kobiet wiejskich, była członkinią Towarzystwa Szkoły Ludowej i wraz z Adamem Asnykiem założyła pierwszą czytelnię towarzystwa. Następnie pełniła od 1912 funkcję członkini Zarządu Głównego TSL i była przewodniczącą krakowskiego oddziału Towarzystwa. Udzielała się jako publicystka, współpracując m.in. ze "Szkołą" „Nową Reformą”, „Kurierem Lwowskim”, „Gazetą Ludową”, „Katolikiem” oraz pismami dla dzieci: „Światełkiem”, „Młodym Wiekiem”. Była redaktorką naczelną „Polskiego Ludu” i krakowskiego czasopisma „Nauczycielka”. Jednocześnie była zaangażowana w działalność w ruchu kobiecym. Chora na cukrzycę, dla podratowania zdrowia zamieszkała w1914 w Rabce.
Podczas I wojny światowej wydawała utwory o treści patriotycznej i antyrosyjskiej. Była pierwszą przewodniczącą Ligi kobiet Galicji i Śląska (czerwiec 1915 – czerwiec 1916) Zrezygnowała ze względu na stan zdrowia. Jej pogrzeb odbył się 1 września 1916 w Rabce. Pochowana na Cmentarzu Rakowickim (kwatera LC, rząd płn.)
Twórczość.
Była autorką niezwykle płodną, wydała 104 tomiki poezji i prozy. Opracowała książkę pt. „Polacy” będącą popularną wersją historii Polski od czasów najdawniejszych do współczesności. Napisała wiele krótkich opowiadań i gawęd o treści patriotycznej i historycznej dla dzieci. Była autorką obrazków scenicznych dla teatrzyków amatorskich i szkolnych dotyczących historii Polski, a także broszur biograficznych o sławnych Polakach (m.in. o Naruszewiczu, Lelewelu i Mickiewiczu). Wydała też zbiór legend i baśni ludowych. Duża część jej twórczości przeznaczona była głównie dla chłopów i dzieci wiejskich. Swoje utwory wydawała na ogół własnym nakładem, a w r. 1903 założyła w tym celu "Bibliotekę „Jadwigi z Łobzowa”, w której (do r. 1922) opublikowano siedemdziesiąt tomików jej autorstwa w nakładzie ponad 215 tys. egzemplarzy. W 1951 wszystkie jej utwory zostały wycofane z polskich bibliotek oraz objęte cenzurą. 
Upamiętnienie.
Jej imieniem nazwano ulicę na Bronowicach w Krakowie.

</doc>
<doc id="1710249" url="https://pl.wikipedia.org/wiki?curid=1710249" title="Delminichthys ghetaldii">
Delminichthys ghetaldii



</doc>
<doc id="1710250" url="https://pl.wikipedia.org/wiki?curid=1710250" title="Roman Pillardy">
Roman Pillardy

Roman Edward Pillardy (ur. 23 sierpnia 1940 w Świętochłowicach) – polski przedsiębiorca, polityk, poseł na Sejm PRL IX kadencji.
Życiorys.
Syn Jana i Gabrieli. W 1958 podjął pracę w Zakładzie Ubezpieczeń Społecznych w Chorzowie, w 1959 w Zarządzie Wojewódzkim Związku Młodzieży Socjalistycznej, a w 1962 w ZW ZMS w Opolu (jako kierownik wydziału, a potem wiceprzewodniczący). W 1961 wstąpił do Polskiej Zjednoczonej Partii Robotniczej, gdzie był I sekretarzem Podstawowej Organizacji Partyjnej oraz członkiem Komitetu Wojewódzkiego (w 1983 zasiadał w jego egzekutywie), a od 1967 do 1972 kierownikiem kancelarii I sekretarza KW. W 1969 ukończył prawo na Uniwersytecie Wrocławskim. W 1972 został szefem Radia Opole, natomiast w 1980 redaktorem naczelnym Ośrodka Telewizyjnego w Katowicach. Należał do Patriotycznego Ruchu Odrodzenia Narodowego. W latach 1985–1989 pełnił mandat posła na Sejm PRL IX kadencji z okręgu Chorzów, zasiadając w Komisji Regulaminowej i Spraw Poselskich, Komisji Spraw Zagranicznych oraz w Komisji Nadzwyczajnej do rozpatrzenia poselskiego projektu ustawy o konsultacjach społecznych i referendum. Od 1986 był członkiem Komisji Propagandy Komitetu Centralnego PZPR.
Uczestniczył w obradach Okrągłego Stołu w podzespole do spraw środków masowego przekazu.
Pełni wysokie, w tym kierownicze funkcje w różnych spółkach.
Odznaczony przez prezydenta Aleksandra Kwaśniewskiego Krzyżem Oficerskim (2000) i Komandorskim (2005) Orderu Odrodzenia Polski za zasługi w działalności w Towarzystwie Przyjaciół Śląska. Posiada także Krzyż Kawalerski Orderu Odrodzenia Polski, Złoty i Srebrny Krzyż Zasługi, Srebrny i Brązowy Medal „Za zasługi dla obronności kraju”, Złotą, Srebrną i Brązową Odznakę im. Janka Krasickiego, odznakę honorową Zasłużony Działacz Kultury oraz odznakę „Zasłużony Działacz Kultury Fizycznej”.

</doc>
<doc id="1710251" url="https://pl.wikipedia.org/wiki?curid=1710251" title="Łyżwiarstwo szybkie na Zimowych Igrzyskach Olimpijskich 1964">
Łyżwiarstwo szybkie na Zimowych Igrzyskach Olimpijskich 1964

Zawody w łyżwiarstwie szybkim na Zimowych Igrzyskach Olimpijskich 1964 odbywały się w dniach 30 stycznia – 7 lutego 1964 roku, do rywalizacji przystąpili mężczyźni i kobiety. Zawodnicy i zawodniczki walczyli w czterech konkurencjach: na 500 m, 1500 m, 5000 m, 10 000 m, a kobiety na dystansie: 500 m, 1000 m, 1500 m i 3000 m. Łącznie rozdanych zostało zatem osiem kompletów medali. Zawody odbywały się na torze lodowym Eisschnelllaufbahn Innsbruck.
Mężczyźni.
500 m.
Data: 4 lutego 1964
1500 m.
Data: 6 lutego 1964
5000 m.
Data: 5 lutego 1964
10 000 m.
Data: 7 lutego 1964
Kobiety.
500 m.
Data: 30 stycznia 1964
1000 m.
Data: 1 lutego 1964
1500 m.
Data: 31 stycznia 1964
3000 m.
Data: 2 lutego 1964

</doc>
<doc id="1710252" url="https://pl.wikipedia.org/wiki?curid=1710252" title="Park Pionierów Słubic">
Park Pionierów Słubic

Park Pionierów Słubic – jeden z zespołów zieleni miejskiej w Słubicach, około 1,5 km na południowy wschód od dawnego przejścia granicznego z Frankfurtem nad Odrą.
Od zachodu okala go al. Niepodległości, od północy alejka z garażami, od wschodu ulica dojazdowa do Zakładu Energetyki Cieplnej i ogródki działkowe, zaś na południe od niego znajduje się kościół NMP Królowej Polski (do 1945 roku dom strzelecki) przy ul. 1 Maja. Przez park przebiega „Czarny Kanał”. W czasach niemieckich w parku znajdowała się strzelnica.

</doc>
<doc id="1710259" url="https://pl.wikipedia.org/wiki?curid=1710259" title="Izba Reprezentantów Maine">
Izba Reprezentantów Maine

Izba Reprezentantów Maine ("Maine House of Representatives") – izba niższa Legislatury Maine, parlamentu amerykańskiego stanu Maine. Składa się ze 151 członków wybieranych na dwuletnie kadencje w wyborach bezpośrednich z zastosowaniem jednomandatowych okręgów wyborczych. Deputowany może pełnić swój urząd przez maksymalnie cztery kadencje z rzędu. Po upływie co najmniej jednej kadencji od opuszczenia Izby, może ponownie kandydować na kolejne cztery. Oprócz zwykłych deputowanych, w skład Izby wchodzi także dwóch przedstawicieli zamieszkujących stan plemion indiańskich. Mogą oni wypowiadać się podczas obrad, a sprawach dotyczących ludności rdzennej posiadają także prawo inicjatywy ustawodawczej. Nie mają jednakże prawa do udziału w głosowaniach. 
Ostatnie wybory do Izby odbyły się 4 listopada 2008 roku. Zdecydowaną większość w Izbie zdobyli w nich Demokraci, obsadzając 96 mandatów. 54 miejsca trafiły do Republikanów, a jedno zdobył kandydat niezależny. 
Posiedzenia Izby odbywają się w gmachu Maine State House (zwanym potocznie stanowym Kapitolem) w stolicy stanu, Auguście. 
Kierownictwo.
"stan na 7 lipca 2020"

</doc>
<doc id="1710260" url="https://pl.wikipedia.org/wiki?curid=1710260" title="Nagroda Literacka m.st. Warszawy">
Nagroda Literacka m.st. Warszawy

Nagroda Literacka m.st. Warszawy – nagroda literacka, po raz pierwszy przyznana w 1926 roku, reaktywowana w 2008 roku.
Historia.
Pierwszym laureatem nagrody został Władysław Mickiewicz, publicysta, tłumacz i wydawca, najstarszy syn Adama Mickiewicza. Przyznawana regularnie co roku nagroda cieszyła się dużym prestiżem, rosnącym z latami dzięki pozycji, jaką w literaturze zajmowali jej kolejni laureaci. Byli to między innymi: Wacław Sieroszewski, Kazimierz Przerwa-Tetmajer, Wacław Berent, Tadeusz Boy-Żeleński, Pola Gojawiczyńska, Roman Kołoniecki, Maria Kuncewiczowa oraz Leopold Staff, ostatni laureat przed wojną (1938).
Po wojnie warszawska nagroda literacka przyznawana była pisarzom i publicystom nieregularnie i pod różnymi nazwami. Pierwszym laureatem został w 1948 roku Kazimierz Brandys, ostatnimi zaś Miron Białoszewski i Jerzy Waldorff (w roku 1980). Wyróżniono także między innymi Władysława Broniewskiego, Stefana Wiecheckiego, Hannę Januszewską, Juliusza Wiktora Gomulickiego, Ernesta Brylla i Jerzego Stefana Stawińskiego.
Reaktywacja.
28 sierpnia 2008 roku Rada Miasta Stołecznego Warszawy przyjęła uchwałę reaktywującą Nagrodę Literacką m. st. Warszawy. Zgodnie z jej regulaminem powołano jury w składzie: prof. Andrzej Z. Makowiecki oraz Tomasz Burek, Tadeusz Górny (sekretarz), Grzegorz Leszczyński, Andrzej S. Kowalczyk, Marek Wawrzkiewicz i Tomasz Wroczyński. Kadencja jury trwa trzy lata.
Od roku 2015 jury obraduje w składzie: Janusz Drzewucki (przewodniczący), Grażyna Borkowska, Anna Maria Czernow, Karolina Głowacka (sekretarz), Anna Romaniuk, Krzysztof Masłoń, Rafał Skąpski. W latach 2015–2017 członkinią jury była Joanna Kulmowa. Inicjatorami powrotu do dobrej tradycji byli m.in. Rafał Skąpski, prezes Polskiego Towarzystwa Wydawców Książek, Włodzimierz Paszyński, zastępca prezydenta m. st. Warszawy, a także Ewa Malinowska-Grupińska, wydawca, przewodnicząca Rady Miasta.
Nagroda przyznawana jest w czterech kategoriach: 
Dyplomy i medale otrzymują także wydawcy nagrodzonych książek.
Laureaci roku 2008.
14 listopada 2008 roku, w Salach Redutowych Opery Narodowej w Warszawie, prezydent m.st. Warszawy Hanna Gronkiewicz-Waltz, w obecności przewodniczącej Rady Miasta, Ewy Malinowskiej–Grupińskiej wręczyła pamiątkowe medale i nagrody pieniężne laureatom pierwszej po latach przerwy edycji nagrody. Decyzją jury, w regulaminowych kategoriach: „Warszawski twórca”, „Literatura piękna”, „Literatura dla dzieci i młodzieży” oraz „Edycja warszawska” zostali nimi: 
Laureaci roku 2009.
Wręczenie nagród odbyło się 24 września 2009 roku w Galerii Skwer. Nagrody, które wręczyła prezydent m. st. Warszawy Hanna Gronkiewicz-Waltz, otrzymali:
Laureaci roku 2012.
Wręczenie nagród odbyło się 22 kwietnia 2012 roku w Teatrze na Woli. Nagrody, za książki wydane w drugiej połowie 2011 r., otrzymali:

</doc>
<doc id="1710262" url="https://pl.wikipedia.org/wiki?curid=1710262" title="Cmentarz wojenny nr 58 – Przysłup">
Cmentarz wojenny nr 58 – Przysłup

Cmentarz wojenny nr 58 – Przysłup – zabytkowy cmentarz z I wojny światowej znajdujący się w północnej części wsi Przysłup w gminie Uście Gorlickie, pod szczytem Magury Małastowskiej, zaprojektowany przez Dušana Jurkoviča. Jeden z ponad 400 zachodniogalicyjskich cmentarzy wojennych zbudowanych przez Oddział Grobów Wojennych C. i K. Komendantury Wojskowej w Krakowie. Należy do I Okręgu Cmentarnego Nowy Żmigród. Jest to najwyżej położony tego typu cmentarz (około 800 m) w Galicji Zachodniej.
Opis.
Obiekt znajduje się w lesie, około 100 m od szczytu Magury Małastowskiej. Najłatwiej do niego trafić ścieżką znakowaną biało-czarnymi kwadratami ze szczytu Magury Małastowskiej. Ścieżka rozpoczyna się na rozejściu szlaków zielonego i niebieskiego . Po przejściu około 100m od rozejścia szlaków natrafiamy na zarośnięty jeżynami cmentarz wojenny 58. Kontynuując schodzenie dalej ścieżką po około 20 minutach dochodzimy do wspaniale położonego cmentarza wojennego 59.
Cmentarz ma kształt prostokąta o powierzchni 740 m² otoczonego kamiennym około metrowym murem. Na głównej osi przy tylnym murze duży kamienny pomnik zwieńczony wysokim drewnianym krzyżem zwężającym się uskokowo ku górze. W ścianę frontową pomnika wkomponowano dwa głazy z wykutą inskrypcją :
Na cmentarzu pochowano w 10 mogiłach zbiorowych i 28 grobach pojedynczych 136 żołnierzy:
poległych od stycznia do maja 1915.
Cmentarz w latach 2010-2016 odbudowany siłami społecznymi przez stowarzyszenia:Magurycz i Przyjaciół Nowicy.

</doc>
<doc id="1710267" url="https://pl.wikipedia.org/wiki?curid=1710267" title="Helena Paszkiewicz">
Helena Paszkiewicz

Helena Anna Paszkiewicz (ur. 18 lutego 1908 r., zm. 1 sierpnia 2001 r. w Londynie) – major Polskich Sił Powietrznych, inspektorka Pomocniczej Lotniczej Służby Kobiet w czasie II wojny światowej.
Życiorys.
Helena Paszkiewicz w 1941 r. wstąpiła do brytyjskiej służby pomocniczej Royal Air Force Women’s Auxiliary Air Force (WAAF). 31 sierpnia 1941 r. rozpoczęła przeszkolenie, które zakończyła 1 października 1941 r. Została awansowana do stopnia "Aircraftwoman 1st Class" (starszy szeregowiec) i przez półtora roku służyła jako pielęgniarka. 
Po powstaniu w lutym 1943 r. Pomocniczej Lotniczej Służby Kobiet (PLSK) zwolniła się z WAAF i wstąpiła do PLSK. Była jedną z pierwszych 36 ochotniczek w tej formacji. 1 maja 1943 r. rozpoczęła polski kurs rekrucki w Falkirk w Szkocji, który zakończył się 10 czerwca. Następnie 17 czerwca, razem z pozostałymi ochotniczkami ponownie została przyjęta do WAAF, a 18 czerwca rozpoczęła pięciotygodniowy brytyjski kurs rekrucki w Wilmslow. Wspólnie z 11 innymi ochotniczkami została skierowana na kurs oficerski do Windermere, który trwał od 20 sierpnia do 19 października. 
Po kursie została awansowana do stopnia podporucznika/"Assistant Section Officer" (Polki nosiły podwójne stopnie wojskowe: polski i brytyjski). Została mianowana przez brytyjskie Ministerstwo Lotnictwa (PLSK było częścią WAAF) pierwszą komendantką PLSK. Po awansie na porucznika/"Section Officer", 20 maja 1944 została kapitanem/"Flight Officer", a w końcu majorem/"Squadron Leader".

</doc>
<doc id="1710268" url="https://pl.wikipedia.org/wiki?curid=1710268" title="Facundo Conte">
Facundo Conte

Facundo Conte (ur. 25 sierpnia 1989 w Buenos Aires) – argentyński siatkarz, reprezentant Argentyny, grający na pozycji przyjmującego. 
Przez trzy lata gry w Polsce, zajmował wraz ze Skrą 1., 3., 3. miejsca w mistrzostwach kraju, zdobył Superpuchar (2014) i Puchar (2016) Polski. W Lidze Mistrzów 2014/15 zajął 4. miejsce.
Życie prywatne.
Jest synem argentyńskiego siatkarza, brązowego medalisty Igrzysk Olimpijskich w 1988 w Seulu – Hugo Conte. Kilka lat temu był związany z czeską siatkarką Heleną Havelkovą.

</doc>
<doc id="1710270" url="https://pl.wikipedia.org/wiki?curid=1710270" title="Anaecypris">
Anaecypris



</doc>
<doc id="1710271" url="https://pl.wikipedia.org/wiki?curid=1710271" title="Michał Sawicki">
Michał Sawicki

Michał Sawicki (ur. 6 sierpnia 1909 w Warszawie, zm. 25 maja 1986 w Radomiu) – polski łucznik, czterokrotny mistrz świata, strzelec sportowy. 
Życiorys.
Ukończył szkołę techniczną. Pracował jako technik-kreślarz w Warszawie. Od 1929 uprawiał strzelectwo i łucznictwo. Był zawodnikiem Harcerskiego Klubu Strzelecko-Łuczniczego Warszawa, Broni i Spójni (Sparty) Radom. Siedmiokrotnie zdobywał medale mistrzostw świata w łucznictwie (1931–1935), 5-krotny mistrz Polski w wieloboju indywidualnym (1930–1934), 16-krotny mistrz Polski w strzelectwie sportowym (1932–1938 i 1949–1956), wielokrotny reprezentant Polski w łucznictwie i strzelectwie sportowym (1931–1938 i 1947–1957), sędzia klasy państwowej w tych dyscyplinach sportu, działacz sportowy. W latach (1931–1936) prezes HKSŁ Warszawa, od 1951 roku trener kl. I w strzelectwie sportowym, w latach 1952–1966 członek Zarządu PZSS, w latach 1953–1958 przewodniczący Rady Trenerów PZSS, a od 1980 roku przewodniczący Rady Trenerów OZSS w Radomiu. 
Pochowany na cmentarzu parafialnym w Radomiu (kwatera 4A/15/16, grób 6492). 

</doc>
<doc id="1710272" url="https://pl.wikipedia.org/wiki?curid=1710272" title="Bolesław Bierwiaczonek">
Bolesław Bierwiaczonek

Bolesław Bierwiaczonek (ur. 1916 w Woreńcach koło Wilna, zm. 17 września 1939) – polski wojskowy; kapral 3 Pułku Strzelców Konnych im. Hetmana Stefana Czarnieckiego w Wołkowysku. Służył w plutonie szwadronu ciężkich karabinów maszynowych.
Rodzina.
Urodził się w rodzinie chłopskiej. Był synem Albina i Gertrudy z domu Bierzikowicz, miał dwóch braci, Nikodema i Stefana oraz siostrę Małgorzatę. Uczęszczał do Szkoły Powszechnej w Masarzach – ukończył sześć klas. Organizował z kolegami wieczory literackie, zespół teatralny i uczył się na kursie przysposobienia rolniczego.
Służba wojskowa.
W listopadzie 1937 został powołany do odbycia zasadniczej służby wojskowej, a następnie skierowany do Szkoły Podoficerskiej CKM w Nowogródzkiej Brygadzie Kawalerii w Baranowiczach. Po ukończeniu szkoły otrzymał stopień kaprala i służył w 3 Pułku Strzelców Konnych im. Hetmana Stefana Czarnieckiego w Wołkowysku.
Kampania wrześniowa.
1 września 1939 kpr Bolesław Bierwiaczonek brał udział w odpieraniu ataku niemieckiego samolotu na wieś Jatwieź. 4 września jego pułk wyruszył pociągiem z garnizonu Wołkowysk i 5 września przybył do Czerwonego Boru. Pociąg w czasie rozładunku został zaatakowany przez dwa niemieckie samoloty. Ckm-y kierowane przez Bolesława Bierwiaczonka i innych zmusiły napastników do odwrotu. 9 września brał udział, wraz ze swoim oddziałem, w walkach z niemieckimi czołgami, a 13 września – samochodami, niszcząc kilka pojazdów. 16 września oddział, w którym służył Bierwiaczonek przybył do Hajnówki. 17 września brał udział w Obronie Hajnówki, walcząc w samym mieście i następnie we wsi Lipiny. Raniony odłamkiem w głowę, zmarł podczas ewakuacji oddziału w kierunku Białowieży. Został pochowany we wsi Budy. Pomimo późniejszej pacyfikacji wsi, mogiła zachowała się. Opiekowali się nią mieszkańcy wsi oraz młodzież szkolna w Hajnówce. W 1964 roku Gminna Spółdzielnia w Białowieży ufundowała nagrobek oraz ogrodzenie. Uroczystość odsłonięcia odbyła się z ceremoniałem wojskowym.
Pośmiertnie został mianowany plutonowym oraz odznaczony dwukrotnie Krzyżem Virtuti Militari (wg tablicy upamiętnianiającej Bierwiaczonka był dwukrotnie odznaczony Krzyżem Walecznych).
W związku z komplikacjami wynikającymi z faktu, że mogiła znajdowała się na prywatnym pastwisku, 20 listopada 1973 zwłoki kaprala ekshumowano i przeniesiono na Cmentarz Wojskowy w Białymstoku wraz z tablicą nagrobną, zainstalowaną w lipcu 1964. Po protestach mieszkańców, w miejscu pierwszego pochówku stanął pamiątkowy obelisk, który w 2008 przeniesiono na miejsce ogólnodostępne, przy drodze. W 1985 w Hajnówce odsłonięto kamień pamiątkowy ku czci żołnierzaW lutym 2012 roku skwer na którym znajduje się obelisk otrzymał nazwę Plutonowego Bolesława Bierwiaczonka. 

</doc>
<doc id="1710274" url="https://pl.wikipedia.org/wiki?curid=1710274" title="Mutmalspitze">
Mutmalspitze

Mutmalspitze – szczyt w Alpach Ötztalskich, części Centralnych Alp Wschodnich. Leży w Austrii w kraju związkowym Tyrol. Sąsiaduje z Hintere Schwärze i Similaun. Od południowego zachodu szczyt przykrywa lodowiec Marzellferner.
Szczyt można zdobyć drogami ze schroniska Martin-Busch-Hütte (2501 m). Pierwszego wejścia dokonali V. Kaltdorff, F. Senn i G. Spechtenhauser 28 lipca 1868 r.

</doc>
<doc id="1710278" url="https://pl.wikipedia.org/wiki?curid=1710278" title="Dąbrówka Szlachecka (Warszawa)">
Dąbrówka Szlachecka (Warszawa)



</doc>
<doc id="1710280" url="https://pl.wikipedia.org/wiki?curid=1710280" title="Fineilspitze">
Fineilspitze

Fineilspitze (wł. "Punta di Finale") – szczyt w Alpach Ötztalskich, części Centralnych Alp Wschodnich. Leży na granicy między Austrią (Tyrol), a Włochami (Południowy Tyrol). Od południowego wschodu szczyt przykrywa lodowiec Hochjochferner.
Szczyt można zdobyć drogami ze schronisk Martin-Busch-Hütte (2501 m) lub Similaunhütte (3019 m). Pierwszego wejścia dokonali Franz Senn, Cyprian Granbichler i Josef Gstrein 8 września 1865 r.

</doc>
<doc id="1710281" url="https://pl.wikipedia.org/wiki?curid=1710281" title="Polyplax praecisa">
Polyplax praecisa

Polyplax praecisa – gatunek wszy z rodziny Polyplacidae. Powoduje wszawicę. Pasożytuje na drobnych gryzoniach z rodzaju gołostópek z podrodziny myszoskoczek takich jak: "Tatera nigricauda", "Tatera robusta".
Samica wielkości 1,75 mm. Anteny wykazują dymorfizm płciowy. U samców bazowy segment anteny powiększony, zaś trzeci segment znacznie zmodyfikowany w stosunku do trzeciego segmentu u samicy. Wszy te mają ciało silnie spłaszczone grzbietowo-brzusznie. Samica składa jaja zwane gnidami, które są mocowane specjalnym "cementem" u nasady włosa. Rozwój osobniczy trwa po wykluciu się z jaja około 14 dni. Występuje na terenie Afryki w Kenii, Ugandzie i Etiopii.

</doc>
<doc id="1710282" url="https://pl.wikipedia.org/wiki?curid=1710282" title="ABBA Live">
ABBA Live

ABBA Live – album koncertowy szwedzkiego zespołu ABBA wydany w 1986 roku przez wytwórnię Polar Music. W 1997 r. wydany na płycie CD z trzema bonusami. Kompilacja nie odniosła sukcesu, zajmując dalsze miejsca na listach albumów.

</doc>
<doc id="1710283" url="https://pl.wikipedia.org/wiki?curid=1710283" title="MTTF">
MTTF

MTTF (, średni czas do wystąpienia awarii) – określa średni czas pracy urządzenia od początku eksploatacji lub od ostatniej jego naprawy do powstania pierwszej awarii.
Parametr ten jest szczególnie ważny dla systemów, w których pojedyncze operacje trwają długo – małe MTTF znacznie zmniejsza prawdopodobieństwo poprawnego zakończenia pojedynczej transakcji.

</doc>
<doc id="1710286" url="https://pl.wikipedia.org/wiki?curid=1710286" title="Reprezentacja Danii w piłce ręcznej kobiet">
Reprezentacja Danii w piłce ręcznej kobiet

Reprezentacja Danii w piłce ręcznej kobiet – narodowy zespół piłkarek ręcznych Danii. Reprezentuje swój kraj w rozgrywkach międzynarodowych.
W latach 1998-2005 i 2007-2015 trenerem reprezentacji był Jan Pytlick.

</doc>
<doc id="1710287" url="https://pl.wikipedia.org/wiki?curid=1710287" title="Haematopinus praecitus">
Haematopinus praecitus



</doc>
<doc id="1710288" url="https://pl.wikipedia.org/wiki?curid=1710288" title="Haematopinus praecisus">
Haematopinus praecisus



</doc>
<doc id="1710289" url="https://pl.wikipedia.org/wiki?curid=1710289" title="Iwan Buczko">
Iwan Buczko

Iwan Buczko (ur. 1 października 1891 w Hermanowie, obecnie Tarasiwka, powiat lwowski, w rejonie pustomyckim, zm. 21 września 1974 w Rzymie) – arcybiskup Kościoła katolickiego obrządku bizantyjsko-ukraińskiego.
Ukończył ukraińskie gimnazjum akademickie we Lwowie (1911). Wyświęcony w 1915. W 1929 mianowany biskupem pomocniczym lwowskim i biskupem tytularnym Cadi. W 1939 wyjechał do USA jako wizytator tamtejszych parafii greckokatolickich, formalnie podległych metropolii lwowsko-halickiej. Od 1940 do 1945 biskup pomocniczy eparchii w Filadelfii (wówczas oficjalnie – egzarchat apostolski Stanów Zjednoczonych). W 1945 formalnie zwolniony z obowiązków sufragana lwowskiego.
Od 1946 wizytator apostolski dla grekokatolików w Europie Zachodniej. Od 1953 arcybiskup tytularny Leucas (Lefkas). Od 1953 do 1971 konsultor Kongregacji ds. Kościołów Wschodnich. Uczestnik obrad Soboru Watykańskiego II.

</doc>
<doc id="1710290" url="https://pl.wikipedia.org/wiki?curid=1710290" title="Nadwiśle">
Nadwiśle

Nadwiśle – obszar MSI w dzielnicy Wawer w Warszawie. 
Opis.
Nadwiśle graniczy z dzielnicą Wilanów (granica na Wiśle) na przedłużeniu z ul. Skalnicową, ul. Skalnicową do cieku wodnego, ciekiem wodnym na północ do ul. Chodzieskiej, ul. Chodzieską do Traktu Lubelskiego i Traktem Lubelskim na południe; za skrzyżowaniem z ul. Borków na wschód do Kanału Zagoździańskiego. Na południu do ul. Bysławskiej; ul. Bysławską i jej przedłużeniem do granicy na Wiśle z dzielnicą Wilanów. Dalej granicą na Wiśle do przedłużenia ulicy Skalnicowej.
Nazwa została wymyślona na potrzeby systemu MSI. W skład obszaru Nadwiśle wchodzą osiedla: Wólka Zerzeńska, Julianów, Zatrzebie, Skrzypki, Orzechówek, także rejon Miedzeszyn (określany jeszcze latach 60. XX wieku mianem Miedzeszyn-Wieś – obecnie zapomniany).
Głównym ciągiem komunikacyjnym osiedla jest ulica Wał Miedzeszyński.

</doc>
<doc id="1710291" url="https://pl.wikipedia.org/wiki?curid=1710291" title="Eremophthirius praecisa">
Eremophthirius praecisa



</doc>
<doc id="1710292" url="https://pl.wikipedia.org/wiki?curid=1710292" title="Fluchtkogel">
Fluchtkogel

Fluchtkogel – szczyt w Alpach Ötztalskich, części Centralnych Alp Wschodnich. Leży w Austrii w kraju związkowym Tyrol. Pod szczytem zalega lodowiec Kesselwandferner. Od 2006 r. na szczycie stoi krzyż. Sąsiaduje z: Hochvernagtspitze na północy, Wildspitze na zachozie i Weißseespitze na wschodzie.
Szczyt można zdobyć drogami ze schronisk Vernagthütte (2755 m) lub Brandenburger Haus (2501 m). Pierwszego wejścia dokonali Valentin Kaltdorff, Franz Senn, J. Scholz, Alois Ennemoser i Gabriel Spechtenhauser 19 lipca 1869 r.

</doc>
<doc id="1710293" url="https://pl.wikipedia.org/wiki?curid=1710293" title="Wushu na Letnich Igrzyskach Olimpijskich 2008">
Wushu na Letnich Igrzyskach Olimpijskich 2008

Turniej pokazowy w wushu podczas Letnich Igrzysk Olimpijskich 2008 odbywał się w dniach 21 – 24 sierpnia 2008 w Beijing Olympic Sports Center Gymnasium w Pekinie.

</doc>
<doc id="1710295" url="https://pl.wikipedia.org/wiki?curid=1710295" title="Reprezentacja Węgier w piłce ręcznej kobiet">
Reprezentacja Węgier w piłce ręcznej kobiet

Reprezentacja Węgier w piłce ręcznej kobiet – narodowy zespół piłkarek ręcznych Węgier. Reprezentuje swój kraj w rozgrywkach międzynarodowych.

</doc>
<doc id="1710296" url="https://pl.wikipedia.org/wiki?curid=1710296" title="Cardioglossa melanogaster">
Cardioglossa melanogaster

Cardioglossa melanogaster − gatunek afrykańskiego płaza o ograniczonym zasięgu występowania.
Nazwa.
Epitet gatunkowy najprawdopodobniej pochodzi od ciemnego brzucha zwierzęcia.
Występowanie.
Jak podaje IUCN, gatunek ten możemy napotkać na wysokościach 1200-2000 m we wschodniej Nigerii w Obudu Plateau i zachodnim Kamerunie w Mount Manenguba, Mount Nlonako, a także Bamenda Highlands (w rezerwacie Bafut-Ngemba Forest). Najczęściej jednak bytuje na wysokości od 1600 do 1700 m n.p.m.. Według niektórych źródeł w Nigerii gatunek został introdukowany.
Rozmnażanie.
Samce wybierają sobie cieniste miejsca nieopodal strumieni, skąd nawołują swe wybranki. Rozwój kijanek odbywa się w strumieniach.
Status.
Na wysokościach 1600-1700 m n.p.m. występuje pospolicie, ale jego liczebność obniża się.
Zagrożenie dla gatunku stanowią utrata środowiska naturalnego, co jest powodowane przez osadnictwo, rolnictwo, wyręb lasów.

</doc>
<doc id="1710297" url="https://pl.wikipedia.org/wiki?curid=1710297" title="Koninklijke Rotterdamsche Lloyd">
Koninklijke Rotterdamsche Lloyd

Koninklijke Rotterdamsche Lloyd – holenderskie przedsiębiorstwo żeglugowe, założone w Rotterdamie w 1883. Statki KRL odbywały regularne rejsy między Holandią a Indiami Wschodnimi (dzisiejsza Indonezja). W 1908 KRL zawarła porozumienie z dwoma innymi kompaniami, Stoomvaart Maatschappij Nederland (SMN) i Koninklijke Paketvaart Maatschappij (KPM) – NV Nederlandsche Scheepvaart Unie. Od 1947 pod nazwą Rotterdamsche Lloyd. W 1970 połączona z kilkoma innymi firmami w Nederlandsche Scheepvaart Unie (NSU), od 1977 znaną jako Nedlloyd.

</doc>
<doc id="1710298" url="https://pl.wikipedia.org/wiki?curid=1710298" title="Firmisanschneid">
Firmisanschneid

Firmisanschneid lub Firmisanschneide – szczyt w Alpach Ötztalskich, części Centralnych Alp Wschodnich. Leży w Austrii w kraju związkowym Tyrol. Od północy szczyt przykrywa lodowiec Wannetferner, a od południa Gurgler Ferner. Sąsiaduje z Hintere Spiegelkogel na północy i z Schalfkogel na południu.
Szczyt można zdobyć drogami ze schroniska Ramolhaus (3006 m). Pierwszego wejścia dokonali Franz Senn, Ludwig Darmstaedter i Anselm Klotz w 1870 r.

</doc>
<doc id="1710303" url="https://pl.wikipedia.org/wiki?curid=1710303" title="Cardioglossa nigromaculata">
Cardioglossa nigromaculata

Cardioglossa nigromaculata – gatunek afrykańskiego płaza.
Występowanie.
Gatunek zamieszkuje niewielki obszar w południowej Nigerii przy granicy z Kamerunem i część zachodniego Kamerunu. Preferuje niskie wysokości. Zwierzę zasiedla Park Narodowy Korup.
Siedlisko tego płaza stanowią wilgotne nizinne lasy, radzi sobie także w środowiskach zdegradowanych. Osobniki znajdowano w podszycie w pobliżu cieków wodnych.
Rozmnażanie.
Przebiega w środowisku wodnym.
Status.
Gatunek jest dość pospolity, jednakże jego liczebność ulega zmniejszaniu
Zagrożenie dla tego zwierzęcia stanowi utrata środowiska naturalnego, zwłaszcza zaś lasów.

</doc>
<doc id="1710305" url="https://pl.wikipedia.org/wiki?curid=1710305" title="Hochwilde">
Hochwilde

Hochwilde lub Hohe Wilde (wł. "l'Altissima") – szczyt w Alpach Ötztalskich, części Centralnych Alp Wschodnich. Leży na granicy między Austrią (Tyrol) a Włochami (Południowy Tyrol). Od północy szczyt przykrywa lodowiec Gurgler Ferner. Góra ma dwa wierzchołki: południowy, wyższy - 3480 m oraz północny, niższy - 3458 m.
Szczyt można zdobyć drogami ze schroniska Stettiner Hütte (2875 m) lub Hochwildehaus (2883 m). Pierwszego wejścia dokonali J. Ganahl i inni 1858 r.

</doc>
<doc id="1710306" url="https://pl.wikipedia.org/wiki?curid=1710306" title="Domanice (gmina w województwie wrocławskim)">
Domanice (gmina w województwie wrocławskim)

Domanice – dawna gmina wiejska istniejąca w latach 1945–1954 w woj. wrocławskim (dzisiejsze woj. dolnośląskie). Siedzibą władz gminy były Domanice.
Gmina Domanice powstała po II wojnie światowej na terenie tzw. Ziem Odzyskanych (tzw. II okręg administracyjny – "Dolny Śląsk"). 28 czerwca 1946 gmina – jako jednostka administracyjna powiatu świdnickiego – weszła w skład nowo utworzonego woj. wrocławskiego.
Według stanu z 1 lipca 1952 gmina składała się z 12 gromad: Borzygniew, Chwałów, Domanice, Gola Świdnicka, Gołaszyce, Imbrambowice, Krasków, Maniów, Marcinowiczki, Pożarzysko, Siedlimowice i Tworzyjanów. Gmina została zniesiona 29 września 1954 wraz z reformą wprowadzającą gromady w miejsce gmin. Jednostki nie przywrócono 1 stycznia 1973 wraz z kolejną reformą reaktywującą gminy.

</doc>
<doc id="1710307" url="https://pl.wikipedia.org/wiki?curid=1710307" title="Rotterdamsche Lloyd">
Rotterdamsche Lloyd



</doc>
<doc id="1710310" url="https://pl.wikipedia.org/wiki?curid=1710310" title="Bojanice (gmina)">
Bojanice (gmina)

Bojanice (od 1973 "Lutomia") – dawna gmina wiejska istniejąca w latach 1945–1954 w woj. wrocławskim (dzisiejsze woj. dolnośląskie). Siedzibą władz gminy były Bojanice.
Gmina Bojanice powstała po II wojnie światowej na terenie tzw. Ziem Odzyskanych (tzw. II okręg administracyjny – "Dolny Śląsk"). 28 czerwca 1946 gmina – jako jednostka administracyjna powiatu świdnickiego – weszła w skład nowo utworzonego woj. wrocławskiego.
Według stanu z 1 lipca 1952 gmina składała się z 11 gromad: Bojanice, Burkatów, Bystrzyca Dolna, Bystrzyca Górna, Kraszowice, Lubachów, Lutomia, Makowice, Modliszów, Opoczka i Wieruszów. Gmina została zniesiona 29 września 1954 wraz z reformą wprowadzającą gromady w miejsce gmin. Jednostki nie przywrócono 1 stycznia 1973 wraz z kolejną reformą reaktywującą gminy, utworzono natomiast jej terytorialny odpowiednik, gminę Lutomia.

</doc>
<doc id="1710311" url="https://pl.wikipedia.org/wiki?curid=1710311" title="Czagra senegalska">
Czagra senegalska

Czagra senegalska ("Tchagra senegalus") – gatunek średniego, płochliwego ptaka z rodziny dzierzbików (Malaconotidae). Występuje w większości Afryki (bez Sahary i południowo-zachodniej części kontynentu) oraz na Półwyspie Arabskim. Wyjątkowo zalatuje na Półwysep Iberyjski (do 2020 stwierdzony tylko dwa razy). Gatunek nie jest zagrożony. Osiadły.
Podgatunki i zasięg występowania.
Wyróżnia się 9 lub 10 podgatunków "T. senegalus":
Status.
Międzynarodowa Unia Ochrony Przyrody (IUCN) uznaje czagrę senegalską za gatunek najmniejszej troski (LC – "least concern") nieprzerwanie od 1988 roku. Liczebność populacji nie została oszacowana, ale ptak ten opisywany jest jako lokalny i rzadki w północnej Afryce oraz rzadki do lokalnie pospolitego w pozostałej części Afryki. Trend liczebności populacji uznawany jest za stabilny.

</doc>
<doc id="1710313" url="https://pl.wikipedia.org/wiki?curid=1710313" title="Cardioglossa oreas">
Cardioglossa oreas

Cardioglossa oreas – gatunek afrykańskiego płaza.
Nazwa.
Epitet gatunkowy nazwy tego kręgowca – "oreas" – po grecku oznacza Oreadę, nimfę górską.
Występowanie.
Zwierzę to stanowi endemit zachodniego Kamerunu, gdzie występuje w 2 oddzielnych lokalizacjach. Spotkać go można na Mount Manenguba, Bamenda Highlands, Bamboutos Mountains, Mount Oku. Zamieszkuje rezerwat Bafut-Ngemba Forest. Preferuje wysokość 1 900-2 650 m n.p.m.. 
"Cardioglossa oreas" bytuje w lasach górskich, w tym bambusowych, a także zdegradowanych. Jest gatunkiem reofilnym, tzn. lubi strumienie o wartkim nurcie, gdzie może znaleźć sobie kryjówkę.
Rozmnażanie.
Rozmnaża się w strumieniach o szybkim nurcie.
Status.
Gatunek uważa się za pospolity i powodem zagrożenia jest raczej niewielki zasięg występowania.
Zagrożenie stanowi utrata środowiska naturalnego spowodowana rozwojem rolnictwa (nadmierny wypas), pozyskiem drewna i ekspansją człowieka. Kilka lat temu BirdLife International przeprowadzał program ratowania gatunku.

</doc>
<doc id="1710314" url="https://pl.wikipedia.org/wiki?curid=1710314" title="Polyplax taterae">
Polyplax taterae

Polyplax taterae – gatunek wszy z rodziny Polyplacidae. Powoduje wszawicę. Pasożytuje na drobnych gryzoniach z rodzaju gołostópek z podrodziny myszoskoczek takich jak: "Tatera robusta", "Tatera leucogaster", "Tatera nigricauda", "Tatera boehmi".
Samica wielkości 1,4 mm, samiec mniejszy osiąga wielkość 1,2 mm. Anteny wykazują dymorfizm płciowy. U samców bazowy segment anteny powiększony, zaś trzeci segment znacznie zmodyfikowany w stosunku do trzeciego segmentu u samicy. Wszy te mają ciało silnie spłaszczone grzbietowo-brzusznie. Samica składa jaja zwane gnidami, które są mocowane specjalnym "cementem" u nasady włosa. Rozwój osobniczy trwa po wykluciu się z jaja około 14 dni. Występuje na terenie Afryki w Kenii, Mozambiku, Tanzanii, Nigerii.

</doc>
<doc id="1710316" url="https://pl.wikipedia.org/wiki?curid=1710316" title="Goczałków (gmina)">
Goczałków (gmina)

Goczałków – dawna gmina wiejska istniejąca w latach 1945–1954 w woj. wrocławskim (dzisiejsze woj. dolnośląskie). Siedzibą władz gminy był Goczałków.
Gmina Goczałków powstała po II wojnie światowej na terenie tzw. Ziem Odzyskanych (tzw. II okręg administracyjny – "Dolny Śląsk"). 28 czerwca 1946 gmina – jako jednostka administracyjna powiatu świdnickiego – weszła w skład nowo utworzonego woj. wrocławskiego.
Według stanu z 1 lipca 1952 gmina składała się z 12 gromad: Bartoszówek, Goczałków, Goczałków Górny, Godzieszówek, Graniczna, Jaroszów, Kostrza, Morawa, Rogoźnica, Wieśnica, Żelazów i Żółkiewka. Gmina została zniesiona 29 września 1954 wraz z reformą wprowadzającą gromady w miejsce gmin. Jednostki nie przywrócono 1 stycznia 1973 wraz z kolejną reformą reaktywującą gminy.

</doc>
<doc id="1710317" url="https://pl.wikipedia.org/wiki?curid=1710317" title="Pszenno (gmina)">
Pszenno (gmina)

Pszenno – dawna gmina wiejska istniejąca w latach 1945–1954 w woj. wrocławskim (dzisiejsze woj. dolnośląskie). Siedzibą władz gminy było Pszenno.
Gmina Pszenno powstała po II wojnie światowej na terenie tzw. Ziem Odzyskanych (tzw. II okręg administracyjny – "Dolny Śląsk"). 28 czerwca 1946 gmina – jako jednostka administracyjna powiatu świdnickiego – weszła w skład nowo utworzonego woj. wrocławskiego.
Według stanu z 1 lipca 1952 gmina składała się z 13 gromad: Boleścin, Gogołów, Grosziszcze, Gruszów, Jagodnik, Krzczonów, Krzyżowa, Miłochów, Niegoszów, Panków, Pszenno, Śmiałowice i Wilków. Gmina została zniesiona 29 września 1954 wraz z reformą wprowadzającą gromady w miejsce gmin. Jednostki nie przywrócono 1 stycznia 1973 wraz z kolejną reformą reaktywującą gminy.

</doc>
<doc id="1710318" url="https://pl.wikipedia.org/wiki?curid=1710318" title="Eremophthirius taterae">
Eremophthirius taterae



</doc>
<doc id="1710319" url="https://pl.wikipedia.org/wiki?curid=1710319" title="Sidao">
Sidao



</doc>
<doc id="1710320" url="https://pl.wikipedia.org/wiki?curid=1710320" title="Słotwina (gmina)">
Słotwina (gmina)

Słotwina – dawna gmina wiejska istniejąca w latach 1945–1954 w woj. wrocławskim (dzisiejsze woj. dolnośląskie). Siedzibą władz gminy była Słotwina.
Gmina Słotwina powstała po II wojnie światowej na terenie tzw. Ziem Odzyskanych (tzw. II okręg administracyjny – "Dolny Śląsk"). 28 czerwca 1946 gmina – jako jednostka administracyjna powiatu świdnickiego – weszła w skład nowo utworzonego woj. wrocławskiego.
Według stanu z 1 lipca 1952 gmina składała się z 8 gromad: Ciernie, Komorów, Milikowice, Mokrzeszów, Pogorzała, Słotwina, Witoszów Dolny i Witoszów Górny. Gmina została zniesiona 29 września 1954 wraz z reformą wprowadzającą gromady w miejsce gmin. Jednostki nie przywrócono 1 stycznia 1973 wraz z kolejną reformą reaktywującą gminy.

</doc>
<doc id="1710321" url="https://pl.wikipedia.org/wiki?curid=1710321" title="Hinterer Seelenkogel">
Hinterer Seelenkogel

Hinterer Seelenkogel (wł. "Cima delle Anime") – szczyt w Alpach Ötztalskich, części Centralnych Alp Wschodnich. Leży na granicy między Austrią (Tyrol) a Włochami (Południowy Tyrol). W pobliżu znajdują się jeszcze dwa szczyty o nazwie Seelenkogel. Są to: Mittlere Seelenkogel (3426 m) i Vordere Seelenkogel (3290 m). Sąsiaduje z Hochwilde. Od wschodu szczyt przykrywa lodowiec Wasserfall, a od zachodu Seelenferner.
Szczyt można zdobyć drogami ze schroniska Langtalereck Hütte (2450 m) lub Zwickauer Hütte (2989 m). Pierwszego wejścia dokonano w 1870 r.

</doc>
<doc id="1710322" url="https://pl.wikipedia.org/wiki?curid=1710322" title="Aenictogiton attenuatus">
Aenictogiton attenuatus

Aenictogiton attenuatus – gatunek mrówki z podrodziny Aenictogitoninae. Występuje w Demokratycznej Republice Konga.

</doc>
<doc id="1710324" url="https://pl.wikipedia.org/wiki?curid=1710324" title="Medoc">
Medoc



</doc>
<doc id="1710325" url="https://pl.wikipedia.org/wiki?curid=1710325" title="Stanowice (gmina)">
Stanowice (gmina)

Stanowice – dawna gmina wiejska istniejąca w latach 1945–1954 w woj. wrocławskim (dzisiejsze woj. dolnośląskie). Siedzibą władz gminy były Stanowice.
Gmina Stanowice powstała po II wojnie światowej na terenie tzw. Ziem Odzyskanych (tzw. II okręg administracyjny – "Dolny Śląsk"). 28 czerwca 1946 gmina – jako jednostka administracyjna powiatu świdnickiego – weszła w skład nowo utworzonego woj. wrocławskiego.
Według stanu z 1 lipca 1952 gmina składała się z 12 gromad: Czechy, Granica, Gorochotów, Międzyrzecze, Modlęcin, Olszany, Pasieczna, Pastuchów, Skarżyce, Stanowice, Stawiska i Tomkowice. Gmina została zniesiona 29 września 1954 wraz z reformą wprowadzającą gromady w miejsce gmin. Jednostki nie przywrócono 1 stycznia 1973 wraz z kolejną reformą reaktywującą gminy.

</doc>
<doc id="1710327" url="https://pl.wikipedia.org/wiki?curid=1710327" title="Parafia Matki Boskiej Częstochowskiej w Sycowie">
Parafia Matki Boskiej Częstochowskiej w Sycowie

Parafia Matki Boskiej Częstochowskiej w Sycowie – parafia rzymskokatolicka należąca do dekanatu Syców diecezji kaliskiej. Erygowana w 2002.
Nazwa parafii jest związana z kultem Matki Boskiej Częstochowskiej.

</doc>
<doc id="1710329" url="https://pl.wikipedia.org/wiki?curid=1710329" title="Since the Day It All Came Down">
Since the Day It All Came Down

Since the Day It All Came Down – drugi album studyjny fińskiej grupy muzycznej Insomnium.

</doc>
<doc id="1710330" url="https://pl.wikipedia.org/wiki?curid=1710330" title="Polyplax taterae mombassae">
Polyplax taterae mombassae



</doc>
<doc id="1710331" url="https://pl.wikipedia.org/wiki?curid=1710331" title="Bojana Radulovics">
Bojana Radulovics

Bojana Radulovics (srb. Бојана Радуловић) (ur. 23 marca 1973 roku w Suboticy), urodzona w Jugosławii była węgierska piłkarka ręczna, reprezentantka Jugosławii do 1999 roku, a także reprezentantka Węgier w latach 2000-2005. Występowała na pozycji środkowej rozgrywającej. Zdobyła wicemistrzostwo Olimpijskie w 2000 r. w Sydney. Karierę sportową zakończyła w 2007 r. Dwukrotnie wybierana najlepszą szczypiornistką na świecie w 2000 i 2003 r.

</doc>
<doc id="1710332" url="https://pl.wikipedia.org/wiki?curid=1710332" title="Karlesspitze">
Karlesspitze

Karlesspitze – szczyt w Alpach Ötztalskich, części Centralnych Alp Wschodnich. Leży na granicy między Austrią (Tyrol) a Włochami (Południowy Tyrol). Od wschodu szczyt przykrywa lodowiec Gurgler Ferners, a od zachodu Schalfferner.
Szczyt można zdobyć drogami ze schroniska Martin-Busch-Hütte (2501 m) lub Hochwildehaus (2883 m). Pierwszego wejścia dokonali A. Marshall, B. Grüner i P. Gstrein w 1869 r.

</doc>
<doc id="1710336" url="https://pl.wikipedia.org/wiki?curid=1710336" title="Kreuzspitze (Alpy Ötztalskie)">
Kreuzspitze (Alpy Ötztalskie)

Kreuzspitze – szczyt w Alpach Ötztalskich, stanowiących fragment Centralnych Alp Wschodnich. Leży w Austrii w kraju związkowym Tyrol. Szczyt jest dobrym punktem widokowym; z jego wierzchołka widać między innymi: Wildspitze, Weißkugel, Hintere Schwärze, Similaun, Ramolkogel i lodowce między nimi.
Kreuzspitze stanowi jeden z najłatwiej dostępnych spośród wysokich szczytów Alp Ötztalskich. Na jego wierzchołek można wejść znakowaną drogą turystyczną prowadzącą ze schroniska Martin-Busch-Hütte (2501 m). Najdogodniejszymi porami do wchodzenia są sierpień i pierwsza połowa września, gdy ilość śniegu na trasie jest minimalna, lub nawet nie ma go wcale. Wejście trwa trzy godziny, a zejście około dwóch godzin. Na wierzchołku umieszczony jest krzyż. Pierwszego wejścia dokonali Franz Senn i Cyprian Granbichler w 1865 r.
Zobacz też.
Kreuzspitze (Venedigergruppe)
Kreuzspitze

</doc>
<doc id="1710337" url="https://pl.wikipedia.org/wiki?curid=1710337" title="Mikołaj Kuzańczyk">
Mikołaj Kuzańczyk



</doc>
<doc id="1710338" url="https://pl.wikipedia.org/wiki?curid=1710338" title="Dolgeville">
Dolgeville

Dolgeville – wieś w hrabstwie Herkimer w stanie Nowy Jork. Według spisu ludności z roku 2000 ma 2166 mieszkańców. Nazwa miejscowości pochodzi od nazwiska przemysłowca Alfreda Dolge'a.

</doc>
<doc id="1710339" url="https://pl.wikipedia.org/wiki?curid=1710339" title="Polyplax biseriata">
Polyplax biseriata

Polyplax biseriata – gatunek wszy z rodziny Polyplacidae. Powoduje wszawicę. Pasożytuje na drobnych gryzoniach z rodzaju gołostópek z podrodziny myszoskoczek takich jak: "Tatera afra", "Tatera leucogaster", "Tatera brantsii", "Tatera boehmi", "Tatera valida".
Samica wielkości 1,3 mm, samiec mniejszy osiąga wielkość 1,1 mm. Anteny wykazują dymorfizm płciowy. U samców bazowy segment anteny powiększony, zaś trzeci segment znacznie zmodyfikowany w stosunku do trzeciego segmentu u samicy. Wszy te mają ciało silnie spłaszczone grzbietowo-brzusznie. Samica składa jaja zwane gnidami, które są mocowane specjalnym "cementem" u nasady włosa. Rozwój osobniczy trwa po wykluciu się z jaja około 14 dni. Występuje na terenie Afryki w Kenii, Mozambiku, Botswanie.

</doc>
<doc id="1710344" url="https://pl.wikipedia.org/wiki?curid=1710344" title="Eremophthirius biseriatus">
Eremophthirius biseriatus



</doc>
<doc id="1710345" url="https://pl.wikipedia.org/wiki?curid=1710345" title="Ordina Open 2009 (mężczyźni)">
Ordina Open 2009 (mężczyźni)

Ordina Open 2009 – tenisowy turniej ATP rangi ATP World Tour 250 z cyklu Rosmalen Open rozgrywany w dniach 14–21 czerwca 2009 roku w ’s-Hertogenbosch na kortach trawiastych o puli nagród 450 000 euro.

</doc>
<doc id="1710347" url="https://pl.wikipedia.org/wiki?curid=1710347" title="Saldurspitze">
Saldurspitze

Saldurspitze (wł. "Punta Saldura") – szczyt w Alpach Ötztalskich, części Centralnych Alp Wschodnich. Leży we Włoszech w Południowym Tyrolu. Od północy szczyt przykrywa lodowiec Saldurferner, a od wschodu Lagaunferner. Sąsiaduje z Weißkugel.
Pierwszego wejścia dokonał Pöltinger w 1853 r.

</doc>
<doc id="1710348" url="https://pl.wikipedia.org/wiki?curid=1710348" title="Kazimierz Piłat">
Kazimierz Piłat

Kazimierz Piłat (ur. 12 października 1935 w Sadłowie, zm. 28 listopada 2007) – polski nauczyciel, polityk, poseł na Sejm PRL IX kadencji, kurator oświaty.
Życiorys.
Po ukończeniu w 1958 Wyższej Szkoły Pedagogicznej w Gdańsku (gdzie uzyskał tytuł zawodowy magistra filologii polskiej) podjął pracę nauczyciela języka polskiego w Technikum Przemysłu Drzewnego w Gdańsku-Wrzeszczu. W 1966 został prezesem Zarządu Oddziału Miejskiego Związku Nauczycielstwa Polskiego w Gdańsku. W 1969 wybrany na prezesa Zarządu Okręgu ZNP w Gdańsku (do końca 1973). W 1974 przeszedł do pracy w nadzorze szkolnym i został wicekuratorem w Kuratorium Oświaty i Wychowania w Gdańsku. W 1978 został dyrektorem Zespołu Szkół Zawodowych Gdańskiej Stoczni Remontowej. W 1980 został wiceprezesem, a następnie prezesem Zarządu Głównego ZNP. W 1981 został Zarządcą Komisarycznym Majątku ZNP w Warszawie. W latach 1983–1990 był prezesem reaktywowanego Związku Nauczycielstwa Polskiego.
W 1962 wstąpił do Polskiej Zjednoczonej Partii Robotniczej. Zasiadał w egzekutywie jej Komitetu Międzyszkolnego w Gdańsku oraz w Komisji Oświaty i Nauki Komitetu Wojewódzkiego. W latach 1985–1989 pełnił mandat posła na Sejm PRL IX kadencji z okręgu Kalisz, zasiadając w Komisji Edukacji Narodowej i Młodzieży oraz w Komisji Nadzwyczajnej do rozpatrzenia projektu ustawy Prawo o stowarzyszeniach oraz projektów ustaw dotyczących związków zawodowych. Był także członkiem Zespołu Posłów Związkowych.
Zasiadał w prezydium Krajowej Rady Towarzystwa Przyjaźni Polsko-Radzieckiej, w Narodowej Radzie Kultury, w Krajowym Komitecie Dziecka, w Radzie Naczelnej Towarzystwa Łączności z Polonią Zagraniczną „Polonia” oraz Prezydium Kolegium Ministra Oświaty i Wychowania. Był członkiem Światowej Federacji Związków Nauczycielskich oraz wiceprezesem Zarządu Wojewódzkiego Ligi Obrony Kraju.

</doc>
<doc id="1710349" url="https://pl.wikipedia.org/wiki?curid=1710349" title="Rzym (państwo)">
Rzym (państwo)



</doc>
<doc id="1710353" url="https://pl.wikipedia.org/wiki?curid=1710353" title="Montagne Noire">
Montagne Noire

Montagne Noire (z języka francuskiego "Czarne Góry") – pasmo górskie w południowej Francji. Położone w południowej części Masywu Centralnego, na pograniczu departamentów Tarn, Hérault Górna Garonna i Aude. Najwyższym wzniesieniem pasma jest szczyt Pic de Nore (1211 m n.p.m.).

</doc>
<doc id="1710355" url="https://pl.wikipedia.org/wiki?curid=1710355" title="Gavin DeGraw (album)">
Gavin DeGraw (album)

Gavin DeGraw – drugi album studyjny Gavina DeGrawa. Wydany został 6 maja 2008. Album zadebiutował na siódmym miejscu w notowaniu Billboard 200, zaś w pierwszym tygodniu sprzedano 66 000 egzemplarzy.
Informacje.
Single.
Album został poprzedzony singlem "In Love with a Girl", który to, po "I Don't Want to Be", osiągnął największy sukces. Utwór zajął również czwarte miejsce na liście Top 40 w Stanach Zjednoczonych, ostatecznie kończąc notowanie na 24 pozycji. Poza krajem, piosenka zdobyła uznanie w Holandii, zajmując 22 miejsce na liście przebojów. Kolejny singel, "Cheated on Me", został wydany wyłącznie w Ameryce Północnej (30 września 2008). Utwór nie osiągnął jednak większego sukcesu. W tym samym czasie, singel "She Holds a Key" zajął piąte miejsce w Holandii na liście Top 40, osiągając ostatecznie 29. pozycję.
Trzeci światowy singel, "I Have You to Thank" został wydany w styczniu 2009.
Sprzedaż i notowania.
W Stanach Zjednoczonym sprzedano 168,226 egzemplarzy albumu (stan na 23 sierpnia 2008).
Inne.
Cechą dodatkową albumu jest wydanie przedłużonej wersji piosenki "We Belong Together", która to w 2006 stała się singlem oraz znalazła się na ścieżce dźwiękowej do filmu "Tristan i Izolda".

</doc>
<doc id="1710356" url="https://pl.wikipedia.org/wiki?curid=1710356" title="Układ w Nerczyńsku">
Układ w Nerczyńsku



</doc>
<doc id="1710358" url="https://pl.wikipedia.org/wiki?curid=1710358" title="Barbara Polańska">
Barbara Polańska

Barbara Feliksa Polańska (ur. 29 lipca 1938 w Warszawie) – polska polityk, posłanka na Sejm PRL IX kadencji.
Życiorys.
Córka Feliksa i Feliksy Polańskich. W 1963 uzyskała tytuł magistra inżyniera chemii na Politechnice Warszawskiej. Należała do Zrzeszenia Studentów Polskich. Od 1963 pracowała w Fabryce Kosmetyków „Pollena-Uroda” w Warszawie na stanowiskach: stażysty, mistrza działu, kierownika działu, szefa produkcji fabryki, zastępcy dyrektora ds. technicznych i dyrektora naczelnego. W drugiej połowie lat 60. wstąpiła do Polskiej Zjednoczonej Partii Robotniczej. Była sekretarzem oddziałowej organizacji partyjnej, członkiem egzekutywy Komitetu Dzielnicowej PZPR Warszawa Praga-Północ (od 1973, zaś od 1974 jego egzekutywy), delegatem na VI Zjazd PZPR oraz radną Stołecznej Rady Narodowej (zasiadała w jej prezydium). W latach 1985–1989 pełniła mandat posłanki na Sejm PRL IX kadencji w okręgu Warszawa Praga Północ z ramienia PZPR, zasiadając w Komisji Przemysłu, Komisji Spraw Zagranicznych oraz w Komisji Nadzwyczajnej do rozpatrzenia projektu Ordynacji Wyborczej do Sejmu oraz Ordynacji Wyborczej do Senatu. Członkini Ligi Kobiet Polskich.

</doc>
<doc id="1710359" url="https://pl.wikipedia.org/wiki?curid=1710359" title="Sexegertenspitze">
Sexegertenspitze

Sexegertenspitze – szczyt w Alpach Ötztalskich, części Centralnych Alp Wschodnich. Leży w Austrii w kraju związkowym Tyrol. Od północnego wschodu szczyt przykrywa lodowiec Sexegertenferner, a od zachodu Wannetferner. Sąsiaduje z Hochvernagtspitze.
Szczyt można zdobyć drogami ze schroniska Taschachhaus (2434 m). Pierwszego wejścia dokonali Heinrich Heß i Ludwig Purtscheller 1887 r.

</doc>
<doc id="1710360" url="https://pl.wikipedia.org/wiki?curid=1710360" title="Antoine Laplasse">
Antoine Laplasse

Antoine Laplasse (ur. 16 maja 1883 w Vernay, zm. 24 sierpnia 1918) – francuski as myśliwski z czasów I wojny światowej. Osiągnął 8 zwycięstw powietrznych. Należał do grona asów posiadających tytuł honorowy Balloon Buster. 
Życiorys.
Po uzyskaniu cywilnej licencji lotniczej (Civil Pilot's Brevet) 11 lipca 1914, przeniósł się do francuskich sił powietrznych. Po służbie jednostce obserwacyjnej Escadrille 461CRP, został przeniesiony 20 października 1917 do eskadry myśliwskiej SPA 75. Pierwsze zwycięstwo powietrzne odniósł nad samolotem niemieckim 15 grudnia 1915 roku w okolicach St. Mard. Do 22 sierpnia zestrzelił jeszcze jeden samolot niemiecki oraz sześć balonów obserwacyjnych. Zginął w walce 24 sierpnia 1918. 

</doc>
<doc id="1710361" url="https://pl.wikipedia.org/wiki?curid=1710361" title="Jens Lapidus">
Jens Lapidus

Jens Lapidus (ur. 24 maja 1974 w Sztokholmie) – szwedzki pisarz, autor powieści kryminalnych i thrillerów.
Życiorys.
Urodził się i dorastał w sztokholmskiej dzielnicy Hägersten. Z wykształcenia jest prawnikiem. Debiutował w 2006 powieścią "Szybki cash" ("Snabba Cash"). Jej akcja rozgrywa się w Sztokholmie, głównie w środowisku imigranckim, choć pojawiają się również opisy wyższych sfer. Powieść zaczynają motta zaczerpnięte z twórczości Jamesa Ellroya i Dennisa Lehane. "Szybki cash" jest pierwszą częścią „Czarnej Trylogii Sztokholmskiej”, druga ukazała się w 2008, trzecia zaś w 2011.
Rodzina.
Jest żonaty. Ma córkę i syna.

</doc>
<doc id="1710363" url="https://pl.wikipedia.org/wiki?curid=1710363" title="Parafia MB Częstochowskiej w Sycowie">
Parafia MB Częstochowskiej w Sycowie



</doc>
<doc id="1710364" url="https://pl.wikipedia.org/wiki?curid=1710364" title="Parafia św. Apostołów Piotra i Pawła w Sycowie">
Parafia św. Apostołów Piotra i Pawła w Sycowie

Parafia Świętych Apostołów Piotra i Pawła w Sycowie – parafia rzymskokatolicka należąca do dekanatu Syców diecezji kaliskiej. Erygowana w 1286. Kościół parafialny zbudowany w XIV wieku w stylu gotyckim, rozbudowany w 1908. Mieści się przy ulicy Wałowej.

</doc>
<doc id="1710367" url="https://pl.wikipedia.org/wiki?curid=1710367" title="Ciepłolecznictwo">
Ciepłolecznictwo

Ciepłolecznictwo - forma termoterapii polegająca na przekazywaniu do organizmu energii cieplnej na drodze przewodzenia, przenoszenia lub promieniowania. Rozróżnia się zabiegi ciepłolecznicze o działaniu miejscowym i ogólnym.
Podstawową reakcją organizmu na działanie jest, odbywający się zgodnie z prawem Dastre’a-Morata miejscowy odczyn naczyniowy polegający na rozszerzeniu naczyń skórnych ze zwiększeniem przepływu krwi. Ciepło powoduje także rozluźnienie napięcia mięśni gładkich i poprzecznie prążkowanych, oraz działa bezpośrednio przeciwbólowo.
Zabiegi ciepłolecznicze działające na całe ciało, oprócz lokalnego wpływu na naczynia skóry, wywierają również działanie ogólnoustrojowe. Przegrzanie powoduje uruchomienie mechanizmów termoregulacji, związanych z nadmiernym oddawaniem potu, co doprowadza do odwodnienia i zaburzeń elektrolitowych. Podwyższenie temperatury ciała o 1 °C powoduje zwiększenie przemiany materii o 3,6%. Przegrzanie powoduje też stymulację części współczulnej układu autonomicznego, co skutkuje przyspieszeniem akcji serca oraz zwiększeniem pojemności minutowej.
Najprostszym zabiegiem ciepłoleczniczym o działaniu miejscowym jest ogrzewanie okolicy ciała za pomocą strumienia ciepłego powietrza z suszarki lub ogrzewanie za pomocą termoforu lub poduszki elektrycznej. W warunkach rehabilitacji ten efekt uzyskuje się raczej poprzez zastosowanie okładów parafinowych, lub metod wzbudzających ciepło w tkankach, takie jak naświetlanie promieniowaniem IR, lampą sollux czy z zastosowaniem prądów wysokiej częstotliwości. Zabiegi ciepłolecznicze o działaniu ogólnym możliwe są do zrealizowania poprzez kąpiele w ciepłej wodzie lub poprzez stosowanie sauny.
Przeciwwskazania.
W ostatnim czasie zastosowanie zabiegów ciepłoleczniczych w terapii uległo znacznemu ograniczeniu.

</doc>
<doc id="1710368" url="https://pl.wikipedia.org/wiki?curid=1710368" title="Franciszek Olejniczak (komunista)">
Franciszek Olejniczak (komunista)

Franciszek Olejniczak (ur. 1885, zm. 1943 w KL Mauthausen-Gusen) – robotnik, czołowy komunista Włocławka z okresu międzywojennego.
W latach 1904–1906 pracował jako robotnik w Włocławskiej fabryce fajansu. Walczył przeciwko caratowi, uczestniczył m.in. w wydarzeniach „krwawej środy”, za co w 1907 został aresztowany i skazany na karę śmierci. Karę zamieniono na 15 lat więzienia. Wyrok odbywał w Wołogdzie, Wiatce i Tobolsku. Dwukrotnie próbował uciekać, czego następstwem było przymocowanie mu kuli do nogi. Zwolniony został w 1917, po czym działał na terenach Włocławka jako aktywista komunistyczny. Był sekretarzem rad robotniczych, prezesem Kasy Chorych, kierownikiem związku spółdzielni robotniczej „Przyszłość w Pracy”. Bywał w tym czasie aresztowany. Po upadku spółdzielni w 1933 był bezrobotny i utrzymywał się z połowu ryb.
Zaskarbił sobie szacunek wśród komunistów z Włocławka swą wytrwałością i nieugiętością po pobytach w więzieniu. W 1942 został przewodniczącym komitetu miejskiego oraz założył pierwszą na terenie Włocławka komórkę PPR. W 1943 roku gestapo aresztowało 18-letniego łącznika PPR, który w trakcie śledztwa wydał adresy znanych sobie członków partii, wśród których znalazł się m.in. aresztowany w Łodzi Stefan Przybyszewski. Franciszek Olejniczak został aresztowany 26 maja we Włocławku, początkowo więziony w Inowrocławiu, a następnie zesłany do obozu koncentracyjnego w Mauthausen-Gusen i stracony w komorze gazowej.

</doc>
<doc id="1710371" url="https://pl.wikipedia.org/wiki?curid=1710371" title="Pic de Nore">
Pic de Nore

Pic de Nore – najwyższy szczyt Montagne Noire, pasma górskiego w południowej części Masywu Centralnego we Francji, o wysokości 1211 m n.p.m.

</doc>
<doc id="1710372" url="https://pl.wikipedia.org/wiki?curid=1710372" title="Tobias Schiegl">
Tobias Schiegl

Tobias Schiegl (ur. 5 października 1973 w Kufstein) – austriacki saneczkarz startujący w dwójkach w parze z bratem Markusem, wielokrotny medalista mistrzostw świata i Europy.
Pierwszy sukces odniósł na mistrzostwach świata juniorów zdobywając w 1992 srebro w dwójkach. W reprezentacji Austrii startuje od 1993 roku. Na igrzyskach olimpijskich wystąpił czterokrotnie zajmując w najlepszych startach czwarte miejsce (w 1998 i 2006). Na mistrzostwach świata wywalczył czternaście medali - po pięć złotych i srebrnych oraz cztery brązowe. Najbardziej udane były dla niego zawody w 1996 oraz 1997, kiedy to zdobywał po dwa medale złote za starty w dwójkach i drużynie mieszanej. Ostatni raz mistrzem świata został w 1999 w drużynie. Srebrne medale wywalczył w 1993 i 2008 w drużynie oraz w 1999, 2003 i 2007 w dwójkach. Na trzecim miejscu podium kończył starty w 2001 i 2008 w dwójkach oraz w 1995 i 2000 w drużynie. Na mistrzostwach Europy zdobył osiem medali - dwa srebrne i sześć brązowych. Wicemistrzem kontynentu został w 1996 w drużynie mieszanej oraz w 2002 w dwójkach. Brąz zdobywał w 1998, 2000 i 2010 w dwójkach oraz w 1994, 1998 i 2002 w drużynie. W Pucharze Świata pięciokrotnie kończył na podium w klasyfikacji generalnej dwukrotnie zajmując drugie miejsce w sezonach 1993/1994 i 1998/1999.

</doc>
<doc id="1710373" url="https://pl.wikipedia.org/wiki?curid=1710373" title="Markus Schiegl">
Markus Schiegl

Markus Schiegl (ur. 7 czerwca 1975 w Kufstein) – austriacki saneczkarz startujący w dwójkach w parze z bratem Tobiasem, wielokrotny medalista mistrzostw świata i Europy.
Pierwszy sukces odniósł na mistrzostwach świata juniorów zdobywając w 1992 srebro w dwójkach. W reprezentacji Austrii startuje od 1993 roku. Na igrzyskach olimpijskich wystąpił czterokrotnie zajmując w najlepszych startach czwarte miejsce (w 1998 i 2006). Na mistrzostwach świata wywalczył czternaście medali - po pięć złotych i srebrnych oraz cztery brązowe. Najbardziej udane były dla niego zawody w 1996 oraz 1997, kiedy to zdobywał po dwa medale złote za starty w dwójkach i drużynie mieszanej. Ostatni raz mistrzem świata został w 1999 w drużynie. Srebrne medale wywalczył w 1993 i 2008 w drużynie oraz w 1999, 2003 i 2007 w dwójkach. Na trzecim miejscu podium kończył starty w 2001 i 2008 w dwójkach oraz w 1995 i 2000 w drużynie. Na mistrzostwach Europy zdobył osiem medali - dwa srebrne i sześć brązowych. Wicemistrzem kontynentu został w 1996 w drużynie mieszanej oraz w 2002 w dwójkach. Brąz zdobywał w 1998, 2000 i 2010 w dwójkach oraz w 1994, 1998 i 2002 w drużynie. W Pucharze Świata pięciokrotnie kończył na podium w klasyfikacji generalnej dwukrotnie zajmując drugie miejsce w sezonach 1993/1994 i 1998/1999.

</doc>
<doc id="1710374" url="https://pl.wikipedia.org/wiki?curid=1710374" title="Synagoga w Różanach">
Synagoga w Różanach



</doc>
<doc id="1710376" url="https://pl.wikipedia.org/wiki?curid=1710376" title="Jedlina Zdrój (gmina)">
Jedlina Zdrój (gmina)

Jedlina Zdrój – dawna gmina wiejska istniejąca w latach 1945–1954 w woj. wrocławskim (dzisiejsze woj. dolnośląskie). Siedzibą władz gminy była wieś Jedlina Zdrój (obecna pisownia "Jedlina-Zdrój").
Gmina Jedlina Zdrój powstała po II wojnie światowej na terenie tzw. Ziem Odzyskanych (tzw. II okręg administracyjny – "Dolny Śląsk"). 28 czerwca 1946 gmina – jako jednostka administracyjna powiatu wałbrzyskiego – weszła w skład nowo utworzonego woj. wrocławskiego.
Według stanu z 1 lipca 1952 gmina składała się z 7 gromad: Dziećmorowice, Glinica, Jedlina Zdrój, Kamieńsk, Niedźwiedzice, Olszyniec i Suliszów. Gmina została zniesiona 29 września 1954 wraz z reformą wprowadzającą gromady w miejsce gmin. Jednostki nie przywrócono 1 stycznia 1973 wraz z kolejną reformą reaktywującą gminy.

</doc>
<doc id="1710377" url="https://pl.wikipedia.org/wiki?curid=1710377" title="Herb obwodu amurskiego">
Herb obwodu amurskiego

Herb obwodu amurskiego przedstawia na tarczy francuskiej w polu zielonym pas falisty srebrny. W głowicy znajdują się trzy ośmiopromienne złote gwiazdy. Tarcza okolona jest złotymi dębowymi gałęziami przeplecionymi czerwoną wstęgą. Na tarczy widnieje korona.
Herb przyjęty został 16 kwietnia 1999 roku i nawiązuje do herbu obwodu przyjętego 5 lipca 1878 roku. Jest jednocześnie herbem Błagowszczeńska, stolicy obwodu.
Zobacz też.
Flaga obwodu amurskiego

</doc>
<doc id="1710378" url="https://pl.wikipedia.org/wiki?curid=1710378" title="Gmina Jedlina-Zdrój">
Gmina Jedlina-Zdrój



</doc>
<doc id="1710379" url="https://pl.wikipedia.org/wiki?curid=1710379" title="Żywot pierwszy św. Wojciecha">
Żywot pierwszy św. Wojciecha

Żywot pierwszy św. Wojciecha, biskupa praskiego i męczennika (łac. "Sancti Adalberti Pragensis episcopi et martyris vita prior", znany też jako "Vita prior" lub "Est locus") – średniowieczny łaciński utwór hagiograficzny przedstawiający życie św. Wojciecha.
Autorstwo.
Autorstwo przypisuje się Janowi Kanapariuszowi, benedyktynowi z opactwa na Awentynie w Rzymie, w którym przez pewien czas przebywał Wojciech. Według innej koncepcji żywot jest dziełem anonimowym, powstałym w dużej części na podstawie relacji zaczerpniętych od towarzyszy św. Wojciecha, Radzima i Boguszy.
Czas i miejsce powstania.
Żywot powstał bezpośrednio po śmierci św. Wojciecha (997) najprawdopodobniej w latach 999-1001, nie później zaś niż w 1003 roku - w dziele papież Sylwester II (zm. 1003) jest osobą jeszcze żyjącą. Spisany został w benedyktyńskim klasztorze pod wezwaniem św. Bonifacego i św. Aleksego w Rzymie.
Opis utworu.
"Żywot" składa się z chronologicznie uporządkowanych fragmentów, opisujących kolejne zdarzenia z życia świętego. Niektóre z nich przybierają postać autonomicznych całostek fabularnych (np. wyprawa do Prus i męczeńska śmierć). Przekaz biograficzny, oparty na relacjach świadków zdarzeń, przenika się z charakterystyczną dla hagiografii konwencją przedstawiania bohatera jako wzoru świętości. Z tego powodu w utworze zawarte są dwa obrazy - świętego i człowieka - słabo do siebie przystające.
Wizerunek świętego, wyidealizowany i konwencjonalny, przedstawia Wojciecha jako osobę świątobliwą, pokorną, która bez wahania ponosi męczeńską śmierć za wiarę. Życie Wojciecha jest pełne cnót, towarzyszą mu nadprzyrodzone zjawiska, jak prorocze wizje senne i dokonywane cuda (np. uzdrowienie gorączkującej dziewczyny).
Również narracja jest typowa dla hagiografii. Zaczyna się od przedstawienia pochodzenia bohatera i jego wczesnej młodości, następnie ukazuje działalność w wieku dojrzałym i na końcu męczeńską śmierć. Jako niemowlę Wojciech odznaczał się wielką urodą. Zapadł jednak na ciężką chorobę, zaś cudowne uzdrowienie spowodowało, że ofiarowano go Bogu. Podczas pobierania nauki wykazywał duże zdolności oraz zapał do modlitwy. Jako biskup odznaczał się pobożnością i hojnością. Umartwiał ciało, stronił od przejadania się, pracował fizycznie, odwiedzał kościoły, kontemplował, nauczał grzeszników, jak powrócić na drogę cnoty. Prorocze sny i wizje pomagały mu podejmować właściwe decyzje. Uwieńczeniem pobożnego życia była męczeńska śmierć podczas misji wśród pogańskich Prusów, opisana w stylistyce pełnej patosu.
Wizerunek Wojciecha jako człowieka nie jest przedstawiony wprost, wyłania się z opisu zdarzeń z życia świętego. Wojciech jawi się jako człowiek dość zdecydowany, gwałtowny, nieunikający zaangażowania w życie społeczne i polityczne, wraz z jego intrygami i sporami. Przykładowo - po opuszczeniu Pragi w ostrych słowach przedstawia papieżowi tamtejszych wiernych jako ludzi krnąbrnych i grzesznych, którzy nie chcą przyjąć nauk biskupa, w efekcie czego Wojciech porzuca Czechy. Gdy później w opactwie na Monte Cassino otrzymuje propozycję przywdziania habitu, zostania biskupem i poświęcania nowych kościołów, wzburzony Wojciech oświadcza, że nie zamierza być biskupem tylko z nazwy i opuszcza klasztor.
Wartość historyczna.
"Żywot" jest jednym z najstarszych źródeł historycznych odnoszących się do historii państwa polskiego. W tekście znajduje się najstarsze znane w źródłach użycie nazwy Polska ("cum Bolizlauo Palaniorum duce"), a także nazwy Gdańska ("urbe Gyddanyzc"), nazwy Lucice i jedna z najstarszych wzmianek o Prusach.

</doc>
<doc id="1710380" url="https://pl.wikipedia.org/wiki?curid=1710380" title="Helena Porycka">
Helena Porycka

Helena Porycka (ur. 17 sierpnia 1925 w Nowych Kościeliskach, zm. 5 stycznia 2021 w Garwolinie) – polska szwaczka i polityk, posłanka na Sejm PRL VIII i IX kadencji.
Życiorys.
Od 1949 była szwaczką, a potem brygadzistką w Konfekcyjnej Spółdzielni Pracy „Mazowsze”, od 1962 brygadzistką w Państwowych Zakładach Przemysłu Skórzanego w Garwolinie, zaś od 1975 brygadzistką w Zakładzie Przemysłu Odzieżowego „Cora” w Garwolinie.
W 1966 wstąpiła do Polskiej Zjednoczonej Partii Robotniczej. Została w niej I sekretarzem Podstawowej Organizacji Partyjnej, w latach 1970–1975 zasiadała w Egzekutywie Komitetu Powiatowego, a od 1975 do 1980 w Egzekutywie Komitetu Wojewódzkiego w Siedlcach. W 1980 uzyskała mandat posłanki na Sejm PRL VIII kadencji z okręgu Siedlce, w trakcie której zasiadała w Komisji Handlu Zagranicznego, Komisji Przemysłu Lekkiego, Komisji Rynku Wewnętrznego, Drobnej Wytwórczości i Usług oraz w Komisji Współpracy Gospodarczej z Zagranicą i Gospodarki Morskiej. W 1985 uzyskała reelekcję, ponownie reprezentując okręg siedlecki. W Sejmie IX kadencji pracowała w Komisji Polityki Społecznej, Zdrowia i Kultury Fizycznej, Komisji Prac Ustawodawczych oraz w Komisji Regulaminowej i Spraw Poselskich. Zasiadała ponadto w Prezydium Rady Narodowej Patriotycznego Ruchu Odrodzenia Narodowego i w Plenum Ligi Kobiet Polskich (w której stała też na czele Zarządu Miejskiego).
Odznaczona Krzyżem Kawalerskim Orderu Odrodzenia Polski, Złotym Krzyżem Zasługi i Medalem 40-lecia Polski Ludowej.

</doc>
<doc id="1710381" url="https://pl.wikipedia.org/wiki?curid=1710381" title="Verpeilspitze">
Verpeilspitze

Verpeilspitze – szczyt w Alpach Ötztalskich, części Centralnych Alp Wschodnich. Leży w Austrii w kraju związkowym Tyrol. Szczyt otaczają lodowce Neururer Ferner, Rotenkarferner i Plangeroßferner. Sąsiaduje z Watzespitze.
Szczyt można zdobyć drogami ze schroniska Kaunergrathütte (2817 m). Pierwszego wejścia dokonali Theodor Petersen, Anna Voigt, Stefan Kirschner, Johann Penz i Johann Praxmarer 4 września 1886 r.

</doc>
<doc id="1710382" url="https://pl.wikipedia.org/wiki?curid=1710382" title="Łasko (herb szlachecki)">
Łasko (herb szlachecki)

Łasko (Chłasko, Hłasko) – polski herb szlachecki, odmiana herbu Leliwa.
Opis herbu.
W polu błękitnym nad złotym półksiężycem ze złotą gwiazdą sześciopromienną w środku dwie srebrne klamry ukośnie skrzyżowane. Nad hełmem w koronie ogon pawi.
Najwcześniejsze wzmianki.
Niesiecki daje co prawda Łaskom Leliwę bez odmiany, jednak Boniecki podaje przykłady : pieczęci Michała, podsędka z 1604 (notatki Dziadulewicza) i pieczęci Michała, sędziego winnickiego, z 1607 roku (Teka Rulikows.), na których widnieje Leliwa z dwiema klamrami lub belkami ukośnie skrzyżowanymi (ponad gwiazdą i półksiężycem).
Według Ostrowskiego odmiana przysługiwała Łaskom na Wołyniu i w połockiem.
Herbowni.
Czerczerski, Czerczycki, Lasko, Łasko, Sekuński, Zadybski.

</doc>
<doc id="1710383" url="https://pl.wikipedia.org/wiki?curid=1710383" title="Morysin">
Morysin

Morysin – obszar leżący w granicach obszaru MSI Wilanów Królewski pomiędzy Kanałem Sobieskiego i Jeziorem Wilanowskim na zachodzie, a rzeczką Wilanówką na wschodzie.
Opis.
Do końca XVIII wieku obecny obszar Morysina w całości był porośnięty lasem łęgowym, który ze względu na naturalne granice pełnił funkcję zwierzyńca. Nosił on nazwę Lasku na Kępie. Na początku XIX wieku z inicjatywy Aleksandry Potockiej jego północną część przekształcono w park romantyczny i nazwano "Morysinem" na cześć najmłodszego wnuka Potockich – Maurycego Eustachego, nazywanego zdrobniale Morysiem. 
W październiku 1941 w pobliżu parku w Marysinie Niemcy utworzyli oddział roboczy jeńców radzieckich, filię obozu w Beniaminowie, liczący ok. 450 osób. Podczas jego likwidacji w grudniu 1944 przy życiu pozostawało ok. 60 jeńców.
Zabytki.
W północnej części Morysina znajduje się rezerwat przyrody Morysin.

</doc>
<doc id="1710384" url="https://pl.wikipedia.org/wiki?curid=1710384" title="Czystka Ansei">
Czystka Ansei

 – miała miejsce w latach 1858-1859 i dotyczyła ponad stu osób z siogunatu, administracji różnych hanów i dworu cesarskiego. Osiem osób zostało zabitych.
„Ansei” to nazwa ery (jap. nengō) obejmującej lata od 1854 do 1860.
Tło wydarzeń.
29 lipca 1858 r. na pokładzie statku „Powhatan”, zakotwiczonego w zatoce Edo (obecnie Zatoka Tokijska) Japonia podpisała traktat handlowy ze Stanami Zjednoczonymi, a w następnych miesiącach także z: Holandią, Anglią, Rosją i Francją, co zakończyło ponad dwustuletni okres izolacji Japonii.
W tym samym czasie zmarł bezpotomnie siogun Iesada Tokugawa, co spowodowało, że wzmogła się walka pomiędzy stronnictwami i grupami wpływu. W jej wyniku do władzy doszedł silny daimyō, Naosuke Ii, stając się najwyższym radcą (tairō). Powierzono mu m.in. zadanie przywrócenia spokoju wśród skłóconych grup. Skupił się on jednak na wprowadzaniu nowych porządków, ale opartych na starym systemie bakufu. Ii podpisał umowy z mocarstwami zachodnimi, ale zaczął usuwać (poprzez aresztowania i egzekucje) tych, którzy byli przeciwni jego planom.
Postępowanie Ii wywołało opór i ukrytą działalność opozycyjną ze strony grup dążących do usunięcia władzy siogunatu. Ponadto, gdy w 1859 r. zaczęli napływać do Japonii coraz liczniejsi cudzoziemcy, na sprzeciw wobec postępowania Ii i utrzymywania przez niego dawnego reżimu, nałożyła się niechęć do obcych. W marcu 1860 r. grupa samurajów z domeny (han) Mito dokonała na niego skutecznego zamachu podczas jego wjazdu do zamku w Edo. Był to koniec okresu siogunatu Tokugawa.
Po kilku latach zamieszek i walk nastał okres Meiji, która przyniosła Japonii historyczne zmiany społeczne i budowę nowego państwa opartego na modelu zachodnim.
Chronologia zdarzeń.
Czystki dotknęły m.in. następujące osoby:

</doc>
<doc id="1710385" url="https://pl.wikipedia.org/wiki?curid=1710385" title="Cmentarz żydowski w Wieruszowie">
Cmentarz żydowski w Wieruszowie

Cmentarz żydowski w Wieruszowie – kirkut użytkowany prawdopodobnie od początku XVII wieku, a zniszczony przez nazistów w 1942 podczas likwidacji wieruszowskiego getta. Zachowało się około 200 nagrobków oraz murowane fundamenty ogrodzenia nekropolii. Dużą liczbę nagrobków Niemcy wywieźli z cmentarza w czasie wojny, używając ich do prac brukarskich. Na przełomie lat osiemdziesiątych i dziewięćdziesiątych XX wieku odnaleziono tak wykorzystane macewy przy ul. Warszawskiej. Wydobyto je i zabezpieczono.
Na wieruszowskim cmentarzu znajduje się również zbiorowy grób 107 wieruszowian pochodzenia żydowskiego rozstrzelanych w nocy z 26 na 27 sierpnia 1942 na terenie wieruszowskiej mykwy w czasie likwidacji tamtejszego getta żydowskiego.

</doc>
<doc id="1710387" url="https://pl.wikipedia.org/wiki?curid=1710387" title="Gorce (gmina)">
Gorce (gmina)

Gorce – dawna gmina wiejska istniejąca w latach 1945–1954 w woj. wrocławskim (dzisiejsze woj. dolnośląskie). Siedzibą władz gminy była wieś Gorce (od 1973 dzielnica Boguszowa-Gorców).
Gmina Gorce powstała po II wojnie światowej na terenie tzw. Ziem Odzyskanych (tzw. II okręg administracyjny – "Dolny Śląsk"). 28 czerwca 1946 gmina – jako jednostka administracyjna powiatu wałbrzyskiego – weszła w skład nowo utworzonego woj. wrocławskiego.
Według stanu z 1 lipca 1952 gmina składała się z 3 gromad: Gorce, Jabłów i Stary Lesieniec. Gmina została zniesiona 29 września 1954 wraz z reformą wprowadzającą gromady w miejsce gmin. Jednostki nie przywrócono 1 stycznia 1973 wraz z kolejną reformą reaktywującą gminy.

</doc>
<doc id="1710391" url="https://pl.wikipedia.org/wiki?curid=1710391" title="Herb obwodu tomskiego">
Herb obwodu tomskiego

Herb obwodu tomskiego przedstawia na tarczy francuskiej w polu zielonym srebrnego skaczącego konia z czerwonym językiem.
Na tarczy korona cesarska. Tarcza okolona jest dębowymi gałęziami przeplecionymi wstęgą w barwach flagi obwodu (biało-zielona).
Herb przyjęty został 29 maja 1997 roku. Nawiązuje do herbu Tomska pochodzącego z 1783 roku.
Zobacz też.
Flaga obwodu tomskiego

</doc>
<doc id="1710394" url="https://pl.wikipedia.org/wiki?curid=1710394" title="Danuta Predko">
Danuta Predko



</doc>
<doc id="1710395" url="https://pl.wikipedia.org/wiki?curid=1710395" title="Wyspy Scilly">
Wyspy Scilly



</doc>
<doc id="1710396" url="https://pl.wikipedia.org/wiki?curid=1710396" title="Marcel Bloch (pilot)">
Marcel Bloch (pilot)

Marcel Robert Leopold Bloch (ur. 21 lipca 1890 w La Chaux-de-Fonds, zm. 29 marca 1938) – francuski as myśliwski z czasów I wojny światowej. Osiągnął 5 zwycięstw powietrznych. Należał do grona asów posiadających tytuł honorowy Balloon Buster.
Marcel Bloch urodził się w La Chaux-de-Fonds w Szwajcarii. Do wojska wstąpił 7 września 1914 roku. 12 października 1915 roku uzyskał licencję pilota. Pierwszym przydziałem liniowym była eskadra N 3. 25 maja 1916 roku został przeniesiony do eskadry myśliwskiej N 62. Pierwsze zwycięstwo powietrzne odniósł 26 czerwca 1916 roku. Od 3 lipca, dnia kiedy został ciężko ranny zestrzelił łącznie 3 balony obserwacyjne. Po przejściu leczenia do jednostki powrócił we wrześniu 1916 roku i do 1 października zestrzelił kolejne dwa balony niemieckie.
W marcu 1917 roku jako jeden z najbardziej doświadczonych wówczas pilotów francuskich został przeniesiony na front wschodni, gdzie szkolił pilotów rosyjskich pilotażu samolotów francuskich oraz brał czynny udział w misjach nad linią frontu. 8 maja w czasie kolejnej misji został ciężko ranny. Rekonwalescencja trwała długie miesiące i Marcel Bloch nie powrócił już do czynnego latania w czasie wojny.
10 września 1918 roku został przydzielony do misji francuskiej w Stanach Zjednoczonych. W misji pracował do 1 marca 1919 roku, kiedy to powrócił do Francji. Zmarł w Czechosłowacji w 1938 roku.
Marcel Bloch był odznaczony wysokimi odznaczeniami Imperium Rosyjskiego m.in.:

</doc>
<doc id="1710397" url="https://pl.wikipedia.org/wiki?curid=1710397" title="Spiegelkogel">
Spiegelkogel

Spiegelkogel lub Hinterer Spiegelkogel – szczyt w Alpach Ötztalskich, części Centralnych Alp Wschodnich. Leży w Austrii w kraju związkowym Tyrol. Od północy szczyt przykrywa lodowiec Spiegelferner, a od południa Firmisanferner. Sąsiaduje z Ramolkogel. Są jeszcze dwa szczyty o nazwie Spiegelkogel. Są to: Mittlerer Spiegelkogel (3310 m) Vorderer Spiegelkogel (3084 m).
Szczyt można zdobyć drogami ze schroniska Ramolhaus (3006 m). Pierwszego wejścia dokonali Franz Senn, V. v. Mayrl, J. Schöpf i J. Gstrein w 1870 r.

</doc>
<doc id="1710398" url="https://pl.wikipedia.org/wiki?curid=1710398" title="Kuźnice Świdnickie (gmina)">
Kuźnice Świdnickie (gmina)

Kuźnice Świdnickie – dawna gmina wiejska istniejąca w latach 1945–1954 w woj. wrocławskim (dzisiejsze woj. dolnośląskie). Siedzibą władz gminy była wieś Kuźnice Świdnickie (od 1973 dzielnica Boguszowa-Gorców).
Gmina Kuźnice Świdnickie powstała po II wojnie światowej na terenie tzw. Ziem Odzyskanych (tzw. II okręg administracyjny – "Dolny Śląsk"). 28 czerwca 1946 gmina – jako jednostka administracyjna powiatu wałbrzyskiego – weszła w skład nowo utworzonego woj. wrocławskiego.
Według stanu z 1 lipca 1952 gmina składała się z 4 gromad: Glinik, Kuźnice Świdnickie, Rybnica Leśna i Unisław Śląski. Gmina została zniesiona 29 września 1954 wraz z reformą wprowadzającą gromady w miejsce gmin. Jednostki nie przywrócono 1 stycznia 1973 wraz z kolejną reformą reaktywującą gminy (część jej dawnego obszaru weszła w skład nowej gminy Mieroszów).

</doc>
<doc id="1710399" url="https://pl.wikipedia.org/wiki?curid=1710399" title="Bogdan Prus">
Bogdan Prus

Bogdan Sylwester Prus (ur. 20 czerwca 1931 w Warszawie, zm. 22 października 2017 w Radomiu) – polski ekonomista i polityk, poseł na Sejm PRL IX kadencji.
Życiorys.
Syn Teodora i Janiny. Od 1948 do 1956 członek Związku Młodzieży Polskiej. W 1955 skończył studia w Szkole Głównej Gospodarstwa Wiejskiego w Warszawie. W 1978 został magistrem ekonomii. W latach 1955–1957 pracował w Ministerstwie Państwowych Gospodarstw Rolnych. Do 1962 był dyrektorem PGR Czajki. Sekretarz Komitetu Powiatowego Polskiej Zjednoczonej Partii Robotniczej w Pułtusku w latach 1962–1969. Był także sekretarzem oraz I sekretarzem KP PZPR w Grójcu od 1969 do 1975. W latach 1975–1979 sprawował funkcję wicewojewody radomskiego. Pracownik polityczny Komitetu Wojewódzkiego PZPR w Radomiu od 1978 i I sekretarz KW PZPR od czerwca 1981 do marca 1989.
Radny Wojewódzkiej Rady Narodowej w Warszawie od 1961 do 1965, radny i przewodniczący Powiatowej Rady Narodowej w Grójcu od 1969 do 1975. Od 1985 do 1989 pełnił mandat posła na Sejm PRL IX kadencji z okręgu Radom, zasiadał w Komisji Planu Gospodarczego, Budżetu i Finansów.
Pochowany na Cmentarzu Prawosławnym w Radomiu.

</doc>
<doc id="1710402" url="https://pl.wikipedia.org/wiki?curid=1710402" title="Pielgrzymia Odznaka Krajoznawcza „Śladami Jana Pawła II”">
Pielgrzymia Odznaka Krajoznawcza „Śladami Jana Pawła II”

Pielgrzymia Odznaka Krajoznawcza „Śladami Jana Pawła II” (w skrócie zwana POK) – odznaka ustanowiona w 2005 roku i nadawana przez Oddział Wolski PTTK im. gen. Józefa Sowińskiego w Warszawie w celu zachęcania społeczeństwa do uprawiania turystyki kwalifikowanej podczas wędrówek do miejsc związanych z osobą Karola Wojtyły, poznawania kraju ojczystego, jego historii, kultury i tradycji, współczesnego dorobku oraz piękna krajobrazu i przyrody.
Idea odznaki.
Idea odznaki powstała wśród młodzieży Koła PTTK nr 24 „Młodzi Silni Weseli” d. przy 108 Grunwaldzkiej Drużynie Harcerskiej „Dreptaki” im. prof. Romana Kobendzy w Warszawie, która idąc za wezwaniami Jana Pawła II pragnie propagować uniwersalne wartości chrześcijaństwa.
Odznaka ma zachęcać do aktywnego spędzania wolnego czasu podczas wędrówek śladami papieża, Członka Honorowego PTTK, a także zapoznać z wielkim bogactwem kulturowym narodu polskiego oraz poprzez treści w niej zawarte wychowywać młode pokolenia. Odbywając wędrówki po ziemi ojczystej, odwiedzając miejsca, związane z osobą Karola Wojtyły, obcując przy tym z pięknem natury, uczestnicy mogą zbliżyć się do tego, któremu dedykowana jest odznaka.
Regulamin odznaki został tak skonstruowany, aby umożliwić jej zdobywanie każdemu zainteresowanemu, niezależnie od przynależności organizacyjnej, poglądów politycznych, religijnych, możliwości fizycznych, czy miejsca zamieszkania.
Stopnie odznaki.
Odznaka posiada osiem stopni zgrupowanych w pięciu kategoriach oraz odznakę honorową: 
Warunki zdobycia odznaki.
O POK może ubiegać się każdy kto ukończył 7 lat. Podstawą przyznania POK jest zdobycie ustalonej dla danego stopnia odznaki liczby punktów oraz spełnienie warunków dodatkowych określonych regulaminem. Punkty na POK można zdobywać w czasie wycieczek pieszych (nizinnych i górskich), kolarskich, narciarskich, wodniackich (kajakowych i żeglarskich), motorowych oraz autokarowych. POK zdobywa się odwiedzając określone miejsca związane z osobą Karola Wojtyły, uczestnicząc w indywidualnych i rodzinnych wędrówkach, imprezach turystyczno-krajoznawczych oraz spotkaniach kultury chrześcijańskiej.
Wymagane do zwiedzenia miejsca i obiekty podzielono na 3 grupy związane z Patronem Odznaki (m.in. miejsca związane z życiem Karola Wojtyły, miejsca odwiedzane przez Jana Pawła II podczas ośmiu pielgrzymek do Polski, miejscowości i miejsca odwiedzane przez Jana Pawła II poza granicami Polski, sanktuaria, zabytkowe i nowoczesne kościoły, kapliczki i krzyże przydrożne, muzea sakralne, cuda natury, miejsca pamięci narodowej, cmentarze, pomniki Jana Pawła II, tzw. „Dęby Papieskie”, szkoły i inne obiekty im. Jana Pawła II, obiekty sakralne innych wyznań).
Warunki dodatkowe.
Warunkiem dodatkowym zdobycia POK jest uzyskanie odpowiedniej liczby punktów za przejścia piesze lub podczas wycieczek narciarskich, kolarskich i kajakowych. Punkty zaliczane są według regulaminów odznak turystyki kwalifikowanej (do wyboru OTP, GOT, NON, GON, KOT, TOK).
Załączniki do regulaminu.
Do regulaminu POK zostały dołączone 4 załączniki z obszernymi wykazami miejscowości, miejsc i obiektów związanymi z osobą Jana Pawła II, a wymaganymi do zdobycia poszczególnych stopni odznaki.
Regulamin POK dopuszcza zaliczenie na odznakę również miejscowości i obiektów nie ujętych w wykazach, pod warunkiem udokumentowania ich związku z osobą Jana Pawła II.
Autorem regulaminu POK oraz wszystkich wizerunków graficznych odznaki jest Roman Henryk Orlicz – Instruktor Krajoznawstwa Polski (IKP).

</doc>
<doc id="1710403" url="https://pl.wikipedia.org/wiki?curid=1710403" title="Cmentarz żydowski w Więcborku">
Cmentarz żydowski w Więcborku

Cmentarz żydowski w Więcborku – kirkut położony był przy drodze do wsi Witunia. Został założony w XIX wieku. Po cmentarzu nie pozostał żaden materialny ślad. Jest zdewastowany i nie ma na nim macew. Kirkut ma powierzchnię 0,37 ha.

</doc>
<doc id="1710404" url="https://pl.wikipedia.org/wiki?curid=1710404" title="Pełcznica (gmina)">
Pełcznica (gmina)

Pełcznica – dawna gmina wiejska istniejąca w latach 1945–1954 w woj. wrocławskim (dzisiejsze woj. dolnośląskie). Siedzibą władz gminy była Pełcznica (od 1957 dzielnica Świebodzic).
Gmina Pełcznica powstała po II wojnie światowej na terenie tzw. Ziem Odzyskanych (tzw. II okręg administracyjny – "Dolny Śląsk"). 28 czerwca 1946 gmina – jako jednostka administracyjna powiatu wałbrzyskiego – weszła w skład nowo utworzonego woj. wrocławskiego.
Według stanu z 1 lipca 1952 gmina nie była podzielona na gromady (składała się z samej Pełcznicy). Gmina została zniesiona 29 września 1954 wraz z reformą wprowadzającą gromady w miejsce gmin. Jednostki nie przywrócono 1 stycznia 1973 wraz z kolejną reformą reaktywującą gminy.

</doc>
<doc id="1710406" url="https://pl.wikipedia.org/wiki?curid=1710406" title="Jean de Sponde">
Jean de Sponde

Jean de Sponde (ur. 1557 w Mauléon-Licharre, zm. 1595 w Bordeaux) – francuski poeta barokowy. 
Życiorys.
Pochodził z rodziny hugenockiej, blisko związanej z dworem królestwa Nawarry. Ukończył kolegium w Lascar z wyróżniającym się wynikiem, za co otrzymał od królowej Joanny d’Albret stypendium na kontynuowanie kształcenia. Studiował teologię protestancką oraz uczył się łaciny i greki klasycznej. W 1580 otrzymał kolejne stypendium od króla Nawarry Henryka, późniejszego króla Francji, które umożliwiło mu wyjazd do Bazylei i dalsze studia humanistyczne pod kierunkiem Teodora Bezy. 
Do Nawarry wrócił w 1583, szybko po swoim przyjeździe ożenił się. Uczestniczył w wojnach religijnych po stronie protestanckiej, jednak w 1593 przeszedł, podobnie jak król Nawarry, na katolicyzm. Krok ten kosztował go wykluczenie z kręgów literatów protestanckich - jego wieloletni przyjaciel Agrippa d’Aubigné zmienił się w jego osobistego wroga. Sponde przeniósł się do Bordeaux, w ostatnich dwóch latach życia pisał wyłącznie dzieła polemiczne, w których krytykował główne założenia teologii kalwińskiej. Zmarł w 1595, ubogi i zapomniany. 
Twórczość.
Pierwsze dzieła de Sponde'a utrzymane były w duchu petrarkizmu i poezji dworskiej, ich głównym tematem była wielka, niespełniona miłość. Zbiór tych wierszy, zatytułowanych "Miłości" ("Amours") został opublikowany - razem z innymi mniej znanymi utworami de Sponde'a - w 1597, już po śmierci poety. De Sponde, podobnie jak inni renesansowi literaci, zajmował się również tłumaczeniami, przekładał m.in. Homera na łacinę. 
W 1582, po lekturze biblijnych "Psalmów", de Sponde przeszedł głęboką przemianę duchową i w swojej poezji poruszał odtąd wyłącznie tematykę religijną. Swoją wcześniejszą twórczość uznał za niewiele wartą; kolejne wiersze zawarł w dwóch tomach - "Medytacjach nad Psalmami" oraz "Próbie kilku wierszy chrześcijańskich" (zbiór 12 sonetów) z 1588. W pisanej w tym okresie poezji skupiał się na refleksji nad kruchością i marnością życia ludzkiego (motyw "vanitas"), podkreślał przemijalność wszystkich ziemskich zjawisk oraz niepewność losu człowieka oraz zwracał się do Boga o wsparcie duchowe. Pisał sonety, pieśni, elegie oraz dłuższe poematy. 
De Sponde uważany jest za jednego z ważniejszych przedstawicieli francuskiej poezji barokowej oraz - mimo nawrócenia na katolicyzm - za czołowego przedstawiciela francuskiej poezji protestanckiej, obok d’Aubigné'a i de Salluste'a du Bartasa. 

</doc>
<doc id="1710409" url="https://pl.wikipedia.org/wiki?curid=1710409" title="33 Gwardyjska Armia Rakietowa">
33 Gwardyjska Armia Rakietowa

33 Gwardyjska Bierisławsko-Chingańska Armia Rakietowa dwukrotnie odznaczona Orderem Czerwonego Sztandaru oraz Orderem Suworowa () – związek operacyjny Wojsk Rakietowych Przeznaczenia Strategicznego Związku Radzieckiego, następnie – Rosji. Sztab Armii stacjonuje w mieście Omsk, JW 43189.
Dowództwo armii zostało sformowane 8 czerwca 1970 na bazie 7 Samodzielnego Korpusu Rakietowego w Omsku na podstawie dyrektywy Głównodowodzącego Wojsk Rakietowych Przeznaczenia Strategicznego z 23 kwietnia 1970.
W skład armii początkowo weszły dywizje rakietowe posiadające na uzbrojeniu rakiety międzykontynentalne R-9 i R-16.
Skład.
W skład nowo utworzonego związku operacyjnego weszły:
W początkowym okresie związki taktyczne 33 Armii Rakietowej dysponowały rakietami typu R-9A (kod NATO: SS-8 Sasin) oraz R-16 (kod NATO: SS-7 Saddler).
W 1979 na uzbrojenie armii zaczęto wprowadzać rakiety RSD-10 Pionier (kod NATO: SS-20 Saber).
W 1989 jednostki wyposażono w rakiety typu RS-22 (kod NATO: SS-24 Scalpel).
Od 1995 roku podstawowym uzbrojeniem armii omskiej są rakiety typu Topol-M" (kod NATO: Stalin).

</doc>
<doc id="1710411" url="https://pl.wikipedia.org/wiki?curid=1710411" title="Mistrzostwa Świata w Netballu 2007">
Mistrzostwa Świata w Netballu 2007

Mistrzostwa Świata w Netballu 2007 - XII. edycja MŚ w netballu, która odbyła się na Nowej Zelandii w dniach 10 - 17 listopada. Wystartowało 16 państw. Mistrzem Świata została Australia, która w finale pokonała Nową Zelandię 42-38.
Rezultaty.
O miejsca 9-16.
Ćwierćfinały
Półfinały
Play-Offy
O miejsca 1-8.
Ćwierćfinały
Półfinały
Play-Offy

</doc>
<doc id="1710418" url="https://pl.wikipedia.org/wiki?curid=1710418" title="Psychogazy">
Psychogazy



</doc>
<doc id="1710420" url="https://pl.wikipedia.org/wiki?curid=1710420" title="Znak Wielkiej Wody w Słubicach">
Znak Wielkiej Wody w Słubicach

Znak Wielkiej Wody - pomnik stojący na terenie słubickiego portu rzecznego, poświęcony w 1997. Upamiętnia najwyższy stan rzeki Odra na terenie Słubic podczas powodzi tysiąclecia.
Pomnik to kamień (głaz narzutowy) o wysokości około 1 m, na którym znajduje się tablica pamiątkowa z następującą treścią:
Sama tabliczka (bez danych dotyczących powodzi) pochodzi sprzed 1972. Wskazuje na to zamieszczony na niej skrót PIHM, oznaczający Państwowy Instytutu Hydrologiczno-Meteorologicznego, będący poprzednikiem powołanego właśnie w 1972 Instytutu Meteorologii i Gospodarki Wodnej (IMGW). 

</doc>
<doc id="1710421" url="https://pl.wikipedia.org/wiki?curid=1710421" title="Filip Macedoński">
Filip Macedoński



</doc>
<doc id="1710423" url="https://pl.wikipedia.org/wiki?curid=1710423" title="Tariel Wasadze">
Tariel Wasadze



</doc>
<doc id="1710424" url="https://pl.wikipedia.org/wiki?curid=1710424" title="UTC-3">
UTC-3



</doc>
<doc id="1710426" url="https://pl.wikipedia.org/wiki?curid=1710426" title="Cięcie laserowe">
Cięcie laserowe

Cięcie laserowe stanowi nowoczesną metodę obróbki o podobnych parametrach wymiarowych jak klasyczna obróbka mechaniczna. Podstawowa różnica tkwi w stosowanym czynniku tnącym, który w przypadku cięcia laserowego stanowi gorący promień lasera oraz gaz techniczny o dużej czystości. W zależności od stosowanego urządzenia (przede wszystkim jego mocy) cięcie przeprowadza się na trzy sposoby: metodą spalania, stapiania lub sublimacji.
Zastosowanie laserów w przemyśle
Parametry techniczne wycinarek laserowych
Typy laserów do cięcia blach.
Laser fibrowy.
Laser fiber wykorzystuje zaawansowane technologicznie komponenty światłowodowe, aby dostarczyć intensywną wiązkę światła, która może z łatwością ciąć laserowo różne materiały. Są one najlepszym wyborem dla procesów metalowych, takich jak trawienie, wyżarzanie i grawerowanie.
Termin – laser światłowodowy nie obejmuje źródła światła, które jest inne niż lasery CO2. Dotyczy on mechanizmu dostarczania, który wykorzystuje światłowody do skoncentrowania całego światła w jednym punkcie. Światłowód w wycinarce laserowej odbiera światło i wzmacnia je do wskaźnika laserowego.
Głowica tnąca wykorzystuje CNC dla zapewnienia precyzji i dokładności. Ponadto, światłowód posiada serię dodatkowych soczewek ogniskowych, które jeszcze bardziej zwiększają ogólną dokładność całego systemu. Wreszcie, wycinarka laserowa wykorzystuje gaz obojętny jakim jest azot, aby ułatwić proces cięcia. W efekcie eliminuje to dalszą obróbkę krawędzi po cięciu oraz skutkuje nieporównywalnie lepszą jakością w stosunku do wycinania laserowego z użyciem tlenu.
Jeśli chodzi o cięcie laserowe, koszty operacyjne są istotnym czynnikiem. Lasery fiber nie mają jednak takich wymagań konserwacyjnych. Oznacza to, że ogólne koszty eksploatacji i konserwacji maszyn są dość niskie. Jednakże początkowe wymagania kapitałowe związane z zakupem lasera światłowodowego są dość wysokie, co czyni go nieosiągalnym dla małych lub średnich przedsiębiorstw.
Laser CO2.
Lasery CO2 wykorzystują kombinację rezonatora, gazów oczyszczających i dmuchaw o dużej prędkości do tworzenia cząstek światła o dużej mocy, które zderzają się ze sobą w celu dostarczenia światła o dużej intensywności, które może przeciąć grubsze materiały ze względną łatwością.
W przeciwieństwie do lasera światłowodowego, lasery CO2 mają system dostarczania ścieżki wiązki, który początkowo działa nieco inaczej, wykorzystując proces odbicia i ponownego skupienia, a nie soczewki ogniskowe jak w przypadku laserów fibrowych.
Ogólnie rzecz biorąc, lasery CO2 mają tendencję do bycia bardziej opłacalnymi niż ich odpowiedniki fibrowe. Jednak niższy koszt początkowy nie oznacza, że jest on bardziej ekonomiczny. Lasery CO2 zużywają dużo energii, co może powodować bardzo wysokie koszty operacyjne.

</doc>
<doc id="1710427" url="https://pl.wikipedia.org/wiki?curid=1710427" title="Walentyn Symonenko">
Walentyn Symonenko



</doc>
<doc id="1710429" url="https://pl.wikipedia.org/wiki?curid=1710429" title="Walerij Pustowojtenko">
Walerij Pustowojtenko



</doc>
<doc id="1710431" url="https://pl.wikipedia.org/wiki?curid=1710431" title="Walerij Bukajew">
Walerij Bukajew



</doc>
<doc id="1710433" url="https://pl.wikipedia.org/wiki?curid=1710433" title="Dżewdet Czakyrow">
Dżewdet Czakyrow

Dżewdet Ibrjam Czakyrow, bułg. Джевдет Ибрям Чакъров (ur. 8 sierpnia 1960 w Asenowgradzie) – bułgarski polityk i lekarz narodowości tureckiej, działacz Ruchu na rzecz Praw i Wolności, od 2005 do 2009 minister ochrony środowiska i zasobów wodnych, poseł do Zgromadzenia Narodowego.
Życiorys.
Ukończył studia medyczne na Uniwersytecie Medycznym w Płowdiwie, w 1991 uzyskał specjalizację z zakresu chirurgii. Później specjalizował się również w zarządzaniu placówkami służby zdrowia. W 1986 podjął praktykę zawodową w szpitalu w miejscowości Łyki, a w 1988 został asystentem na macierzystej uczelni.
Po 1990 zaangażował się w działalność polityczną w demokratycznym ruchu tureckim. W 1996 został członkiem władz wykonawczych Ruchu na rzecz Praw i Wolności, w 2001 powierzono mu odpowiedzialność za kontakty zagraniczne partii (w tym relacje z międzynarodówką liberalną). W 2005 został wybrany na wiceprzewodniczącego oraz członka biura Międzynarodówki Liberalnej.
W 2001 po raz pierwszy uzyskał mandat posła do Zgromadzenia Narodowego z listy Ruchu w okręgu wyborczym Dobricz. W parlamencie m.in. stanął na czele komisji ds. ochrony środowiska i zasobów wodnych. Z powodzeniem ubiegał się o poselską reelekcję w wyborach w 2005, 2009, 2013, 2014, 2017, kwietniu 2021, lipcu 2021, listopadzie 2021 oraz 2022.
W sierpniu 2005 uzyskał nominację na ministra ochrony środowiska i zasobów wodnych w rządzie Sergeja Staniszewa. Urząd ten sprawował do lipca 2009.

</doc>
<doc id="1710434" url="https://pl.wikipedia.org/wiki?curid=1710434" title="Walerija Zaklunna-Myronenko">
Walerija Zaklunna-Myronenko



</doc>
<doc id="1710435" url="https://pl.wikipedia.org/wiki?curid=1710435" title="Parafia św. Stanisława i Matki Bożej Częstochowskiej w Wieruszowie">
Parafia św. Stanisława i Matki Bożej Częstochowskiej w Wieruszowie

Parafia Świętego Stanisława Biskupa i Męczennika w Wieruszowie – parafia rzymskokatolicka należąca do dekanatu Wieruszów diecezji kaliskiej. Została erygowana w 1982 i jest najmłodszą parafią w mieście. Mieści się przy ulicy Warszawskiej. Parafia liczy 6020 wiernych.
Historia.
Parafia została wydzielona z parafii Zesłania Ducha Świętego w Wieruszowie. Erygowana 17 czerwca 1982 roku przez bpa Stefana Barełę. W 1983 roku wzniesiono tymczasową kaplicę, natomiast kościół wybudowano w latach 1986–1991. Świątynia została konsekrowana w 2000 roku. 
Zasięg parafii.
Do parafii należą wierni z miejscowości: Chobanin, Górka Wieruszowska, Grześka, Pieczyska, Polesie, Wieruszów.

</doc>
<doc id="1710439" url="https://pl.wikipedia.org/wiki?curid=1710439" title="Zespół Barakata">
Zespół Barakata

Zespół Barakata (ang. Barakat syndrome, HDR syndrome) – rzadka choroba uwarunkowana genetycznie, opisana po raz pierwszy przez Amina J. Barakata i wsp. w 1977. Na obraz kliniczny zespołu składają się: niedoczynność przytarczyc, czuciowo-nerwowa utrata słuchu i dysplazja nerek.

</doc>
<doc id="1710440" url="https://pl.wikipedia.org/wiki?curid=1710440" title="Johnny Palermo">
Johnny Palermo

John Joseph „Johnny” Palermo (ur. 1 marca 1982 w Rochester, zm. 8 czerwca 2009 w North Hollywood) – amerykański aktor telewizyjny i filmowy.
Wystąpił w ponad 30 programach telewizyjnych i kilkunastu serialach. 
Zginął w wieku 27 lat w wypadku samochodowym w North Hollywood.

</doc>
<doc id="1710442" url="https://pl.wikipedia.org/wiki?curid=1710442" title="Ołeksandr Tretiakow">
Ołeksandr Tretiakow

Ołeksandr Tretiakow, ukr. Олександр Юрійович Третьяков (ur. 20 marca 1970 w Kijowie) – ukraiński polityk, deputowany, przedsiębiorca, minister w gabinecie prezydenta Ukrainy.
Życiorys.
Z wykształcenia inżynier, kończył wyższą szkołę wojskową. W latach 1992–1993 służył w armii. Następnie zajął się pracą w biznesie, w latach 1995–2001 był dyrektorem generalnym spółki ATEK-95, następnie w 2002 został jej prezesem.
W 2002 uzyskał mandat posła do Rady Najwyższej z ramienia Bloku Nasza Ukraina jako przedstawiciel Ludowego Ruchu Ukrainy. Brał udział w pomarańczowej rewolucji i w zakładaniu Ludowego Związku „NU”. W styczniu 2005 został ministrem w gabinecie prezydenta Wiktora Juszczenki jako jego główny doradca. Popadł w konflikt z szefem administracji, Ołeksandrem Zinczenką, który pomówił go o korupcję. W konsekwencji obaj urzędnicy zostali odwołani.
Ołeksandr Tretiakow pozostał w kancelarii jako pozaetatowy doradca. W 2006 i 2007 ponownie był wybierany do parlamentu V i VI kadencji, odpowiednio z ramienia Bloku Nasza Ukraina i Naszej Ukrainy-Ludowej Samoobrony. W Radzie Najwyższej zasiadał do 2012. Powrócił do niej w 2014 jako kandydat Bloku Petra Poroszenki.

</doc>
<doc id="1710444" url="https://pl.wikipedia.org/wiki?curid=1710444" title="Kaplica św. Sebastiana w Podegrodziu">
Kaplica św. Sebastiana w Podegrodziu

Kaplica Świętego Sebastiana — zabytkowa kaplica wzniesiona około 1849 r., na dawnym cmentarzu cholerycznym (powstał w 1831 r.), znajdująca się w Podegrodziu. Kaplica została nazwana imieniem Św. Sebastiana, dlatego że był on orędownikiem w czasie epidemii. Chciano w ten sposób uchronić ludzi przed epidemią cholery, która nawiedziła Sądecczyznę.
Co roku odbywa się uroczysta procesja, wychodząca z kościoła parafialnego do tej kaplicy. 
Architektura.
Kaplica wybudowana w stylu barokowo-klasycystycznym, z kamienia, otynkowana. Prostokątna, z niewielką apsydą, zamknięta półkoliście. Dach dwuspadowy, kryty blachą. Fasada ujęta pilastrami, między którymi znajduje się wejście. Szczyt trój strefowy, a w nim nisza z płaskorzeźbą Chrystusa Ukrzyżowanego między Matką Boską Bolesną i św. Janem Ewangelistą. 
Wnętrze.
W barokowo-ludowym ołtarzu obraz męczeństwa Św. Sebastiana, namalowany przez Alfreda Załuskiego, ufundowany przez mieszkańców Podegrodzia. Pochodzące z kaplicy dwa ozdobne, drewniane lichtarze trójramienne oraz ludowa rzeźba Chrystusa upadającego pod krzyżem z Szymonem Cyrenejczykiem przechowywane są na plebanii.
Kaplica odnowiona gruntownie w 1997 oraz 2010 roku.

</doc>
<doc id="1710445" url="https://pl.wikipedia.org/wiki?curid=1710445" title="Wangfujing">
Wangfujing

Wangfujing () – jedna z głównych ulic handlowych w Pekinie.
Historia.
Ulica powstała w 1903, gdy przeniesiono tu stragany znajdujące się przy wschodniej bramie Zakazanego Miasta. Wcześniej znajdował się w tym miejscu plac ćwiczeń wojskowych. Nowa ulica szybko zamieniła się w centrum kulturalne, pojawili się wędrowni aktorzy, śpiewacy i akrobaci. Miejsce straganów zajęły stałe sklepy, handlujące także towarami luksusowymi (jedwab, antyki). Wybudowano teatr, cyrk i wiele restauracji. Utworzono towarzyszący ulicy rynek, który otrzymał nazwę Rynek Wschodniego Spokoju (东安市场, "Dong’an shichang").
Po 1949 rynek i cała ulica Wangfujing zostały odrestaurowane. Nad rynkiem wybudowano zadaszenie, a sklepy zostały uporządkowane według branż. Pojawiły się nowe sklepy o poszerzonym asortymencie, zaś ulica stała się głównym miejscem uczęszczanym przez odwiedzających Pekin cudzoziemców. W latach 50. na Wangfujing wybudowano pierwszy nowoczesny dom towarowy Baihuodalou.
Kresem świetności Wangfujing były czasy rewolucji kulturalnej. Z przemianowanego na Rynek Wschodniego Wiatru (东风市场, "Dongfeng shichang") rynku usunięto większość sklepów, zwłaszcza te handlujące uznanymi za "burżuazyjne" antykami, porcelaną czy biżuterią, zamknięto też "staroświeckie" stragany z obrazami, latarniami i latawcami.
Po 1978 ulica została odrestaurowana, straciła jednak status głównego miejskiego punktu handlowego, na co wpłynęły głównie likwidacja rynku i księgarni agencji Xinhua. Dużą część klienteli Wangfujing zabrały pobudowane w Pekinie nowoczesne domy towarowe i supermarkety. Na samej Wangfujing pojawiły się nowe obiekty, np. bary McDonald’s.
Opis.
Ulica jest wyłączona z ruchu kołowego i ma charakter deptaku. Przy obydwu jej krańcach znajduje się stacja metra.
Głównymi obiektami na Wangfujing są dwa wielkie centra handlowe. Na północnym krańcu ulicy jest to sześciopiętrowy pawilon Sundong’an z butikami, kawiarniami, restauracjami, kinem oraz dużym sklepem elektronicznym. Przy południowym krańcu Wangfujing wznosi się natomiast składający się z kilku dwupiętrowych budynków Oriental Plaza, będący jednym z największych centrów handlowych w Azji. Oprócz części handlowej znajdują się tam również kino, restauracje i kawiarnie, centrum komputerowe Apple Inc., salon Audi, banki i centrum Sony. Obok Oriental Plaza usytuowany jest także 6-piętrowy budynek, mieszczący jedną z największych w Pekinie księgarń. 
Wzdłuż mierzącej 810 metrów długości ulicy znajduje się ponad 200 różnych obiektów handlowych – sklepy, punkty z pamiątkami i bary z tradycyjnym chińskim jedzeniem. Latem pojawiają się również ogródki kawiarniane. Wzmożony ruch na Wangfujing trwa także nocą; ulicę rozświetlają wówczas liczne neony.
Przy Wangfujing znajduje się kilka luksusowych hoteli, a także katolicki kościół św. Józefa.

</doc>
<doc id="1710446" url="https://pl.wikipedia.org/wiki?curid=1710446" title="Parafia Nawiedzenia Najświętszej Maryi Panny w Wieruszowie">
Parafia Nawiedzenia Najświętszej Maryi Panny w Wieruszowie

Parafia Nawiedzenia Najświętszej Maryi Panny w Wieruszowie – parafia rzymskokatolicka należąca do dekanatu Wieruszów diecezji kaliskiej. Erygowana w 1920. Kościół parafialny zbudowany w stylu modernistycznym w 1934. Mieści się przy ulicy Kuźnickiej. Liczba wiernych: 2620.
Historia.
Parafie erygowano przy kościele św. Rocha w Kuźnicy Skakawskiej. Budowę kościoła parafialnego rozpoczęto w 1934 roku. Świątynia jest murowana, w stylu klasycznym i została poświęcona w 1936 roku, a konsekrowana w 1956 roku. 
Obszar.
Miejscowości należące do parafii: Biadaszki, Folwark Dobrydział, Kuźnica Skakawska, Mirków, Nawrotów, Skakawa, Teklinów, Pustkowie, Wielisławice, Wieruszów.

</doc>
<doc id="1710450" url="https://pl.wikipedia.org/wiki?curid=1710450" title="Mistrzostwa Świata Mężczyzn w Curlingu 1999">
Mistrzostwa Świata Mężczyzn w Curlingu 1999

Mistrzostwa Świata Mężczyzn w Curlingu 1999 odbyły się między 3 a 11 kwietnia 1999 w kanadyjskim Saint John, w Harbour Station.
Tytuł mistrzów świata po ośmiu latach przerwy zdobyli Szkoci (Hammy McMillan), którzy w finale pokonali Kanadyjczyków (Jeff Stoughton) 6:5. W małym finale Szwajcarzy (Patrick Hürlimann) pokonali 8:3 Amerykanów (Tim Somerville).
__BEZSPISU__

</doc>
<doc id="1710454" url="https://pl.wikipedia.org/wiki?curid=1710454" title="Dawid Żwania">
Dawid Żwania



</doc>
<doc id="1710455" url="https://pl.wikipedia.org/wiki?curid=1710455" title="Lampa sygnałowa">
Lampa sygnałowa

Lampa sygnałowa – lampa Aldisa, przenośny lub stacjonarny morski reflektor przeznaczony do świetlnej sygnalizacji alfabetem Morse'a lub dowolnym innym kodem. Głównie używany w relacji okręt ↔ okręt i okręt ↔ brzeg.
Źródło światła (zwykle żarówka dużej mocy) przesłonięte jest żaluzją, której mechanizm umożliwia bardzo szybkie odsłanianie i ponowne przysłanianie strumienia światła.
Aldis ma istotne znaczenie w porozumiewaniu się w czasie ciszy radiowej.

</doc>
<doc id="1710458" url="https://pl.wikipedia.org/wiki?curid=1710458" title="Parafia Zesłania Ducha Świętego w Wieruszowie">
Parafia Zesłania Ducha Świętego w Wieruszowie

Parafia Zesłania Ducha Świętego w Wieruszowie - parafia rzymskokatolicka należąca do dekanatu Wieruszów diecezji kaliskiej. Erygowana w 1368. Jest najstarszą parafią w mieście. Prowadzona jest przez ojców Paulinów. Parafia liczy 1720 wiernych.
Historia.
Dawniej siedzibą parafii był kościół pw. Świętych Mikołaja i Bartłomieja, który uległ zniszczeniu podczas pożaru całego miasta w 1806 roku. Świątynię, w której posługują OO. Paulini, wybudowano w 1676 roku, w stylu barokowym, a konsekrowano w 1680 roku. Była restaurowana w 1880. Posiada ołtarze główny i boczne barokowe z 2 połowy XVII wieku. Mieści się przy ulicy Dąbrowskiego.
Obszar.
Miejscowości należące do parafii: Klatka, Wieruszów. 

</doc>
<doc id="1710460" url="https://pl.wikipedia.org/wiki?curid=1710460" title="Moris Farhi">
Moris Farhi

Moris Farhi (ur. 1935 w Ankarze, zm. 5 marca 2019) – turecki pisarz.
Urodził się w żydowskiej rodzinie osiadłej w Turcji. W 1954 wyjechał na naukę do Wielkiej Brytanii, w 1956 ukończył Royal Academy of Dramatic Art. Próbował swych sił jako aktor (kilka epizodów filmowych), jednak później poświęcił się pisarstwu. Pisał powieści, poezję, eseje. Udzielał się w strukturach PEN Clubu, od 2001 był wiceprzewodniczącym tej międzynarodowej organizacji. Za literackie osiągnięcia został uhonorowany tytułem kawalera Orderu Imperium Brytyjskiego (MBE).
Na język polski została przetłumaczona jego powieść "Młodzi Turcy" ("Young Turk") z 2004. Książka jest podzielona na 13 rozdziałów, a jej bohaterami są młodzi ludzie wchodzący w dorosłość na przestrzeni 20 lat (1935–1955). Tłem jest Stambuł, przede wszystkim wieloetniczne, "inteligenckie" dzielnice tego miasta, gdzie wciąż żywy jest duch i idee Atatürka, skonfrontowane z rzeczywistością toczonej w Europie wojny (zwłaszcza Holocaustu). Kilka epizodów nawiązuje do twórczości i życia poety Nâzıma Hikmeta.

</doc>
<doc id="1710461" url="https://pl.wikipedia.org/wiki?curid=1710461" title="Kleszcze położnicze">
Kleszcze położnicze



</doc>
<doc id="1710463" url="https://pl.wikipedia.org/wiki?curid=1710463" title="Piława Górna (gmina)">
Piława Górna (gmina)

Piława Górna (do 1947 "Zagórze") – dawna gmina wiejska istniejąca w latach 1945–1954 w woj. wrocławskim (dzisiejsze woj. dolnośląskie). Siedzibą władz gminy była wieś Piława Górna.
Gmina "Zagórze" powstała po II wojnie światowej na terenie tzw. Ziem Odzyskanych (tzw. II okręg administracyjny – "Dolny Śląsk"). 28 czerwca 1946 gmina – jako jednostka administracyjna powiatu dzierżoniowskiego – weszła w skład nowo utworzonego woj. wrocławskiego. Z końcem 1947 roku nazwę gminy zmieniono na "Piława Górna".
Według stanu z 1 lipca 1952 gmina składała się z 6 gromad: Kośmin, Ligota Mała, Nowa Wieś Niemczańska, Piława Górna, Podlesie i Przerzeczyn Zdrój. Gmina została zniesiona 29 września 1954 wraz z reformą wprowadzającą gromady w miejsce gmin. Jednostki nie przywrócono 1 stycznia 1973 wraz z kolejną reformą reaktywującą gminy, a jej dawny obszar wszedł głównie w skład nowej gminy Niemcza.

</doc>
<doc id="1710465" url="https://pl.wikipedia.org/wiki?curid=1710465" title="Polyplax werneri">
Polyplax werneri

Polyplax werneri – gatunek wszy z rodziny Polyplacidae. Powoduje wszawicę. Pasożytuje na drobnym gryzoniu z podrodziny myszoskoczek – tłustogonie afrykańskim ("Pachyuromys duprasi").
Samica wielkości 1,2 mm, samiec mniejszy osiąga wielkość 0,7 mm. Anteny wykazują dymorfizm płciowy. U samców bazowy segment anteny powiększony, zaś trzeci segment znacznie zmodyfikowany w stosunku do trzeciego segmentu u samicy. Wszy te mają ciało silnie spłaszczone grzbietowo-brzusznie. Samica składa jaja zwane gnidami, które są mocowane specjalnym „cementem” u nasady włosa. Rozwój osobniczy trwa po wykluciu się z jaja około 14 dni. Występuje na terenie Afryki w Egipcie i Maroku.

</doc>
<doc id="1710466" url="https://pl.wikipedia.org/wiki?curid=1710466" title="ConocoPhillips">
ConocoPhillips

ConocoPhillips Company – amerykańskie przedsiębiorstwo sektora energetycznego z siedzibą w Houston utworzone 30 sierpnia 2002 roku wskutek fuzji Conoco oraz Phillips Petroleum.
Przedsiębiorstwo zatrudnia 33 800 pracowników, wartość jego aktywów to około 142 mld dolarów. Majątek stały przedsiębiorstwa to m.in. flota tankowców, 18 rafinerii oraz około 20 000 stacji paliw.

</doc>
<doc id="1710467" url="https://pl.wikipedia.org/wiki?curid=1710467" title="Katarzyna Wiśniowska">
Katarzyna Wiśniowska

Katarzyna Wiśniowska (ur. 28 września 1931 w Łopuszce Wielkiej, zm. 28 grudnia 1996 w Łopuszce Wielkiej) – polska łuczniczka, czterokrotna mistrzyni świata. 
Była zawodniczką Budowlanych Rzeszów. Dziewięciokrotnie zdobywała medale mistrzostw świata w łucznictwie (1955), rekordzistka świata, dwukrotna mistrzyni Polski w wieloboju indywidualnym (1945, 1959). Zasłużona Mistrzyni Sportu. W 1955 odznaczona złotym Medalem za Wybitne Osiągnięcia Sportowe.

</doc>
<doc id="1710468" url="https://pl.wikipedia.org/wiki?curid=1710468" title="Nowizna (gmina)">
Nowizna (gmina)

Nowizna – dawna gmina wiejska istniejąca w latach 1945–1954 w woj. wrocławskim (dzisiejsze woj. dolnośląskie). Siedzibą władz gminy była Nowizna.
Gmina Nowizna powstała po II wojnie światowej na terenie tzw. Ziem Odzyskanych (tzw. II okręg administracyjny – "Dolny Śląsk"). 28 czerwca 1946 gmina – jako jednostka administracyjna powiatu dzierżoniowskiego – weszła w skład nowo utworzonego woj. wrocławskiego.
Według stanu z 1 lipca 1952 gmina składała się z 7 gromad: Jędrzejowice, Kiełczyn, Książnica, Mościsko, Nowizna, Tuszyn i Włóki. Gmina została zniesiona 29 września 1954 wraz z reformą wprowadzającą gromady w miejsce gmin. Jednostki nie przywrócono 1 stycznia 1973 wraz z kolejną reformą reaktywującą gminy.

</doc>
<doc id="1710470" url="https://pl.wikipedia.org/wiki?curid=1710470" title="Skunksowiec patagoński">
Skunksowiec patagoński

Skunksowiec patagoński, surillo patagoński, skunks patagoński ("Conepatus humboldtii") – gatunek drapieżnego ssaka z rodziny skunksowatych.
Systematyka.
Rewizja taksonomiczna w oparciu o analizy morfologiczne, molekularne i kolor sierści przeprowadzona w 2013 roku, wykazała, że "Conepatus chinga" i "C. humboldtii" są konspecyficzne, a ponieważ "C. chinga" został opisany jako pierwszy, to ta nazwa powinna być ważną nazwą tego gatunku.
Występowanie i biotop.
Skunksowiec patagoński występuje w południowej Argentynie i przyległej do niej części Chile. Zamieszkują trawiaste i zakrzewione tereny skalistych wychodni do wysokości 200-700 m n.p.m. Spotykane również w pobliżu siedlisk ludzkich (domy, budynki). 
Charakterystyka.
Wygląd.
Średniej wielkości ssak. Nogi są stosunkowo krótkie i grube. Łapy uzbrojone w długie pazury, służące do kopania w ziemi. Długi pysk o krótkich, zaokrąglonych uszach i nagim nosie. Sierść koloru czarnego. Po bokach ciała biegną białe paski, które łączą się ze sobą na czole. Gruby, puszysty ogon. Posiada gruczoł zapachowy, wydzielający cuchnącą ciecz. Samica posiada 3 pary sutek.
Tryb życia.
Prowadzi samotniczy i głównie nocny tryb życia. Poszczególne areały osobnicze nakładają się na siebie i wynoszą 9,7-16,4 ha. W dzień odpoczywają w skalistych jamach, do których nie powracają w ciągu dnia. Porozumiewają się głównie poprzez gesty ciała. 
Okres godowy i rozrodczy trwa prawdopodobnie w lutym i marcu. Po ciąży trwającej 9 tygodni samica rodzi 3-7 młodych (najczęściej 5). Młode odstawiane są od mleka, kiedy zaczną przyjmować regularny pokarm. Dojrzałość płciową uzyskują prawdopodobnie między 10 a 11 miesiącem życia.
Skunksowiec patagoński odżywia się głównie owadami, które latem mogą stanowić 81,6% jego diety. W okresie jesienno-zimowym pokarm uzupełnia małymi ssakami, padliną i owocami.
Podgatunki.
Wyróżnia się 3 podgatunki:
Znaczenie.
Skunksowiec patagoński ma niewielu wrogów. Polują na niego najprawdopodobniej niektóre patki drapieżne lub sowy. 
Zagrożenie i ochrona.
W Czerwonej księdze gatunków zagrożonych Międzynarodowej Unii Ochrony Przyrody i Jej Zasobów został zaliczony do kategorii LC (niższego ryzyka). Gatunek ten jest objęty konwencją waszyngtońską CITES (załącznik II).

</doc>
<doc id="1710471" url="https://pl.wikipedia.org/wiki?curid=1710471" title="Conepatus humboldtii">
Conepatus humboldtii



</doc>
<doc id="1710473" url="https://pl.wikipedia.org/wiki?curid=1710473" title="Skunks patagoński">
Skunks patagoński



</doc>
<doc id="1710474" url="https://pl.wikipedia.org/wiki?curid=1710474" title="Senat Maine">
Senat Maine

Senat Maine ("Maine Senate") - izba wyższa Legislatury Maine, parlamentu amerykańskiego stanu Maine. W jego skład wchodzi 35 senatorów wybieranych na dwuletnią kadencję w jednomandatowych okręgach wyborczych. Członkowie Senatu mogą zasiadać w nim nieprzerwanie przez maksymalnie osiem kadencji (czyli 16 lat). Następnie muszą opuścić co najmniej jedną kadencję, po czym odzyskują prawo do kandydowania. Na czele Senatu stoi wybierany spośród jego grona prezydent. W przypadku śmierci, ustąpienia przed końcem kadencji lub usunięcia z urzędu gubernatora Maine, jego miejsce na czas pozostały do końca kadencji zajmuje automatycznie prezydent Senatu.
Po wyborach z 4 listopada 2008 roku, większość w Senacie posiada Partia Demokratyczna, której barwy reprezentuje 20 senatorów. Pozostałe 15 miejsc obsadzili Republikanie. 
Sala posiedzeń Senatu znajduje się w gmachu Maine State House w stolicy stanu, Auguście. 
Kierownictwo.
"stan na 13 września 2020"

</doc>
<doc id="1710475" url="https://pl.wikipedia.org/wiki?curid=1710475" title="Owiesno (gmina)">
Owiesno (gmina)

Owiesno – dawna gmina wiejska istniejąca w latach 1945–1954 w woj. wrocławskim (dzisiejsze woj. dolnośląskie). Siedzibą władz gminy było Owiesno.
Gmina Owiesno powstała po II wojnie światowej na terenie tzw. Ziem Odzyskanych (tzw. II okręg administracyjny – "Dolny Śląsk"). 28 czerwca 1946 gmina – jako jednostka administracyjna powiatu dzierżoniowskiego – weszła w skład nowo utworzonego woj. wrocławskiego.
Według stanu z 1 lipca 1952 gmina składała się z 3 gromad: Ostroszowice, Owiesno i Piława Dolna. Gmina została zniesiona 29 września 1954 wraz z reformą wprowadzającą gromady w miejsce gmin. Jednostki nie przywrócono 1 stycznia 1973 wraz z kolejną reformą reaktywującą gminy.

</doc>
<doc id="1710476" url="https://pl.wikipedia.org/wiki?curid=1710476" title="Uładzimir Dubrouszczyk">
Uładzimir Dubrouszczyk

Uładzimir Dubrouszczyk (ur. 7 stycznia 1972 w Grodnie) – białoruski lekkoatleta wcześniej reprezentujący ZSRR jako junior, dyskobol.
Na Igrzyskach Olimpijskich w Atlancie w 1996 zdobył srebrny medal. W W Sydney w 2000 zajął 7. miejsce. W 1991 sięgnął po tytuł mistrza Europy juniorów. W 1994 w Helsinkach został mistrzem Europy seniorów. Do jego osiągnięć należy również srebrny medal Mistrzostw Świata (Göteborg 1995). Zajął 3. lokatę podczas Finału Grand Prix IAAF (Monako 1995). Ma w swoim dorobku również złoty medal Uniwersjady (Sycylia 1997). Pięciokrotnie był mistrzem Białorusi (1993, 1994, 1995, 1996, 1999).
Swój rekord życiowy (69,28 m) ustanowił 3 czerwca 2000 w Mińsku.

</doc>
<doc id="1710477" url="https://pl.wikipedia.org/wiki?curid=1710477" title="Wyspy Satsunan">
Wyspy Satsunan

 – grupa japońskich wysp znajdująca się w północnej części archipelagu Nansei (Nansei-shotō).
Leżą one pomiędzy Kiusiu a Okinawą (czyli pomiędzy 31 równoleżnikiem a 27). Wyspy administracyjnie należą do prefektury Kagoshima.
Wyspy Satsunan obejmują trzy archipelagi: Ōsumi (Ōsumi-shotō), Tokara (Tokara-rettō), Amami (Amami-shotō).
Satsunan-shotō (administracyjnie należy do prefektury Kagoshima)

</doc>
<doc id="1710479" url="https://pl.wikipedia.org/wiki?curid=1710479" title="Władimir Dubrowszczik">
Władimir Dubrowszczik



</doc>
<doc id="1710482" url="https://pl.wikipedia.org/wiki?curid=1710482" title="Władimir Dubrowszczyk">
Władimir Dubrowszczyk



</doc>
<doc id="1710484" url="https://pl.wikipedia.org/wiki?curid=1710484" title="Manewr Kristellera">
Manewr Kristellera

Manewr Kristellera (rękoczyn Kristellera, chwyt Kristellera, zabieg Kristellera, ang. fundal pressure, Kristeller maneuver) – manewr położniczy, stosowany w czasie rodzenia się główki i barków, polegający na ucisku na dno macicy w celu skrócenia drugiego etapu porodu lub uniknięcia operacji.
Charakterystyka.
Opisał go w 1867 roku Samuel Kristeller.
Według sondażu manewr był stosowany w 84% ośrodków położniczych w USA w przypadku 17% porodów, w Holandii w przypadku 4%. Według ankiety 22% rodzących w Polsce w latach 2004–2014 ma pewność, że zastosowano na nich manewr Kristellera. Jest często stosowany w warunkach, gdy inne metody są trudno dostępne z powodu braku wykwalifikowanej kadry. Manewr określany jest jako kontrowersyjny, ponieważ jest mało dowodów wskazujących, że bolesny manewr jest pozytywny dla matki i dziecka, a część położników zupełnie neguje jego użyteczność, wskazując na możliwość licznych powikłań: przedwczesnego oddzielenia łożyska, uszkodzenia krocza, urazu mechanicznego dziecka.
W Polsce nie ma zakazu stosowania chwytu Kristellera. Zespół Ekspertów Polskiego Towarzystwa Ginekologicznego w stanowisku z 2016 roku przyznał, że choć rękoczyn wiąże się z powikłaniami, wprowadzenie administracyjnego zakazu jego wykonywania nie jest właściwym rozwiązaniem.
Oficjalnie nie jest stosowany, zdaniem konsultanta krajowego w dziedzinie ginekologii i położnictwa prof. Stanisława Radowickiego nie ma okoliczności, w której jego stosowanie jest uzasadnione.
U rodzącej manewr może spowodować:
Konsekwencje, jakie mogą się pojawić u dziecka:

</doc>
<doc id="1710486" url="https://pl.wikipedia.org/wiki?curid=1710486" title="Uładzimier Dubrouszczyk">
Uładzimier Dubrouszczyk



</doc>
<doc id="1710488" url="https://pl.wikipedia.org/wiki?curid=1710488" title="Rękoczyn Kristellera">
Rękoczyn Kristellera



</doc>
<doc id="1710489" url="https://pl.wikipedia.org/wiki?curid=1710489" title="Zabieg Kristellera">
Zabieg Kristellera



</doc>
<doc id="1710492" url="https://pl.wikipedia.org/wiki?curid=1710492" title="Hohe Geige">
Hohe Geige

Hohe Geige – szczyt w Alpach Ötztalskich, części Centralnych Alp Wschodnich o wysokości 3393 m n.p.m. Leży w Austrii w kraju związkowym Tyrol. Jest to najwyższy szczyt podgrupy Ötztalskich Alp - Geigenkamm.
Szczyt można zdobyć drogami ze schroniska Rüsselsheimer Hütte (2323 m). Pierwszego wejścia dokonał J. Ganahl w 1853 r.

</doc>
<doc id="1710495" url="https://pl.wikipedia.org/wiki?curid=1710495" title="Legislatura Maine">
Legislatura Maine

Legislatura Maine ("Maine Legislature") - główny organ władzy ustawodawczej na szczeblu stanowym w amerykańskim stanie Maine. Powstała w 1820, z chwilą uzyskania przez Maine statusu odrębnego stanu. Od 1832 zbiera się w gmachu Maine State House (potocznie nazywanym stanowym Kapitolem w stolicy stanu, Auguście.
Legislatura składa się z dwóch izb: liczącej 151 członków Izby Reprezentantów (izba niższa) oraz 35-osobowego Senatu (izba wyższa). Kadencja obu izb trwa dwa lata, a ich członkowie są wybierani z zastosowaniem ordynacji większościowej w jednomandatowych okręgach wyborczych. W Izbie Reprezentantów dwa dodatkowe miejsca zarezerwowane są dla przedstawicieli zamieszkujących stan plemion indiańskich, nie mogą oni jednak brać udziału w głosowaniach.
Legislatura jest głównym organem stanowiącym prawo stanowe. Przyjmowane przez nią akty mogą być przedmiotem weta gubernatora, które jednak może być odrzucone, jeśli obie izby ponownie uchwalą kwestionowaną ustawę większością 2/3 głosów. W taki sam sposób mogą zostać uchwalone zmiany w konstytucji stanu, jednak dla swej ważności wymagają one zatwierdzenia w referendum przez obywateli.

</doc>
<doc id="1710497" url="https://pl.wikipedia.org/wiki?curid=1710497" title="Koninklijke Paketvaart-Maatschappij">
Koninklijke Paketvaart-Maatschappij

Koninklijke Paketvaart-Maatschappij (KPM) – holenderskie przedsiębiorstwo żeglugowe, założone w 1888. Statki tej kompanii odbywały rejsy między poszczególnymi wyspami Indii Wschodnich.

</doc>
<doc id="1710498" url="https://pl.wikipedia.org/wiki?curid=1710498" title="Vladimir Dubrovshchik">
Vladimir Dubrovshchik



</doc>
<doc id="1710502" url="https://pl.wikipedia.org/wiki?curid=1710502" title="Eremophthirius werneri">
Eremophthirius werneri



</doc>
<doc id="1710504" url="https://pl.wikipedia.org/wiki?curid=1710504" title="Parafia Najświętszego Serca Pana Jezusa w Gogolinie">
Parafia Najświętszego Serca Pana Jezusa w Gogolinie

Parafia Najświętszego Serca Pana Jezusa w Gogolinie – parafia rzymskokatolicka należąca do dekanatu Kamień Śląski diecezji opolskiej. Erygowana w 1903. Kościół parafialny zbudowany w stylu neogotyckim w 1899–1901. Mieści się przy ulicy Strzeleckiej.

</doc>
<doc id="1710507" url="https://pl.wikipedia.org/wiki?curid=1710507" title="Bracia Manaki">
Bracia Manaki

Janaki i Milton Manaki (znani też jako Bracia Manaki) – fotograficy i filmowcy, pionierzy filmu bałkańskiego.
Życiorys.
Pochodzili z niewielkiej wsi Avdela, w pobliżu Metsova, należącej wówczas do wilajetu bitolskiego Imperium Osmańskiego (dzis. Grecja). Urodzili się w rodzinie aromuńskiej. Z uwagi na brak jednoznacznej deklaracji narodowościowej bracia i ich twórczość jest włączana przez poszczególne kraje bałkańskie do ich własnego dorobku kulturowego. Konsekwencją jest także używanie różnych zapisów ich imion i nazwisk - w języku macedońskim "Јанаки" i "Милтон Манаки"; w języku greckim "Γιαννάκης" i "Μιλτιάδης Μανάκιας", a w języku albańskim – Janaq i Milto Manaqi.
Janaki pracował początkowo jako nauczyciel, ale zafascynowany fotografią w 1898 uruchomił w Janinie pierwsze studio, w którym wkrótce podjął pracę jego brat. Poza świadczeniem usług dla ludności bracia poświęcali się pasji fotografowania życia codziennego i miejscowych obyczajów. W swoich kolejnych wyjazdach docierali nie tylko do Macedonii, ale także na tereny Epiru i Albanii. W 1904 przenieśli swoje studio fotograficzne do Bitoli. Sława bałkańskich fotografików skłoniła Karola I do zaproszenia ich do Rumunii, do królewskiej rezydencji Sinaia. Zafascynowanemu ich fotografiami władcy bracia opowiedzieli o planach zakupu kamery filmowej. Z uwagi na wysoki koszt sprzętu, król obiecał ich wspomóc finansowo.
W 1905 starszy z braci wyjechał do Londynu, gdzie kupił kamerę "Bioscope 300" wyprodukowaną przez firmę Charles Urban Trading. Pierwszy film nakręcony tym sprzętem dokumentował 114 urodziny Despiny Manaki w Avdeli i trwał 60 sekund. Był to zarazem pierwszy film zrealizowany na obszarze Półwyspu Bałkańskiego. Kolejne filmy powstawały w związku z wizytami oficjalnymi w Bitoli - sułtana Mehmeda V, króla Serbii Piotra I wraz z następcą tronu i króla Grecji – Konstantyna I. Równie cenne w dorobku filmowym braci Manaki były dokumentowane przez nich ludowe obrzędy. Okres I wojny światowej Manaki spędzili w Płowdiwie, gdzie zostali internowani. W 1921 filmy nakręcone przez braci prezentowano licznie zgromadzonej publiczności w Bitoli, początkowo pod gołym niebem, a od 1923 w specjalnie do tego celu zaadaptowanym budynku kinoteatru. Kinoteatr przetrwał do 1939, kiedy to budynek doszczętnie spłonął.
Dziedzictwo.
Oprócz kilkudziesięciu krótkich filmów bracia pozostawili po sobie także zbiór ponad 17 000 fotogramów. W 1955 zbiór filmów braci Manaki został objęty opieką ministerstwa kultury Jugosławii, a od 1976 znajduje się w Bitoli. Część materiałów fotograficznych znajduje się w Bukareszcie.
Fragmenty filmów braci Manaki znalazły się w filmie fabularnym Teo Angelopoulosa – "Spojrzenie Odyseusza". Dla uczczenia dorobku pierwszych bałkańskich filmowców organizowany jest od 1979 roku corocznie w Bitoli Międzynarodowy Festiwal Operatorów Filmowych „Braci Manaki”.

</doc>
<doc id="1710511" url="https://pl.wikipedia.org/wiki?curid=1710511" title="Thomas Bell Aldrich">
Thomas Bell Aldrich

Thomas Bell Aldrich (ur. 1861, zm. 1939) – amerykański naukowiec, fizjolog i biochemik.
Wraz z Jokichi Takamine podczas prowadzenia badań wyizolował substancję czynną - pierwszy odkryty hormon. Takamine nadał mu nazwę adrenalina, a Aldrich opracował wzór strukturalny tego związku.

</doc>
<doc id="1710518" url="https://pl.wikipedia.org/wiki?curid=1710518" title="Parafia św. Anny i św. Joachima w Gogolinie-Karłubcu">
Parafia św. Anny i św. Joachima w Gogolinie-Karłubcu

Parafia św. Anny i św. Joachima w Gogolinie-Karłubcu – parafia rzymskokatolicka należąca do dekanatu Kamień Śląski diecezji opolskiej. Erygowana w 1988 z parafii w Krapkowicach-Otmęcie. Kościół parafialny zbudowany w stylu nowoczesnym w 1985–1987. Mieści się przy ulicy Kasztanowej.

</doc>
<doc id="1710523" url="https://pl.wikipedia.org/wiki?curid=1710523" title="Bundesvision Song Contest">
Bundesvision Song Contest

Bundesvision Song Contest to niemiecki festiwal muzyczny, w którym niemieccy artyści reprezentują swój kraj związkowy. Pierwsza impreza odbyła się w 2005 roku. Pomysłodawca festiwalu jest Stefan Raab.

</doc>
<doc id="1710524" url="https://pl.wikipedia.org/wiki?curid=1710524" title="Pierre Vellas">
Pierre Vellas

Pierre Vellas (ur. 1924, zm. 2005) – profesor prawa międzynarodowego na uniwersytecie w Tuluzie i Algierze, zaangażowany w przygotowanie programów rozwoju gospodarki w Maroku i Algierii. Twórca pierwszego na świecie uniwersytetu trzeciego wieku w Tuluzie (1973).

</doc>
<doc id="1710527" url="https://pl.wikipedia.org/wiki?curid=1710527" title="Święty Pio z Pietrelciny">
Święty Pio z Pietrelciny



</doc>
<doc id="1710530" url="https://pl.wikipedia.org/wiki?curid=1710530" title="Dzień Mamy">
Dzień Mamy



</doc>
<doc id="1710531" url="https://pl.wikipedia.org/wiki?curid=1710531" title="Burza lodowa w Ameryce Północnej (1998)">
Burza lodowa w Ameryce Północnej (1998)

Burza lodowa w Ameryce Północnej w 1998 – klęska żywiołowa, która dotknęła rejon graniczny Kanady (wschodnie Ontario, południowe Quebec i Nową Szkocję) i Stanów Zjednoczonych (północną część stanu Nowy Jork i centralną część stanu Maine) i trwała od 4 stycznia do 10 stycznia 1998 roku. Katastrofa spowodowała ogromne szkody w lasach oraz uszkodzenia w infrastrukturze elektrycznej, wiele osób pozbawionych było prądu od kilku dni do kilku tygodni. Działalność w dużych miastach, takich jak Montreal i Ottawa, została zamknięta. W wyniku tej klęski żywiołowej zmarło 35 osób (28 w Kanadzie), a szkody zostały wycenione na 5–7 mld USD.
Skutki.
W wyniku intensywnych opadów, pod ciężarem lodu zawaliło się ponad 1000 słupów energetycznych. Spowodowało to, że 4 miliony osób pozostawało bez energii elektrycznej, głównie w południowej części prowincji Quebec, wschodnim Ontario oraz w zachodniej części prowincji Nowy Brunszwik. Co najmniej 25 osób zmarło w wyniku hipotermii.
Obszar na południe od Montrealu (Montérégie) został nazwany przez media "Triangle of Darkness" (fra. "triangle noir"), obejmował on teren od Saint-Hyacinthe, przez Granby do Saint-Jean-sur-Richelieu. Mieszkańcy przez kilka tygodni byli całkowicie pozbawieni prądu. 
Miasta takie jak Ottawa, Smiths Falls oraz inne gminy we wschodniej części Ontario 
w wyniku ogromnej ilości opadów marznącego deszczu ogłosiły stan wyjątkowy. 7 stycznia Kanadyjskie Siły Zbrojne zostały wezwane do pomocy w prowincjach Ontario, Quebec i Nowy Brunszwik. 
Wielkie straty zostały poniesione w rolnictwie, z powodu braku energii zdechło wiele świń i bydła, którym nie było można dostarczyć wody oraz zapewnić odpowiedniej wentylacji pomieszczeń. Wiele obór uległo zawaleniu pod ciężarem lodu. 
Ogromne straty zostały również poniesione w drzewostanie. Wiele drzew zostało uszkodzonych lub zawaliły się pod ciężarem lodu, poważne straty zostały odniesione w sadownictwie (ucierpiał przemysł cukru klonowego i syropu klonowego). W Mount Royal Park 5000 drzew musiały zostać ścięte, a pozostałe 80% drzewostanu zostało uszkodzone w różnym stopniu. 
Około 700 tysięcy mieszkańców stanu Maine zostało pozbawionych energii elektrycznej. Gwardia Narodowa została wezwana do pomocy. 
Trzy tygodnie po katastrofie tysiące ludzi nadal pozostawało bez prądu, np. w Quebecu ok. 150000 mieszkańców było pozbawionych energii elektrycznej. W prowincji Quebec szkody były szacowane na 2 mld dolarów kanadyjskich. Uszkodzenia sieci elektrycznej były na tyle poważne, że potrzebna była niemal całkowita ich naprawa.

</doc>
<doc id="1710532" url="https://pl.wikipedia.org/wiki?curid=1710532" title="Eumolpias">
Eumolpias



</doc>
<doc id="1710533" url="https://pl.wikipedia.org/wiki?curid=1710533" title="Odznaka Turystyczno-Krajoznawcza PTTK „Znam Parki Narodowe”">
Odznaka Turystyczno-Krajoznawcza PTTK „Znam Parki Narodowe”

Odznaka Turystyczno-Krajoznawcza PTTK „Znam Parki Narodowe” (w skrócie OTK ZPN) – odznaka ustanowiona w 2006 roku i nadawana przez Oddział Wolski PTTK im. gen. Józefa Sowińskiego w Warszawie w celu zachęcenia społeczeństwa do uprawiania turystyki pieszej i rowerowej podczas zwiedzania polskich parków narodowych, poznawania kraju ojczystego, jego historii, kultury i tradycji, współczesnego dorobku oraz piękna krajobrazu i przyrody.
Stopnie odznaki.
Odznaka posiada cztery stopnie, które można uzyskać jedynie w podanej kolejności:
Warunki zdobywania.
O odznakę może ubiegać się każdy kto ukończył 7 lat, również nie będąc członkiem PTTK. Podstawą przyznania odznaki jest zdobycie ustalonej dla danego stopnia odznaki liczby punktów oraz spełnienie warunków dodatkowych określonych regulaminem. Punkty na OTK ZPN można zdobywać w czasie wycieczek pieszych (nizinnych i górskich) oraz kolarskich po znakowanych szlakach turystycznych, tylko na terenie 23. parków narodowych w Polsce, przestrzegając zasad korzystania z terenu parków, określonych regulaminami wydawanymi przez dyrekcje parków. Odznakę zdobywa się zwiedzając określoną w regulaminie liczbę parków narodowych i obiektów położonych na ich terenie (wraz z otuliną), uczestnicząc w indywidualnych wędrówkach oraz zbiorowych imprezach turystyczno-krajoznawczych.
Wymagane do zwiedzenia miejsca i obiekty podzielono na 6 grup: parki narodowe, muzea przyrodnicze, obszary ochrony ścisłej, ścieżki dydaktyczne i przyrodnicze, pomniki przyrody oraz obiekty krajoznawcze (zabytki, pomniki, kapliczki, krzyże przydrożne, cmentarze, leśniczówki, jaskinie, schroniska i szczyty górskie, tereny bitew, miejsca pamięci narodowej, wystawy i punkty widokowe).
Do regulaminu odznaki został dołączony wykaz parków narodowych w Polsce oraz muzeów przyrodniczych położonych na ich terenie.
Warunkiem dodatkowym zdobycia OTK ZPN jest uzyskanie odpowiedniej liczby punktów za przejścia piesze lub podczas wycieczek rowerowych. Punkty zaliczane będą według regulaminów odznak turystyki kwalifikowanej (do wyboru OTP, GOT, KOT). Nie będą natomiast zaliczane na odznakę dodatkowe punkty za zwiedzanie miejscowości i obiektów przewidziane w/w regulaminami.
Autorem regulaminu OTK ZPN oraz wszystkich wizerunków graficznych odznaki jest Roman Henryk Orlicz – Instruktor Krajoznawstwa Polski (IKP).

</doc>
<doc id="1710534" url="https://pl.wikipedia.org/wiki?curid=1710534" title="Trimontium">
Trimontium



</doc>
<doc id="1710535" url="https://pl.wikipedia.org/wiki?curid=1710535" title="The Breakthru">
The Breakthru

The Breakthru – debiutancki album zespołu Afromental.
W 2008 roku album uzyskał nominację do nagrody polskiego przemysłu fonograficznego Fryderyka w kategorii "najlepszy album hip-hop/R&amp;B".

</doc>
<doc id="1710540" url="https://pl.wikipedia.org/wiki?curid=1710540" title="Jan Wojtas">
Jan Wojtas

Jan Wojtas (ur. 26 listopada 1966 w Kamiennej Górze) – polski biathlonista, obecnie łucznik. Reprezentował Polskę na mistrzostwach świata oraz igrzyskach olimpijskich, lecz ani razu nie zdobył punktów w zawodach Pucharu Świata.
Od 2010 roku występuje w zawodach łuczniczych z łuku bloczkowego. W 2015 roku wystąpił na mistrzostwach świata w Kopenhadze w rywalizacji indywidualnej. Odpadł w pierwszej rundzie, przegrywając z Norwegiem Njålem Åmåsem. W zawodach par mieszanych razem z Katarzyną Szałańską zajął 24. miejsce w kwalifikacjach i nie awansował do rundy finałowej.

</doc>
<doc id="1710547" url="https://pl.wikipedia.org/wiki?curid=1710547" title="Free (album Gavina DeGrawa)">
Free (album Gavina DeGrawa)

Free – trzeci album studyjny Gavina DeGrawa, wydany 31 marca 2009.
Informacje.
Album rozpoczęto nagrywać pod koniec 2008, a ukończony został w styczniu 2009. Do sprzedaży trafił 31 marca 2009, czyli mniej niż rok od ostatniego albumu ("Gavin DeGraw").
Single.
Pierwszy singel, "Stay", został udostępniony w internecie 11 marca 2009.
Odbiór.
Krytycy generalnie wystawili albumowi pochlebne opinie. Dziennik "USA Today", który ocenił album na trzy gwiazdki przy maksymalnych czterech, tak skomentował decyzję: "DeGraw straszy dłuższymi bluesowymi momentami, których powaga jest chwilami aż przytłaczająca. Jednak za chwilę zniecierpliwienie znika... ten balans jest piękny.
Notowania.
"Free" w notowaniu Billboard 200 zajął 19. miejsce, sprzedając się w 29,000 egzemplarzach, podczas gdy poprzedni album, "Gavin DeGraw" zadebiutował na 7. pozycji w maju 2008, a sprzedaż wyniosła 66,000 kopii. W drugim tygodniu po wydaniu, album spadł na 97. miejsce na liście.

</doc>
<doc id="1710548" url="https://pl.wikipedia.org/wiki?curid=1710548" title="Parafia Wniebowzięcia Najświętszej Maryi Panny w Lewinie Brzeskim">
Parafia Wniebowzięcia Najświętszej Maryi Panny w Lewinie Brzeskim

Parafia Wniebowzięcia Najświętszej Maryi Panny – rzymskokatolicka parafia w Lewinie Brzeskim. Parafia należy do dekanatu Brzeg południe w archidiecezji wrocławskiej. 
Historia parafii.
Erygowana w XVI wieku. Księgi metrykalne prowadzone są od 1854 r. Kościół parafialny zbudowany w stylu neogotyckim w 1903 r., mieści się przy Alei Wojska Polskiego. Proboszczem jest ksiądz Krzysztof Dudojć.
Liczebność i zasięg parafii.
Do parafii należą wierni z miejscowości: Lewin Brzeski, Buszyce, Chorzelin, Kantorowice, Leśniczówka, Nowa Wieś Mała, Oldrzyszowice, Raski, Sarny Małe, i Stroszowice.

</doc>
<doc id="1710549" url="https://pl.wikipedia.org/wiki?curid=1710549" title="Saykogel">
Saykogel

Saykogel lub Seikogel – szczyt w Alpach Ötztalskich, części Centralnych Alp Wschodnich. Leży w Austrii w kraju związkowym Tyrol. Szczyt można zdobyć drogami ze schroniska Martin-Busch Hütte (2501 m).

</doc>
<doc id="1710551" url="https://pl.wikipedia.org/wiki?curid=1710551" title="Henryk Lukrec">
Henryk Lukrec

Henryk Lukrec (ur. 28 września 1884 w Warszawie, zm. 14 marca 1952 tamże) – polski dziennikarz, działacz społeczny i polityk, poseł na Sejm Ustawodawczy RP (1947–1952).
Życiorys.
Kształcił się na studiach w Szwajcarii i Francji (nauki społeczne i filozofia). Szlify dziennikarskie zdobywał w liberalnym „Głosie”. Po śmierci przyjaciela i mistrza Jana Władysława Dawida objął redakcję pisma. W 1908 podjął współpracę z pismem „Społeczeństwo”, którego od 1910 pozostawał redaktorem naczelnym. Był zaangażowany w działalność masonerii. Od 1931 do 1935 zatrudniony jako stały prelegent w Polskim Radio. W 1936 znalazł się wśród członków warszawskiego Klubu Demokratycznego. W tym samym roku stanął na czele redakcji pisma KD „Epoka” (do 1939). 
W 1939 walczył w obronie Warszawy. W czasie okupacji niemieckiej zasiadał w Zarządzie Stronnictwa Polskiej Demokracji. Był redaktorem „Głosu Demokracji” oraz wiceredaktorem PPS–owskiego „Robotnika”. W latach 1942–1943 stał również na czele redakcji pisma „Nowe Drogi”. Po zakończeniu okupacji niemieckiej znalazł się wśród najwyższych władz SD (CK i Rady Naczelnej). W 1945 powrócił na stanowisko redaktora naczelnego „Epoki” (pod nazwą „Nowa Epoka”, do 1946). Pracował również w Polskim Radio jako redaktor naczelny oraz szef Rady Programowej (do 1951). W latach 1947–1949 był prezesem Prezydium Wydziału Wykonawczego Związku Zawodowego Dziennikarzy RP. 
W 1947 uzyskał nominację na stanowisko posła na Sejm Ustawodawczy z listy państwowej tzw. Bloku Demokratycznego. Był jednym z głównych zwolenników kursu prokomunistycznego w łonie SD. 
Został pochowany w Alei Zasłużonych na Cmentarzu Wojskowym na Powązkach w Warszawie (kwatera A 26-tuje-21).

</doc>
<doc id="1710556" url="https://pl.wikipedia.org/wiki?curid=1710556" title="Seventeen Again">
Seventeen Again



</doc>
<doc id="1710558" url="https://pl.wikipedia.org/wiki?curid=1710558" title="LKS Groń Bujaków">
LKS Groń Bujaków



</doc>
<doc id="1710559" url="https://pl.wikipedia.org/wiki?curid=1710559" title="Czeska Rada Narodowa">
Czeska Rada Narodowa

Czeska Rada Narodowa (czeski: "Česká národní rada", ČNR) – parlament Czech istniejący w latach 1968–1992. Powstał w wyniku "Praskiej Wiosny" w 1968 r. po przekształceniu Czechosłowacji w federację. Liczyła 200 deputowanych, wybieranych na 4-letnią kadencję. Przekształcona 1 stycznia 1993 r. w Izbę Poselską na mocy nowej konstytucji Republiki Czeskiej. Siedzibą obrad był Thunovský palác w Pradze.

</doc>
<doc id="1710564" url="https://pl.wikipedia.org/wiki?curid=1710564" title="Ben-lai wuyiwu">
Ben-lai wuyiwu



</doc>
<doc id="1710565" url="https://pl.wikipedia.org/wiki?curid=1710565" title="Parafia Wniebowzięcia Najświętszej Maryi Panny w Praszce">
Parafia Wniebowzięcia Najświętszej Maryi Panny w Praszce

Parafia Wniebowzięcia Najświętszej Maryi Panny – rzymskokatolicka parafia położona przy ulicy Parafialnej 1 w Praszce. Parafia należy do dekanatu Praszka w archidiecezji częstochowskiej.
Historia parafii.
Parafia została utworzona w 1506 roku.
Pierwszym kościołem parafialnym była drewniana świątynia zbudowana w 1392 roku. Kościół ten przetrwał do XVII wieku. Obecny kościół parafialny został zbudowany w stylu neobarokowym w latach 1874–1884. Na placu Grunwaldzkim znajduje się, należący do parafii, klasztor sióstr Felicjanek. Wieloletnim proboszczem parafii był ks. Ireneusz Władysław Skrobot.
Liczebność i zasięg parafii.
Parafia liczy około 3500 wiernych, z miejscowości: Praszka (ulice: Boczna, Byczyńska, Chopina, część Fabrycznej, Gorzowska, Kaliska, Kilińskiego, Kopernika, część Kościuszki, Krótka, część Listopadowej, 3 Maja, część Mickiewicza, Parafialna, Piłsudskiego, Plac Grunwaldzki, Pod Rosochami, Powstańców Śląskich, Prusa, Senatorska, Sienkiewicza, Słoneczna, Słowackiego, Sportowa, Styczniowa, Szosa Gańska, Warszawska, Wodna i Żeromskiego) oraz wsi: Rozterk i część Skotnicy. 

</doc>
<doc id="1710566" url="https://pl.wikipedia.org/wiki?curid=1710566" title="Rada Narodowa (Czechy)">
Rada Narodowa (Czechy)



</doc>
<doc id="1710567" url="https://pl.wikipedia.org/wiki?curid=1710567" title="Glockturm">
Glockturm

Glockturm – szczyt w Alpach Ötztalskich, części Centralnych Alp Wschodnich. Leży w Austrii w kraju związkowym Tyrol. Od zachodu szczyt przykrywa lodowiec Gepatsch. Jest to najwyższy szczyt podgrupy Alp Ötztalskich - Glockturmkamm.
Szczyt można zdobyć drogami ze schroniska Hohenzollernhaus (2132 m). Pierwszego wejścia dokonał Pöltinger w 1853 r.

</doc>
<doc id="1710569" url="https://pl.wikipedia.org/wiki?curid=1710569" title="Henri Poulain">
Henri Poulain

Henri Poulain (ur. 29 czerwca 1921 w Épierre we Francji, zm. 22 października 1978 w Łodzi) – polski malarz, rzeźbiarz i scenograf.
Życiorys.
Studia plastyczne ukończył w École nationale supérieure des beaux-arts oraz w École nationale supérieure des arts appliqués et des métiers d'art. 13 marca 1943 roku został wywieziony przez Niemców do obozu w Berlinie, a następnie wysłany na przymusowe roboty do Kalisza (włączonego wówczas do Rzeszy Niemieckiej), gdzie pracował jako robotnik w jednej z fabryk. W okresie okupacji nawiązał kontakty z kaliskim konspiracyjnym "Teatrem Tajnym", prowadzonym przez Mariana Lenka i Sabinę Kazanowską. Wtedy, w wieku 22 lat, zaprojektował scenografie do "Nie-Boskiej Komedii" Zygmunta Krasińskiego, "Hamleta" Williama Szekspira i "Don Juana" Moliera, które miały być wystawione po zakończonej wojnie. Brał udział w ruchu oporu. Aresztowany w styczniu 1945 za działalność konspiracyjną i sabotażową, został wywieziony do obozu koncentracyjnego w Altenheim w Saksonii, gdzie otrzymał numer więzienny 33276. Po wojnie, w 1945 roku, przyjechał do Piotrkowa Trybunalskiego, gdzie osiedlił się na stałe i do 1953 roku pracował jako inwentaryzator i konserwator zabytków. Jednocześnie wraz z miejscowymi działaczami rozpoczął prace nad zorganizowaniem Robotniczego Teatru Lalek "Sezam", który ostatecznie uruchomiono na przełomie lat 1949/1950. Nawiązał również szeroką współpracę z teatrami dramatycznymi, operowymi i lalkowymi.
Głównie związany był ze scenami łódzkimi, projektując dla Teatru „Pinokio” w Łodzi, Teatru Nowego, Teatru Powszechnego, Teatru Wielkiego oraz dla łódzkiego ośrodka telewizyjnego.
Współpracował z takimi reżyserami, jak: Kazimierz Dejmek - scenografia do "Obrony Sokratesa" Platona (1960) i "Patny" Josepha Conrada (1976); Tadeusz Minc - do "Snu srebrnego Salomei" Juliusza Słowackiego (1966); Witold Zatorski - do "Życie jest snem" Pedro Calderóna (1969). W Teatrze Wielkim zrealizował opery: "Tosca" Giacomo Pucciniego, "Aida" Giuseppe Verdiego. Współpracował też z teatrami w Krakowie, Gdańsku, Poznaniu, Toruniu.
Był scenografem o rozległej skali środków dekoracyjnych, wykorzystywał bogatą gamę kolorów, kompozycje architektoniczne, w jego projektach kostiumów dostrzegano inspiracje malarstwem, szczególnie flamandzkim.
Pochowany na Starym Cmentarzu w Łodzi przy ul. Ogrodowej.
Życie prywatne.
Jego pierwszą żoną była Krystyna Prawdzic-Bentkowska, współzałożycielka Teatru Sezam, drugą Aniela Barbara Rowińska. Następnie do końca życia był w związku z Mirosławą Marcheluk.

</doc>
<doc id="1710573" url="https://pl.wikipedia.org/wiki?curid=1710573" title="Ceper">
Ceper

Ceper (błędnie: "cepr") – określenie używane przez górali w odniesieniu do turystów przyjeżdżających z nizinnych rejonów Polski.
Pochodzenie.
Pierwotnie mianem "cepra" górale określali pracowników przyjeżdżających z innych rejonów kraju na Podhale (np. robotników drogowych, kolejowych). Jeszcze po II wojnie światowej posługiwano się tym wyrazem w oryginalnym znaczeniu. W okresie międzywojennym część bardziej zaawansowanych turystów nazywała "ceprami" ludzi, którzy wychodzili w Tatry całkowicie nieprzygotowani do wędrówki. Niewłaściwe znaczenie słowa "ceper", odnoszące się do wszystkich osób niebędących góralami, zostało dodatkowo rozpowszechnione przez osoby niezbyt znające oryginalne znaczenie tego słowa oraz przez dziennikarzy.
Obecnie nawet sami górale stosują to pojęcie niezgodnie z pierwotnym znaczeniem, nazywając tak nie tylko turystów, wybierających się w Tatry bez odpowiedniego obuwia, ale także doświadczonych turystów.
Nie jest znana geneza słowa "ceper" – być może pochodzi ono od wyrazu "saper". Nieprawdziwa jest natomiast wersja wywodząca to określenie od inżyniera o takim nazwisku, pracującego rzekomo przy budowie kolei do Zakopanego. Słowo to podobne jest do niemieckiego słowa "Zipser", samookreślenia niemieckojęzycznych mieszkańców pobliskiego Spiszu.

</doc>
<doc id="1710575" url="https://pl.wikipedia.org/wiki?curid=1710575" title="Thomas H. Allen">
Thomas H. Allen



</doc>
<doc id="1710576" url="https://pl.wikipedia.org/wiki?curid=1710576" title="ISDN (ujednoznacznienie)">
ISDN (ujednoznacznienie)



</doc>
<doc id="1710577" url="https://pl.wikipedia.org/wiki?curid=1710577" title="Rofelewand">
Rofelewand

Rofelewand – szczyt w Alpach Ötztalskich, części Centralnych Alp Wschodnich. Leży w Austrii w kraju związkowym Tyrol. Szczyt otaczają lodowce Totenferner i Schweickertferner.
Szczyt można zdobyć drogami ze schroniska Verpeilhütte (2025 m). Pierwszego wejścia dokonali Theodor Petersen, Alois Ennemoser, Josef Kirschner, Gottlieb Rauch, Alois Neururer, K. Neuner, C. Benzien i I. Müller 24 lipca 1873 r.

</doc>
<doc id="1710578" url="https://pl.wikipedia.org/wiki?curid=1710578" title="Lederyna">
Lederyna

Lederyna to rodzaj sztucznej skóry wykonanej z tkaniny bawełnianej lub papieru, z jednostronnie nałożoną cienką elastyczną warstwą apretury (składającej się z nitrocelulozy, ftalanu dwubutylowego, oleju rycynowego i pigmentu).
Lederyna jest wyrabiana w rozmaitych kolorach i może być gładka lub wytłaczana. Używa się jej do oprawiania książek i notesów .

</doc>
<doc id="1710579" url="https://pl.wikipedia.org/wiki?curid=1710579" title="Parafia Świętej Rodziny w Praszce">
Parafia Świętej Rodziny w Praszce

Parafia Świętej Rodziny Sanktuarium Najświętszej Maryi Panny Kalwaryjskiej – Kalwaria Praszkowska – rzymskokatolicka parafia położona przy alei Księdza Kardynała Wyszyńskiego 24 w Praszce. Parafia należy do dekanatu Praszka w archidiecezji częstochowskiej.
Historia parafii.
Dekretem bpa Stanisława Nowaka, 29 sierpnia 1988 roku, w intensywnie rozwijającej się części Praszki została utworzona parafia. Pierwszym proboszczem został ks. Stanisław Gasiński. W 1988 roku wybudowany został tymczasowy kościół parafialny, pw. Najświętszej Maryi Panny Kalwaryjskiej, który po modernizacji i rozbudowie 15 września 2002 roku konsekrował metropolita częstochowski Stanisław Nowak. 19 sierpnia 2002 roku, papież Jan Paweł II w Kalwarii Zebrzydowskiej, poświęcił kopię obrazu Matki Bożej Kalwaryjskiej, który następnie trafił do parafii w Praszce. Decyzją metropolity częstochowskiego, 11 października 2002 roku, kościół ten został ogłoszony sanktuarium Maryjnym. Jeszcze w 1996 roku ks. Stanisław Gasiński rozpoczął budowę kościoła parafialnego Świętej Rodziny, który w 2005 roku został ukończony. 13 września 2004 roku abp Stanisław Nowak erygował i poświęcił Kalwarię Praszkowską powołując do istnienia sanktuarium Pasyjne.
Proboszczem parafii od 1988 roku jest ks. Stanisław Tadeusz Gasiński.
Liczebność i zasięg parafii.
Parafię zamieszkuje 2964 mieszkańców, swym zasięgiem duszpasterskim obejmuje ona:
oraz miejscowości:
Inne kościoły i kaplice.
Do parafii należą:

</doc>
<doc id="1710580" url="https://pl.wikipedia.org/wiki?curid=1710580" title="Eczema">
Eczema



</doc>
<doc id="1710584" url="https://pl.wikipedia.org/wiki?curid=1710584" title="Yomiuri Shimbun">
Yomiuri Shimbun

 – japońska gazeta wydawana w Tokio, Osace, Fukuoce i kilku innych głównych miastach Japonii.
Założona w 1874 roku „Yomiuri Shimbun”, jest obecnie uznawana za gazetę o największym nakładzie na świecie, mającą połączony nakład dzienny oraz wieczorny, wynoszący ponad 13 mln egzemplarzy (stan na rok 2015). To najlepszy wynik na świecie, odnotowany oficjalnie w Księdze Rekordów Guinnessa. Gazeta jest drukowana dwa razy dziennie w odrębnych wydaniach lokalnych.
Pierwszy numer „Yomiuri Shimbun” ukazał się 2 listopada 1874 roku i miał nakład 200 sztuk. Drukowany był co drugi dzień i w założeniu miał uzupełniać zapotrzebowanie społeczne na kulturę, a w szczególności na japońską literaturę. Współzałożycielami byli Takashi Koyasu (1836–1898, przemysłowiec, właściciel drukarni Nisshū-sha), Shōkichi Shibata (1842–1901, anglista, tłumacz) oraz Morimichi Motono (1836–1909, tłumacz języka niderlandzkiego). 
Rok po inauguracji nakład wynosił już 10 tys. egzemplarzy. Od 1875 roku Yomiuri staje się gazetą codzienną. W 1877 roku nakład osiągnął 25 tys. egzemplarzy dziennie. Dzięki podejmowaniu sensacyjnych tematów w latach 1924–1937 nakład wzrósł z 58 tys. do 800 tys. egzemplarzy, co uczyniło „Yomiuri Shimbun” największą gazetą w Tokio. Do 1977 roku gazeta osiągnęła dzienny nakład ponad 7 mln egzemplarzy. Rok później ten sukces trafił do Księgi Guinnessa i do tej pory nikt nie zdołał Yomiuri pokonać. 
Spółka „Yomiuri Shimbun” w 1948 roku ufundowała Nagrodę Yomiuri, która jest przyznawana za osiągnięcia na polu tworzenia kultury narodowej.

</doc>
<doc id="1710586" url="https://pl.wikipedia.org/wiki?curid=1710586" title="Izba Reprezentantów stanu Maine">
Izba Reprezentantów stanu Maine



</doc>
<doc id="1710587" url="https://pl.wikipedia.org/wiki?curid=1710587" title="Linjizong">
Linjizong



</doc>
<doc id="1710595" url="https://pl.wikipedia.org/wiki?curid=1710595" title="7 Łaski Batalion Radiotechniczny">
7 Łaski Batalion Radiotechniczny

7 Łaski Batalion Radiotechniczny (7 brt) – pododdział Wojsk Radiotechnicznych Sił Zbrojnych PRL i RP.
Historia.
Batalion został sformowany na podstawie rozkazu nr 033 dowódcy Wojsk Lotniczych i Obrony Przeciwlotniczej Obszaru Kraju oraz zarządzenia nr 1 dowódcy 1 Korpusu OPL OK z 23 września 1957. Dowództwo batalionu umieszczono w Łodzi-Lublinku.
Do zadań batalionu w ramach wojsk radiotechnicznych w rejonie swojej odpowiedzialności należało między innymi: radiolokacyjne rozpoznanie przestrzeni powietrznej, zabezpieczenie dowodzenia, działania bojowego i szkolenia wojsk, nadzór nad przelotami.
W miarę rozwoju Wojsk Radiotechnicznych w 1974 roku sztab batalionu przeniesiono do Wiewiórczyna, podporządkowując go jednocześnie nowo powstałej 1 Brygadzie Radiotechnicznej w Warszawie. Wybudowano Połączone Stanowisko Dowodzenia (PłSD), a w Karszewie radiowe centrum nadawcze (RCN), które służyły batalionowi oraz 10 pułkowi lotnictwa myśliwskiego OPK i były ważnym ogniwem w systemie obrony powietrznej kraju.
Podstawowymi pododdziałami batalionu były kompanie radiotechniczne (krt), które w tym czasie były rozśrodkowane:
Stan ten utrzymał się do drugiej połowy lat 90, W ramach restrukturyzacji dokonywano szeregu zmian: zmieniono podległość batalionu do 3 BRt Wrocław, rozformowano 171 i 173 krt, dołączono 351 krt Osina oraz 35 Ośrodek Wykrywania i Kierowania (OWiK) Wrocław.
31 grudnia 2003 roku 7 brt został rozformowany.
Do ważniejszych osiągnięć w historii batalionu oprócz wykonywania zadań wynikających z obowiązków służbowych należy wymienić:

</doc>
<doc id="1710599" url="https://pl.wikipedia.org/wiki?curid=1710599" title="Puitkogel">
Puitkogel

Puitkogel lub Puikogel – szczyt w Alpach Ötztalskich, części Centralnych Alp Wschodnich. Leży w Austrii w kraju związkowym Tyrol. Szczyt otaczają lodowce Puitkogelferner i Grubenkarlferner. 
Wschodnią ścianę szczytu trawersuje szlak wysokogórski "Mainzer Höhenweg". Szczyt można zdobyć drogami ze schronisk Rüsselsheimer Hütte (2323 m n.p.m.) i Braunschweiger Hütte (2758 m n.p.m.). Pierwszego wejścia dokonali F. Lantscher i F. Gstrein 29 sierpnia 1894 r.

</doc>
<doc id="1710602" url="https://pl.wikipedia.org/wiki?curid=1710602" title="Zbigniew Pruszkowski">
Zbigniew Pruszkowski

Zbigniew Pruszkowski (ur. 27 stycznia 1938 w Warszawie) – polski polityk, poseł na Sejm PRL VIII i IX kadencji.
Życiorys.
Posiada wykształcenie średnie ogólnokształcące (choć w 1982 podjął studia wieczorowe na Wydziale Ekonomicznym Uniwersytetu Warszawskiego). W 1956 rozpoczął pracę w Polskich Zakładach Optycznych (był m.in. polerownikiem optycznym). W 1966 wstąpił do Polskiej Zjednoczonej Partii Robotniczej. W 1980 uzyskał mandat posła na Sejm PRL VIII kadencji w okręgu Warszawa-Praga-Południe. Zasiadał w Komisji Mandatowo-Regulaminowej, Komisji Nauki i Postępu Technicznego, Komisji Do Spraw Samorządu Pracowniczego Przedsiębiorstw oraz w Komisji Oświaty, Wychowania, Nauki i Postępu Technicznego. W 1985 uzyskał reelekcję w tym samym okręgu. Zasiadał w Komisji Odpowiedzialności Konstytucyjnej, Komisji Spraw Samorządowych, Komisji Nadzwyczajnej do rozpatrzenia projektu ustawy o zmianach w organizacji naczelnych i centralnych organów administracji państwowej, Komisji Nadzwyczajnej do rozpatrzenia poselskiego projektu ustawy o konsultacjach społecznych i referendum, Komisji Nadzwyczajnej do rozpatrzenia projektów ustaw związanych z realizacją drugiego etapu reformy gospodarczej oraz w Komisji Nadzwyczajnej oraz w Komisji Nadzwyczajnej do rozpatrzenia projektu ustawy Prawo o stowarzyszeniach oraz projektów ustaw dotyczących związków zawodowych.

</doc>
<doc id="1710604" url="https://pl.wikipedia.org/wiki?curid=1710604" title="André Benjamin">
André Benjamin



</doc>
<doc id="1710605" url="https://pl.wikipedia.org/wiki?curid=1710605" title="Odznaka Turystyczno-Krajoznawcza PTTK Polskie „Naj”">
Odznaka Turystyczno-Krajoznawcza PTTK Polskie „Naj”

Odznaka Turystyczno-Krajoznawcza PTTK Polskie „Naj” (w skrócie zwana PLN) – odznaka ustanowiona w 2008 roku i nadawana przez Oddział Wolski PTTK im. gen. Józefa Sowińskiego w Warszawie w celu spopularyzowania walorów krajoznawczych, turystycznych i historycznych oraz współczesnego dorobku Polski, a także ocalenia od zapomnienia, przynajmniej niektórych polskich „rekordzistów”.
OTK PTTK Polskie „Naj” nie jest typową odznaką krajoznawczą, czy turystyczną jakich wiele funkcjonuje w PTTK i innych organizacjach. Jej szczególna osobliwość wynika z wielu przyczyn, z których na pierwszym miejscu należy wymienić oryginalną tematykę. „Bohaterami” odznaki są polscy „rekordziści” – obiekty, które mają tytularny przedrostek „naj”. Turysta znajdzie tu więc obiekty najstarsze, największe, najmniejsze, najwyższe, najdłuższe, najgłębsze, najwyżej położone i inne w najróżniejszych kategoriach. Są wśród nich osobliwości przyrody, wyjątkowe obiekty architektoniczne i obiekty znane również i poza krajem, ale są również i obiekty przeciętne i zwyczajne, które znalazły się w kanonie krajoznawczym tylko ze względu na owe „naj”.
Stopnie odznaki.
Odznaka posiada osiem stopni w czterech kategoriach, które można uzyskać jedynie w podanej kolejności::
Warunki zdobywania odznaki.
O odznakę może ubiegać się każdy kto ukończył 7 lat i spełni warunki określone regulaminem, również nie będąc członkiem PTTK. Podstawą przyznania odznaki jest zwiedzenie ustalonej dla danego stopnia odznaki liczby obiektów wymienionych w załączniku do regulaminu. Zaliczane będą jedynie obiekty wymienione w kanonie krajoznawczym, stanowiącym załącznik do regulaminu. Odznakę można zdobywać w czasie wycieczek pieszych (nizinnych i górskich), kolarskich, narciarskich, wodniackich (kajakowych i żeglarskich), motorowych oraz autokarowych. Odznakę zdobywa się zwiedzając określoną w regulaminie liczbę obiektów uczestnicząc w indywidualnych wędrówkach oraz zbiorowych imprezach turystyczno-krajoznawczych. Kolejność i dobór zwiedzanych obiektów jest dowolna, z tym, że na każdy stopień odznaki należy zaliczyć obiekty co najmniej z trzech grup. Wielką Koronę PLN z jantarem może uzyskać turysta, który zaliczy wszystkie obiekty wymienione w kanonie krajoznawczym.
Kanon Krajoznawczy Odznaki.
Do regulaminu odznaki został dołączony Kanon Krajoznawczy obejmujący wykaz 300 miejsc i obiektów na terenie Polski. Wymagane do zwiedzenia miejsca i obiekty podzielono na 8 grup: najstarsze, największe, najmniejsze, najwyższe, najdłuższe, najgłębsze i najgłębiej położone, najwyżej położone oraz inne „Naj”.
Autorem regulaminu OTK Polskie „Naj” oraz wszystkich wizerunków graficznych odznaki jest Roman Henryk Orlicz – Instruktor Krajoznawstwa Polski (IKP).

</doc>
<doc id="1710607" url="https://pl.wikipedia.org/wiki?curid=1710607" title="Der Hölle Rache kocht in meinem Herzen">
Der Hölle Rache kocht in meinem Herzen

Der Hölle Rache kocht in meinem Herzen („Piekielna zemsta kipi w moim sercu”) – aria sopranowa Królowej Nocy z II aktu opery "Czarodziejski flet" (oryg. "Die Zauberflöte") skomponowanej przez W.A. Mozarta, do której libretto napisał przyjaciel Mozarta Emanuel Schikaneder, podczas premierowego występu grający też rolę Papagena.
Umiejscowienie w operze.
Królowa Nocy władająca baśniową krainą jest postacią na wskroś przepełnioną złem. Odkąd jej mąż przekazał arcykapłanowi Sarastrowi amulet Siedmiokrotnego Kręgu Słonecznego obsesyjnie próbuje odzyskać artefakt, by wszelka władza należała do niej. Sarastro rządzący w Świątyni Mądrości pod swoją kuratelą ma także Paminę, córkę królewskiej pary. Chcąc uchronić księżniczkę przed wpływem złej matki, sprowadził ją do siebie, jej ręka zaś przeznaczona jest dla szlachetnego młodzieńca, który przejdzie wiele świątynnych prób. Władczyni posyła do Sarastra księcia Tamina, który nieopatrznie dostał się w te strony, powierzając mu misję uratowania Paminy spod wpływu złego demona, jak przedstawia oponenta. Młody książę, któremu w tej wyprawie towarzyszy też ptasznik Papageno, stopniowo jednak odkrywa prawdę. Królowa Nocy musi wziąć wtedy sprawy we własne ręce. Udaje się więc ona do Świątyni Mądrości, zjawia się przed Paminą, ratując córkę przypadkowo przed napastliwością pilnującego ją Maura Monostatosa, sama ma jednak zamiar namówić dziewczynę do najgorszej możliwej tutaj zbrodni. Powierzając Paminie sztylet, nie daje jej wyboru, jeśli ta nie zamorduje Sarastra, wtedy niech będzie przeklęta i niech przestanie też nazywać się córką Królowej Nocy, a swoje przysięgi okrutna matka składa przed bogami zemsty.
Muzyka.
Aria została skomponowana w tonacji d-moll na pary fletów, obojów, fagotów, rogów, trąbek razem z kotłami oraz sekcją smyczkową. Jest to większy skład niż dla arii "O zittre nicht..." i wymaga udziału wszystkich muzyków orkiestry oprócz puzonistów.
Aria uznawana jest za bardzo trudny do wykonania utwór, okrzyknięta została jedną z najtrudniejszych arii operowych świata. Aria mieści się w przedziale dwóch oktaw, od f1 do f3. Wymaga ona dużej tessitury nawet dla sopranu.
Sopranistki wykonujące arię.
Pierwszą śpiewaczką, która wykonała tę arię była szwagierka Mozarta, Josefa Hofer, w wieku 33 lat. Hofer miała wyjątkowo wysoki głos oraz dużą biegłość przechodzenia między dźwiękami. Mozart znający jej ogromne możliwości głosowe napisał dwie arie, aby zaprezentować niezwykły głos.
Mozart był pod wrażeniem występów swojej szwagierki, o czym mówią anegdotki z jego czasów. Historia pochodzi z roku 1830 z listu kompozytora Ignaza von Seyfrieda i dotyczy zdarzenia z ostatniej nocy życia Mozarta – 4 grudnia 1791 roku.
W dzisiejszych czasach wiele sopranów wykonuje tę arię również poza spektaklem. June Anderson śpiewała tę arię w filmie Amadeusz. Aria ta była ulubioną Florence Foster Jenkins – słynnej sopranistki amatorki.

</doc>
<doc id="1710610" url="https://pl.wikipedia.org/wiki?curid=1710610" title="Archidiecezja San Francisco">
Archidiecezja San Francisco

Archidiecezja San Francisco (, ) – rzymskokatolicka archidiecezja ze stolicą w San Francisco, w stanie Kalifornia, w Stanach Zjednoczonych. Archidiecezja obejmuje miasto i hrabstwo San Francisco oraz hrabstwa Marin i San Mateo.
Na terenie archidiecezji żyje 203 zakonników i 801 sióstr zakonnych.
Metropolia.
Arcybiskup San Francisco jest również metropolitą San Francisco. Sufraganami metropolii są diecezje:
Metropolia obejmuje północną część stanu Kalifornia oraz stany Hawaje, Nevada i Utah.
Historia.
Archidiecezja San Francisco została erygowana 29 lipca 1853. Wcześniej katolicy z okolic San Francisco podlegali biskupom diecezji Monterey (obecnie diecezja Monterey w Kalifornii).
Na przestrzeni lat z archidiecezji wyodrębniło się 7 nowych jednostek administracyjnych Kościoła katolickiego:

</doc>
<doc id="1710611" url="https://pl.wikipedia.org/wiki?curid=1710611" title="Roteck">
Roteck

Roteck (wł. "Monte Rosso") – szczyt w Alpach Ötztalskich, części Centralnych Alp Wschodnich. Leży w Austrii w kraju związkowym Tyrol. Na szczycie znajduje się krzyż. Jest to najwyższy szczyt podgrupy Alp Ötztalskich - Texelgruppe.
Szczyt można zdobyć drogami ze schroniska Lodnerhütte. Pierwszego wejścia dokonali Theodor Petersen, Rochus Raffeiner i Illdefons Kobler 14 lipca 1872 r.

</doc>
<doc id="1710614" url="https://pl.wikipedia.org/wiki?curid=1710614" title="Agata Suszka">
Agata Suszka

Agata Suszka (ur. 27 września 1971 w Istebnej) – polska biathlonistka, reprezentantka kraju w zawodach Pucharu Świata oraz na Mistrzostwach Świata i Zimowych Igrzyskach Olimpijskich.
Jest ośmiokrotną mistrzynią Polski w biathlonie. 4-krotnie zwyciężała w biegu sprinterskim, trzy razy triumfowała w biegu indywidualnym, a także raz wygrała bieg pościgowy. W 1999 zwyciężyła we wszystkich konkurencjach indywidualnych. W 1999 zdobyła złoty medal na Uniwersjadzie w biegu na dochodzenie, zaś w 1993 wywalczyła srebro w biegu indywidualnym.

</doc>
<doc id="1710615" url="https://pl.wikipedia.org/wiki?curid=1710615" title="Magu">
Magu

Magu (chiń. 麻姑, pinyin "Mágū") – w mitologii chińskiej piękna bogini, jedna z nieśmiertelnych ("xian") w wierzeniach taoistycznych.
Przedstawiano ją z bambusowym kijem, na którym zawieszony był kosz. W koszu znajdowały się brzoskwinie i święte grzyby lingzhi. Zwierzętami towarzyszącymi bogini były jeleń cętkowany i żuraw, a rośliną sosna. Często przedstawiano ją w towarzystwie chłopca. Magu żyła w pałacu Xiwangmu w górach Kunlun. Trzy razy do roku odwiedzała ludzi, przynosząc im szczęście. W wielu regionach Chin budowano poświęcone jej świątynie, a jej imieniem nazywano góry i jaskinie.
Postać Magu do dziś umieszcza się na noworocznych obrazkach, na haftach i obrazkach dawanych w prezencie urodzinowym starszym kobietom jako symbol długowieczności.

</doc>
<doc id="1710616" url="https://pl.wikipedia.org/wiki?curid=1710616" title="Iwan Zajec">
Iwan Zajec



</doc>
<doc id="1710619" url="https://pl.wikipedia.org/wiki?curid=1710619" title="Iwan Tkalenko">
Iwan Tkalenko



</doc>
<doc id="1710622" url="https://pl.wikipedia.org/wiki?curid=1710622" title="Jan Pryszcz">
Jan Pryszcz

Jan Pryszcz (ur. 24 stycznia 1938 w Łęgonicach, zm. 28 grudnia 2015 w Łodzi) – polski polityk, poseł na Sejm PRL IX kadencji.
Życiorys.
Syn Wojciecha i Marianny. Posiadał tytuł zawodowy magistra inżyniera mechaniki od ukończenia w 1962 Wydziału Mechanicznego Politechniki Łódzkiej. Od tego samego roku pracował w Zakładach Aparatury Elektrycznej „Ema-Elester” w Łodzi, a w latach 1966–1967 w Instytucie Spawalnictwa w Gliwicach. W 1967 podjął pracę w Warszawskich Zakładach Mechanicznych „PZL-WZM” Zakład w Piotrkowie Trybunalskim (w 1970 został dyrektorem).
W 1965 wstąpił do Polskiej Zjednoczonej Partii Robotniczej. Zasiadał w prezydium Miejskiej Rady Narodowej w Piotrkowie Trybunalskim, a także w Miejskiej Radzie Patriotycznego Ruchu Odrodzenia Narodowego i w Miejskim Sztabie Ochotniczej Rezerwy Milicji Obywatelskiej. W 1985 uzyskał mandat posła na Sejm PRL IX kadencji w okręgu Piotrków Trybunalski. Zasiadał w Komisji Prac Ustawodawczych, Komisji Współpracy Gospodarczej z Zagranicą, Komisji Nadzwyczajnej do rozpatrzenia projektu ustawy o zmianie ustawy Ordynacja wyborcza do rad narodowych oraz w Komisji Nadzwyczajnej do rozpatrzenia projektu ustawy o mieniu komunalnym.
Pochowany na Cmentarzu Zarzew w Łodzi.
Odznaczenia.
Otrzymał Złoty i Brązowy Krzyż Zasługi oraz Medal 40-lecia Polski Ludowej.

</doc>
<doc id="1710624" url="https://pl.wikipedia.org/wiki?curid=1710624" title="IPv9">
IPv9



</doc>
<doc id="1710626" url="https://pl.wikipedia.org/wiki?curid=1710626" title="EN 15038">
EN 15038



</doc>
<doc id="1710627" url="https://pl.wikipedia.org/wiki?curid=1710627" title="Serhij Hołowatyj">
Serhij Hołowatyj



</doc>
<doc id="1710628" url="https://pl.wikipedia.org/wiki?curid=1710628" title="Storożenko">
Storożenko



</doc>
<doc id="1710630" url="https://pl.wikipedia.org/wiki?curid=1710630" title="Henryk Przygodzki">
Henryk Przygodzki

Henryk Przygodzki (ur. 25 lipca 1935 w Patorach) - polski polityk, poseł na Sejm PRL IX kadencji.
Życiorys.
W 1952 skończył Liceum Ogólnokształcące w Ciechanowie i roczny Kurs Pedagogiczny dający uprawnienia nauczania w szkolnictwie podstawowym. W okresie 1952-1955 nauczyciel w szkołach podstawowych w Elblągu. W latach 1955-1960 był górnikiem dołowym w Katowicach. Od 1960 prowadził własne gospodarstwo rolne. W latach 1985-1989 pełnił mandat posła na Sejm PRL IX kadencji w okręgu Ciechanów z ramienia Polskiej Zjednoczonej Partii Robotniczej. Zasiadał w Komisji Nauki i Postępu Technicznego, Komisji Rolnictwa, Leśnictwa i Gospodarki Żywnościowej oraz w Komisji Nadzwyczajnej do rozpatrzenia projektu ustawy o zmianie Konstytucji Polskiej Rzeczypospolitej Ludowej. Działacz w organizacjach spółdzielczych. W 2002 bez powodzenia kandydował do sejmiku mazowieckiego z listy Krajowej Partii Emerytów i Rencistów.
Autor zbioru felietonów "Widziane z Opinogóry".
Otrzymał Srebrny i Złoty Krzyż Zasługi.

</doc>
<doc id="1710631" url="https://pl.wikipedia.org/wiki?curid=1710631" title="Ihor Pałyca">
Ihor Pałyca



</doc>
<doc id="1710632" url="https://pl.wikipedia.org/wiki?curid=1710632" title="Im Hinteren Eis">
Im Hinteren Eis

Im Hinteren Eis (wł "Punta della Vedretta") – szczyt w Alpach Ötztalskich, części Centralnych Alp Wschodnich. Leży na granicy między Austrią (Tyrol) a Włochami (Południowy Tyrol). Od południa szczyt przykrywa lodowiec Hintereisferner.
Szczyt można zdobyć drogą ze schroniska Rifugio Bella Vista (2842 m).

</doc>
<doc id="1710634" url="https://pl.wikipedia.org/wiki?curid=1710634" title="Bajan">
Bajan



</doc>
<doc id="1710639" url="https://pl.wikipedia.org/wiki?curid=1710639" title="Doradca zawodowy">
Doradca zawodowy

Doradca zawodowy – osoba udzielająca pomocy w wyborze zawodu i kierunku kształcenia w formie grupowych i indywidualnych porad zawodowych, uwzględniając możliwości psychofizyczne i sytuację życiową klientów, a także potrzeby rynku pracy oraz możliwości systemu edukacyjnego. Doradca pomaga nie tylko w wyborze zawodu i szkoły, ale także przy zmianie zawodu, wybraniu drugiego kierunku studiów, samozatrudnieniu czy poszukiwaniu pracy. Doradca poprzez współpracę z klientem, zaznajamia go z nowymi sposobami kontaktowania się z pracodawcą, sposobami poszukiwania pracy oraz możliwościami zawodowymi na rynku pracy.
Cechy profesjonalnego doradcy zawodowego.
Doradca zawodowy musi być osobą wiarygodną. Wiarygodność odgrywa zasadnicze znaczenie, gdy ludzie kontaktują się z osobami, które z racji pełnionej roli zawodowej powinny służyć im pomocą, tj. pełnią określoną służbę publiczną. Na wiarygodność w tej sytuacji składają się dwa główne elementy:
W pracy doradcy zawodowego powinny być wykorzystywane podstawowe narzędzia komunikacyjne, takie jak:

</doc>
<doc id="1710641" url="https://pl.wikipedia.org/wiki?curid=1710641" title="Oswald Haselrieder">
Oswald Haselrieder

Oswald Haselrieder (ur. 22 sierpnia 1971 w Völs am Schlern) – włoski saneczkarz pochodzący z Tyrolu Południowego, trzykrotny zdobywca miejsca na podium klasyfikacji generalnej Pucharu Świata, wielokrotny medalista mistrzostw Europy i mistrzostw świata, brązowy medalista igrzysk olimpijskich w Turynie.
Życie prywatne.
Jego rodzicami są Luis i Veronika. Ma dwóch braci: Manfreda i Josefa oraz siostrę Heidi.
Jest żonaty z Doris, z którą ma dwoje dzieci: Norę i Leona.
Kariera.
Do reprezentacji Włoch trafił w 1988 roku. Pierwszy sukces w karierze osiągnął w 1992 roku, kiedy zdobył brązowy medal w konkurencji drużynowej podczas mistrzostw Europy w Winterbergu. W tym samym roku wystartował także na igrzyskach olimpijskich w Albertville, na których zajął 7. miejsce w konkurencji jedynek. W 1995 roku, na mistrzostwach świata w Lillehammer zajął 14. miejsce w dwójkach, w których startował z Gerhardem Plankensteinerem, będącym odtąd jego stałym partnerem w tej konkurencji. W 1996 roku zdobył srebrny medal w konkurencji dwójek i brązowy medal w konkurencji drużynowej na mistrzostwach Europy w Siguldzie, a także brązowe medale w obu tych konkurencjach na mistrzostwach świata w Altenbergu.
Rozgrywane w 1997 roku mistrzostwa świata w Innsbrucku przyniosły mu brązowy medal w konkurencji drużynowej i 5. miejsce w konkurencji dwójek. Rok później, zarówno na igrzyskach olimpijskich w Nagano, jak i mistrzostwach Europy w Oberhofie zajął 6. miejsce w konkurencji dwójek. W 2000 roku, podczas mistrzostw Europy w Winterbergu wywalczył brązowy medal w konkurencji drużynowej, a także zajął 4. miejsce w konkurencji dwójek, ponadto na mistrzostwach świata w Sankt Moritz zajął 19. miejsce w konkurencji jedynek. W 2002 roku uplasował się na najniższym stopniu podium w konkurencji dwójek na mistrzostwach Europy w Altenbergu a także zajął 7. miejsce w tej samej konkurencji na igrzyskach olimpijskich w Salt Lake City. W 2006 roku na mistrzostwach Europy w Winterbergu zajął 6. miejsce w konkurencji dwójek, z kolei na igrzyskach olimpijskich w Turynie osiągnął największy sukces w karierze, kiedy wraz z Gerhardem Plankensteinerem zdobył brązowy medal w konkurencji dwójek - lepsi od nich okazali się tylko Austriacy Andreas i Wolfgang Linger oraz dwójka niemiecka: André Florschütz/Torsten Wustlich. Z rozgrywanych dwa lata później mistrzostw Europy w Cesanie przywiózł dwa brązowe medale za konkurencję drużynową i dwójek, z kolei na mistrzostwach świata w Oberhofie zajął 4. miejsce w konkurencji dwójek. W 2009 roku, na mistrzostwach świata w Lake Placid zdobył złoty medal w konkurencji dwójek. Na rozgrywanych w następnym roku igrzyskach olimpijskich w Vancouver zajął 9. miejsce w konkurencji dwójek.
Od 1994 roku startował w zawodach Pucharu Świata. Jeżdżąc z Gerhardem Plankensteinerem w konkurencji dwójek odniósł pięć zwycięstw: w 1995 roku w Sankt Moritz, w 1997 roku w Nagano, w 2003 roku w Oberhofie, w 2007 roku w Siguldzie i w 2008 roku w Innsbrucku. Oprócz tego dziewięć razy zdobywał wraz z nim 2. miejsce i siedemnaście razy 3. miejsce. W klasyfikacji generalnej sezonu 1996/1997 zajęli 2. miejsce, zaś sezony 1997/1998 i 2006/2007 ukończyli na najniższym stopniu podium.
We wrześniu 2010 roku Oswald Haselrieder zakończył karierę.

</doc>
<doc id="1710642" url="https://pl.wikipedia.org/wiki?curid=1710642" title="Gerhard Plankensteiner">
Gerhard Plankensteiner

Gerhard Plankensteiner (ur. 8 kwietnia 1971 w Sterzing) – włoski saneczkarz pochodzący z Tyrolu Południowego, trzykrotny zdobywca miejsca na podium klasyfikacji generalnej Pucharu Świata, dwukrotny medalista mistrzostw świata juniorów, wielokrotny medalista mistrzostw Europy i mistrzostw świata, brązowy medalista igrzysk olimpijskich w Turynie.
Życie prywatne.
Jego rodzicami są Rudi i Barbara. Ma brata Matthiasa i siostrę Petrę.
Od 2009 roku jest żonaty z niemiecką saneczkarką i bobsleistką, Susi Erdmann.
Kariera.
Do reprezentacji Włoch trafił w 1986 roku. Pierwszy sukces w karierze osiągnął w 1988 roku, kiedy zdobył brązowy medal w konkurencji jedynek podczas mistrzostw świata juniorów w Olang. W następnym roku, na mistrzostwach świata w Winterbergu zdobył złoty medal w konkurencji drużynowej. Osiągnięcie to powtórzył w 1990 roku w konkurencji jedynek podczas mistrzostw świata juniorów w Winterbergu. W tej konkurencji wystartował także na rozgrywanych dwa lata później igrzyskach olimpijskich w Albertville, na których zajął 11. miejsce oraz na mistrzostwach Europy w Winterbergu, które przyniosły mu 8. miejsce. Na następujących mistrzostwach świata: w 1991 roku w Winterbergu, w 1993 roku w Calgary i w 1996 roku w Altenbergu zdobywał brązowe medale w konkurencji drużynowej, ponadto na tych ostatnich wywalczył również brąz w dwójkach, w których startował z Oswaldem Haselriederem, będącym od rozgrywanych w 1995 roku mistrzostw świata w Lillehammer (14. miejsce w dwójkach) jego stałym partnerem w tej konkurencji. W 1996 roku zdobył srebrny medal w konkurencji dwójek i brązowy medal w konkurencji drużynowej podczas mistrzostw Europy w Siguldzie, a także brązowe medale w obu tych konkurencjach na mistrzostwach świata w Altenbergu.
Rozgrywane w 1997 roku mistrzostwa świata w Innsbrucku przyniosły mu 5. miejsce w konkurencji dwójek oraz brązowy medal za konkurencję drużynową. Rok później, zarówno na igrzyskach olimpijskich w Nagano, jak i mistrzostwach Europy w Oberhofie zajął 6. miejsce w konkurencji dwójek. W 2000 roku zajął 4. miejsce w konkurencji dwójek, a także zdobył brązowy medal za konkurencję drużynową na mistrzostwach Europy w Winterbergu. Osiągnięcie to powtórzył w konkurencji dwójek na przeprowadzonych w 2002 roku mistrzostwach Europy w Altenbergu; rozgrywane w tym samym roku igrzyska olimpijskie w Salt Lake City przyniosły mu 7. miejsce w konkurencji dwójek. W 2006 roku, na mistrzostwach Europy w Winterbergu zajął 6. miejsce w konkurencji dwójek, z kolei na igrzyskach olimpijskich w Turynie osiągnął największy sukces w karierze, kiedy wraz z Oswaldem Haselriederem zdobył brązowy medal w konkurencji dwójek - lepsi od nich okazali się tylko Austriacy Andreas i Wolfgang Linger oraz dwójka niemiecka: André Florschütz/Torsten Wustlich. W 2008 roku, na mistrzostwach Europy w Cesanie zajął 3. miejsce zarówno w konkurencji drużynowej, jak i dwójek; rozgrywane w tym samym roku mistrzostwa świata w Oberhofie przyniosły mu z kolei 4. miejsce w konkurencji dwójek. Rok później wywalczył złoty medal w konkurencji dwójek na mistrzostwach świata w Lake Placid. Na rozgrywanych w 2010 roku igrzyskach olimpijskich w Vancouver zajął 9. miejsce w konkurencji dwójek.
Od 1991 roku startował w zawodach Pucharu Świata, przez pierwsze dwa sezony w konkurencji jedynek. W późniejszych latach, jeżdżąc z Oswaldem Haselriederem w konkurencji dwójek odniósł pięć zwycięstw: w 1995 roku w Sankt Moritz, w 1997 roku w Nagano, w 2003 roku w Oberhofie, w 2007 roku w Siguldzie i w 2008 roku w Innsbrucku. Oprócz tego dziewięć razy zdobywał wraz z nim 2. miejsce i siedemnaście razy 3. miejsce. W klasyfikacji generalnej sezonu 1996/1997 zajęli 2. miejsce, zaś sezony 1997/1998 i 2006/2007 ukończyli na najniższym stopniu podium.
We wrześniu 2010 roku Gerhard Plankensteiner zakończył karierę.

</doc>
<doc id="1710644" url="https://pl.wikipedia.org/wiki?curid=1710644" title="Jurij Kluczkowski">
Jurij Kluczkowski

Jurij Bohdanowycz Kluczkowski, ukr. Юрій Богданович Ключковський (ur. 18 lipca 1949 we Lwowie) – ukraiński polityk, fizyk.
Życiorys.
Absolwent (1972) Uniwersytetu Iwana Franki, uzyskał stopień kandydata nauk fizycznych i matematycznych. Po ukończeniu studiów zajął się pracą naukową. Od 1977 był zatrudniony w Narodowej Akademii Nauk Ukrainy. W 1993 został docentem w katedrze fizyki teoretycznej na Uniwersytecie Iwana Franki. W latach 1996–1998 kierował wydziałem oświaty administracji obwodu lwowskiego.
Od 1998 do 2012 nieprzerwanie sprawował mandat deputowanego do Rady Najwyższej (wybierany w 1998, 2002, 2006 i 2007). Należał do Ludowego Ruchu Ukrainy, w 2005 został członkiem Ludowego Związku "Nasza Ukraina". W trakcie wyborów prezydenckich w 2004 pełnił funkcję przedstawiciela Wiktora Juszczenki w Centralnej Komisji Wyborczej. Należał do przywódców pomarańczowej rewolucji.
Bibliografia.
 

</doc>
<doc id="1710645" url="https://pl.wikipedia.org/wiki?curid=1710645" title="Jurij Kliuczkowskyj">
Jurij Kliuczkowskyj



</doc>
<doc id="1710646" url="https://pl.wikipedia.org/wiki?curid=1710646" title="Stanisław Rok">
Stanisław Rok

Stanisław Rok (ur. 11 kwietnia 1935 w Zawierciu) – polski hutnik i polityk, poseł na Sejm PRL IX kadencji.
Życiorys.
W 1955 ukończył I Liceum Ogólnokształcące im. Stefana Żeromskiego w Zawierciu. Od 1959 do 1960 był telemonterem sieciowym w Rejonowym Urzędzie Telekomunikacyjnym w Sosnowcu. Od 1961 pracował w Hucie Zawiercie (jako ślusarz, a potem brygadzista automatyk). Należał do Związku Harcerstwa Polskiego, Związku Młodzieży Polskiej i od 1961 do Polskiej Zjednoczonej Partii Robotniczej (gdzie pełnił różne funkcje na niskich szczeblach, a także od 1984 zasiadał w Komitecie Wojewódzkim w Katowicach). W latach 1985–1989 pełnił mandat posła na Sejm PRL IX kadencji w okręgu Dąbrowa Górnicza, zasiadając w Komisji Współpracy Gospodarczej z Zagranicą.

</doc>
<doc id="1710649" url="https://pl.wikipedia.org/wiki?curid=1710649" title="Parafia św. Marka Ewangelisty w Mielcu-Rzochowie">
Parafia św. Marka Ewangelisty w Mielcu-Rzochowie

Parafia św. Marka Ewangelisty w Mielcu-Rzochowie – parafia rzymskokatolicka w Mielcu, należąca do dekanatu Mielec-Południe.
Swym zasięgiem obejmuje ona Rzochów, niegdyś miasto, dziś osiedle położone w południowej części Mielca. Siedziba parafii mieści się przy ulicy Rzochowskiej.
Obecny kościół parafialny został poświęcony 14 grudnia 2003. Poprzedni, drewniany kościół pw. św. Marka z 1843 r., wraz z całym wyposażeniem, został przekazany do Muzeum Kultury Ludowej w Kolbuszowej. W czerwcu 2010 r. obiekt został rozebrany i przeniesiony.
Grupy parafialne.
Lektorzy, ministranci, DSM, AWM, „Żywa Woda”, róże różańcowe.

</doc>
<doc id="1710650" url="https://pl.wikipedia.org/wiki?curid=1710650" title="Roztocznik (gmina)">
Roztocznik (gmina)

Roztocznik – dawna gmina wiejska istniejąca w latach 1945–1954 w woj. wrocławskim (dzisiejsze woj. dolnośląskie). Siedzibą władz gminy był Roztocznik.
Gmina Roztocznik powstała po II wojnie światowej na terenie tzw. Ziem Odzyskanych (tzw. II okręg administracyjny – "Dolny Śląsk"). 28 czerwca 1946 gmina – jako jednostka administracyjna powiatu dzierżoniowskiego – weszła w skład nowo utworzonego woj. wrocławskiego.
Według stanu z 1 lipca 1952 gmina składała się z 4 gromad: Dobrocin, Gilów, Roztocznik i Uciechów. Gmina została zniesiona 29 września 1954 wraz z reformą wprowadzającą gromady w miejsce gmin. Jednostki nie przywrócono 1 stycznia 1973 wraz z kolejną reformą reaktywującą gminy.

</doc>
<doc id="1710651" url="https://pl.wikipedia.org/wiki?curid=1710651" title="Äußerer Bärenbartkogel">
Äußerer Bärenbartkogel

Äußerer Bärenbartkogel (wł. "Cima Barba d'Orsa di Fuori" – szczyt w Alpach Ötztalskich, części Centralnych Alp Wschodnich. Leży we Włoszech w Tyrolu Południowym. Szczyt otaczają lodowce: Freibrunner Ferner, Matscher Ferner i Bärenbartferner.
Szczyt można zdobyć drogami ze schroniska Weißkugelhütte (2544 m). Pierwszego wejścia dokonali Fridolin Hohenleitner i J. Plattner w 1909 r.

</doc>
<doc id="1710653" url="https://pl.wikipedia.org/wiki?curid=1710653" title="Słupice (gmina)">
Słupice (gmina)

Słupice – dawna gmina wiejska istniejąca w latach 1945–1954 w woj. wrocławskim (dzisiejsze woj. dolnośląskie). Siedzibą władz gminy były Słupice.
Gmina Słupice powstała po II wojnie światowej na terenie tzw. Ziem Odzyskanych (tzw. II okręg administracyjny – "Dolny Śląsk"). 28 czerwca 1946 gmina – jako jednostka administracyjna powiatu dzierżoniowskiego – weszła w skład nowo utworzonego woj. wrocławskiego.
Według stanu z 1 lipca 1952 gmina składała się z 3 gromad: Jaźwina, Oleszna i Słupice. Gmina została zniesiona 29 września 1954 wraz z reformą wprowadzającą gromady w miejsce gmin. Jednostki nie przywrócono 1 stycznia 1973 wraz z reformą reaktywującą gminy.

</doc>
<doc id="1710654" url="https://pl.wikipedia.org/wiki?curid=1710654" title="Nikola Mihailović">
Nikola Mihailović

Nikola Mihailović, cyr. Никола Михаиловић (ur. 15 września 1984 w Titogradzie) – czarnogórski piłkarz grający na pozycji obrońcy. Od 2013 występuje w FK Dečić Tuzi.

</doc>
<doc id="1710657" url="https://pl.wikipedia.org/wiki?curid=1710657" title="Lāčplēsis">
Lāčplēsis

Lāčplēsis ("Laczplesis") to oparty na legendach i wierzeniach ludowych poemat epicki autorstwa łotewskiego poety Andrejsa Pumpursa. Powstał w latach 1872–1887. Uważany jest za łotewski epos narodowy.
Treść.
Poemat opisuje życie legendarnego herosa Lāčplēsisa, którego bogowie wybrali, by stał się bohaterem swego ludu. Jego imię oznacza "Niedźwiedziobójca", ponieważ jako młody chłopak (i przybrany syn pana na Lielvārde) zabił niedźwiedzia, rozrywając jego szczęki gołymi rękoma. W zamku możnowładcy Aizkrauklisa, Lāčplēsis obserwuje działania czarodziejki Spīdali opanowanej przez Diabła i świątobliwego męża imieniem Kangars, który w rzeczywistości jest zdrajcą i przygotowuje spisek mający na celu zastąpienie pogańskich bóstw przez wiarę chrześcijańską. Spīdala usiłuje utopić Lāčplēsisa wrzucając go w otchłań wodnego wiru o nazwie Staburags na Dźwinie, lecz na ratunek bohaterowi przybywa bogini Staburadze, która następnie zabiera go do swojego kryształowego pałacu pod wodą. Tam Lāčplēsis poznaje piękną dziewczynę imieniem Laimdota i zakochuje się w niej. Niedługo później zaprzyjaźnia się też z innym herosem, Koknesisem (jego imię oznacza "noszący drewno") i wspólnie rozpoczynają nauki w pałacu Burtnieksa, ojca nadobnej Laimdoty.
Kangars prowokuje wojnę z Estończykami, a Lāčplēsis staje do walki o rękę Laimdoty przeciw olbrzymowi Kalapuisisowi (est. "Kalevipoeg", prawdopodobnie chodzi o tytułowego bohatera estońskiego eposu "Kalevipoeg"). Bohater pokonuje olbrzyma, po czym obaj decydują się zawrzeć pokój i połączyć siły w walce ze wspólnym wrogiem – niemieckimi misjonarzami, którym przewodzi duchowny Dietrich (Dītrihs). Lāčplēsis dokonuje kolejnego heroicznego czynu spędzając noc w zatopionym zamczysku i przełamując klątwę, czym sprawia, że budowla znów może wznieść się w powietrze. Dochodzi do zaręczyn Laimdoty i Lāčplēsisa. W dalszej części utworu Laimdota czyta ze starych ksiąg o stworzeniu świata i zgłębia pradawne łotewskie wierzenia.
Laimdota i Koknesis zostają porwani i uwięzieni w Niemczech. Czarodziejka Spīdala przekonuje Lāčplēsisa, że jego przyjaciel i narzeczona są kochankami. Lāčplēsis wraca do domu w Lielvārde, a następnie stawia żagiel i morzem wyrusza do Niemiec. Niestety jego statek gubi się na Morzu Północnym, a bohater staje się gościem córki Wiatru Północy. W międzyczasie Dietrich i liwoński książę Kaupo z Turajdy spotykają się w Rzymie z papieżem, by wspólnie omówić plan chrystianizacji Łotwy. Na Morzu Północnym Lāčplēsis rozpoczyna pełną niebezpieczeństw podróż do domu. Po drodze walczy na Zaklętej Wyspie z potworami o trzech, sześciu i dziewięciu głowach. Na wyspie spotyka też Spīdalę, którą uwalnia spod mocy cyrografu i panowania Diabła. Znajdują się tu też Laimdota i Koknesis, którym udało się uciec z Niemiec, lecz później zostali zamknięci w pułapce na Zaklętej Wyspie. Koknesis wyznaje miłość Spīdali i czwórka przyjaciół powraca na Łotwę.
Podczas hucznych obchodów nocy sobótkowej (Jāņi) odbywa się podwójne wesele, lecz radość nie trwa długo, gdyż herosi wkrótce muszą wyruszyć do walki z niemieckimi krzyżowcami. Po kilku bitwach Niemcy zostają odparci, jednak stojący na ich czele biskup Albert sprowadza posiłki z Niemiec. Wśród nowo przybyłych wojowników jest też Czarny Rycerz. Wskutek podszeptów i obietnic podstępnego Dietricha Kangars dokłada wszelkich starań, by poznać tajemnicę nadludzkiej siły Lāčplēsisa, a później zdradziecko wydaje ją Niemcom. Okazuje się, że matką Lāčplēsisa była niedźwiedzica, a źródło siły bohatera znajduje się w jego niedźwiedzich uszach. Niemieccy wojownicy przybywają do Lielvārde proponując Łotyszom pokój. Lāčplēsis organizuje wówczas przyjacielski turniej, w którym udział mają brać również Niemcy. W jego trakcie heros zostaje podjudzony do walki z Czarnym Rycerzem. Niemiecki wojownik obcina Lāčplēsisowi uszy. Jednak bohater, który utracił tylko część swej siły, wybucha gniewem i chwyta Czarnego Rycerza, by ze skały strącić go w rwący nurt Dźwiny. Ostatecznie obaj wojownicy wpadają do rzeki, ponieważ Niemiec w krytycznej chwili pociąga Lāčplēsisa za sobą. Wraz z jego śmiercią, kończy się życie Laimdoty.
Dzień Lāčplēsisa.
11 listopada Łotysze obchodzą Dzień Lāčplēsisa (łot. "Lāčplēša Diena"). Tego dnia na Łotwie nie wspomina się – jak w wielu innych krajach – zawieszenia broni kończącego I wojnę światową, ale rocznicę pokonania Rosjan pod Rygą w 1919 roku.

</doc>
<doc id="1710658" url="https://pl.wikipedia.org/wiki?curid=1710658" title="Schwemser Spitze">
Schwemser Spitze

Schwemser Spitze (wł. "Punta d'Oberettes") – szczyt w Alpach Ötztalskich, części Centralnych Alp Wschodnich. Leży we Włoszech w Tyrolu Południowym. Od zachodu szczyt przykrywa lodowiec Oberettesferner, od północy Steinschlagferner, a od południa Schwemser Ferner. Jest to najwyższy szczyt podgrupy Alp Ötztalskich - Saldurkamm. 
Szczyt można zdobyć drogami ze schroniska Oberetteshütte (2670 m). Pierwszego wejścia dokonali J. Hoffmann i Josef Spechtenhause 2 września 1875 r.

</doc>
<doc id="1710663" url="https://pl.wikipedia.org/wiki?curid=1710663" title="Parafia św. Mateusza w Mielcu">
Parafia św. Mateusza w Mielcu

Parafia św. Mateusza Apostoła i Ewangelisty w Mielcu – parafia rzymskokatolicka w dekanacie Mielec-Północ diecezji tarnowskiej.
Historia.
Początki parafii sięgają wieku XIV. W Mielcu należącym wtedy do rodziny Mieleckich istniał już kościół pod wezwaniem Trójcy Świętej. Najprawdopodobniej kościół był drewniany – niestety nie posiadamy dokładnych informacji o lokalizacji i wyglądzie tej świątyni. Nowy kościół pod wezwaniem św. Mateusza Apostoła i Ewangelisty został wybudowany na początku XV wieku. W ciągu wieków kilkakrotnie doszło do zmiany jego wezwania i tak – był to kościół Najświętszej Marii Panny, Nawiedzenia NMP, Wniebowzięcia NMP, by ostatecznie powrócić do pierwszego patrona. W wyniku I rozbioru Polski w 1772 r. Mielec znalazł się w granicach zaboru austriackiego. W 1854 r. parafia mielecka obejmowała : miasto Mielec, Wojsław ze Smoczką, Cyrankę, Biesiadkę, Rzędzianowice, Trzcianę i Złotniki. Taki stan terytorialny parafii istniał do lat trzydziestych naszego wieku.
Aktualnie parafia obejmuje najstarsza część miasta – Stary Mielec i osiedle Wojsław. Jest najstarszą parafią w mieście. 
Kościół.
Obecna bryła kościoła powstała na przełomie XVII i XVIII wieku. Zbudowana jest na typowo polskim planie krzyża. Wnętrze kościoła jest barokowe.
Kościół św. Mateusza był przebudowywany w latach 1792- 1795. Do fasady zachodniej w 1877-1878 r. została przystawiona wieża nadbudowana na kruchcie. Wieżę przebudowano w latach 1924-28. Podczas II wojny światowej pociski uszkodziły ściany kościoła. Prace remontowe prowadzone pod kierownictwem inż. Roguckiego doprowadziły kościół do stanu sprzed wojny. W ubiegłowiecznym wystroju kościoła dominował późny barok i rokoko. W tym stylu są wykonane ołtarze sprzęt kościelny, rzeźby, feretrony i obrazy. Typowy styl rokokowy reprezentują: ambona, dwa konfesjonały, ławy oraz organy. Z XIX wieku pochodzą : krzyż ołtarzowy, neogotycki kielich mszalny, szafka, dwa krucyfiksy procesyjne, berła procesyjne, lichtarz paschalny, krucyfiks, pasyjka ołtarzowa, konfesjonał obraz św. Daniela oraz kilka ornatów. W roku 2006 kościół został podniesiony do godności Bazyliki Mniejszej pw. św. Mateusza. W 2012 obchodzona była 250 rocznica konsekracji obiektu.
Fara Mielecka.
Pismo Parafialne ukazujące się od 1996 roku. Aktualnie wydawane w formie kwartalnika.

</doc>
<doc id="1710666" url="https://pl.wikipedia.org/wiki?curid=1710666" title="Przetwarzanie danych georadarowych">
Przetwarzanie danych georadarowych

Przetwarzanie danych georadarowych jest to szereg metod cyfrowego przetwarzania sygnałów stosowanych w celu eliminacji szumu, wzmocnienia sygnału i uporządkowania w przestrzeni zarejestrowanych wydarzeń. W jej wyniku uzyskuje się możliwie czysty i pozbawiony zniekształceń obraz budowy podłoża terenu lub innych obiektów (np. ścian) na podstawie danych georadarowych. Wiele z podanych tu metod jest także stosowanych w przetwarzaniu danych w sejsmice refleksyjnej.
Sensors&amp;Software dzieli przetwarzanie na podstawowe i zaawansowane. Pierwszy rodzaj obejmuje takie operacje jak na przykład: kompilacja i edycja danych (np. wycinanie lub wstawianie poszczególnych pojedynczych skanów, zestawianie profili w format 3D itp.), analizę atrybutów fali, to znaczy pionowych i poziomych zmian prędkości fali, amplitudy i częstotliwości, korekta nasycenia sygnału (ang. "signal saturation", "dewow"), korekta utraty amplitudy (ang. "gain recovery"), filtrowanie częstotliwości (ang. "bandpass filtering"). Do zaawansowanych można zaliczyć takie operacje jak na przykład: NMO (ang. "normal moveout corrections"), DMO (ang. „dip move out”), migrację, dekonwolucję (np. ang. "spiking deconvolution") oraz inne.
Przykładowe etapy przetwarzania.
Korekta nasycenia sygnału.
Duże natężenie sygnału, które jest związane z falą powietrzną (pierwszym impulsem o pozytywnej fazie fali, który podróżuje z prędkością bliskiej prędkości światła bezpośrednio od anteny nadawczej do odbiorczej), z falą powierzchniową (impulsem o negatywnej fazie fali rejestrowanym jako drugi, który jest przekazywany pomiędzy antenami wzdłuż powierzchni ziemi) i odbicia od płytkich obiektów pod ziemią powodują, że odbiornik GPR staje się nasycony sygnałem i wzbudza fale o niskich częstotliwościach, które maskują docierający sygnał o wysokich częstotliwościach. Korekta jest dokonywana poprzez zastosowanie filtru górnoprzepustowego i usunięcie najniższych częstotliwości.
Analiza prędkości, zamiana czasu na skalę głębokości i korekta statyczna.
Wbrew definicji prędkości w fizyce w geofizyce prędkość fali elektromagnetycznej w danym ośrodku jest traktowana bardziej jako skalar niż wektor, to znaczy jako wartość która opisuje charakter tego ośrodka. Niemniej ponieważ grunt jest często ośrodkiem anizotropowym, może ona mieć różne wartości w różnych kierunkach i punktach.
Prędkość fali w określonym ośrodku może być określona na wiele sposobów: pomiar czasu powrotu fali (TWT) odbitej od określonego horyzontu lub zagrzebanego przedmiotu na znanej głębokości, bezpośrednie badania laboratoryjne prowadzone na próbkach gruntu, pomiar czasu pomiędzy otworami wiertniczymi, badania transiluminacji pomiędzy dwoma równoległymi odsłonięciami, iteracyjna migracja i metoda wspólnego punktu odbicia "CMP" (Neal 2004). Przykładowe prędkości fal radiowych w m/ns to: powietrze 0,30, suchy piasek 0,10-0,20, lód 0,16, skały 0,12-0,13, glina 0,10-0,12, suchy pył 0,09-0,12, nawodniony piasek 0,05-0,08, nawodniony pył 0,05-0,07, torf 0,03-0,06, woda morska 0,01 (Fisher 1992, van Heteren 1998).
Znajomość średniej prędkości pozwala na przekształcenie skali czasu w skalę głębokości. W przeciwieństwie do fal sejsmicznych, prędkość fal elektromagnetycznych generalnie spada wraz z głębokością, a największy spadek prędkości wiąże się przekroczeniem zwierciadła wód gruntowych. Ponieważ fala elektromagnetyczna rozchodzi się z większą prędkością przy powierzchni terenu i zwalnia wraz z głębokością, skala czasu nie jest proporcjonalna do skali głębokości, co powoduje też zniekształcenie obrazu podłoża. Znajomość profilu zmiany prędkości jest także konieczna do dalszych etapów przetwarzania danych a zwłaszcza migracji, NMO, DMO i korekty statycznej.
Korekta statyczna w przypadku danych georadarowych ogranicza się do korekty topograficznej. Polega ona na usunięciu zniekształceń struktury podłoża, które mogą wystąpić, gdy nie uwzględnimy ukształtowania badanego terenu. Współczesne oprogramowanie umożliwia dołączenie danych topograficznych, które dzięki technice GPS mogą być zbierane jednocześnie z danymi geofizycznymi. 
Filtrowanie częstotliwości i dekonwolucja.
Filtrowanie częstotliwości służy usuwaniu szumów i wzmocnieniu sygnału wychwytywaniu niechcianych zasięgów częstotliwości fal. W tym celu stosuje się funkcje, których transformata Fouriera jest ograniczona do określonego zakresu częstotliwości lub długości fali. Zastosowanie nieodpowiednich filtrów może prowadzić do utraty rozdzielczości. Ogólnie filtr dolnoprzepustowy wzmacnia bardziej połogie powierzchnie odbicia, natomiast górnoprzepustowy filtr powoduje, że bardziej stromo nachylone powierzchnie stają się lepiej widoczne.
Dekonwolucja eliminuje wpływ fali i służy odzyskaniu utraconych wysokich częstotliwości, wyeliminowaniu wielokrotnych odbić (echa), wyrównaniu amplitudy i innych zakłóceń. Z tego względu zwiększa ona rozdzielczość i powoduje poprawę uzyskanego obrazu. Tak zwana ślepa dekonwolucja lub dekonwolucja iteracyjna dokonywana jest metodą prób i błędów aż do uzyskania najlepszego możliwego obrazu. Ze względu na znacznie wyższą częstotliwość fal radiowych technika jest mało efektywna w badaniach georadarowych i jest znacznie częściej stosowana w badaniach sejsmicznych (Neal 2004).
Analiza zmiany amplitudy i odzyskiwanie sygnału.
Z powodu geometrycznego rozchodzenia się fal po emisji sygnału dochodzi to utraty amplitudy wraz z głębokością. Ocena zmiany amplitudy w skali czasu umożliwia zastosowanie odpowiedniej funkcji, która zrównoważy tę zmianę. Aby wzmocnić sygnał odbity na większych głębokościach można zastosować funkcje takie, jak na przykład dywergencji sferycznej lub automatyczną kontrolę rejestrowanego sygnału (AGC ang. "automatic gain control"). AGC wzmacnia sygnał odwrotnie proporcjonalnie do względnej wartości jego amplitudy.
NMO, DMO (ang. normal move-out / dip move-out) i migracja.
Z powodu odległości pomiędzy anteną odbiorczą i nadawczą przy zastosowaniu anten bistatycznych (common-offset) profil radarowy jest zaburzony, zwłaszcza na małych głębokościach. Korekta NMO powoduje umieszczenie poziomych powierzchni odbicia do właściwej głębokości/czasu i redukuje efekt dystansu pomiędzy antenami. DMO natomiast stosuje się w celu wyeliminowania wpływu odległości pomiędzy antenami na nachylone powierzchnie odbicia i jest jedną z metod migracji.
Zarówno proces rejestracji danych jak i filtrowanie częstotliwości może wzmacniać połogie struktury. Migracja usuwa zniekształcenia stromo zapadających powierzchni odbicia, a także efekty dyfrakcji fali na nieciągłościach. Przesuwa wykresy powierzchni odbicia do ich rzeczywistego położenia i tworzy w ten sposób rzeczywisty obraz podłoża. Do prawidłowo przeprowadzonej migracji konieczna jest znajomość prędkości rozchodzenia się fal w badanym ośrodku oraz w przypadku zastosowania anten bistatycznych wcześniejsze dokonanie NMO w celu zamiany profilu common-offset and zero-offset. Istnieje wiele rodzajów migracji, główne to: metoda rachunku różniczkowego, sumowania Kirchoffa, f-k Stolta, f-k przesunięcia fazy, f-x. Technika jest standardowo stosowana w sejsmice refleksyjnej, natomiast w badaniach georadarowych jest wymagana, gdy konieczny jest dokładny, niezaburzony obraz podłoża (np. w badaniach sedymentologicznych).
Usuwanie tła (ang. "background removal").
O ile inne techniki są także stosowane w przetwarzaniu danych sejsmicznych, usuwanie tła jest charakterystyczne dla przetwarzaniu danych georadarowych. Zazwyczaj ma on charakter filtra przepuszczającego górne częstotliwości.
Kolejność przetwarzania danych georadarowych.
Pomimo że wielu autorów podaje polecaną przez nich kolejność, w przypadku bardziej złożonej budowy geologicznej przetwarzanie danych georadarowych jest procesem iteracyjnym i kolejność poszczególnych jej etapów może być dostosowywana do potrzeb. Należy jedna rozumieć ich znaczenie tak, by najlepiej służyły uzyskaniu niezaburzonych i pozbawionych artefaktów danych. Ostatnim krokiem przetwarzania danych GPR powinno być uproszczenie profilu poprzez odrzucenie zbędnych informacji, które utrudniają interpretację.

</doc>
<doc id="1710669" url="https://pl.wikipedia.org/wiki?curid=1710669" title="Scott Evans (aktor)">
Scott Evans (aktor)

Scott Andrew Evans (ur. 21 września 1983 w Sudbury) – amerykański aktor telewizyjny i filmowy. Najlepiej znany z roli policjanta Olivera Fisha w operze mydlanej ABC "Tylko jedno życie" ("One Life to Live"). Młodszy brat aktora Chrisa Evansa.
Życiorys.
Wczesne lata.
Urodził się w Sudbury w stanie Massachusetts w rodzinie rzymskokatolickiej o korzeniach włoskich i irlandzkich jako syn Lisy (z domu Capuano), tancerki i dyrektorki artystycznej Concord Youth Theater, i George’a Roberta „Boba” Evansa III, lekarza dentysty. Ma trójkę rodzeństwa: siostrę Shanę, starszą siostrę Carly oraz starszego brata Chrisa, który także zajmuje się aktorstwem. Studiował teatroznawstwo na New York University. Jako 19-latek ujawnił swój homoseksualizm przed rodziną.
Kariera.
Od 2008 współpracuje z amerykańską telewizją. 22 czerwca tegoż roku zadebiutował jako aktor na ekranie stacji USA Network, gdzie pojawił się w trzynastym odcinku siódmego sezonu serialu kryminalnego "Prawo i porządek: Zbrodniczy zamiar" ("Law &amp; Order: Criminal Intent"). Następnie jako Trey zagrał w dwóch odcinkach serialu CBS "Guiding Light" – powszechnie znanej, najdłużej emitowanej operze mydlanej świata, a pod koniec roku gościnnie pojawił się w odcinku serialu FOX "Fringe: Na granicy światów" ("Fringe") pt. "The Cure". 5 lutego 2009 w Nowym Jorku odbyła się premiera komedii romantycznej "Wyznania zakupoholiczki" ("Confessions of a Shopaholic"), w której Evans wystąpił w roli drugoplanowej – jako urzędnik, imieniem Chad. Od stycznia 2008 do kwietnia 2010 występował w operze mydlanej stacji ABC "Tylko jedno życie" ("One Life to Live") w roli oficera Olivera Fisha. Pojawił się w blisko stu czterdziestu odcinkach serialu. Pomiędzy 2012 a 2013 wystąpił w odcinkach policyjnego serialu USA Network "Białe kołnierzyki" ("White Collar") jako Dennis Flynn. Zagrał w telewizyjnym filmie "In the Dark" (2013), a także w kinowych produkcjach: "Behaving Badly" (2014) u boku Cary'ego Elwesa, Heather Graham i Mary-Louise Parker i "Lily &amp; Kat" (2015).

</doc>
<doc id="1710670" url="https://pl.wikipedia.org/wiki?curid=1710670" title="Cardioglossa pulchra">
Cardioglossa pulchra

Cardioglossa pulchra − gatunek afrykańskiego płaza.
Nazwa.
Epitet gatunkowy nazwy tego kręgowca − "pulchra" − to żeńska forma łacińskiego przymiotnika "pulcher" oznaczającego m.in. "piękny".
Występowanie.
Zwierzę występuje we wschodniej Nigerii nieopodal granicy z Kamerunem (Obudu Plateau, w tym Park Narodowy Cross River), a także w zachodnim Kamerunie (Mount Manenguba, Mount Ngokham, rezerwat Bafut-Ngemba Forest, Batie, Fongo-Tongo). Zamieszkuje wysokość 900-1,800 m n.p.m. 
Preferuje lasy także na dużych wysokościach, zamieszkuje okolice strumieni o wartkim nurcie. Radzi sobie w środowisku wylesionym.
Rozmnażanie.
Rozmnaża się w strumieniach.
Status.
Gatunek wydaje się pospolity zwłaszcza w okresie rozrodczym. Populacja spada.
Rozwój rolnictwa, eksploatacja lasów i osadnictwo stanowią zagrożenia dla tego gatunku.

</doc>
<doc id="1710672" url="https://pl.wikipedia.org/wiki?curid=1710672" title="Flaga powiatu kluczborskiego">
Flaga powiatu kluczborskiego



</doc>
<doc id="1710675" url="https://pl.wikipedia.org/wiki?curid=1710675" title="Mistrzostwa Świata w Netballu 2003">
Mistrzostwa Świata w Netballu 2003

Mistrzostwa Świata w Netballu 2003 – XI. edycja MŚ w netballu, która odbyła się na Jamajce, między 10 a 20 lipca 2003 r. W turnieju udział wzięły 24 drużyny. Mistrzostwo świata przypadło reprezentacji Nowej Zelandii.

</doc>
<doc id="1710676" url="https://pl.wikipedia.org/wiki?curid=1710676" title="Natalio Pescia">
Natalio Pescia

Natalio Agustín Pescia (ur. 1 stycznia 1922, zm. 1 listopada 1989) – piłkarz argentyński noszący przydomek "el Leoncito", pomocnik.
Życiorys.
Urodzony w Dock Sud, będącej częścią Partido Avellaneda Pescia karierę piłkarską rozpoczął w 1942 roku w klubie Boca Juniors – zadebiutował 30 sierpnia w przegranym 1:2 meczu z Chacarita Juniors. Karierę reprezentacyjną rozpoczął od gry w kadrze do lat 20. W latach 1943 i 1944 dwukrotnie razem z Boca Juniors sięgnął po tytuł mistrza Argentyny.
Jako piłkarz klubu Boca Juniors był w kadrze reprezentacji podczas turnieju Copa América 1945, gdzie Argentyna została wicemistrzem Ameryki Południowej. Pescia nie zagrał jednak w żadnym meczu.
Rok później wziął udział w turnieju Copa América 1946, gdzie Argentyna drugi raz z rzędu zdobyła tytuł mistrza Ameryki Południowej. Pescia zagrał w czterech meczach – z Boliwią, Chile, Urugwajem i Brazylią.
Nadal jako gracz klubu Boca Juniors wziął udział w turnieju Copa América 1947, gdzie Argentyna trzeci raz z rzędu zdobyła tytuł mistrza Ameryki Południowej. Pescia zagrał w sześciu meczach – z Paragwajem, Boliwią, Peru, Chile, Ekwadorem i Urugwajem.
W 1954 roku zdobył razem z Boca Juniors swój trzeci tytuł mistrza Argentyny.
W klubie Boca Juniors Pescia grał do końca swej kariery w 1956 roku – ostatni raz w barwach Boca Juniors zagrał 2 grudnia w wygranym 4:1 meczu z CA Huracán. Łącznie rozegrał w Boca Juniors 365 meczów (32 583 minuty) i zdobył 7 bramek. W reprezentacji Argentyny rozegrał 12 meczów.

</doc>
<doc id="1710677" url="https://pl.wikipedia.org/wiki?curid=1710677" title="Mittlerer Seekarkopf">
Mittlerer Seekarkopf

Mittlerer Seekarkopf – szczyt w Alpach Ötztalskich, części Centralnych Alp Wschodnich. Leży w Austrii w kraju związkowym Tyrol. W pobliżu znajdują się dwa szczyty o nazwie Seekarkopf. Są to: Südliche Seekarkopf (3059 m) i Mittlere Seekarkopf (3063 m). Jest to najwyższy szczyt podgrupy Alp Ötztalskich - Nauderer Berge.
Szczyt można zdobyć drogami ze schroniska Hohenzollernhaus (2132 m).

</doc>
<doc id="1710679" url="https://pl.wikipedia.org/wiki?curid=1710679" title="Bohdan Hubski">
Bohdan Hubski

Bohdan Wołodymyrowycz Hubski, ukr. Богдан Володимирович Губський (ur. 30 marca 1963 w Kijowie) – ukraiński polityk i przedsiębiorca.
Życiorys.
Absolwent cybernetyki na Uniwersytecie Kijowskim, złożył następnie dysertacje kandydacką (1989) i doktorską (1998). Od 1985 do 1996 pracował jako nauczyciel akademicki na Uniwersytecie Kijowskim. W latach 1994–1998 był przewodniczącym rady dyrektorów koncernu przemysłowo-finansowego "Sławutycz", od 1992 także wicedyrektorem jednego z banków, a od 1993 zastępcą prezesa klubu piłkarskiego Dynamo Kijów. Wchodził w skład rad doradczych przy ukraińskim prezydencie i rządzie. Był partnerem w interesach m.in. Wiktora Medwedczuka, określano go mianem "kasjera Łeonida Kuczmy".
W 1998 i 2002 uzyskiwał mandat posła do Rady Najwyższej. Początkowo związany z oligarchiczną Zjednoczoną Socjaldemokratyczną Partia Ukrainy. W 2004 został przewodniczącym wspierającej Wiktora Janukowycza partii "Jedyna Ukrajina".
Po pomarańczowej rewolucji przeszedł do obozu Julii Tymoszenko. Z listy BJuT odnawiał mandat deputowanego w 2006 i 2007. Po przejęciu władzy przez Partię Regionów w trakcie VI kadencji opuścił frakcję parlamentarną bloku. W 2012 kandydował jako niezależny, wyniki w jego okręgu unieważniono.

</doc>
<doc id="1710685" url="https://pl.wikipedia.org/wiki?curid=1710685" title="Lista komponentów wieży wiertniczej">
Lista komponentów wieży wiertniczej



</doc>
<doc id="1710686" url="https://pl.wikipedia.org/wiki?curid=1710686" title="Parafia Ducha Świętego w Mielcu">
Parafia Ducha Świętego w Mielcu

Parafia św. Ducha w Mielcu – rzymskokatolicka parafia w Mielcu położona w dekanacie Mielec-Północ. Obejmuje osiedle Borek i osiedle Lotników. Kościół parafialny został zbudowany w latach 1983–1987. Mieści się przy ulicy Pisarka. Poświęcenia świątyni Ducha Świętego dokonał 20 grudnia 1992 ks. bp. Józef Życiński.
Przy parafii swoją działalność prowadzą: Akcja Katolicka, Stowarzyszenie Rodzin Katolickich, Caritas parafialny, chór parafialny, Odnowa w Duchu Świętym, Róże Różańcowe, Grupa Biblijna, Stow. MB Patronki Dobrej Śmierci, Apostolat Maryjny, schola młodzieżowa, Ruch Światło-Życie, Dziewczęca Służba Maryjna, Papieskie Dzieło Misyjne, Grupa AA.
Projekt kościoła wykonali Stanisław Kokoszka, Ryszard Kiełbasa i Jerzy Żmijowski. Projekt konstrukcyjny opracowali prof. Kazimierz Flaga, Marek Żółkiewicz i Lech Żeglin. Ołtarz i witraże są autorstwa Janusza Sobczyka.

</doc>
<doc id="1710687" url="https://pl.wikipedia.org/wiki?curid=1710687" title="Tadeusz Krusiński">
Tadeusz Krusiński

Jan Tadeusz Krusiński (imię zakonne: "Tadeusz"), (ur. 15 maja 1675, zm. 22 sierpnia 1751 w Zabrzeżu koło Kamieńca Podolskiego) – polski jezuita, lekarz, orientalista, archiwista, podróżnik, misjonarz, dyplomata z zacięciem historycznym.
Życiorys.
Urodził się (prawdopodobnie) w Jarantowicach koło Radziejowa na Kujawach w rodzinie szlacheckiej. W wieku 16 lat wstąpił do jezuitów. Nauki pobierał głównie w Krakowie, Jarosławiu i Lublinie. Posiadał duże zdolności lingwistyczne, znał się także na medycynie. Było to głównym powodem wysłania go przez władze zakonne, jako misjonarza do Persji na wizytację tamtejszych placówek misyjnych w 1705. W Krakowie, gdzie oprócz teologii odbył studia filozoficzne (uzyskał tytuł magistra), przyjął w 1704 święcenia kapłańskie.
Tadeusz Krusiński był poliglotą. Ze względu na biegłą znajomość wielu języków obcych był doskonałym kandydatem do pracy misyjnej na Wschodzie.
Działalność misyjna (oceny i opinie).
W 1705, wraz z towarzyszącym mu ojcem Reuthem, został skierowany na misje do Persji. Polska uchodziła wówczas za czołowy kraj koordynujący misje katolickie w Persji. Tadeusz Krusiński był jednym z kilkunastu jezuitów-misjonarzy polskich, który związał swe życie z tym krajem. Prof. Stanisław Kościałkowski, tak podkreśla polski udział w chrystianizacji Persji: ""Przez półtora wieku Polska, jeśli nie w teorii i "de jure" to w każdym razie praktycznie i "de facto" była uznawana za specjalną protektorkę misji katolickich w Persji, podobnie jak Francja była specjalną protektorką tych misji w Syrii"". Przedwojenny znawca polskiego podróżnictwa Stanisław Zieliński oceniał poczynania wschodnie księdza Tadeusza Krusińskiego następująco: "Krusiński był niepospolitym znawcą języków wschodnich i azjatyckiego Wschodu". W okresie międzywojnia kronikarz wkładu Polski i Polaków do cywilizacji świata Józef Retinger (1888–1960), tak konstatował działalność jezuity na zachodnich krańcach Azji: "Największym... misjonarzem polskim Persji był ksiądz Juda Tadeusz Krusiński, jeden z najwybitniejszych w ogóle misjonarzy świata".
U schyłku XX wieku Stanisław Korwin zauważał, skreślając o Krusińskim następującą uwagę: "wybitny przedstawiciel polskiego kleru i nauki polskiej, jakim jest bezspornie ksiądz Tadeusz Krusiński S.J. (ur. 1675; zm. 1751) – misjonarz, a zarazem światowej sławy orientalista. Jeśli jezuici francuscy mogą być uważani za twórców sinologii europejskiej, to właśnie polski jezuita ugruntował iranistykę".
Na dworze safawidzkim w Isfahanie Krusiński postrzegany był jako wielki autorytet i, jak pisze o. Michał Jagusz, "...miał sławę wielkiego uczonego".
Przykłady w literaturze pochlebnych recenzji wieloletniego wysiłku intelektualnego polskiego zakonnika na Wschodzie można mnożyć. Tadeusz Krusiński był czołową postacią nie tylko misji, lecz także ówczesnej nauki, i to w wymiarze międzynarodowym. Polak, krakowianin, wykształcony w swoim kraju, uchodził za czołowego eksperta w sprawach Wschodu na Starym Kontynencie – jego publikacje, czy też wyniki jego spostrzeżeń dotyczące Orientu, poznała wówczas cała Europa oprócz ojczystego kraju, gdzie dokonania naukowe zakonnika były znane tylko ówczesnej elicie – ukazały się bowiem po łacinie. W języku polskim są do dziś mało znane. Przywilej znajomości łaciny jest dany tylko nielicznym, co przesądza o elitarnej percepcji syntezy naukowej Krusińskiego zawartej w kilku podstawowych jego pracach – efektu ćwierćwiekowego pobytu polskiego zakonnika w zachodniej części kontynentu azjatyckiego.
Kim był i czego dokonał ten tak mało znany dziś jezuita misjonarz?. Polski jezuita był bystrym obserwatorem o szerokich horyzontach, w związku z czym jego zainteresowania koncentrowały się nie tylko na sprawach misyjnych. Znał miejscowych dostojników, którzy korzystali z jego usług jako tłumacza, lekarza, doradcy. Cieszył się powszechnym szacunkiem w krajach, w których przebywał. Pracował głównie dla Watykanu, lecz także dla miejscowych, perskich i gruzińskich władców, wyświadczając im nieocenione usługi. Wiele miesięcy życia strawił na studiowaniu i porządkowaniu archiwów perskich, szczególnie interesując się w trakcie ich badania rozwojem dyplomacji persko-europejskiej, szczególnie zaś kontaktami Persów z Rzecząpospolitą. Pracy tej nie pozwoliła mu ukończyć inwazja Afganów na Persję, w wyniku której przeważająca część przedmiotu jego dociekań uległa bezpowrotnemu zniszczeniu, jednak dokonane przez niego odpisy pozwoliły na zachowanie i przekaz części z nich. Jego dociekliwości zawdzięczać możemy, a zwłaszcza Iran, uratowanie (tylko w odpisie) niektórych ważnych dokumentów, co z dumą podkreślił szach Iranu Mohammad Reza Pahlawi Aryamehr w czasie swej wizyty w Polsce, w 1977 roku, zaznaczając, iż "polski misjonarz był pierwszym europejskim wielkim historykiem jego ojczyzny".
Tadeusz Krusiński działał głównie na Kaukazie i Zakaukaziu, znał doskonale Persję, którą przeszedł parokrotnie piechotą, zwiedził również Turcję, Syrię, Kurdystan, Syberię, Palestynę, Arabię i Afganistan.
W Persji był świadkiem rewolucji w 1722, którą opisał w swych dziełach. W traktacie "Tragica vertentis belli persici historiae per repetitas et ades ab 1711 ad 1728 continuata 1740", przedstawia dokładny przebieg rewolucji 1722, która położyła kres panowaniu Safawidów. Afganowie (Ghilzajowie) zdobyli tron, pustosząc i grabiąc kraj. Jezuita był biernym świadkiem Teheranu (1725), pobicia w 1726 Rosjan (pierwsze historyczne zwycięstwo) i Turków osmańskich w dwóch bitwach. Afganowie uzyskali praktycznie sukces, lecz nagłe dojście do władzy Nadira Szaha Afszara odroczyło wyzwolenie Afganistanu i pełne zwycięstwo aż do śmierci perskiego samowładczego imperatora – Nadira.
Świadek naoczny oblężenia Ispahanu przez Afganów w roku 1722 w żywych kolorach opowiada o klęsce głodu, podczas którego ""ulice były zasłane trupami, że po ich stosach trzeba było chodzić... Za obrębem zaś miasta wszędzie mordy i łupiestwa goniły za uciekającymi, jakoż jeden z towarzyszów jego został od rokoszan zabitym w drodze. Nasz missyonarz, ostatni z Europejczyków, nie bez niebezpieczeństwa życia, opuścił Dżulfę, kolonię ormiańską pod Isfahanem, zajętą już przez Afganów, a potem pierwszy z miasta oblężonego, zmuszony najcięższym głodem "aegre sustentatus arcto pane et brevi aqua", umknął w imię Boże z Isfahanu. Tu także miał sposobność dokładniej zbadać Afganów, widzieć całe wojsko rokoszan... wielokroć bywać w ich obozie i wglądać we wszystko okiem pilnego i dbałego widza, co się odbiło w jego dziełach".
Półroczna gehenna mieszkańców stolicy safawidzkiej Persji, rozpoczęta przegraną bitwą na przedpolach Isfahanu pod Gulnaband, spowodowała w tym mieście dobrobytu traumę nieodnotowaną przez jej mieszkańców od wielu pokoleń. Felix Zieliński, za Tadeuszem Krusińskim, pisał: "...nie dość na tem, że koty i szczury jedzono, nawet ludzkie mięso było w użyciu. Kompania Holenderska sprzedała ogromne swoje zapasy cukru, i ten cukier mięszany z mieloną korą, przez kilka miesięcy żywił oblężonych".
To wówczas Tadeusz Krusiński samotnie przebywał w podisfahańskiej Dżulfie, gdzie próbował ustrzec przed grabieżą i pożogą wojenną dokumenty i skromny dobytek jezuicki. Towarzyszył mu służący, o którym wiadomo, iż Krusiński poduczył go sztuki lekarskiej. Niestety Polakowi nie udało się zachować tych archiwalnych skarbów, dość, że życie uratował, schroniwszy się do Isfahanu. Tu przyszedł Krusińskiemu w sukurs ciekawy przypadek, dzięki któremu Europa mogła się dowiedzieć czegoś więcej o Afganach niż tylko to, że podbili i zrabowali Persję, przenosząc w niebyt panującą ponad dwa wieki dynastię. Podczas oblężenia Isfahanu przez Afganów zmarło (głównie od chorób i z głodu), ok. 100 tys. ludzi, i po splądrowaniu Dżulfy, ciężko zachorował marszałek Aghassi, jedna z najbliższych osób dowodzącego inwazją Mehmeda. Służący Krusińskiego podleczył Afgańczyka, lecz gdy ten zachorował na powrót, poradzono Aghassiemu sprowadzić z oblężonego Isfahanu o. Tadeusza Krusińskiego. Ten zaś przybywszy na wezwanie marszałka, uzdrowił go skutecznie, zyskał jego przyjaźń i pod jego opieką przebywał spokojnie w Dżulfie, mimo krwawej wojny domowej. Mehmed, ustępując miejsca nowemu szachowi Aszrafowi, został ścięty 23 kwietnia 1725.
Dzięki takim przypadkom Krusiński zasięgnął głębszej wiedzy o pasztuńskich agresorach. Dogłębna znajomość z dostojnikami afgańskimi w połączeniu z poznaniem Afganistanu z autopsji dała możliwość realistycznego przedstawienia obrazu.Opisuje panujące tam stosunki społeczne, ekonomiczne i obyczaje. Przybliża mozaikę etniczną kraju, opowiada o plemionach i wodzach pasztuńskich (wielu poznał osobiście). Opisuje szczegółowo wojny turecko-afgańskie i persko-afgańskie. W pierwszej połowie XVIII wieku jest to jedyny tego typu zbiór informacji w literaturze światowej o kraju Hindukuszu, na którym przez wiele lat będą się opierać autorzy piszący na temat Afganistanu.
Jest najwybitniejszym i jedynym w Europie autorytetem w sprawach Persji i Afganistanu, naocznym świadkiem w dziejach przełomowego okresu dla tych krajów i jedynym, na długie lata, autorem podstawowych wiadomości i analiz o tej części Wschodu. W 1726 wykładał języki wschodnie w kolegium papieskim w Rzymie. W roku 1740 miał być raz jeszcze w Persji (co do tej jego podróży istnieją spore wątpliwości). Ogółem swoim peregrynacjom poświęcił 22 lata (1706–1728).
Twórczość.
Pozostawił jako pierwszy w literaturze europejskiej opis ziem afgańskich z próbą regionalizacji; wspomina o królestwie Kabulu, o sąsiadach. Imponuje wiedzą o górach w Afganistanie i sieci rzek, mówi o trudnym charakterze mieszkańców, znanych mu z osobistych kontaktów. Na wiele lat był jedynym źródłem rzetelnych informacji o kraju Hindukuszu w Europie. W swoim czasie nie miał równych sobie w znawstwie Afganistanu i Persji, był europejską osobową encyklopedią spraw afgańskich. Nie ukazała się drukiem w języku polskim żadna jego praca dotycząca Wschodu – wyjątek tu stanowi opracowanie o sposobie parzenia kawy tureckiej: "Pragmatographia de legitymo usu ambrozyi tureckiey". W połowie XIX wieku ukazało się w prasie poznańskiej streszczenie według Krusińskiego, powtórzone w krakowskim "Czasie", natomiast u schyłku XX wieku wyszedł drukiem fragment dotyczący Gruzji, w przekładzie współczesnego znawcy polskich misji na Kaukazie, dr. Dawida Kolbai.
W 1980 roku Adam Walaszek z UJ opracował i opublikował trzy relacje z polskich podróży na Wschód muzułmański w pierwszej połowie XVII wieku, z których jedna dotyczy peregrynacji do Persji kupca, a może także agenta dyplomatycznego, wysłannika królewskiego Sefera Muratowicza. W swym opracowaniu podróży Muratowicza Adam Walaszek przytacza – w formie przypisów – kilka komentarzy Krusińskiego do dziełka wysłannika polskiego monarchy. Owo cenne "itinerarium" Ormianina w służbie Rzeczypospolitej zabezpieczył w archiwach perskich ks. Tadeusz Krusiński, wydał zaś jego przyjaciel Kazimierz Ignacy Niesiołowski w Pińsku w 1752 roku.
Tadeusz Krusiński był polskim naukowcem o międzynarodowej renomie, mimo tego w kraju jest to postać praktycznie nieznana (podobnie jak wielu innych polskich naukowców o renomie międzynarodowej) pomimo tego, że jego dzieło nie miało sobie równych w nauce światowej w stuleciu 1650–1750. .
Tadeusz Krusiński stał się pierwszym europejskim wielkim historykiem Persji (Iranu) i Afganistanu. Przez wiele lat były to podstawowe prace o Persji i Afganistanie, na które powoływali się często późniejsi autorzy piszący na temat Afganistanu.
Krusiński nie tylko poznał Afganów, z którymi miał do czynienia na co dzień i nie tylko uważnie słuchał i notował wszystko to co usłyszał o nich i ich kraju, ale również poznał ich kraj z autopsji, co przypuszcza wielu historyków polskich (np. W. Słabczyński, Janusz Fedirko, Jacek Knopek), chociaż nie ma (nie zachowały się) żadnych dowodów na jego pobyt w Afganistanie. Prawdopodobnie jednak nie byłby w stanie tak zobrazować ówczesny Afganistan w swoich dziełach, gdyby nie poznał tego kraju z bliska. A opisał w nich nie tylko panujące tam stosunki społeczne, ekonomiczne i obyczaje, ale również przedstawił mozaikę etniczną tego kraju, wiele miejsca poświęcając Pasztunom, podając ich charakterystykę. Jako pierwszy opisał dokładnie góry Afganistanu – Hindukusz oraz rzeki tego kraju.

</doc>
<doc id="1710688" url="https://pl.wikipedia.org/wiki?curid=1710688" title="Natalio Agustín Pescia">
Natalio Agustín Pescia



</doc>
<doc id="1710690" url="https://pl.wikipedia.org/wiki?curid=1710690" title="Edward Plunkett">
Edward Plunkett



</doc>
<doc id="1710693" url="https://pl.wikipedia.org/wiki?curid=1710693" title="Cardioglossa schioetzi">
Cardioglossa schioetzi

Cardioglossa schioetzi – gatunek rzadkiego afrykańskiego płaza.
Występowanie.
Płaz ten posiada bardzo ograniczony zasięg występowania. Napotkać go można jedynie na granicy pomiędzy zachodnim Kamerunem i wschodnią Nigerią (Oshie-Obudu Ridge). 
Gatunek zamieszkuje na wysokości 1 640-1 800m. Zasiedla pozostałości górskich lasów, obecnie pofragmentowane. Może występować także w środowiskach zmienionych, na których nie ma już drzew. Spotykany jest także na skałach, stromych zboczach i rumowiskach, a także gliniastym podłożu.
Rozmnażanie.
Jak i inne spokrewnione z nim gatunki, prawdopodobnie rozmnaża się w wodach płynących.
Status.
Liczebność spada.
Rozwój rolnictwa, w tym nadmierny wypas, stanowi największe zagrożenie dla tego stworzenia.

</doc>
<doc id="1710694" url="https://pl.wikipedia.org/wiki?curid=1710694" title="Mistrzostwa Świata w Piłce Siatkowej Mężczyzn 2010 (eliminacje strefy CEV)/Grupa F">
Mistrzostwa Świata w Piłce Siatkowej Mężczyzn 2010 (eliminacje strefy CEV)/Grupa F

Mecze grupy F drugiej rundy kwalifikacyjnej do Mistrzostw Świata w Piłce Siatkowej Mężczyzn 2010 strefy CEV rozegrane zostały w dniach od 30 maja do 1 czerwca 2009 roku w Rotterdamie w Holandii.
W grupie F znalazły się cztery drużyn - Estonia, Holandia, Łotwa i Turcja.
Awans do trzeciej rundy kwalifikacyjnej uzyskały dwie reprezentacje: Holandia i Estonia.
Tabela.
Grupa F
Holandia – Łotwa.
Sobota, 30 maja 2009
16:00 - Topsportcentrum, Rotterdam - Widzów: 500
Turcja – Estonia.
Sobota, 30 maja 2009
19:00 - Topsportcentrum, Rotterdam - Widzów: 250
Estonia – Holandia.
Niedziela, 31 maja 2009
16:00 - Topsportcentrum, Rotterdam - Widzów: 500
Łotwa – Turcja.
Niedziela, 31 maja 2009
19:00 - Topsportcentrum, Rotterdam - Widzów: 200
Estonia – Łotwa.
Poniedziałek, 1 czerwca 2009
13:30 - Topsportcentrum, Rotterdam - Widzów: 125
Holandia – Turcja.
Poniedziałek, 1 czerwca 2009
16:00 - Topsportcentrum, Rotterdam - Widzów: 1000
Składy.
Sekcja grupuje składy wszystkich reprezentacji narodowych w piłce siatkowej, które grały w grupie F drugiej rundy kwalifikacyjnej do mistrzostw świata.
Przynależność klubowa na początek sezonu 2008-09.
Estonia.
Trener: Avo KeelAsystent: Andrei Ojamets
Holandia.
Trener: Peter BlangéAsystent: Arnold van Ree
Łotwa.
Trener: Raimonds VildeAsystent: Uģis Krastiņš
Turcja.
Trener: Fausto PolidoriAsystent: Armando Cosentino

</doc>
<doc id="1710695" url="https://pl.wikipedia.org/wiki?curid=1710695" title="Wiek Nowy">
Wiek Nowy

Wiek Nowy – polski dziennik popołudniowy ukazujący się we Lwowie w latach 1901–1939.
Historia.
Wydawcą i przewodniczącym spółki wydającej „Wiek Nowy” był Hipolit Śliwiński (1866-1932). Założycielem i redaktorem naczelnym przez cały okres istnienia dziennika był Bronisław Laskownicki. Redakcja mieściła się przy ul. Sokoła 4.
Dziennik wzorowany był na założonej o rok wcześniej wiedeńskiej „Kronen-Zeitung”, której nazwa pochodziła nie od korony cesarskiej, lecz od ceny wynoszącej 1 koronę. W roku 1912 „Wiek Nowy” osiągnął nakład 20 tys. egzemplarzy, w latach 1920–1939 wynosił 40 – 80 tysięcy.
Dziennik powstał jako organ demokratów galicyjskich, potem demokratyczno-liberalnego Polskiego Stronnictwa Postępowego, podczas wojny popierał powstały w roku 1914 Naczelny Komitet Narodowy, po przewrocie majowym 1926 poparł rządy sanacji. Dziennik ukazywał się również w okresie I wojny światowej. W okresie II wojny światowej ukazywał się do wkroczenia do Lwowa Armii Czerwonej.
W okresie międzywojennym dziennik ukazywał się w godzinach popołudniowych i kosztował 15 groszy. Dodruk wieczorny kosztował 10 groszy.
Z dziennikiem współpracowali wybitni pisarze. Andrzej Strug publikował w latach 1912–1913 w odcinkach powieść satyryczną "Zakopanoptikon". O sztuce pisała Janina Kilian-Stanisławska, matka scenografa Adama Kiliana. Gabriela Zapolska pisała w latach 1910–1913 felietony i recenzje teatralne. Recenzje muzyczne pisali Zdzisław Jachimecki i Jan Karol Gall, swój debiut poetycki ogłosiła w roku 1921 Zofia Bohdanowiczowa, Bruno Jasieński nadsyłał korespondencje z Paryża, a felietony satyryczne publikował Wiktor Budzyński.

</doc>
<doc id="1710697" url="https://pl.wikipedia.org/wiki?curid=1710697" title="Belle (singel)">
Belle (singel)

Belle – singiel pochodzący z musicalu Notre-Dame de Paris, zaśpiewany przez Garou, Daniela Lavoie i Patricka Fiori. W angielskiej wersji utworu Patricka zastąpił Steve Balsamo. Piosenkę napisał Luc Plamondon, a skomponował Richard Cocciante. Największe sukcesy utwór osiągnął we Francji. Przez 60 tygodni przebywał na liście top 50, najlepiej sprzedających się singli we Francji. Przez radio RTL utwór został wybrany najpiękniejszą piosenką 50-lecia. Na belgijskiej liście bestsellerów przebywał przez 44 tygodnie i osiągnął jeden z największych sukcesów fonograficznych w tym kraju. W 1999 r. piosenka otrzymała nagrodę Victoire de la musique.

</doc>
<doc id="1710699" url="https://pl.wikipedia.org/wiki?curid=1710699" title="Emmanuel Ragondet">
Emmanuel Ragondet

Emmanuel Ragondet (ur. 6 sierpnia 1987 roku w La Seyne-sur-Mer) – francuski siatkarz, reprezentacji Francji, grający na pozycji przyjmującego. 
Sukcesy klubowe.
Mistrzostwo Francji:
Superpuchar Francji:
Puchar Francji:
Sukcesy reprezentacyjne.
Mistrzostwa Europy Kadetów:
Mistrzostwa Europy Juniorów:

</doc>
<doc id="1710707" url="https://pl.wikipedia.org/wiki?curid=1710707" title="Cardioglossa trifasciata">
Cardioglossa trifasciata

Cardioglossa trifasciata – gatunek afrykańskiego płaza o bardzo ograniczonym zasięgu występowania.
Występowanie.
Gatunek ten jest endemitem. Występuje jedynie w zachodnim Kamerunie, a dokładniej na południowych stokach góry Manenguba na wysokości 1,750–1,800 m n.p.m. 
Siedlisko tego zwierzęcia to górskie lasy i busz. Zamieszkuje ono okolice niewielkich strumieni na wspomnianej wyżej wysokości nad poziomem morza. Robi sobie kryjówki pośród kamieni i skał. Spotyka się je w środowiskach wtórnych, ale nie można wykluczyć, by występowało także w pierwotnych.
Rozmnażanie.
Wody płynące (lubi niewielki strumyki).
Status.
Liczebność populacji spada.
Inaczej niż w przypadku większości blisko spokrewnionych gatunków, głównym zagrożeniem nie jest tu wcale dewastacja środowiska naturalnego, ale raczej ograniczony zasięg występowania. chociaż rozwój rolnictwa też odgrywa swoją rolę.

</doc>
<doc id="1710708" url="https://pl.wikipedia.org/wiki?curid=1710708" title="Ostatni postój">
Ostatni postój

Ostatni postój (tytuł oryg. "Rest Stop") – amerykański horror filmowy powstały w 2006 roku. Zrealizowany z przeznaczeniem użytku domowego, wpisuje się w nurt podgatunków slasher i gore.

</doc>
<doc id="1710711" url="https://pl.wikipedia.org/wiki?curid=1710711" title="Susann Goksør Bjerkrheim">
Susann Goksør Bjerkrheim

Susann Goksør Bjerkrheim (ur. 7 lipca 1970 roku w Oslo), była norweska piłkarka ręczna, wielokrotna reprezentantka kraju, jest na drugim miejscu pod względem występów, w kadrze wystąpiła 300 razy, rzucając przy tym 844 bramki. Grała na pozycji skrzydłowej. Dwukrotnie zdobywała wicemistrzostwo Olimpijskie w 1988 r. w Seulu i w 1992 r. w Barcelonie, a także zdobyła brązowy medal Olimpijski w 2000 r. w Sydney. W 2006 roku wystąpiła w norweskiej wersji Tańca z gwiazdami.
Sukcesy.
Igrzyska Olimpijskie:
Mistrzostwa Świata:
Mistrzostwa Europy:

</doc>
<doc id="1710718" url="https://pl.wikipedia.org/wiki?curid=1710718" title="Vicente Matías Vuoso">
Vicente Matías Vuoso

Vicente José Matías Vuoso (ur. 3 listopada 1981 w Mar del Plata) – meksykański piłkarz pochodzenia argentyńskiego grający na pozycji napastnika.
Kariera klubowa.
Vuoso jest wychowankiem klubu Independiente, mającego siedzibę w Avellanedzie, leżącej w aglomeracji Buenos Aires. W 2000 roku stał się członkiem dorosłej kadry Independiente i w sezonie 2000/2001 zadebiutował w argentyńskiej Primera División. W Independiente występował przez dwa lata i stworzył atak z Urugwajczykiem Diego Forlánem. W tym okresie strzelił 14 goli w argentyńskiej lidze.
W czerwcu 2002 roku Vuoso podpisał kontrakt z angielskim Manchesterem City. Kierownictwo klubu zapłaciło za niego sumę 3,5 miliona funtów. Piłkarzem City Argentyńczyk był przez rok, jednak nie wystąpił w żadnym spotkaniu tej drużyny w Premier League.
W 2003 roku Vuoso wyjechał do Meksyku, do tamtejszego Santos Laguna Torreón. W meksykańskiej Primera División zadebiutował 6 sierpnia 2003 roku w przegranym 1:2 wyjazdowym spotkaniu z Chivas Guadalajara. W fazie Apertura pełnił rolę rezerwowego dla duetu napastników Rodrigo Ruiz – Jared Borgetti, jednak już w fazie Verano zastąpił Borgettiego w pierwszym składzie. W fazie Clausura 2005 strzelił 15 bramek i został jej królem strzelców. W fazie Apertura strzelił 11 goli i wraz z trzema innymi zawodnikami ponownie był najlepszym strzelcem meksykańskiej ligi. Latem 2006 Vuoso przeszedł do Amériki Meksyk, a 5 sierpnia 2006 zadebiutował w meczu z San Luis FC (1:0). W Américe grał tylko w fazie Apertura 2006 i po jej zakończeniu powrócił do Santos Laguna. W 2008 roku wywalczył z tym klubem mistrzostwo Meksyku fazy Clausura. Po Torneo Bicentenario 2010 powrócił do Amériki.
Kariera reprezentacyjna.
W 2008 roku Vuoso otrzymał obywatelstwo meksykańskie i wyraził chęć gry w reprezentacji Meksyku. 3 sierpnia 2008 został powołany przez selekcjonera Svena-Görana Erikssona do kadry narodowej i 6 września tamtego roku zadebiutował w wygranym 3:0 meczu z Jamajką. Z kolei 15 października w spotkaniu eliminacji do Mistrzostw Świata w RPA z Kanadą (2:2) strzelił pierwszego gola w reprezentacji.
Ofiara kradzieży bankowej.
Będąc zawodnikiem Manchesteru City Vuoso wraz z klubowymi partnerami Djamelem Belmadim i Danielem van Buytenem padł ofiarą kradzieży pieniędzy z konta bankowego. Dwóch bankowców skradło wówczas z konta zawodników kwotę 350 tysięcy funtów. Paul Sherwood i Paul Hanley zostali skazani odpowiednio na karę 32 i 12 miesięcy pozbawienia wolności.

</doc>
<doc id="1710719" url="https://pl.wikipedia.org/wiki?curid=1710719" title="Matias Vuoso">
Matias Vuoso



</doc>
<doc id="1710720" url="https://pl.wikipedia.org/wiki?curid=1710720" title="Wołodymyr Jacuba">
Wołodymyr Jacuba

Wołodymyr Hryhorowycz Jacuba, ukr. Володимир Григорович Яцуба (ur. 1 lipca 1947 w Dniepropetrowsku) – ukraiński polityk, były minister, wiceprzewodniczący Partii Regionów.
Życiorys.
Ukończył studia w Dniepropetrowskim Instytucie Metalurgicznym, złożył dysertację kandydacką.
Przed 1990 był partyjnym aktywistą, pełnił różne funkcje w partii komunistycznej, dochodząc do stanowiska pierwszego sekretarza KPU w Dniepropetrowsku (od 1988). Od 1990 do 1994 sprawował mandat posła do Rady Najwyższej. W latach 1990–1991 przewodniczył dniepropetrowskiej radzie narodowej. Od 1991 pracował w administracji terytorialnej, w okresie 1995–1998 pełnił funkcję pierwszego zastępcy szefa Administracji Prezydenta Ukrainy. Następnie do 2000 był zastępcą ministra-sekretarza Rady Ministrów, później zastępcą sekretarza i wreszcie sekretarzem ukraińskiego rządu. Od czerwca do lipca 2003 wchodził w skład Rady Ministrów.
Po odejściu z administracji rządowej, do grudnia 2004 był przewodniczącym Dniepropetrowskiej Obwodowej Administracji Państwowej. Później pełnił funkcje doradcze. Od marca do grudnia 2007 sprawował urząd ministra rozwoju regionalnego i budownictwa w gabinecie Wiktora Janukowycza.
W 2007 uzyskał mandat posła do Rady Najwyższej VI kadencji z listy Partii Regionów. 11 marca 2010 po raz kolejny wszedł w skład rządu jako minister ds. rozwoju regionalnego w gabinecie Mykoły Azarowa. Stanowisko to zajmował do 9 grudnia tegoż roku. Od stycznia do czerwca 2011 był przedstawicielem prezydenta Ukrainy w Republice Autonomicznej Krymu. Następnie objął obowiązki szefa administracji miejskiej w Sewastopolu.

</doc>
<doc id="1710721" url="https://pl.wikipedia.org/wiki?curid=1710721" title="P. mugo nothosubsp. rotundata">
P. mugo nothosubsp. rotundata



</doc>
<doc id="1710722" url="https://pl.wikipedia.org/wiki?curid=1710722" title="Pinus mugo nothosubsp. rotundata">
Pinus mugo nothosubsp. rotundata



</doc>
<doc id="1710724" url="https://pl.wikipedia.org/wiki?curid=1710724" title="Pierre Cardon">
Pierre Cardon

Pierre Marie Joseph Cardon (ur. 30 października 1894, zm. 4 grudnia 1987) – francuski as myśliwski z czasów I wojny światowej. Osiągnął 5 zwycięstw powietrznych. Należał do grona asów posiadających tytuł honorowy Balloon Buster.
Życiorys.
Pierre Cardon urodził się w Armentières (Nord). Studiował w Lille na Catholique des Artes et Metiers. Do wojska wstąpił razem z młodszym bratem Michel 29 sierpnia 1914 roku. Został przydzielony do "5e Regiment des Chasseur a Cheval". W kwietniu został przeniesiony do lotnictwa i przydzielony jako mechanik do "Escadrille C 64".
W styczniu 1917 roku znowu razem z bratem zostali skierowani do szkoły pilotów w Avord. Licencję pilota uzyskał 8 kwietnia 1917 roku. Ze względu na swoją dużą wiedzę na temat budowy samolotów został w szkole na stanowisku instruktora. Wśród jego uczniów byli amerykański as Frank Baylies oraz Polak w służbie carskiej Stefan Pawlikowski.
Po śmierci swojego brata w wypadku lotniczym 10 września 1917 roku, na własną prośbę został skierowany do szkoły pilotów lotniczych w Pau oraz Cazeaux. 15 grudnia 1917 roku został przydzielony do eskadry myśliwskiej SPA 81. Pierwsze zwycięstwo powietrzne odniósł 15 maja 1918 roku. W ciągu trzech tygodni odniósł 5 zwycięstw nad balonami obserwacyjnymi. Do końca wojny służył w SPA 81. Wszystkie zwycięstwa odniósł na samolocie SPAD S.VII.

</doc>
<doc id="1710727" url="https://pl.wikipedia.org/wiki?curid=1710727" title="Tadeusz Rostkowski">
Tadeusz Rostkowski

Tadeusz Rostkowski (ur. 13 sierpnia 1935 w Rostkach Wielkich, zm. 19 stycznia 2005) – polski ślusarz i polityk, poseł na Sejm PRL VIII i IX kadencji.
Życiorys.
Posiadał wykształcenie średnie zawodowe (w 1969 ukończył studia na Wydziale Ekonomicznym Wieczorowego Uniwersytetu Marksizmu Leninizmu). Od 1954 był pracownikiem Zakładów Remontu Maszyn Budowlanych, a od 1959 Wytwórni Sprzętu Komunikacyjnego w Warszawie (jako ślusarz narzędziowy). Od 1960 do 1963 był ślusarzem narzędziowym w Zakładach Mechanicznych im. M. Nowotki w Warszawie. W latach 1963–1969 był ślusarzem remontowym i mistrzem w Warszawskich Zakładach Radiowych w Ostrowi Mazowieckiej. Od 1969 był mistrzem Wydziału Mechanicznego, a potem mistrzem Oddziału Remontowego i komendantem Zakładowego Oddziału Obrony Cywilnej w Zakładach Zespołów Koparek i Hydrauliki „Bumar-Waryński” w Ostrowi Mazowieckiej.
Od 1960 należał do Polskiej Zjednoczonej Partii Robotniczej. Był w niej członkiem Komitetu Powiatowego (1963–1969), członkiem Rady Robotniczej, członkiem Komisji Ekonomicznej przy KP PZPR, I sekretarzem Komitetu Zakładowego PZPR oraz członkiem Komitetu Wojewódzkiego PZPR. Członek Miejsko-Gminnej i Wojewódzkiej Rady PRON. W 1980 uzyskał mandat posła na Sejm PRL VIII kadencji w okręgu Ostrołęka z ramienia PZPR. Zasiadał w Komisji Budownictwa i Przemysłu Materiałów Budowlanych oraz w Komisji Spraw Wewnętrznych i Wymiaru Sprawiedliwości. W 1985 uzyskał reelekcję. Został wybrany z listy tej samej partii i w tym samym okręgu. Zasiadał w Komisji Administracji, Spraw Wewnętrznych i Wymiaru Sprawiedliwości oraz w Komisji Obrony Narodowej.
Otrzymał Krzyż Kawalerski Orderu Odrodzenia Polski (1983), Srebrny Krzyż Zasługi (1977) oraz wiele odznak honorowych i medali pamiątkowych.
Pochowany na cmentarzu parafialnym w Ostrowi Mazowieckiej.

</doc>
<doc id="1710730" url="https://pl.wikipedia.org/wiki?curid=1710730" title="Naloty strategiczne podczas II wojny światowej">
Naloty strategiczne podczas II wojny światowej

Naloty strategiczne w czasie II wojny światowej miały miejsce od początku wojny. Termin ten odnosi się do bombardowań i nalotów na cele cywilne i militarne.
Kluczowe kampanie nalotów w trakcie II wojny światowej to niemiecka kampania "Blitz" podczas bitwy o Anglię i naloty alianckie na Niemcy. Bombardowanie Warszawy podczas kampanii wrześniowej też jest czasami uważane za bombardowanie strategiczne.
Historia.
W nocy 24/25 sierpnia 1940 podczas jednego z nalotów niemiecki samolot, którego pilot został wprowadzony w błąd nieprawidłowym wskazaniem urządzenia nawigacyjnego, zrzucił bomby na londyńską dzielnicę East End. Brytyjski premier Winston Churchill zdecydował o odwetowym nalocie na Berlin i następnej nocy brytyjskie samoloty zrzuciły bomby na dzielnice mieszkaniowe Berlina. W efekcie Adolf Hitler i Hermann Göring zaczęli bombardować angielskie miasta. Był to pierwszy zakrojony na dużą skalę akt zastosowania teorii bombardowania strategicznego, opracowanej po I wojnie światowej przez Włocha Giulia Douheta. Zgodnie z nią można było podbić nieprzyjacielskie państwo poprzez nieustanne bombardowanie skupisk ludności, ośrodków władzy i przemysłu. Takie uderzenia miały zniszczyć przemysł wojenny oraz morale narodu, co pozwoliłoby zwyciężyć bez użycia sił naziemnych. Zmasowane naloty na Wielką Brytanię osłabły, gdy Niemcy zaczęli przygotowywać się do ataku na ZSRR (plan Barbarossa) i większość sił lotniczych przerzucili na wschód.
Naloty dywanowe, zwłaszcza nocne na początku II wojny światowej były bardzo nieskuteczne, z powodu ograniczonych możliwości nawigacyjnych. Podczas "Blitzu" Luftwaffe zaczęło jako pierwsze używać fal radiowych naprowadzających samoloty na cel. Namierzanie celu stało się dużo łatwiejsze po wprowadzeniu systemu nawigacyjnego "Geo", opartego na sygnale radiowym pochodzącym z trzech stacji, przecinającym się nad wyznaczonym celem.
W latach 30. Amerykanie rozwinęli teorię wyszukiwania obiektów najważniejszych dla gospodarki wroga i likwidowania ich bombardowaniem precyzyjnym. 17 sierpnia 1942 8. Armia Lotnicza USA przeprowadziła w okupowanej przez Niemców Francji pierwszą akcję lotniczą w czasie wojny. Po raz pierwszy została użyta w Europie amerykańska strategia bombardowań, precyzyjnych uderzeń w cele przemysłowe i wojskowe. Lotnictwo miało unikać zrzucania bomb na cywili. Amerykanie, pomimo wysokiego ryzyka, dokonywali bombardowań w dzień, korzystając z nowych celowników, które pozwalały na uderzanie w cele z nieznaną dotychczas precyzją.
Gdy okazało się, że brytyjskie naloty na niemieckie cele wojskowe w czasie dnia są okupione zbyt wysokimi stratami, RAF zmienił taktykę na nocne naloty na miasta, które bardzo łatwo można było zlokalizować. Amerykanie jednak nie zgadzali się z tą taktyką. Podczas konferencji w Casablance w styczniu 1943 przywódcy aliantów zdecydowali o połączeniu obu strategii, aby pokonać morale Niemców. Kampania rozpoczęła się w 1943, ale swoje apogeum osiągnęła dopiero jesienią 1944, po wzroście produkcji samolotów. Ostatecznie te bombardowania nie miały decydującego znaczenia dla przebiegu wojny. Wpłynęły demoralizująco na Niemców, dokonały ogromnych spustoszeń, ale nie osłabiły niemieckiego przemysłu wojennego. O wyniku wojny zadecydowało nie lotnictwo, a armie lądowe.
Przed wybuchem II wojny światowej wielkie mocarstwa posiadały ogromne zapasy broni chemicznej. Adolf Hitler nie zdecydował się na użycie broni chemicznej, pomimo możliwości zadania aliantom dużo większych strat, ponieważ obawiał się zmasowanego odwetu. Zagrożenie było tym większe od 1943, ponieważ alianckie samoloty panowały już wówczas nad przestrzenią powietrzną Niemiec. Do końca wojny Brytyjczycy wyprodukowali 3 500 000 pocisków artyleryjskich i ponad 1 800 000 bomb lotniczych napełnionych gazem. Niemcy produkowały wielkie ilości broni chemicznej oraz posiadały wielu żołnierzy przeszkolonych w użyciu tej broni. Hitler jednak posiadał raporty z alianckich nalotów i wiedział, że nie powstrzyma alianckich lotów odwetowych. Niemiecka naziemna i powietrzna obrona przeciwlotnicza mogła zniszczyć jedynie 5-7% alianckich samolotów, których reszta uderzała w cel.
Naloty dywanowe stanowiły podgrupę nalotów strategicznych. Zrzucenie bomb atomowych na Hiroszimę i Nagasaki w 1945 także zalicza się do grupy nalotów strategicznych.

</doc>
<doc id="1710731" url="https://pl.wikipedia.org/wiki?curid=1710731" title="Grzegorz Goncerz">
Grzegorz Goncerz

Grzegorz Goncerz (ur. 27 kwietnia 1988 w Krakowie) – polski piłkarz, grający obecnie na pozycji napastnika w polskim klubie Kotwica Kołobrzeg.
Życiorys.
Wychowanek Krakusa Nowa Huta. Następnie grał kolejno w Hutniku Kraków, Górniku Zabrze i Kmicie Zabierzów. W 2008 podpisał kontrakt z Ruchem Chorzów, skąd z czasem został wypożyczony do Górniczego Klubu Sportowego Katowice. Po grze w Katowicach wrócił do Chorzowa. Później na zasadzie transferu definitywnego przeszedł z powrotem do GKS-u Katowice.
W latach 2018–2019 występował w Podbeskidziu Bielsko-Biała. 6 lutego 2019 podpisał kontrakt z polskim klubem Stal Rzeszów. 

</doc>
<doc id="1710734" url="https://pl.wikipedia.org/wiki?curid=1710734" title="Rutherford (New Jersey)">
Rutherford (New Jersey)

Rutherford – miasto w hrabstwie Bergen w stanie New Jersey. Według spisu ludności na rok 2000, liczyło 18 110 mieszkańców. Należy do wewnętrznych przedmieść Nowego Jorku.

</doc>
<doc id="1710735" url="https://pl.wikipedia.org/wiki?curid=1710735" title="Wołodymyr Nowyckyj">
Wołodymyr Nowyckyj



</doc>
<doc id="1710738" url="https://pl.wikipedia.org/wiki?curid=1710738" title="Ołeksandr Baraniwskyj">
Ołeksandr Baraniwskyj



</doc>
<doc id="1710739" url="https://pl.wikipedia.org/wiki?curid=1710739" title="Invisible Circles">
Invisible Circles

Invisible Circles – trzeci studyjny album zespołu After Forever, a zarazem pierwszy po odejściu Marka Jansena. Jest to album koncepcyjny poruszający problemy związane z posiadaniem dzieci.
Koncept.
Album opowiada historię kochanków których relacje nie są najlepsze. Dochodzi do kłótni o posiadanie dzieci, które jak sądzi kobieta, mogłyby ocalić ich związek. Mężczyzna nie przyjmuje argumentów będąc bardziej zapatrzonym w pracę niż rodzinę. W "Digital Deceit" poznajemy dziecko (opuszczone i bite przez ojca), które korzystając z internetu stara się nawiązać znajomości i cieszyć się z posiadania cyber-przyjaciół. Dziecko stopniowo zaczyna być ciekawym własnej wartości.

</doc>
<doc id="1710741" url="https://pl.wikipedia.org/wiki?curid=1710741" title="Pinus x rhaetica">
Pinus x rhaetica



</doc>
<doc id="1710742" url="https://pl.wikipedia.org/wiki?curid=1710742" title="Hannoki">
Hannoki

 − najwyższy wodospad w Japonii, o wysokości 497 m, położony w prefekturze Toyama. 
Ze względu na to, że jego wody płyną tylko od kwietnia do lipca, kiedy topi się pokrywa śnieżna na płaskowyżu Midagahara, za najwyższy uważa się wodospad Shōmyō. Hannoki razem z wodospadem Shōmyō tworzą wodospad bliźniaczy.

</doc>
<doc id="1710743" url="https://pl.wikipedia.org/wiki?curid=1710743" title="Wodospad Hannoki">
Wodospad Hannoki



</doc>
<doc id="1710746" url="https://pl.wikipedia.org/wiki?curid=1710746" title="Kristīne Opolais">
Kristīne Opolais

Kristīne Opolais (ur. 12 listopada 1979 w Rzeżycy) – łotewska sopranistka.
Życiorys.
Pochodzi z rodziny o tradycjach muzycznych: jej matka była popularną piosenkarką popową; ojciec amatorsko grał na trąbce. W związku z tym, że matka nie mogła spełnić swojego marzenia o zostaniu profesjonalną śpiewaczką operową, robiła wszystko co w jej mocy, aby córka mogła rozwinąć swój talent. Od najmłodszych lat Kristine pobierała prywatne lekcje muzyki, m.in. u słynnej śpiewaczki Opery Narodowej w Rydze Reginy Frinberg, która skutecznie przygotowała ją do egzaminów na Łotewską Akademię Muzyczną w Rydze. Studiowała na wydziale wokalnym pod kierunkiem Lilija Greidane, który rozwinął jej umiejętności wokalne, poszerzając repertuar muzyczny o muzykę kameralną i arie operowe. Następnie Kristine pobierała lekcje u trenerki wokalnej i pedagoga Opery Narodowej w Rydze Margarity Gruzdevej. To właśnie ona miała najbardziej znaczący wpływ na rozwój talentu młodej artystki i przygotowała ją do większości głównych ról operowych. Aktualnie Kristine pracuje również z Barbro Marklundem – trenerem wokalnym z Norwegii.
Kristine Opolais była finalistką Międzynarodowego Przeglądu Śpiewaków Operowych im. Ferruccio Tagliaviniego w Austrii w 2003. Od 2001 jest członkiem chóru Opery Narodowej w Rydze, a od 2003 – solistką operową. W 2006 w Niemieckiej Operze Narodowej w Berlinie miał miejsce jej wielki debiut sceniczny rolą Tosca.

</doc>
<doc id="1710748" url="https://pl.wikipedia.org/wiki?curid=1710748" title="Roman Rurański">
Roman Rurański

Roman Czesław Rurański (ur. 1 lipca 1931 w Chorzowie, zm. 8 października 2009) – polski ślusarz i polityk, poseł na Sejm PRL VII, VIII i IX kadencji (1976–1989). W młodości piłkarz.
Życiorys.
W czasie niemieckiej okupacji był zawodnikiem Bismarckhütter SV. Po wojnie występował w Ruchu Chorzów, w którego barwach rozegrał pięć spotkań I ligi i zdobył dwie bramki. W ekstraklasowym debiucie w październiku 1949 złamał podudzie. W 1950 jego zespół (pod nazwą Unii) zdobył wicemistrzostwo Polski. Zakończył karierę wobec problemów z łąkotką.
Posiadał wykształcenie zasadnicze zawodowe (w 1946 ukończył trzyletnie Gimnazjum Przemysłowe i uzyskał dyplom czeladnika w zawodzie ślusarsko-mechanicznym). Pracował w Hucie Batory w Chorzowie jako ślusarz-brygadzista.
W 1959 wstąpił do Polskiej Zjednoczonej Partii Robotniczej, w której był członkiem egzekutywy Podstawowej Organizacji Partyjenj. W 1976 uzyskał mandat posła na Sejm VII kadencji w okręgu Chorzów. Zasiadał w Komisji Nauki i Postępu Technicznego oraz w Komisji Przemysłu Ciężkiego, Maszynowego i Hutnictwa. W 1980 i 1985 uzyskiwał reelekcję. W Sejmie VIII kadencji zasiadał w Komisji Nauki i Postępu Technicznego, Komisji Przemysłu Ciężkiego, Maszynowego i Hutnictwa, Komisji Do Spraw Samorządu Pracowniczego Przedsiębiorstw oraz w Komisji Przemysłu, a w Sejmie IX kadencji w Komisji Przemysłu. W latach 80. był też członkiem prezydium Rady Zakładowej Patriotycznego Ruchu Odrodzenia Narodowego.
Odznaczony Orderem Sztandaru Pracy I i II klasy. 
Pochowany na cmentarzu komunalnym w Tychach.

</doc>
<doc id="1710749" url="https://pl.wikipedia.org/wiki?curid=1710749" title="Stacja dokująca">
Stacja dokująca

Stacja dokująca, replikator portów – urządzenie rozszerzające funkcjonalność innych urządzeń, najczęściej laptopa. Często także umożliwia ładowanie baterii sprzętu przyłączonego.
Stacje dokujące w prosty sposób zapewniają możliwość podłączenia sprzętu mobilnego, takiego jak kamery cyfrowe, laptopy, odtwarzacze mp3 i palmtopy do urządzeń peryferyjnych. Laptop może zyskać funkcjonalność desktopa (pot. komputera stacjonarnego), gdy zostanie do niego przyłączona stacja dokująca, równocześnie nie tracąc swojej mobilności.
Zależnie od możliwości technicznych, stacja dokująca może być przyłączana i odłączana po uprzednim wyłączeniu laptopa lub bez (ang. "hot plug"). Czasem wyłączenie komputera nie jest wymagane, lecz zachodzi potrzeba wprowadzenia notebooka w tryb uśpienia.

</doc>
<doc id="1710753" url="https://pl.wikipedia.org/wiki?curid=1710753" title="LKS Gród Podegrodzie">
LKS Gród Podegrodzie



</doc>
<doc id="1710759" url="https://pl.wikipedia.org/wiki?curid=1710759" title="Anna Olko-Massey">
Anna Olko-Massey



</doc>
<doc id="1710761" url="https://pl.wikipedia.org/wiki?curid=1710761" title="Pseudophoxinus stymphalicus">
Pseudophoxinus stymphalicus



</doc>
<doc id="1710762" url="https://pl.wikipedia.org/wiki?curid=1710762" title="Phoxinellus stymphalicus">
Phoxinellus stymphalicus



</doc>
<doc id="1710763" url="https://pl.wikipedia.org/wiki?curid=1710763" title="Replikator portów">
Replikator portów



</doc>
<doc id="1710764" url="https://pl.wikipedia.org/wiki?curid=1710764" title="Pelasgus stymphalicus">
Pelasgus stymphalicus



</doc>
<doc id="1710765" url="https://pl.wikipedia.org/wiki?curid=1710765" title="Piaskun (opowiadanie)">
Piaskun (opowiadanie)

Piaskun (niem. "Der Sandmann") – jest to opowiadanie E.T.A. Hoffmanna w tradycji bajki czarnego romantyzmu, opublikowane w 1817 roku. Utwór ukazał się anonimowo w Berlinie i był pierwszym dziełem składającym się na zbiór "Opowieści nocne". Jest to jedna z najważniejszych prac autora, otwierająca przed czytelnikiem wiele możliwości interpretacji, tak iż w przedmowie wydawnictwa Reclam pojawia się stwierdzenie, że "ich liczba w ostatnich latach przybrała takie rozmiary, że zdają się one tworzyć osobną dziedzinę literaturoznawczą, w którą zaangażowani są przedstawiciele wszystkich kierunków metodologicznych". 
Fabuła.
Student Natanael pisze list do swojego przyjaciela Lotara, w którym utrzymuje, że w osobie handlarza Coppolii rozpoznał adwokata Coppeliusa. Ten za czasów dzieciństwa protagonisty przeprowadzał z jego ojcem eksperymenty alchemiczne, które ostatecznie doprowadziły do jego śmierci. Z sylwetką Coppeliusa Natanael wiąże więc traumatyczne przeżycia i widzi w nim postać Piaskuna, potwora, który pozbawia dzieci wzroku.
Przez pomyłkę protagonista adresuje jednak list do swojej narzeczonej Klary, która w odpowiedzi sugeruje mu, by ten trzymał fantazję na wodzy, gdyż Piaskun to jedynie wytwór jego podświadomości, a podobieństwo Coppolii z Coppeliusem to zbieg okoliczności. 
W kolejnym liście do Lotara, Natanael prosi przyjaciela, aby ten nie rozmawiał więcej o jego problemach z Klarą. Informuje go poza tym, że mylił się co do tożsamości Coppolii i stwierdza, że ten nie jest najprawdopodobniej Coppeliusem, gdyż mówi on wyraźnie włoskim akcentem, podczas gdy Coppelius był Niemcem. W dalszej części opowiada on mu o Spalanzanim, włoskim fizyku i docencie z uniwersytetu, na którym on sam studiował, oraz o jego córce Olimpii. Ta wydaje mu się nieco osobliwa, ale sympatyczna zarazem. Na końcu listu czytelnik dowiaduje się, że Natanael jedzie odwiedzić Lotara i Klarę.
Tuż po przedstawieniu treści trzech listów, narrator zwraca się bezpośrednio do czytelnika. Utrzymuje, że Lotar jest jego przyjacielem, i że to właśnie przez niego dowiedział się o losie Natanaela. Wspomina on o różnych możliwościach zainicjowania opowiadania, dochodząc ostatecznie do wniosku, że forma listu będzie najbardziej odpowiednia do przedstawienia tragicznych przypadków losowych Natanaela. Zdaje on poza tym relację z sytuacji życiowej protagonisty i opisuje Klarę, wyrażając się o niej w wyraźnie pozytywny sposób.
Natanael zmienia się nie do poznania. Miewa często ponure sny i uważa, że jego życie jest kierowane przez wyższe moce. Klara wyraźnie się temu sprzeciwia, szczególnie gdy jej narzeczony określa je jako złowieszcze zjawiska, które uniemożliwiają obojgu spełnienie w miłości. Natanael tonie w świecie rozmyślań, zaczynając fantazjować o Coppeliusie i oczach Klary. Z czasem jest ona coraz bardziej znudzona i niechętna niekończącemu się strumieniowi opowiadań i poezji, deklamowanych przez narzeczonego. Ten czuje się niezrozumiany i określa ją jako bezduszny automat. Wiedząc o niegodziwym zachowaniu Natanaela, Lotar wyzywa go na pojedynek, do którego jednak nie dopuszcza sama Klara. Ostatecznie skruszony Natanael zapewnia ją o jego głębokiej miłości, prosząc jednocześnie Lotara o wybaczenie. 
Gdy protagonista wraca do swojego mieszkania, zastaje je w zgliszczach. Ogień, który wybuchł w położonej niżej aptece, rozprzestrzenił się na inne partie budynku. Ratuje on jednak swój dobytek i przenosi się do nowego domu, leżącego bezpośrednio naprzeciw posiadłości Spalanzaniego. Dostrzega Olimpię, która całymi dniami siedzi w pokoju i zdaje się spoglądać w jego kierunku. Podziwia on jej piękno, przez co jego ciekawość przybiera na sile. Całkowicie niespodziewanie wizytę składa mu Coppola, od którego Natanael odkupuje lunetę i którą ten używa do obserwacji Olimpii. Odkrywa natychmiast jej „niebiańskie piękno” i stoi niczym zaczarowany przy oknie. Gdy Coppola znika wydając głośny śmiech, Natanaelowi towarzyszy dziwne przeszywające uczucie, które jednak tłumaczy faktem zakupu lunety po wygórowanej cenie.
Następnego dnia nie jest on już w stanie oderwać się od widoku Olimpii, obserwując ją cały czas przez lunetę. Jego „ukochana” Klara oraz Lotar przestają dla niego istnieć.
Gdy dowiaduje się, że Spalanzani planuje wydać przyjęcie, na którym chce przedstawić wszystkim jego córkę, Natanael jest wielce uradowany. Na balu, jako jedyny ma odwagę poprosić ją do tańca, jest nią także coraz bardziej pochłonięty. Wszystkim pozostałym Olimpia wydaje się bezduszna, niczym maszyna. Protagonista natomiast pozbywa się wszelkich wątpliwości i jest przekonany o szczerej miłości. Spotyka się z nią coraz częściej i czyta jej na głos wiersze i opowiadania. Inaczej niż wysoce krytyczna Klara, Olimpia reaguje tylko słowami „Ach, Ach”, co Natanael odbiera jako wyraz jej poetyckiego wyrazu i głębi. Postrzega on ją jaką osobę, która całkowicie go rozumie. Gdy pyta Spalanzaniego o pozwolenie na ślub z Olimpią, ten pozostawia mu wolny wybór. Natanael postanawia więc się jej oświadczyć. Jednak gdy zjawia się w jej domu, jest świadkiem sprzeczki między Spalanzanim i Coppolą, o to kto stworzył oczy Olimpii, a kto mechanizm zegarowy. Protagonista rozpoznaje wtedy, że jest ona drewnianą lalką. Po długotrwałej potyczce Coppola ucieka wraz z Olimpią, a Spalanzani nakazuje Natanaelowi podążać za nim w celu odzyskania automatu. Jednak ten widząc jej „zakrwawione oczy” leżące na podłodze, rzuca się na niego, by go zabić, co jednak udaremnia zbliżający się tłum. Natanael zostaje zabrany do zakładu dla psychicznie chorych i spędza tam bliżej nieokreślony czas.
Narrator ponownie zwraca się do czytelnika i mówi, że Spalanzani musiał opuścić uniwersytet, gdyż "oszukał ludzkość jego drewnianą lalką". Coppola natomiast zniknął bez śladu.
Natanael zdaje się wracać do zdrowia i planuje poślubić Klarę i przenieść się z nią poza miasto. Robiąc zakupy w mieście oboje wchodzą na wieżę miejską, by rozkoszować się widokiem. Natanael wyciąga lunetę i spogląda przez nią na Klarę, wpadając ponownie w obłęd i próbując zepchnąć ją z wieży. Z pomocą na czas przychodzi Lotar, Natanael spostrzega natomiast w grupce ludzi na dole Coppeliusa i słowami „piękne oczy, piękne oczy” wyskakuje poza balustradę, wpadając w objęcia śmierci. 
Lata później narrator informuje czytelnika, że Klara żyje szczęśliwie z pewnym mężczyzną i dwojgiem dzieci, ciesząc się życiem rodzinnym, którego nie mógł dać jej Natanael.
Piaskun.
W opowiadaniu Hoffmanna opisana jest postać z folkloru niemieckiego, zwana Piaskunem, która miałaby rzucać piaskiem w oczy małych dzieci, pomagając im zasnąć:
Interpretacja.
W trzech listach składających się na początek historii, nazwane są wszystkie figury i strony konfliktu. Opisana jest psychika protagonisty Natanaela, który kroczy między halucynacjami i rzeczywistością. Całe życie zmaga się z zespołem stresu pourazowego, który powstał w wyniku traumatycznego epizodu z dzieciństwa skupionego wokół postaci Piaskuna. Do końca opowiadania nie jest jasne, czy doświadczenia protagonisty były prawdziwe, czy też śniły one się tylko młodemu Natanaelowi. W samym tekście wyjaśnienie jest kwestią otwartą: z jednej strony pojawia się przekonanie głównego bohatera, że ciemne moce mają nad nim kontrolę, z drugiej postulat Klary (dzielony także przez Lotara), że jest to tylko kwestia psychologiczna. 
Historia jest częściowo subiektywnym opisem przebiegu zdarzeń z punktu widzenia Natanaela, którego z powodu sporych problemów z psychiką, trudno określić obiektywnym źródłem informacji. Nie jest on także całkowicie obiektywnie sportretowany, a Hoffmann umyślnie pozostawia czytelnika w niepewności. Klara może reprezentować w opowiadaniu oświecenie, podczas gdy Natanael romantyzm. 
Ważnymi motywami w dziele są oczy (temat interpretowany przez Freuda jako strach przed kastracją), automaty czy śmiech. Hoffmann, znany z tego, że nie podporządkowywał się społecznym normom, podjął się satyrycznej krytyki owego społeczeństwa, która jest skierowana zarówno przeciwko oświeconym naukowcom jak i romantycznym marzycielom. 
Figura Coppeliusa/Coppolii może być rozumiana nie jako prawdziwie istniejący charakter, lecz jako metafora. Reprezentuje on ciemną stronę Natanaela i opisywany jest jako postać posiadająca pięści, lecz nigdy ręce. 
Piaskun był także przedmiotem interpretacji Freuda w słynnym eseju z 1919 roku zatytułowanym „Niesamowite”. 

</doc>
<doc id="1710769" url="https://pl.wikipedia.org/wiki?curid=1710769" title="Lodner">
Lodner

Lodner (wł. "Cima Fiammante") – szczyt w Alpach Ötztalskich, części Centralnych Alp Wschodnich. Leży wt Włoszech w Tyrolu Południowym. Od północnego zachodu szczyt pokrywa lodowiec Lodnerferner, a od północnego wschodu Adelsferner.
Szczyt można zdobyć drogami ze schroniska Lodnerhütte (2670 m). Pierwszego wejścia dokonali Victor Hecht i Johann Pinggera 23 lipca 1872 r.

</doc>
<doc id="1710771" url="https://pl.wikipedia.org/wiki?curid=1710771" title="XF-99">
XF-99



</doc>
<doc id="1710772" url="https://pl.wikipedia.org/wiki?curid=1710772" title="XIM-99">
XIM-99



</doc>
<doc id="1710775" url="https://pl.wikipedia.org/wiki?curid=1710775" title="K2 (Alpy Ötztalskie)">
K2 (Alpy Ötztalskie)

K2 – szczyt w masywie Kaunergrat w Alpach Ötztalskich. Leży w Austrii w kraju związkowym Tyrol, ponad doliną Pitztal, pomiędzy szczytami Löcherkogel (3324 m n.p.m.) i Rostizkogel (3394 m n.p.m.). Wschodnie zbocza pokrywa lodowiec Löcherferner. U wschodnich podnóży znajduje się największe jezioro Alp Ötztalskich – Rifflsee. 
Swoją nazwę szczyt zawdzięcza podobieństwu w kształcie do słynnego ośmiotysięcznika K2 w Karakorum.

</doc>
<doc id="1710777" url="https://pl.wikipedia.org/wiki?curid=1710777" title="Tchagra senegalus">
Tchagra senegalus



</doc>
<doc id="1710778" url="https://pl.wikipedia.org/wiki?curid=1710778" title="Ogród Botaniczny PAN">
Ogród Botaniczny PAN



</doc>
<doc id="1710779" url="https://pl.wikipedia.org/wiki?curid=1710779" title="Tchagra senegala">
Tchagra senegala



</doc>
<doc id="1710781" url="https://pl.wikipedia.org/wiki?curid=1710781" title="Teoria stopniowości dźwięków">
Teoria stopniowości dźwięków

Teoria stopniowości dźwięków – jedna z teorii dotyczących zjawiska interwałów harmonicznych w muzyce. Została przedstawiona w XIX wieku przez niemieckiego psychologa i muzykologa Carla Stumpfa. Dwa współbrzmiące dźwięki są tym bardziej konsonansowe (zgodnie brzmiące), im więcej nieposiadających wykształcenia muzycznego niezależnych słuchaczy postrzega je jako jeden dźwięk.
Postrzeganie dźwięków według Stumpfa (liczba słuchaczy postrzegających interwał jako jeden dźwięk):
Według teorii stopniowości dźwięków konsonanse oraz dysonanse (współbrzmienia niezgodnie brzmiące) są zjawiskami nie jakościowymi, a ilościowymi.

</doc>
<doc id="1710784" url="https://pl.wikipedia.org/wiki?curid=1710784" title="Wurmtaler Kopf">
Wurmtaler Kopf

Wurmtaler Kopf – szczyt w Alpach Ötztalskich, części Centralnych Alp Wschodnich. Leży w Austrii w kraju związkowym Tyrol. Od zachodu szczyt przykrywa lodowiec Rifflferner, a od wschodu Sexegertenferner. Na zboczach góry kursuje kolej linowa do wysokości 2200 m.
Szczyt można zdobyć drogami ze schroniska Taschachhaus. Pierwszego wejścia dokonali F. Hörtnagel i A. Posselt w 1902 r.

</doc>
<doc id="1710785" url="https://pl.wikipedia.org/wiki?curid=1710785" title="Juan Gualberto Guevara">
Juan Gualberto Guevara

Juan Gualberto Guevara (ur. 12 lipca 1882 w Villa de Vitor w archidiecezji Arequipa, zm. 27 listopada 1954 w Limie) – peruwiański duchowny katolicki, kardynał, arcybiskup Limy i prymas Peru. 
Życiorys.
Święcenia kapłańskie przyjął 2 czerwca 1906 roku w Arequipa. Podjął pracę duszpasterską w Chile w prowincji Arica w latach 1906 - 1910. Po powrocie do kraju był wicerektorem seminarium duchownego w Arequipa w latach 1910 - 1920. W latach 1920 - 1922 studiował na Papieskim Uniwersytecie Gregoriański w Rzymie, które ukończył doktoratem z prawa kanonicznego. 10 czerwca 1936 roku został obdarzony godnością prałata domowego Ojca Świętego. 15 grudnia 1940 roku został mianowany biskupem Trujillo i konsekrowany 2 marca 1941 roku w Arequipa przez abp. Fernando Cento nuncjusza apostolskiego w Peru. 23 maja 1943 roku został podniesiony do godności arcybiskupa Trujillo, zaś 13 stycznia 1945 roku także mianowany biskupem polowym. 16 grudnia 1945 roku został przeniesiony na stolicę metropolitalną w Limie. Na konsystorzu 18 lutego 1946 roku Pius XII wyniósł go do godności kardynalskiej z tytułem prezbitera Sant’Eusebio. Był pierwszym kardynałem pochodzącym z Peru. Zmarł 27 listopada 1954 roku w Limie na raka i pochowano go w miejscowe archikatedrze. 

</doc>
<doc id="1710786" url="https://pl.wikipedia.org/wiki?curid=1710786" title="Jakub Rega">
Jakub Rega

Jakub Rega (ur. 7 czerwca 1989 w Skwierzynie) – polski lekkoatleta startujący w Igrzyskach Paraolimpijskich. Zawodnik cierpi od urodzenia na mózgowe porażenie dziecięce. Specjalizuje się w biegach średnich (400, 800 i 1500 metrów).
Absolwent Zespołu Szkół Ogólnokształcących nr 8 im. Józefa Piłsudskiego w Gorzowie Wielkopolskim.
W 2008 r. wystartował na Igrzyskach Paraolimpijskich w Pekinie, gdzie w biegu na 800 metrów zajął 7. miejsce. Wielokrotny złoty medalista mistrzostw Polski osób niepełnosprawnych w konkurencjach biegowych (800 i 1500 m).
W 2012 r. zawodnik ten uczestniczył w Mistrzostwach Europy w Holandii gdzie w biegu na 800m zakończył rywalizacje na 7 miejscu.
Rok 2013 zawodnik skończył z 6 miejscem w finale Mistrzostw Świata we Francuskim Lyonie (start na 800m).

</doc>
<doc id="1710787" url="https://pl.wikipedia.org/wiki?curid=1710787" title="Regierungsbezirk Bromberg">
Regierungsbezirk Bromberg

Niemcy:
Zobacz też:

</doc>
<doc id="1710788" url="https://pl.wikipedia.org/wiki?curid=1710788" title="Christmas Time">
Christmas Time

Christmas Time – piosenka pop pochodząca z bożonarodzeniowego albumu studyjnego amerykańskiej wokalistki Christiny Aguilery pt. "My Kind of Christmas" (2000). Producentami utworu są członkowie grupy Celebrity Status oraz Ron Fair. Wydawnictwo opublikowano w postaci singla promocyjnego, jako drugi, po „The Christmas Song”, utwór z krążka "My Kind of Christmas". Piosenka została pozytywne oceniona przez krytyków muzycznych, którzy docenili jej przebojowość i charyzmę, a także zajęła pierwsze miejsce listy najlepiej sprzedających się singli w Indonezji.
Informacje o utworze.
„Christmas Time” jest popową kolędą, czerpie także z R&amp;B oraz dance-popu. Muzykę i tekst do utworu stworzyli członkowie Celebrity Status (tj. Chaka Blackmon, Steven Brown oraz Ray Cham), a także Alex Alessandroni i Ron Fair, który wraz z Celebrity Status wyprodukował singel. Fair współpracował z Aguilerą przy albumach "Christina Aguilera" (1999) oraz "Mi Reflejo" (2000), które wyprodukował bądź wyprodukował wykonawczo. „Christmas Time” jest jedną z czterech oryginalnych, niecoverowych kompozycji zawartych na płycie "My Kind of Christmas". Podobnie jak większość piosenek z albumu, tę również nagrano w drugiej połowie 2000 roku, podczas jednej z tras koncertowych Aguilery. W „Christmas Time” głos wokalistki sięga oktawy G#5. W 2007 roku piosenka znalazła się na albumie kompilacyjnym "Christina Aguilera – Greatest Hits", wydanym przez Star Mark w Rosji.
Wydanie singla.
Utwór, wydany grudniem 2000 roku, uplasował się na pierwszym miejscu cotygodniowej listy najlepiej sprzedających się singli w Indonezji.
Recenzje.
Krytycy muzyczni wydali kompozycji pozytywne recenzje. Zuzanna Janicka z serwisu internetowego AllAboutMusic.pl stwierdziła, że „Christmas Time” to „bardzo taneczny utwór, ze szczególnie pamiętnym refrenem i urozmaicony chórkami”. Zdaniem Janickiej, piosenka „łączy się z czasami debiutanckiego albumu wokalistki”. W omówieniu albumu "My Kind of Christmas" dla witryny justfanoe.com dziennikarz opisał utwór jako „prawdziwy hit” i jedną ze swoich „ulubionych popowych kolęd wszech czasów”. Lachlan Sutherland, dziennikarz pracujący dla strony ukmix.org, nazwał „Christmas Time” utworem wyróżniającym się, „piosenką z ogromną ilością charyzmy, w której wykonawczyni przedstawia swój nowy, rhythmandbluesowo-świąteczny styl”. Recenzując "My Kind of Christmas", Stephen Thomas Erlewine (AllMusic) napisał: „Żadna z niecoverowych piosenek nie potrafi znokautować słuchacza, choć ‘Christmas Time’ i ‘This Year’ to kawał solidnego dance-popu”. Erlewine wskazał „Christmas Time” jako jeden z najlepszych utworów na krążku. Christopher Gray z pisma "Austin Chronicle" wykazał się w stosunku do piosenki większą krytycznością, okrzykując ją „zmutowanym barokowym tworem, który nie jest w stanie zdecydować, czy chce być chorałem czy przebojem na miarę 'Genie in a Bottle'”.
Teledysk.
Wideoklip do utworu, wyreżyserowany przez Lawrence’a Jordana, został nagrany podczas koncertu Aguilery. W klipie wokalistka wykonuje choreografię autorstwa Tiny Landon. Teledysk dostępny jest na koncertowym albumie DVD "My Reflection", jego premiera telewizyjna nastąpiła grudniem 2000 roku.
Promocja i wykonania koncertowe.
W 2000 jeden z występów Aguilery został zarejestrowany i wydany na dyskach DVD jako koncertowy album "My Reflection". Wśród wykonywanych utworów znajdują się „So Emotional” i „Christmas Time” – oba wykonane z gościnnym udziałem rapera Lil’ Bow Wowa.

</doc>
<doc id="1710789" url="https://pl.wikipedia.org/wiki?curid=1710789" title="Rejencja Bydgoszcz">
Rejencja Bydgoszcz



</doc>
<doc id="1710791" url="https://pl.wikipedia.org/wiki?curid=1710791" title="Mittagskogel (Alpy Ötztalskie)">
Mittagskogel (Alpy Ötztalskie)

Mittagskogel – szczyt w Alpach Ötztalskich, części Centralnych Alp Wschodnich. Leży w Austrii w kraju związkowym Tyrol.

</doc>
<doc id="1710793" url="https://pl.wikipedia.org/wiki?curid=1710793" title="Teoria usznych tonów harmonicznych i rezydualnych">
Teoria usznych tonów harmonicznych i rezydualnych

Teoria usznych tonów harmonicznych i rezydualnych - jedna z teorii dotyczących zjawiska interwałów harmonicznych w muzyce. Według niej o postrzeganiu pary dźwięków jako konsonansowe (zgodnie brzmiące) decydują uszne tony harmoniczne i rezydualne. Powstają one w perylimfie przy zgodnych alikwotach. Teoria ta została przedstawiona przez niemieckiego muzyka Carla Reineckego, amerykańskiego komparatystę Renégo Welleka ("tony harmoniczne") oraz Schoutena ("tony rezydualne")
Biorąc to pod uwagę zupełnie nowe znaczenie nabiera teoria pokrewieństw dźwiękowych.

</doc>
<doc id="1710794" url="https://pl.wikipedia.org/wiki?curid=1710794" title="Wyższa Szkoła Gospodarki">
Wyższa Szkoła Gospodarki



</doc>
<doc id="1710795" url="https://pl.wikipedia.org/wiki?curid=1710795" title="Yamaha FJ1200">
Yamaha FJ1200

Yamaha FJ1200 – motocykl sportowo-turystyczny produkowany przez firmę Yamaha Motor Corporation Ltd. w latach 1986 do 1996.
Rozwój.
FJ1100.
Yamaha Motor Company Ltd. przystąpiła do produkcji modelu FJ1100 w roku 1984 i był produkowany do wejścia na rynek udoskonalonej wersji FJ1200. Motocykl od samego początku był bardzo popularny i dobrze konkurował z innymi w klasie motocykli sportowo-turystycznych. Klasa ta charakteryzuje się sportowym zacięciem, przyjaznym zachowaniem, zwrotnością w mieście, jak również komfortem podczas pokonywania długich dystansów.
Miejsce kierowcy skonfigurowane zostało tak, aby zapobiec turbulencjom i zmniejszyć zmęczenie powodowane napierającym wiatrem. Producent podczas tworzenia tego motocykla położył większy nacisk na zbalansowanie użyteczności i sportowych osiągów niż na czysto wyczynowym charakterze. 
Maszyna jest zauważalnie węższa niż wiele motocykli współczesnych co przekłada się na dużą zwrotność i manewrowalność przy niskich prędkościach. Yamaha osiągnęła to poprzez umieszczenie alternatora tuż za cylindrami zamiast bardziej “klasycznego” miejsca na czopie wału korbowego.
FJ1200.
W 1986 r. Yamaha podjęła decyzję o zwiększeniu wydajności modelu FJ1100 poprzez zwiększenie pojemności silnika, zmodernizowanie zawieszenia i innych elementów. Rezultatem było powstanie FJ1200. Produkowana była w trzech kolejnych wersjach (1TX, 3CV i 3XW), każda kolejna wersja była poprawiana pod kątem nadwozia, przedniego i tylnego zawieszenia oraz dodania opcjonalnego ABS, w który była wyposażona wersja FJ1200A. Wersja z ABS-em była produkowana w latach 1991 do 1996, wtedy Yamaha przestała sprzedawać model FJ1200 na terenie Wielkiej Brytanii. Natomiast na terenie USA, FJ-ta bez ABS-u przestała być sprzedawana w 1993 roku. Ówcześni konkurenci FJ1200 to Honda ST1100 Pan European, BMW K100/K100RS, Suzuki 1100 Katana, Kawasaki Ninja ZX10 oraz GTR1000.
Budowa.
Silnik.
FJ1200 wyposażony jest w czterocylindrowy, chłodzony powietrzem i olejem rzędowy szesnastozaworowy silnik. W jednostce napędowej pracują dwa wałki rozrządu napędzane łańcuchem poprowadzonym przez środek silnika. Luz zaworowy regulowany jest za pomocą płytek. Silnik zasilają cztery gaźniki Mikuni BS36 zamontowane tuż za cylindrami, za pomocą gumowych króćców gaźnikowych. Gazy wylotowe odprowadzane są systemem czterech rur wylotowych do komory znajdującej się pod silnikiem, gdzie rozdzielane są do dwóch tłumików. W silniku znajduje się mokra miska i pompa olejowa, która w połączeniu z chłodnicą oleju pomaga utrzymać właściwą temperaturę pracy. Zarówno FJ1100 i FJ1200 zostały wyposażone w dodatkowy system odzysku oparów paliwa.
Przeniesienie napędu.
FJ1200 jest wyposażony w pięciobiegową, sekwencyjną, niezsynchronizowaną skrzynię biegówce ze sprzęgłami kłowymi. Motocykl jest wyposażony w mokre, wielotarczowe sprzęgło sterowane hydraulicznie. Napęd przekazywany jest za pomocą o-ringowego łańcucha np. DID 50(530) ZVM2 110 ogniw. Przełożenie 17/39. Elementem bezpieczeństwa i nowinką w tamtym okresie było zabezpieczenie przed ruszeniem z wystawioną boczną podstawką. Wrzucenie pierwszego biegu przy wystawionej bocznej podstawce oznaczało wyłączenie silnika.
Podwozie.
Rama FJ1200 wykonana jest ze stali. Część główna wykonana jest z kombinacji profili stalowych, natomiast tylna część (subframe) wykonana w układzie przestrzennym rur stalowych. Tylny amortyzator umieszczony jest pionowo tuż za silnikiem i połączony z wahaczem za pomocą „kości”. Na początku wahacz był wytwarzany z wytłaczanego stopu aluminium jednak od modelu 3XW zaczęto go wykonywać ze stali. Przednie zawieszenie modelu FJ1100 i wczesnych modeli FJ1200 posiadały 16-calowe przednie koło i regulowany system anti-dive, zapobiegający nurkowaniu motocykla podczas hamowania. Późniejsze modele FJ zostały wyposażone w 17-calowe koła i widelec z rurami nośnymi o średnicy 41mm. Układ hamulcowy wczesnych modeli FJ to dwie wentylowane tarcze z przodu i jedna z tyłu. Później zrezygnowano z wentylowanych tarcz z przodu na korzyść zwykłych, nawiercanych, z czterotłoczkowymi zaciskami.
Układ elektryczny.
FJ1200 posiada standardową 12 voltową instalację elektryczną. Alternator i rozrusznik są montowane tuż za cylindrami. Model FJ jest wyposażony w rodzaj autodiagnostyki wykorzystujący m.in. czujnik zmienno-oporny sygnalizujący niski poziom oleju za pomocą kontrolki. Informacja o rezerwie paliwowej również jest wyświetlana na tablicy wskaźników. Układ zapłonowy jest sterowany dwuzwojowym układem TCI wyprodukowanym przez firmę Denso (Transistor Controlled Ignition). W FJ1200 system informujący kierowcę o niskim poziomie paliwa działa dwutorowo. Gdy poziom paliwa spadnie poniżej 5 litrów, kierowca jest informowany o tym fakcie zapaleniem się lampki rezerwy, ponadto system odcina zapłon dwóm cylindrom, przez co odczuwamy efekt jazdy bez paliwa. Po przełączeniu włącznika na pozycję rezerwy zapłon jest przywracany i możliwa jest dalsza jazda. To kolejna innowacyjna rzecz, która w tamtym czasie była zdecydowaną nowością.
Wrażenia z jazdy.
FJ1200 może sprawiać wrażenie przestarzałego w odniesieniu do dzisiejszych standardów technologicznych. Jednak biorąc pod uwagę leciwą już konstrukcję, wciąż może się pochwalić bardzo przyjazną codzienną obsługą, bezawaryjnością i komfortem podróżowania. Silnik jest bardzo elastyczny. Inżynierowie Yamahy zestroili jednostkę napędową tak, aby dostarczała jak najwięcej użytecznego momentu obrotowego w jak najniższym zakresie obrotów. W zasadzie, od 50–60 km/h możemy już przyspieszać używając jedynie najwyższego biegu. Prędkość maksymalna, z jaką możemy się poruszać oscyluje w granicach 250 km/h, natomiast przejazd pierwszych 400 metrów ze startu zatrzymanego zajmuje około 11 sekund. Kierowca oraz pasażer mają do dyspozycji wygodną, szeroką kanapę, a pozycja za kierownicą jest wygodna.

</doc>
<doc id="1710797" url="https://pl.wikipedia.org/wiki?curid=1710797" title="Luibiskogel">
Luibiskogel

Luibiskogel – szczyt w Alpach Ötztalskich, części Centralnych Alp Wschodnich. Leży w Austrii w kraju związkowym Tyrol. Od zachodu szczyt przykrywa lodowiec Hauerferner.
Szczyt można zdobyć drogami ze schroniska Hauerseehütte (2383 m). Pierwszego wejścia dokonali M. Peer i L. Prochaska w 1894 r.

</doc>
<doc id="1710799" url="https://pl.wikipedia.org/wiki?curid=1710799" title="Biskupi San Francisco">
Biskupi San Francisco



</doc>
<doc id="1710800" url="https://pl.wikipedia.org/wiki?curid=1710800" title="Najazdy mongolskie na Japonię">
Najazdy mongolskie na Japonię



</doc>
<doc id="1710801" url="https://pl.wikipedia.org/wiki?curid=1710801" title="Fundusfeiler">
Fundusfeiler

Fundusfeiler – szczyt w Alpach Ötztalskich, części Centralnych Alp Wschodnich. Leży w Austrii w kraju związkowym Tyrol.
Szczyt można zdobyć drogami ze schroniska Frischmannhütte lub Ludwigsburger Hütte.

</doc>
<doc id="1710802" url="https://pl.wikipedia.org/wiki?curid=1710802" title="Harald Rein">
Harald Rein

Harald Rein (ur. 1 października 1957) – szwajcarski duchowny starokatolicki pochodzenia niemieckiego, biskup-zwierzchnik Kościoła Chrześcijańskokatolickiego w Szwajcarii, działacz ekumeniczny i społeczny, publicysta. W latach 2001–2009 wikariusz biskupa Fritza-René Müllera.
Członek Międzynarodowej Konferencji Biskupów Starokatolickich.
Z pochodzenia jest Niemcem, od 2001 roku posiada obywatelstwo szwajcarskie. W 1982 roku ukończył studia na Wydziale Teologii Starokatolickiej na Uniwersytecie w Bernie i w tym samym czasie został wyświęcony na duszpasterza w Kościele Chrześcijańskokatolickim w Szwajcarii, najpierw piastował funkcję wikariusza parafii w Möhlin, a w latach 1983-1993 duszpasterzował w Obermumpf, od 1993 roku proboszcz parafii w Zurychu.
12 czerwca 2009 w Olten, podczas 141. sesji Synodu Kościoła Chrześcijańskiego w Szwajcarii został wybrany na siódmego biskupa tej wspólnoty. Uzyskał on 87 (minimalna liczba: 80) głosów 120 elektorów i w drugiej turze głosowania otrzymał nominację biskupią.
Konsekracja biskupia odbyła się 12 września 2009 roku w Zurychu. Głównym konsekratorem Haralda Reina był abp dr Joris Vercammen – przewodniczący Międzynarodowej Konferencji Biskupów Starokatolickich. Po nim dłonie na głowie nowego biskupa położyli inni biskupi starokatoliccy (min. bp prof. dr hab. Wiktor Wysoczański z Kościoła Polskokatolickiego) i biskupi różnych anglikańskich Kościołów, z którymi Unia Utrechcka pozostaje w pełnej wspólnocie komunijnej.

</doc>
<doc id="1710804" url="https://pl.wikipedia.org/wiki?curid=1710804" title="Pero me acuerdo de ti">
Pero me acuerdo de ti

Pero me acuerdo de ti – piosenka latin-popowa stworzona przez Rudy’ego Péreza na hiszpańskojęzyczny album studyjny amerykańskiej wokalistki Christiny Aguilery pt. "Mi Reflejo" (2000); cover piosenki Lourdes Robles z 1991 roku. Utwór, również wyprodukowany przez Péreza, wydany został jako czwarty singel promujący krążek w grudniu 2000 roku. W 2001 kompozycja została nominowana do nagrody Latin Grammy w kategorii "najlepsze nagranie roku".
„Pero me acuerdo de ti” wydano w postaci airplayowego singla promocyjnego.
Wydanie singla.
Wydany w roku 2000, w przeciwieństwie do poprzednich singli Aguilery, „Pero me acuerdo de ti” nie odniósł sukcesu w zestawieniu amerykańskiego "Billboardu" Hot 100, spotkał się za to ze znacznie lepszym przyjęciem wśród społeczności latynoskiej, zajmując pozycje #1 w oficjalnych notowaniach Argentyny (trzy tygodnie z rzędu na miejscu pierwszym), Meksyku (sześć tygodni na szczycie), Urugwaju i Wenezueli, a także miejsce #8 na liście magazynu "Billboard" Hot Latin Tracks. Był też przebojem sztokholmskiej radiofonii.
Utwór posłużył za pierwszy singel z krążka "Mi Reflejo", który nie był hiszpańskojęzycznym odpowiednikiem przeboju Aguilery z jej debiutanckiego albumu; trzy poprzednie single – „Genio atrapado”, „Por siempre tú” oraz „Ven conmigo (Solamente tú)”, to bowiem przeróbki piosenek „Genie in a Bottle”, „I Turn to You” i „Come on Over Baby (All I Want Is You)”.
Opinie.
Serwis internetowy Top10HM uwzględnił piosenkę w rankingu dziesięciu najlepszych singli Christiny Aguilery. Według redaktorów witryny the-rockferry.onet.pl, „Pero me acuerdo de ti” to jedna z czterdziestu najlepszych kompozycji nagranych przez Aguilerę w latach 1997–2010.
Teledysk.
Teledysk do utworu wyreżyserował Kevin G. Bray. Jego premiera nastąpiła w grudniu 2000 roku. Na ogół klipu składają się sceny, w których ubrana w fioletową suknię Aguilera śpiewa, siedząc pośrodku planu zdjęciowego. Wideoklip do utworu „Pero me acuerdo de ti”, opublikowany przez oficjalny kanał VEVO Christiny Aguilery w serwisie YouTube, został odtworzony trzysta milionów razy (stan na styczeń 2020).
Promocja i wykonania koncertowe.
20 stycznia 2001 roku wokalistka była gwiazdą imprezy Caracas Pop Festival. W ramach koncertu, odbywającego się w stolicy Wenezueli, wykonała w sumie dwanaście piosenek, w tym „Pero me acuerdo de ti”. W drugiej połowie lutego 2001 Aguilera wystąpiła na 43. ceremonii wręczenia nagród Grammy w Staples Center w Los Angeles, wykonując medley piosenek „Pero me acuerdo de ti” i „Falsas esperanzas”.

</doc>
<doc id="1710806" url="https://pl.wikipedia.org/wiki?curid=1710806" title="CLNS">
CLNS

CLNS () – usługa sieciowa niewymagająca zestawienia obwodu do transmisji danych. Została opracowana przez organizacje ISO. W połączeniu z CLNP (Connectionless Network Protocol) stanowi alternatywę dla protokołu IP. Usługa CLNS była stosowana w pierwszych dużych sieciach komputerowych budowanych przez operatorów telekomunikacyjnych i wraz z protokołem IS-IS stanowiła podstawę działania tych sieci. Obecnie usługa CLNS jest rzadko spotykana.

</doc>
<doc id="1710814" url="https://pl.wikipedia.org/wiki?curid=1710814" title="Ramil Guliyev">
Ramil Guliyev

Ramil Guliyev (pierwotnie Ramil Eldar oğlu Quliyev, ur. 29 maja 1990 w Baku w ówczenym ZSRR) – turecki lekkoatleta, sprinter, do 2011 roku reprezentujący Azerbejdżan.
Życiorys.
W 2008 Quliyev reprezentował Azerbejdżan na igrzyskach olimpijskich w Pekinie, gdzie odpadł w ćwierćfinałach biegu na 200 metrów, ostatecznie sklasyfikowano go na 24. pozycji. Azer zajął 7. miejsce w finale biegu na 200 metrów podczas mistrzostw świata w 2009 w Berlinie i tym samym został najszybszym białym sprinterem na tym dystansie podczas czempionatu. W czasie III ligi drużynowych mistrzostw Europy reprezentacyjna sztafeta 4 × 100 metrów z udziałem Quliyeva ustanowiła aktualny rekord Azerbejdżanu – 39,78.
Guliyev zamierzał startować w barwach Turcji, której obywatelstwo przyjął w kwietniu 2011. Z powodu karencji związanej ze zmianą reprezentowanych barw narodowych (do 4 kwietnia 2013) Quliyev nie wziął udziału w mistrzostwach świata 2011 oraz igrzyskach olimpijskich w 2012. Już jako turecki lekkoatleta, zdobył w czerwcu 2013 dwa srebrne medale igrzysk śródziemnomorskich. Zajął 6. miejsce w biegu na 200 metrów na mistrzostwach Europy w 2014 w Zurychu. W 2015 zajął 6. miejsce w biegu na 200 metrów podczas mistrzostw świata w Pekinie, zaś rok później na mistrzostwach Europy w Amsterdamie zdobył srebrny medal na tym dystansie. Zajął 8. miejsce w biegu na 200 metrów na igrzyskach olimpijskich w 2016 w Rio de Janeiro. W 2017 zdobył złoto mistrzostw świata w Londynie na dystansie 200 metrów.
Zdobył dwa medale na igrzyskach śródziemnomorskich w 2018 w Tarragonie: złoty w biegu na 200 metrów i srebrny w sztafecie 4 × 100 metrów. Takie same medale wywalczył na mistrzostwach Europy w 2018 w Berlinie. Zajął 5. miejsce w biegu na 200 metrów na mistrzostwach świata w 2019 w Dosze, a na igrzyskach olimpijskich w 2020 w Tokio odpadł w półfinale tej konkurencji. Zdobył trzy medale na igrzyskach śródziemnomorskich w 2022 w Oranie: złoty w biegu na 200 metrów oraz srebrne w biegu na 100 metrów i w sztafecie 4 × 100 metrów.
Jego żoną jest Jekatierina Poistogowa, biegaczka średniodystansowa, wicemistrzyni olimpijska w biegu na 800 metrów z 2012 w barwach Rosji, obecnie nosząca nazwisko Ekaterina Guliyev.
Rekordy życiowe.
Guliyev jest także byłym rekordzistą Turcji w biegu na 100 metrów (10,12 w 2015) oraz rekordzistą Azerbejdżanu na 200 metrów w hali (21,51 w 2009) oraz na stadionie (20,04 w 2009 – juniorski rekord Europy, w kategorii juniorów szybciej ten dystans przebiegł jedynie Usain Bolt).

</doc>
<doc id="1710815" url="https://pl.wikipedia.org/wiki?curid=1710815" title="Włosienica (Tatry)">
Włosienica (Tatry)

Włosienica – niewielka polana na dnie Doliny Rybiego Potoku w polskich Tatrach Wysokich, położona na wysokości ok. 1315 m n.p.m., ok. 1,5 km poniżej Morskiego Oka, tuż na północny wschód od Szałasisk, pomiędzy Rybim Potokiem a obecną szosą do Morskiego Oka. Nazwa ma pochodzić od porastającej ją trawy, nazywanej przez górali włosienicą lub włósienicą.
Włosienica stanowi odrębną miejscowość typu schronisko turystyczne.
W latach 1969–1972 urządzono na miejscu polany, przy Drodze Oswalda Balzera, parking i pętlę szosy, można było dotąd dojechać samochodem lub autobusem. Do lat 80. XX wieku parking funkcjonował dla wszystkich turystów, obecnie parkować tu mogą jedynie pojazdy zaopatrujące bufet znajdujący się tuż za południowym skrajem polany oraz inne mające zezwolenie TPN, turystyczny ruch samochodowy bowiem jest współcześnie dozwolony jedynie do Palenicy Białczańskiej. Parkują tutaj natomiast konne furmanki wożące turystów z Palenicy Białczańskiej. W 2003 z parkingu zerwano kostkę brukową, którą wyłożono placyk przy schronisku nad Morskim Okiem. Na południe od polany znajduje się duży pawilon gastronomiczny na 180 miejsc, wybudowany w latach 1967–1971. Powyżej niego, na polanie Szałasiska, położone jest letnie obozowisko taternickie PZA. Istnieją plany jego likwidacji i przeniesienia obozowiska na Włosienicę – przystosowany zostanie pawilon gastronomiczny lub powstanie nowy obiekt na miejscu parkingu.

</doc>
<doc id="1710817" url="https://pl.wikipedia.org/wiki?curid=1710817" title="Wildes Mannle">
Wildes Mannle

Wildes Mannle – szczyt w Alpach Ötztalskich, części Centralnych Alp Wschodnich. Leży w Austrii w kraju związkowym Tyrol.
Szczyt można zdobyć drogą ze schroniska Breslauer Hütte (2844 m).

</doc>
<doc id="1710818" url="https://pl.wikipedia.org/wiki?curid=1710818" title="Falsas esperanzas">
Falsas esperanzas

Falsas esperanzas – piosenka latin-popowa stworzona przez Jorge’a Luisa Piloto na hiszpańskojęzyczny album studyjny amerykańskiej wokalistki Christiny Aguilery pt. "Mi Reflejo" (2000). Wyprodukowany przez Rudy’ego Péreza, utwór wydany został jako piąty i finalny singel promujący krążek dnia 2 lipca 2001 roku.
„Falsas esperanzas” wydano w postaci niskonakładowego singla promocyjnego. Krytycy wydali utworowi pozytywne recenzje. Chwalono przebojowość piosenki oraz jej widowiskowy potencjał. Jeden z opiniodawców uznał, że „nagranie bardziej czerpie z autentycznej muzyki latynoskiej niż ze współczesnych, mainstreamowych odpowiedników tego gatunku, takich jak przeboje ‘Livin’ la vida loca' w wykonaniu Ricky’ego Martina”. Utwór notowany był na listach przebojów w jedenastu państwach. Objął szczyt notowań w Chile, Wenezueli i Kostaryce, a także plasował się na niższych pozycjach list w takich krajach, jak Meksyk, Holandia, Hiszpania, Japonia czy Argentyna. W lutym 2001 Aguilera wystąpiła na 43. ceremonii wręczenia nagród Grammy w Los Angeles; wykonała medley piosenek „Falsas esperanzas” i „Pero me acuerdo de ti”.
Informacje o utworze.
„Falsas esperanzas” jest pierwszym oryginalnym, hiszpańskojęzycznym utworem Christiny Aguilery wydanym jako singel. Pierwsze trzy single z krążka "Mi Reflejo" – „Genio atrapado”, „Por siempre tú” oraz „Ven conmigo (Solamente tú)”, były latynoskimi odpowiednikami przebojów wokalistki z jej debiutanckiego albumu (kolejno: „Genie in a Bottle”, „I Turn to You”, „Come on Over Baby (All I Want Is You)”), czwarty singel „Pero me acuerdo de ti” stanowił zaś cover szlagiera Lourdes Robles. Jest to dynamiczny utwór latin-popowy, zainspirowany muzyką tropikalną oraz salsą. Melodię stworzono przy udziale takich instrumentów muzycznych, jak róg oraz fortepian. W trakcie sesji nagraniowych w studio na rogu przygrywał jazzman wenezuelskiego pochodzenia Eduardo J. „Ed” Calle, a na fortepianie – Paquito Hechavarria, muzyk z Kuby. Nagranie zarejestrowano pomiędzy lutym a lipcem 2000 roku. Tekst utworu opowiada o relacji damsko-męskiej. Podmiot liryczny (kobieta) jest nieufny wobec nowo poznanej osoby (mężczyzny). Woli nie trzymać się złudnych nadziei (z hiszp. tytuł. „falsas esperanzas”), że jest to osoba, która go ponownie nie skrzywdzi. Zdaniem dziennikarza muzycznego Seana Picolli, wers „no me des, no me digas” („nie dawaj mi, nie mów do mnie”) odzwierciedla zawiłość w związku uczuciowym oraz opór przed miłością. Skala głosu, jaką operuje w utworze Aguilera, to F5 oraz F6. Nagranie, podobnie jak poprzednie single promujące "Mi Reflejo", wyprodukował Rudy Pérez. W roku 2008, piosenka, obok „Ven conmigo (Solamente tú)”, znalazła się na latynoamerykańskiej edycji składanki z największymi przebojami Aguilery, "Keeps Gettin’ Better – A Decade of Hits". Była też częścią tracklisty albumu kompilacyjnego "Christina Aguilera – Greatest Hits" (2007), wydanego przez Star Mark w Rosji.
Wydanie singla.
„Falsas esperanzas” miał swoją premierę latem 2001 roku – 2 lipca ukazał się na terenie Hiszpanii, a 3 lipca w Stanach Zjednoczonych. W wielu krajach wydany został w postaci airplayowego singla promocyjnego: w radiu hiszpańskim był sporym hitem. W Niemczech, 17 lipca 2001, opublikowano krążek zawierający dwa remiksy nagrania. Piosenka zyskała znaczną popularność w regionach latynoamerykańskich, gdzie notowana była wysoko na listach przebojów (między innymi pozycje #1 w zestawieniach przebojów singlowych Chile, Kostaryki i Wenezueli). Singel trafił także na listy w Azji – zajmując pięćdziesiąte drugie miejsce w Armenii i dwudzieste siódme w Tokio, a także w Europie – obejmując miejsce piąte w Hiszpanii i czterdzieste siódme w Holandii (właściwie 7. pozycja Tipparade Top 30, notowania stanowiącego rozszerzenie Dutch Top 40). „Falsas esperanzas” notowany był na listach przebojów w jedenastu państwach, na pięciu kontynentach.
Opinie.
Według redaktorów strony internetowej the-rockferry.onet.pl, „Falsas esperanzas” to jedna z czterdziestu najlepszych kompozycji nagranych przez Aguilerę w latach 1997–2010.
Recenzje.
Piosenka zebrała pozytywne recenzje krytyków muzycznych. Kembrew McLeod, dziennikarz piszący dla witryny sonicnet.com, chwalił brzmienie utworu, zwłaszcza „skoczne rytmy” i „chlupoczący dźwięk rogów”, które „wnoszą życie w album "Mi Reflejo"”. McLeod stwierdził też, że „Falsas esperanzas” jest udanym nagraniem, ponieważ stanowi piosenkę szybką i żwawą, a w takich kompozycjach najlepiej odnajduje się Aguilera. W omówieniu singla dla czasopisma "Orlando Sentinel" Patty Getelman doszła do wniosku, że „utwór bardziej czerpie z autentycznej muzyki latynoskiej niż ze współczesnych, mainstreamowych odpowiedników tego gatunku, takich jak przeboje ‘Livin’ la vida loca' w wykonaniu Ricky’ego Martina czy 'Mambo No. 5 (A Little Bit of...)' Lou Begi”. David Browne z magazynu "Entertainment Weekly" uznał, że „Falsas esperanzas” daje Aguilerze pole do „pomrukiwania jak rasowa gwiazda bluesa”. Recenzując płytę "Mi Reflejo" dla gazety "Sun-Sentinel", Sean Picolli wskazał „Falsas esperanzas” jako najlepsze nagranie na trackliście. Według opiniodawcy, piosenka stanowi „przyprawiający o zawrót głowy ‘showstopper’ (z ang. długo oklaskiwany fragment widowiska) rodem z Las Vegas”. Picolli refren singla okrzyknął mianem „wyzywającego”, a także napisał, że Aguilera obdarzona jest „wysoce wykwalifikowaną harmonią”.
Teledysk.
Na wideoklip do utworu składają się materiały nakręcone podczas występu Christiny Aguilery na żywo w programie telewizyjnym stacji ABC. Zrealizowano je pod koniec 2000 roku w Los Angeles. Klip, wyreżyserowany przez Lawrence’a Jordana (odpowiedzialnego również za reżyserię teledysku do singla „Christmas Time”), wydano na koncertowym albumie DVD "My Reflection" (2001), opublikowanym w Stanach Zjednoczonych. Choreografię do klipu stworzyła Tina Landon.
Promocja i wykonania koncertowe.
Utwór stał się motywem przewodnim sekwencji rozpoczynającej meksykańską telenowelę "Como en el cine" (prod. stacja TV Azteca). 20 stycznia 2001 wokalistka była gwiazdą imprezy Caracas Pop Festival. W ramach koncertu, odbywającego się w stolicy Wenezueli, wykonała w sumie dwanaście piosenek, w tym „Falsas esperanzas”. W drugiej połowie lutego 2001 Aguilera wystąpiła na 43. ceremonii wręczenia nagród Grammy w Staples Center w Los Angeles, wykonując medley piosenek „Pero me acuerdo de ti” i „Falsas esperanzas”.
Aguilera prezentowała „Falsas esperanzas” podczas dwóch swoich tras koncertowych: Latin American Tour 2001 oraz Stripped World Tour (2002). W trakcie pierwszej wykonywała zarówno utwory z debiutanckiego albumu, jak i hiszpańskojęzyczne odpowiedniki swych największych przebojów z krążka "Mi Reflejo", a także pochodne z niego „Falsas esperanzas” i „Pero me acuerdo de ti”. Drugie tournée, choć na celu miało przede wszystkim promocję kompozycji pochodzących z albumu "Stripped", w swym planie uwzględniało również wykonanie medley utworu omawianego oraz „Contigo en la distancia”.

</doc>
<doc id="1710820" url="https://pl.wikipedia.org/wiki?curid=1710820" title="Szkło spinowe">
Szkło spinowe

Szkło spinowe – rodzaj materiału magnetycznego, wykazujący lokalne uporządkowanie spinów (momentów magnetycznych), lecz nie posiadający wypadkowego momentu magnetycznego. Ze szkłem spinowym mamy do czynienia, gdy momenty magnetyczne rozmieszczone są przypadkowo w sieci krystalicznej, a oddziaływanie spinu z pierwszym sąsiadem ma naturę ferromagnetyczną, a z drugim antyferromagnetyczną. Oddziaływanie o charakterze ferromagnetycznym między momentami magnetycznymi następuje przez poruszające się elektrony przewodnictwa. W przypadku szkieł spinowych struktura materiału i rodzaj oddziaływań prowadzi do frustracji spinów (sprzeczne oddziaływanie z najbliższymi i drugimi sąsiadami) co sprawia, że energia układu ma wiele minimów. Konsekwencją powyższego jest płynięcie układu w czasie, tzn. wolne zmienianie się struktury spinowej – co jest cechą charakterystyczną szkieł spinowych.
Poprzez pomiary odpowiedzi próbki na zmienne pole magnetyczne, można ustalić charakterystyczny czas relaksacji oraz temperaturę zamarzania (dla danej częstotliwości) – temperaturę, powyżej której materiał występuje w fazie paramagnetycznej, a poniżej której jest szkłem spinowym.
W szkle spinowym niektóre spiny położone w grupie blisko siebie mogą tworzyć klastry (powstają, gdy energia oddziaływania w klastrze jest większa od energii termicznej). Zależnie od struktury, charakteryzują się one różnym czasy relaksacji przy czym im mniejsza temperatura, tym klastry obejmują więcej spinów i czas relaksacji dłuższy. Progiem perkolacji nazywamy temperaturę, w której jeden klaster obejmie cały kryształ.

</doc>
<doc id="1710821" url="https://pl.wikipedia.org/wiki?curid=1710821" title="Park Skaryszewski im. Ignacego Jana Paderewskiego">
Park Skaryszewski im. Ignacego Jana Paderewskiego



</doc>
<doc id="1710822" url="https://pl.wikipedia.org/wiki?curid=1710822" title="Polskie Radio Londyn">
Polskie Radio Londyn

PRL24 – Polskie Radio Londyn - jedna z polonijnych rozgłośni radiowych w Wielkiej Brytanii, nadająca w systemie naziemnym. Jest polskojęzycznym radiem nadającym w cyfrowym systemie DAB, a sygnał odbierany jest w rejonie Wielkiego Londynu. Nadaje na multipleksie London 3 należącym do spółki Digital Radio Group.
Stacja należy do spółki Sara-Int, jednego z największych przedsiębiorstw polonijnych w Wielkiej Brytanii.
Historia.
Radio pierwszy raz zagrało 13 grudnia 2006 roku dokładnie o godzinie 9.00 ze swojego pierwszego studia w dzielnicy Fulham. Na antenie pojawili się między innymi Jerzy Urban, Mirosław Hermaszewski, prof. Jan Miodek. Radio było częścią grupy medialnej 4YOUK, do której należał między innymi polonijny tygodnik Cooltura. Jej obecnym właścicielem jest firma Sara-Int..
Pierwsza siedziba radia znajdowała się w dzielnicy Fulham, potem nastąpiła przeprowadzka do biurowca w dzielnicy Hammersmith. Od 2015 roku siedzibą stacji jest budynek nieistniejącego już kina Odeon w londyńskim Isleworth. W tym samym budynku swoje redakcje mają inne polonijne media: Tygodnik Cooltura oraz portal polonijny Cooltura24, które również należą do spółki Sara-Int.
Radio nadaje w formacie Adult CHR.

</doc>
<doc id="1710823" url="https://pl.wikipedia.org/wiki?curid=1710823" title="Tokimune Hōjō">
Tokimune Hōjō

 – jeden z dziewięciu regentów (shikkenów) z rodu Hōjō, którzy sprawowali władzę w Japonii w imieniu siogunów. Z powodzeniem odparł dwa najazdy mongolskie.
Od 1199 r. kolejni przedstawiciele rodu Hōjō pełnili funkcję najpierw doradców, a następne regentów, którzy sprawowali faktyczną władzę w Japonii w imieniu siogunów. Siogun, uznając nominalnie zwierzchność cesarza, stał na czele administracji wojskowej, która została w tych okolicznościach podporządkowana faktycznie dziedzicznym regentom z rodu Hōjō. Tokimune w chwili objęcia regencji w 1268 r. miał zaledwie siedemnaście lat. W tym okresie mongolski władca Kubilaj wysłał do Japonii poselstwo, domagając się zapłaty trybutu. Tokimune stanowczo odrzucił to żądanie i rozpoczął przygotowania do wojny. 
W 1274 r. licząca około 30 tys. ludzi armia mongolska zaatakowała północne wybrzeże Kiusiu. Główne siły japońskie stawiły zdecydowany opór, a silny tajfun zniszczył mongolską flotę i zmusił najeźdźców do odwrotu. Zdając sobie sprawę z groźby kolejnego najazdu, Tokimune zbudował wzdłuż zatoki Hakata długi mur obronny, mający utrudnić najeźdźcom przeprowadzenie desantu. 
Latem 1281 r. na Japonię ruszyła nowa wyprawa, licząca blisko 140 tys. wojowników mongolskich, chińskich i koreańskich. Zaciekłe walki trwały blisko dwa miesiące, do czasu aż kolejny tajfun zniszczył flotę mongolską, a także część armii lądowej, której żołnierze lekkomyślnie kryli się przed żywiołem na okrętach. Zginęło blisko 60 tys. najeźdźców. 
Choć Japończycy odnieśli zwycięstwo, kosztowna wojna znacznie zniszczyła gospodarkę kraju, a trudności finansowe podkopały pozycję rodu Hōjō. W ciągu pięćdziesięciu lat po śmierci Tokimune, ród Hōjō utracił władzę.
W kulturze popularnej.
Hōjō Tokimune przewodzi cywilizacji japońskiej w grze Civilization VI.

</doc>
<doc id="1710825" url="https://pl.wikipedia.org/wiki?curid=1710825" title="Kołysz mnie">
Kołysz mnie

Kołysz mnie – dwupłytowy album koncertowy Martyny Jakubowicz wydany w 1992 roku.
Nagrania uzyskały status złotej płyty.

</doc>
<doc id="1710828" url="https://pl.wikipedia.org/wiki?curid=1710828" title="Hippolyte Boulenger">
Hippolyte Boulenger

Hippolyte Boulenger (ur. 1837 w Tournai, zm. 1874 Brukseli) – belgijski malarz pejzażysta. 
Życiorys.
Malował realistyczne kompozycje będące studiami ulotnych zjawisk atmosferycznych i walorów kolorystycznych światła, uważany jest za prekursora impresjonizmu. W 1866 wspólnie z Louisem Dubois założył tzw. szkołę w Tervueren (obecnie Tervuren), belgijski odpowiednik szkoły z Barbizon.

</doc>
<doc id="1710830" url="https://pl.wikipedia.org/wiki?curid=1710830" title="Tadeusz Ryczaj">
Tadeusz Ryczaj

Tadeusz Ryczaj (ur. 28 sierpnia 1931 w Kowlu, zm. 1 stycznia 2010 w Mielcu) – polski polityk, wieloletni prezes WSK Mielec, poseł na Sejm PRL IX kadencji.
Życiorys.
Syn Jana i Stanisławy. W czasie II wojny światowej wraz z matką przeniósł się z Wołynia do podmieleckiego Malinia. W 1961 uzyskał tytuł zawodowy magistra ekonomii w Szkole Głównej Planowania i Statystyki, po czym w 1950 podjął pracę w Wytwórni Sprzętu Komunikacyjnego, Zakład nr 1 w Mielcu, gdzie w latach 1966–1989 zajmował stanowisko dyrektora. Był członkiem Związku Młodzieży Wiejskiej i Związku Młodzieży Polskiej. W 1959 wstąpił do Polskiej Zjednoczonej Partii Robotniczej. Był członkiem Komitetu Wojewódzkiego partii w Rzeszowie. W 1981 był członkiem egzekutywy (od 13 stycznia do 6 sierpnia). Należał także do „Solidarności”.
W 1985 uzyskał mandat posła na Sejm PRL IX kadencji, startując z listy krajowej. Zasiadał w Komisji Przemysłu, Komisji Nadzwyczajnej do rozpatrzenia projektu ustawy o zmianach w organizacji naczelnych i centralnych organów administracji państwowej oraz w Komisji Nadzwyczajnej do kontroli wdrażania programu realizacyjnego drugiego etapu reformy gospodarczej.
Bez powodzenia kandydował w kolejnych wyborach parlamentarnych – w 1989 do Senatu z ramienia PZPR, a w 1991 do Sejmu z listy Sojuszu Lewicy Demokratycznej.
Zmarł 1 stycznia 2010 w Mielcu. Został pochowany cztery dni później na cmentarzu parafialnym w Chorzelowie.
Upamiętnienie.
27 sierpnia 2020 Rada Miejska w Mielcu przyjęła uchwałę, na której mocy rondu na skrzyżowaniu ulic Wojska Polskiego i Przemysłowej nadano imię Tadeusza Ryczaja. Została ona unieważniona przez wojewodę podkarpackiego Ewę Leniart, która swoją decyzję argumentowała opinią Instytutu Pamięci Narodowej. Zarządzenie wojewody uchylił Wojewódzki Sąd Administracyjny w Rzeszowie, a skargę na wyrok oddalił Naczelny Sąd Administracyjny. 27 sierpnia 2022 odbyła się uroczystość nadania rondu na skrzyżowaniu ulic Wojska Polskiego i Przemysłowej imienia Tadeusza Ryczaja.

</doc>
<doc id="1710834" url="https://pl.wikipedia.org/wiki?curid=1710834" title="Edmund Rynkiewicz">
Edmund Rynkiewicz

Edmund Rynkiewicz (ur. 25 lipca 1935 w Wielkim Bukowcu, zm. 20 lutego 2022 w Świdwinie) – polski technik rolnictwa, poseł na Sejm PRL IX kadencji, pszczelarz.
Życiorys.
Syn Waleriana i Bronisławy. Ukończył Technikum Mechanizacji Rolnictwa w Poznaniu, a w 1954 podjął pracę w Państwowym Ośrodku Maszynowym. Potem był mechanizatorem rolnictwa w państwowym gospodarstwie rolnym oraz kierownikiem warsztatu Mechanicznego w Łęgach, który wchodził w skład Kombinatu Rolnego Redło. W 1968 wstąpił do Polskiej Zjednoczonej Partii Robotniczej, w której był I sekretarzem Komitetu Zakładowego w Redle. Zasiadał w Radzie Społeczno-Gospodarczej przy Sejmie VIII kadencji. W latach 1985–1989 pełnił mandat posła na Sejm PRL IX kadencji z okręgu Koszalin, zasiadając w Komisji Przemysłu oraz w Komisji Ochrony Środowiska i Zasobów Naturalnych.
Pochowany 26 lutego 2022 w Świdwinie.

</doc>
<doc id="1710837" url="https://pl.wikipedia.org/wiki?curid=1710837" title="Akord mistyczny">
Akord mistyczny

Akord mistyczny (akord Skriabinowski, akord prometejski) – specyficzny syntetyczny akord sześciodźwiękowy, dominanta undecymowa lub tercdecymowa w zależności od interpretacji. 
Złożony w postaci zasadniczej z kwart i charakterystycznych w brzmieniu trytonów, w innym układzie dźwięków jego budowa wydaje się jednak bardziej tercjowa. Według Zofii Lissy akord ten wywodzi się od akordu chopinowskiego poprzez nadbudowanie tercjowe. Interpretacja taka jest uzasadniona, gdy zważymy, jak wielki wpływ na Skriabina w młodości miała twórczość Fryderyka Chopina. Jeżeli przyjmujemy takie tłumaczenie, akord mistyczny jest dominantą undecymową z sekstą zamiast kwinty. Skriabinowski akord można jednak zinterpretować po prostu jako dominantę tercdecymową bez kwinty.
Termin „akord mistyczny” został po raz pierwszy zastosowany przez Arthura Eaglefielda Hulla w 1916 w związku z zainteresowaniem Skriabina teozofią, która miała wielkie wpływ na twórczość rosyjskiego kompozytora. Inna nazwa akordu, „akord prometejski”, wywodzi się od dzieła Skriabina, w którym pierwszy raz wykorzystał go w tak rozległym stopniu, tj. "" op. 60 z 1910 roku. Podobne układy kwartowo-trytonowo-tercjowe stosował jednak kompozytor wcześniej.
Zastosowanie tego akordu, mimo pewnych związków z harmonią klasyczną, nie powinno się analizować przez pryzmat systemu tonalnego. W muzyce Skriabina nie daje się oddzielić tego, co harmoniczne, od tego, co melodyczne; tego, co homofoniczne, od tego, co polifoniczne. Akord mistyczny nazwać można za Hermannem Erpfem mianem Klangzentrum, to znaczy centrum brzmieniowym. Nie występuje on bowiem w dziełach Skriabina w postaci klasycznie ujętego pionu akordowego, ale w rozłożeniu melodycznym. Brzmienie utworu nabiera cech kwartowych, trytonowych, a przez to w konsekwencji zaciera się jego funkcyjność dur-moll.

</doc>
<doc id="1710839" url="https://pl.wikipedia.org/wiki?curid=1710839" title="Cracticus nigrogularis">
Cracticus nigrogularis



</doc>
<doc id="1710840" url="https://pl.wikipedia.org/wiki?curid=1710840" title="Gdański Archipelag Kultury">
Gdański Archipelag Kultury

Gdański Archipelag Kultury (GAK) – samorządowa instytucja kultury założona w 1967, skupiająca obecnie w swojej strukturze 10 oddziałów umiejscowionych w różnych dzielnicach Gdańska oraz 3 zespoły twórcze. GAK prowadzi szeroką działalność artystyczną i edukacyjną organizując wiele koncertów (w tym miejskiego sylwestra), spektakli teatralnych, wystaw, warsztatów artystycznych i różnorodnych zajęć edukacyjnych. Zajmuje się również prowadzeniem Teatru Leśnego we Wrzeszczu oraz Amfiteatru Orana na Oruni, a w sezonie zimowym jedynego w regionie zadaszonego Lodowiska Miejskiego, odwiedzanego średniorocznie przez 120 tys. osób.
Instytucja działa pod obecną nazwą od 28 czerwca 2007 roku.
3 marca 2010 instytucja otworzyła nową placówkę przy ul. Powstańców Warszawskich 25 w Gdańsku, będącą nową siedzibą jednego z oddziałów GAK – „Sceny Muzycznej Gdańsk”. Tym, co ją odróżnia od innych domów kultury, jest profesjonalna sala koncertowa wyposażona w 300 miejsc. Od 2019 roku placówka przeniosła się do nowej siedziby w Parku Oruńskim, przy ul. Nowiny 2b. 
Do najważniejszych wydarzeń organizowanych przez GAK należą:
Siedziba Zarządu GAK znajduje się w Dworku Artura na Oruni.

</doc>
<doc id="1710843" url="https://pl.wikipedia.org/wiki?curid=1710843" title="Jerzy Skalski">
Jerzy Skalski

Jerzy Skalski (ur. 7 kwietnia 1925 w Grodnie, zm. 18 lutego 2010 w Otwocku) – polski dowódca wojskowy, generał broni Wojska Polskiego, dowódca Warszawskiego Okręgu Wojskowego (1983–1987), sekretarz Komitetu Obrony Kraju (1987–1990), wiceminister obrony narodowej (1989–1990), poseł na Sejm PRL IX kadencji.
Życiorys.
Syn Janusza, oficera WP, uczestnika bitwy pod Monte Cassino, który po wojnie pozostał w Anglii i Petroneli z Sienkiewiczów. Przed wybuchem wojny ukończył 6 klas szkoły powszechnej oraz 2 klasy Gimnazjum Ogólnokształcącego w Grodnie. Po zajęciu miasta przez Armię Czerwoną w 1939 uczył się w radzieckiej szkole 10-letniej i od 1941 pracował jako kominiarz. Od kwietnia 1942 był żołnierzem Armii Krajowej ps. „Wilk” i łącznikiem-zwiadowcą w oddziale „Bąka”. W lipcu 1944 wcielony jako szeregowiec-strzelec do 122 Zapasowego Pułku Piechoty Armii Czerwonej w Kostromie. We wrześniu 1944 na własną prośbę przeniesiony do ludowego Wojska Polskiego, gdzie służył jako pisarz-tłumacz w sztabie artylerii 8 Dywizji Piechoty 2 Armii Wojska Polskiego. Po ukończeniu w styczniu 1945 Oficerskiej Szkoły Artylerii 2 Armii WP promowany został do stopnia podporucznika w korpusie oficerów artylerii. Po promocji służył jako dowódca plutonu armat przeciwpancernych 28 Pułku Piechoty 9 Dywizji Piechoty. Brał udział w walkach podczas operacji berlińskiej, 17 kwietnia 1945 został dwukrotnie ciężko ranny w nogę. Przebywał na leczeniu w szpitalach w Poznaniu i Siedlcach.
Po wojnie kontynuował służbę wojskową. Skierowany został do Oficerskiej Szkoły Artylerii w Toruniu na kurs dowódców baterii, który ukończył w listopadzie 1945 z II lokatą. Po kursie został dowódcą baterii w 17 samodzielnym dywizjonie artylerii przeciwlotniczej w Siedlcach (w strukturach 14 Dywizji Piechoty). W marcu 1946 został dowódcą dywizjonu w 36 Pułku Artylerii Lekkiej. Od kwietnia do lipca 1947 przebywał na kursie lektorów w Wyższej Szkole Oficerów Polityczno-Wychowawczych. Następnie został wyznaczony na zastępcę dowódcy 17 Samodzielnego Dywizjonu Artylerii Przeciwlotniczej do spraw polityczno-wychowawczych, a od sierpnia 1947 na wykładowcę w 45 Pułku Piechoty w Siedlcach. Od kwietnia 1948 był zastępcą dowódcy tego pułku do spraw polityczno-wychowawczych, a w lutym 1949 został wykładowcą wydziału polityczno-wychowawczego 2 Dywizji Piechoty w Kielcach. Pod koniec 1949 powrócił do 14 Dywizji Piechoty na stanowisko pomocnika szefa sztabu artylerii dywizyjnej. W 1953, ze względu na pobyt ojca w Wielkiej Brytanii, został usunięty ze służby w aparacie politycznym wojska. W czerwcu 1953 był zastępcą szefa, a od października 1956 szefem sztabu artylerii 3 Dywizji Piechoty im. Romualda Traugutta w Lublinie. W latach 1959–1960 był dowódcą 1 Pułku Artylerii Haubic w Bartoszycach, skąd skierowano go na studia w Wojskowej Akademii Sztabu Generalnego Sił Zbrojnych ZSRR im. Woroszyłowa w Moskwie, którą ukończył w 1962 ze złotym medalem. W latach 1962–1965 był szefem sztabu Artylerii Warszawskiego Okręgu Wojskowego, a od 1965 szefem sztabu Wojsk Rakietowych i Artylerii tego okręgu. W 1966 ukończył Wyższy Specjalistyczny Akademicki Kurs Artylerii przy Wojskowej Akademii Technicznej w Warszawie. W maju 1967 został szefem Wojsk Rakietowych i Artylerii Warszawskiego Okręgu Wojskowego i na tym stanowisku awansował w październiku 1969 do stopnia generała brygady. Nominację wręczył mu 10 października 1969 w Belwederze przewodniczący Rady Państwa PRL marszałek Polski Marian Spychalski. We wrześniu 1970 wyznaczono go na stanowisko zastępcy szefa Wojsk Rakietowych i Artylerii MON (gen. dyw. Ignacego Szczęsnowicza), a w kwietniu 1972 został zastępcą szefa Sztabu Generalnego Wojska Polskiego ds. operacyjnych. W październiku 1975 awansowany do stopnia generała dywizji. Nominację odebrał w Belwederze z rąk I sekretarza Komitetu Centralnego PZPR Edwarda Gierka. W 1969 oraz w 1977 ukończył Kursy Operacyjno-Strategiczne w Wojskowej Akademia Sztabu Generalnego Sił Zbrojnych ZSRR im. K.J. Woroszyłowa w Moskwie. Od marca 1983 do października 1987 był dowódcą Warszawskiego Okręgu Wojskowego. Na tym stanowisku 3 października 1986 awansowany uchwałą Rady Państwa na generała broni. Nominację wręczył mu 10 października 1986 w Belwederze przewodniczący Rady Państwa PRL gen. armii Wojciech Jaruzelski.
W 1985 uzyskał mandat posła na Sejm PRL IX kadencji, z okręgu Warszawa Praga-Północ z ramienia Polskiej Zjednoczonej Partii Robotniczej. Zasiadał w Komisji Transportu, Żeglugi i Łączności. Delegat na X Zjazd PZPR (1986). Członek Rady Naczelnej ZBoWiD. W latach 1986–1988 członek Społecznego Komitetu Odnowy Starego Miasta Zamościa.
W latach 1987–1990 był Głównym Inspektorem Obrony Terytorialnej, szefem Obrony Cywilnej Kraju i sekretarzem Komitetu Obrony Kraju. Od lipca 1989 był również wiceministrem obrony narodowej. We wrześniu 1990 odwołany ze stanowiska, przebywał w dyspozycji Ministra Obrony Narodowej. W maju 1991, w związku z osiągnięciem wieku emerytalnego, został przeniesiony w stan spoczynku.
Pochowany na cmentarzu Powązki Wojskowe w Warszawie (kwatera FII-10-12).
Życie prywatne.
Od 1947 żonaty z Bogusławą z domu Buczyńską (1925–2010). Miał córkę.
Awanse.
W trakcie wieloletniej służby w ludowym Wojsku Polskim otrzymywał awanse na kolejne stopnie wojskowe:

</doc>
<doc id="1710845" url="https://pl.wikipedia.org/wiki?curid=1710845" title="Norbert Nachtweih">
Norbert Nachtweih

Norbert Nachtweih (ur. 4 czerwca 1957 w Sangerhausen) – niemiecki piłkarz występujący na pozycji obrońcy lub pomocnika. Po zakończeniu kariery był także trenerem.
Kariera piłkarska.
Nachtweih treningi rozpoczynał w wieku 6 lat w Motorze Sangerhausen. Później był graczem Traktoru Polleben, MK Eisleben, a także Chemie Halle, do którego juniorskiej ekipy trafił w 1971 roku. Trzy lata później został przesunięty do pierwszej drużyny Chemie. Tam występował przez dwa sezony. W 1976 roku wraz z Jürgenem Pahlem uciekł ze zgrupowania reprezentacji NRD U-21 w Turcji do RFN-u, gdzie obaj otrzymali azyl polityczny. Jednak w związku z ucieczką, FIFA zawiesiła ich kariery na rok.
W 1978 roku Nachtweih podpisał kontrakt z pierwszoligowym Eintrachtem Frankfurt. W Bundeslidze zadebiutował 4 marca 1978 w wygranym 2:0 meczu z VfB Stuttgart. 17 marca 1979 w wygranym 2:1 pojedynku z Werderem Brema strzelił pierwszego gola w trakcie gry w Bundeslidze. Przez pierwsze dwa sezony w Eintrachcie Nachtweih pełnił rolę rezerwowego. Podstawowym graczem klubu z Frankfuru nad Menem stał się od początku sezonu 1979/1980. W tamtym sezonie zdobył z klubem Puchar Zdobywców Pucharów, po pokonaniu w jego finałowym dwumeczu Borussii Mönchengladbach. W sezonie 1980/1981 zdobył z Eintrachtem Puchar Niemiec. W Eintrachcie spędził cztery lata. W sumie rozegrał tam 120 ligowych spotkań i zdobył 30 bramek.
Latem 1982 roku przeszedł do innego pierwszoligowca - Bayernu Monachium. Zadebiutował tam 21 sierpnia 1982 w przegranym 0:1 spotkaniu z Werderem Brema. W sezonie 1983/1984 zdobył z klubem Puchar Niemiec. W 1985 roku ponownie zagrał z Bayernem w finale Pucharu Niemiec, jednak tym razem Bayern przegrał tam 1:2 z Bayerem Uerdingen. W 1986 roku wygrał z zespołem mistrzostwo Niemiec i Puchar Niemiec. Rok później ponownie zdobył z nim mistrzostwo Niemiec. Wystąpił także w finale Pucharu Mistrzów, ale Bayern uległ tam 1:2 FC Porto. W 1988 roku wywalczył wicemistrzostwo Niemiec, a w 1989 po raz kolejny mistrzostwo Niemiec. W Bayernie Nachtweih grał łącznie przez siedem lat. W sumie zagrał tam w 220 ligowych meczach i strzelił 20 goli.
W 1989 roku wyjechał do Francji, gdzie został zawodnikiem AS Cannes. W tym klubie spędził dwa sezony, a potem powrócił do Niemiec. Podpisał kontrakt z Eintrachtem Frankfurt. W trakcie pół roku gry dla tego klubu, zagrał tam w 3 spotkaniach. W grudniu 1991 odszedł do drugoligowego Waldhof Mannheim. Barwy tego klubu reprezentował do listopada 1995, kiedy to zakończył karierę.
Po zakończeniu kariery.
Po zakończeniu kariery Nachtweih został trenerem. Był szkoleniowcem SV 1919 Bernbach oraz FK Pirmasens występujących w niższych ligach Niemiec. Obecnie jest trenerem amatorskiego JFC Frankfurt. Pracuje także w akademii piłkarskiej Eintrachtu Frankfurt.

</doc>
<doc id="1710846" url="https://pl.wikipedia.org/wiki?curid=1710846" title="Újpesti TE (hokej na lodzie)">
Újpesti TE (hokej na lodzie)

Újpest – węgierski klub hokejowy z siedzibą w Budapeszcie.
Zawodnicy.
Hokeistami klubu był m.in. radziecki napastnik Aleksandr Malcew (w wieku 40 lat w 1989 roku wznowił karierę sportową i rozegrał sezon w barwach Újpesti), Siergiej Swietłow, Richard Šafárik, Branislav Fábry, Jozef Mihálik, Jussi Tapio.

</doc>
<doc id="1710849" url="https://pl.wikipedia.org/wiki?curid=1710849" title="Krzyż w zadymce">
Krzyż w zadymce

Krzyż w zadymce – obraz Józefa Chełmońskiego wykonany techniką olejną na płótnie z 1907, znajdujący się w zbiorach Muzeum Narodowego w Warszawie.
W swojej twórczości Chełmoński kilkakrotnie sięgał po tematykę religijną. Uważał malarstwo za rodzaj artystycznej misji i religijnego posłannictwa. Po jednej z wizyt na pobliskiej plebanii, u swego przyjaciela księdza Barnaby Pełki w Ojrzanowie, powiedział do Pii Górskiej te słowa: Obraz przedstawia opierający się podmuchom wiatru krzyż przydrożny. Panująca zadymka potęguje mistyczne przeżycie wszechogarniającej obecności Boga w naturze. Jako pamięciowy model przy malowaniu obrazu posłużył artyście krucyfiks z kościółka w Boczkach, w miejscowości w której się urodził.

</doc>
<doc id="1710853" url="https://pl.wikipedia.org/wiki?curid=1710853" title="25 Łotewski Batalion Schutzmannschaft Abavas">
25 Łotewski Batalion Schutzmannschaft Abavas

25 Łotewski Batalion Schutzmannschaft "Abavas" (niem. Lettische Schutzmannschafts Bataillon "Abavas" 25) – kolaboracyjny pomocniczy oddział policyjny złożony z Łotyszy podczas II wojny światowej.
Historia.
Został utworzony na pocz. marca 1942 r. w Lipawie. Na jego czele stanął kpt. R. Aluts. Batalion liczył 14 oficerów, 63 podoficerów i 366 szeregowych policjantów. Byli oni umundurowani w uniformy po armii łotewskiej. Od czerwca nowym dowódcą był ppłk Kārlis Plikausis. 1 lipca batalion został przeniesiony na okupowaną Białoruś w rejon Żytomierz-Korosteń-Owrucz. Od 17 lipca uczestniczył w działaniach przeciwko partyzantom na południowej Białorusi, ponosząc duże straty. W kwietniu 1943 r. w Owruczu w jego skład zostały włączone resztki 17 Łotewskiego Batalionu Schutzmannschaft "Vidzeme". Następnie batalion powrócił na Łotwę, gdzie na pocz. 1944 r. został włączony do nowo formowanego 2 Łotewskiego Pułku Policyjnego "Liepāja".

</doc>
<doc id="1710855" url="https://pl.wikipedia.org/wiki?curid=1710855" title="Steaua Bukareszt (hokej na lodzie)">
Steaua Bukareszt (hokej na lodzie)

CSA Steaua Bukareszt (rum. CSA Steaua București) – rumuński klub hokejowy z siedzibą w Bukareszcie.
Zespół występuje w lidze z przydomkiem Rangers.

</doc>
<doc id="1710856" url="https://pl.wikipedia.org/wiki?curid=1710856" title="Sułtan złotogrzbiety">
Sułtan złotogrzbiety

Sułtan złotogrzbiety ("Chrysocolaptes lucidus") – gatunek średniego ptaka z rodziny dzięciołowatych (Picidae). Występuje głównie w Indiach, Indonezji i na Filipinach. Nie jest zagrożony. Jest osiadły.
Podgatunki.
Systematyka tego gatunku jest do tej pory kwestią sporną. Do niedawna wyróżniano około 13 podgatunków "C. lucidus":
Międzynarodowy Komitet Ornitologiczny (IOC) i autorzy "Handbook of the Birds of the World" wyodrębnili ostatnio z tego gatunku większość taksonów, tworząc 6 osobnych gatunków ("C. guttacristatus, C. stricklandi, C. strictus, C. erythrocephalus, C. haematribon, C. xanthocephalus"); w obrębie "C. lucidus" systematycy ci pozostawili jedynie 3 podgatunki: "rufopunctatus", "montanus" i "lucidus".

</doc>
<doc id="1710857" url="https://pl.wikipedia.org/wiki?curid=1710857" title="Edmund Skoczylas">
Edmund Skoczylas

Edmund Skoczylas (ur. 29 listopada 1932 w Skrzynnie, zm. 18 czerwca 2017 w Śremie) – polski rolnik i polityk, poseł na Sejm PRL VIII i IX kadencji.
Życiorys.
Syn Józefa i Bronisławy. W 1959 wstąpił do Polskiej Zjednoczonej Partii Robotniczej. W 1960 ukończył Wyższą Szkołę Rolniczą we Wrocławiu, a następnie podjął pracę w Państwowym Gospodarstwie Rolnym w Buczku Wielkim. W 1961 został kierownikiem w Inspektoracie Państwowych Gospodarstw Rolnych w Kępnie, w 1967 dyrektorem w Kombinacie PGR Laski, a w 1976 dyrektorem Kombinatu PGR Gola w województwie leszczyńskim. W 1978 uzyskał stopień naukowy doktora nauk rolniczych. W 1981 objął mandat posła na Sejm PRL VIII kadencji w okręgu Leszno. Zasiadał w Komisji Rolnictwa i Przemysłu Spożywczego, Komisji Nadzwyczajnej do rozpatrzenia projektu ustawy o Radach Narodowych i Samorządzie Terytorialnym, Komisji Nadzwyczajnej do rozpatrzenia projektu ustawy Konstytucyjnej o Przedłużeniu Kadencji oraz w Komisji Administracji, Gospodarki Przestrzennej i Ochrony Środowiska. W 1985 uzyskał reelekcję, kandydując w tym samym okręgu. Zasiadał w Komisji Administracji, Spraw Wewnętrznych i Wymiaru Sprawiedliwości, Komisji Odpowiedzialności Konstytucyjnej, Komisji Nadzwyczajnej do rozpatrzenia projektów ustaw zmieniających przepisy dotyczące rad narodowych i samorządu terytorialnego oraz w Komisji Nadzwyczajnej do rozpatrzenia projektu ustawy o mieniu komunalnym. Ponadto latach 1980–1984 przewodniczący prezydium Wojewódzkiej Rady Narodowej w Lesznie. Prowadził lub współprowadził kilka gospodarstw rolnych, ostatnio (od 2003) był prezesem rolno-hodowlanego gospodarstwa w Pijanowicach.
Pochowany na cmentarzu parafialnym w Gostyniu.

</doc>
<doc id="1710859" url="https://pl.wikipedia.org/wiki?curid=1710859" title="Intel X58">
Intel X58

Intel X58 (nazwa kodowa "Tylesburg") – wykonany w procesie technologicznym 65 nm chipset Intela obsługujący procesory Intel Core i7. Nowa architektura procesora CPU – "Nehalem" wymusiła szereg zmian na płycie głównej. Core i7 posiada zintegrowany kontroler pamięci RAM DDR3 (ang. "Integrated Memory Controller", IMC) i komunikuje się z nią bezpośrednio, więc dotychczasowy mostek północny został odciążony z tego zadania (co za tym idzie znacznie wzrosła wydajność - szybkość komunikacji z pamięcią nie jest już ograniczana przez mostek północny). Obsługą nie wymagających wielkich szybkości urządzeń zajmuje się dalej mostek południowy (ICH – ang. "I/O Controller Hub"), w tym przypadku ICH10 lub ICH10R. Jedyne zadanie jakie pozostało dawnemu mostkowi północnemu to komunikacja z kartą graficzną przez magistralę PCI Express. Tak właśnie ”zrodził się” układ IOH (ang. "Input/Output Hub" – centrum wejścia/wyjścia) – chipset X58. 
QuickPath Interconect.
Wraz z wprowadzeniem architektury Nehalem zaszła jeszcze jedna istotna zmiana: X58 komunikuje się z procesorem za pomocą nowej magistrali - QPI (ang. "QuickPath Interconnect"), zastąpiła ona nieco przestarzałą magistralę FSB (ang. "Front Side Bus"). Nowy sposób komunikacji z procesorem wprowadza znacznie szybszą transmisję danych (w najszybszej wersji - Core i7 965 i 975 przepustowość wynosi 25,6 GB/s, dla porównania przepustowość FSB w najszybszym procesorze dla komputerów desktop - QX9770 wynosiła 12,8 GB/s). W najszybszej implementacji QPI taktowana jest zegarem 3200 MHz.
Cztery wersje Intel X58.
Nowy chipset produkowany jest w czterech wersjach:
Obsługa SLI i CrossFireX.
Nowy chipset natywnie obsługuje zarówno SLI jak i CrossFireX. Nvidia udostępniła sterowniki uaktywniające tryb SLI na płytach głównych z tym chipsetem więc nie zachodzi konieczność instalowania dodatkowych układów NVIDII.

</doc>
<doc id="1710865" url="https://pl.wikipedia.org/wiki?curid=1710865" title="Dexter Faulk">
Dexter Faulk

Dexter Faulk (ur. 14 kwietnia 1984) – amerykański lekkoatleta, płotkarz.
Jego największym osiągnięciem jest zwycięstwo podczas Internationales Stadionfest w Berlinie,
otwierającego cykl Golden League 2009. Wyczyn ten powtórzył w czwartych zawodach tego prestiżowego cyklu - podczas mityngu w Paryżu. Sezon 2009 zakończył drugą lokatą w Światowym Finale IAAF (Saloniki 2009).

</doc>
<doc id="1710870" url="https://pl.wikipedia.org/wiki?curid=1710870" title="Deutsch Evern">
Deutsch Evern

Deutsch Evern – miejscowość i gmina położona w niemieckim kraju związkowym Dolna Saksonia, w powiecie Lüneburg. Należy do (niem. "Samtgemeinde") gminy zbiorowej Ilmenau.
Położenie geograficzne.
Deutsch Evern leży 6 km na południe od centrum Lüneburga, z którym sąsiaduje od zachodu i północy. Od północnego wschodu sąsiaduje z gminą Wendisch Evern z gminy zbiorowej Ostheide, od południowego wschodu z Bienenbüttel w powiecie Uelzen i od południowego zachodu z gminą Melbeck. Gmina leży bezpośrednio na wschodnim brzegu Ilmenau. Od południa teren gminy ogranicza strumień "Dieksbach", mały prawy dopływ Ilmenau.
Historia.
Pierwsza wzmianka o miejscowości Deutsch Evern pochodzi z 1148.
Miejscowość Evern istniała już za czasów Karola Wielkiego, który w 805 roku zatwierdził możliwość osiedlania się kupców saskich aż do rzeki Ilmenau, która była wówczas granicą między germańskimi Sasami a słowiańskimi Drzewianami należącymi do plemion obodrzyckich. O tym sąsiedztwie świadczą nazwy dwóch miejscowości z Evern w nazwie; mianowicie Deutsch Evern („deutsch” = pol. „niemiecki”) i Wendisch Evern („wendisch” = pol. „słowiański”). Mianem Wendowie ówcześni Germanie, a przede wszystkim Sasi, określali Słowian.
Najstarszy do tej pory istniejący budynek pochodzi z 1665 zbudowany w typowym dla tego regionu stylu o konstrukcji muru pruskiego.
Mały pagórek między Deutsch Evern i Wendisch Evern o nazwie "Timeloberg" jest znany jako miejsce podpisania kapitulacji wojsk Wehrmachtu w północnych Niemczech, Danii i Holandii w dniu 4 maja 1945 na zakończenie tutaj działań wojennych II wojny światowej. Ze strony wojsk brytyjskich podpisywał akt kapitulacji marszałek Montgomery a ze strony niemieckiej admirał Hans-Georg von Friedeburg.
Współpraca.
Miejscowość partnerska:
Transport.
Deutsch Evern znajduje się 10 km od węzła Lüneburg-Nord na autostradzie A250. Do dróg krajowych B209 i B4 na wschodniej obwodnicy Lüneburga jest ok. 1,5 km lub jadąc w kierunku Uelzen do B4 w Melbeck są 3 km.

</doc>
<doc id="1710874" url="https://pl.wikipedia.org/wiki?curid=1710874" title="Jan de Jong">
Jan de Jong

Jan de Jong (ur. 10 września 1885 w Nes w archidiecezji Utrecht, zm. 8 września 1955 w Amersfoort) – holenderski duchowny katolicki, kardynał, arcybiskup Utrechtu.
Życiorys.
Studiował na Papieskim Uniwersytecie Gregoriańskim w Rzymie i na Papieskiej Akademii Św. Tomasza z Akwinu w Rzymie i tam uzyskał doktorat z filozofii i teologii. Święcenia kapłańskie przyjął 15 sierpnia 1908 roku w Rzymie. Po święcenia kapłańskich zajął się pracą duszpasterską Amersfoort. Został wykładowcą seminarium duchownego w Rijsenburg a później rektorem tego seminarium. W 1933 roku został kanonikiem kapituły katedralnej w Utrechcie. 3 sierpnia 1935 roku Pius XI mianował go arcybiskupem tytularnym Rusio i biskupem koadiutorem z prawem następstwa archidiecezji Utrecht. Sakrę biskupia otrzymał 12 września 1935 roku w archikatedrze metropolitalnej Utrechtu z rąk Pieter Adriaan Willem Hopmans biskupa Bredy. 6 lutego 1936 roku przejął obowiązki arcybiskupa metropolity Utrechtu. Na konsystorzu 18 lutego 1946 roku Pius XII wyniósł go do godności kardynalskiej z tytułem prezbitera San Clemente. Zmarł w Amersfoort.
Został odznaczony m.in. Orderem Lwa Niderlandzkiego.

</doc>
<doc id="1710876" url="https://pl.wikipedia.org/wiki?curid=1710876" title="Andriej Wołokitin">
Andriej Wołokitin



</doc>
<doc id="1710880" url="https://pl.wikipedia.org/wiki?curid=1710880" title="Hanyu Pinyin">
Hanyu Pinyin



</doc>
<doc id="1710881" url="https://pl.wikipedia.org/wiki?curid=1710881" title="Tongyong Pinyin">
Tongyong Pinyin



</doc>
<doc id="1710882" url="https://pl.wikipedia.org/wiki?curid=1710882" title="Stef Clement">
Stef Clement

Stef Marie Michel Clement (ur. 24 września 1982 w Tilburgu) – holenderski kolarz szosowy, brązowy medalista mistrzostw świata, zawodnik profesjonalnej grupy Team LottoNL-Jumbo.
Kariera.
Największy sukces w karierze Stef Clement osiągnął w 2007 roku, kiedy zdobył brązowy medal w jeździe indywidualnej na czas na mistrzostwach świata w Stuttgarcie. W zawodach tych wyprzedzili go jedynie Szwajcar Fabian Cancellara oraz Węgier László Bodrogi. Był to jedyny medal wywalczony przez Clementa na międzynarodowej imprezie tej rangi. Wziął także udział w rozgrywanych rok później igrzyskach olimpijskich w Pekinie, gdzie był dziewiąty w indywidualnej jeździe na czas, a wyścigu ze startu wspólnego nie ukończył. Ponadto w 2009 roku wygrał etap w Critérium du Dauphiné Libéré. Czterokrotnie zdobywał tytuł mistrza Holandii.

</doc>
<doc id="1710883" url="https://pl.wikipedia.org/wiki?curid=1710883" title="Bobsleje na Zimowych Igrzyskach Olimpijskich 1968">
Bobsleje na Zimowych Igrzyskach Olimpijskich 1968

Bobsleje na Zimowych Igrzyskach Olimpijskich 1968 – zawody bobslejowe podczas igrzysk olimpijskich w Grenoble, które odbyły się między 8 i 16 lutego 1968 roku na torze Piste de Bobsleigh w L’Alpe d’Huez. Ze względu na fatalną pogodę zjazdy były wielokrotnie przekładane, a ostatnie dwa zjazdy czwórek odwołane. W obu konkurencjach zwyciężyła reprezentacja Włoch, w której pilotem był Eugenio Monti, który po tych zawodach skończył karierę zawodniczą. Srebrne medale zdobyła reprezentacja RFN i Austrii. Natomiast brązowe Rumunii i Szwajcarii.
Obrońcy tytułu mistrza olimpijskiego, reprezentacje Wielkiej Brytanii w dwójce i Kanady w czwórce, zajęły odpowiednio 5. i 17. miejsce.
Tor.
Trasa zawodów znajdowała się w L’Alpe d’Huez. Tor miał 1500 m długości i 13 zakrętów. Start był usytuowany na 2030 m n.p.m., natomiast meta na 1890 m n.p.m. Średni spadek trasy wynosił 9,33%.
Warunki pogodowe.
Warunki pogodowe podczas rozgrywania tej konkurencji były złe. Ze względu na odwilż zawody, zamiast planowych dwóch, trwały aż 5 dni. Dodatkowo zmniejszono liczbę zjazdów w czwórkach z 4 do 2. Aby uniknąć odwołania zawodów, organizatorzy wzmocnili system chłodzenia toru oraz zamontowali osłony, by blokować promienie słoneczne.
Dwójka mężczyzn.
Data: 8-11.02.1968
Czwórka mężczyzn.
Data: 16.02.1968

</doc>
<doc id="1710885" url="https://pl.wikipedia.org/wiki?curid=1710885" title="HK Budapest Stars">
HK Budapest Stars

Budapest Stars – węgierski klub hokejowy z siedzibą w Budapeszcie.

</doc>
<doc id="1710890" url="https://pl.wikipedia.org/wiki?curid=1710890" title="Pałac Młodzieży w Gdańsku">
Pałac Młodzieży w Gdańsku

Pałac Młodzieży w Gdańsku – publiczna placówka wychowania pozaszkolnego (jednostka budżetowa miasta Gdańsk), zapewniająca szerokim kręgom dzieci i młodzieży możliwość czynnego i systematycznego uczestnictwa w różnych formach zajęć w zakresie muzyki, plastyki, teatru, tańca, żeglarstwa, informatyki. Zajęcia prowadzone są w formie kół zainteresowań. Prowadzi zajęcia artystyczne, edukacyjne, sportowe w przeszło 163 pracowniach, klubach i zespołach dla około 6 tysięcy uczestników stałych i okazjonalnych w wieku 3-25 lat. 
W ramach jednostki działa pracownia filmowa: Klub Filmowy im. Federico Felliniego, który m.in. organizuje spotkania filmowe, warsztaty recenzenckie, konsultacje dotyczące prezentacji ustnej (matura z j. polskiego), wyjazdy na seminarium filmowe w Bydgoszczy oraz na Filmowy Festiwal "Nowe Horyzonty" we Wrocławiu.
Główną siedzibą placówki jest budynek przy ul. Ogarnej 56. Pracownie: żeglarska, szkutnicza i fotograficzna, znajdują się przy ul. Aksamitnej 4a, natomiast przystań żeglarska mieści się przy ul Tarcica 20.

</doc>
<doc id="1710892" url="https://pl.wikipedia.org/wiki?curid=1710892" title="Mistrzostwa Świata w Netballu 1963">
Mistrzostwa Świata w Netballu 1963

Mistrzostwa Świata w Netballu 1963 - I. edycja MŚ w netballu, która odbyła się w Anglii w mieście Eastbourne. Udział w niej wzięło 11 drużyn. Mistrzem Świata została Australia.

</doc>
<doc id="1710895" url="https://pl.wikipedia.org/wiki?curid=1710895" title="PZR Krug">
PZR Krug



</doc>
<doc id="1710896" url="https://pl.wikipedia.org/wiki?curid=1710896" title="Dzban (naczynie)">
Dzban (naczynie)

Dzban, kruża – naczynie gospodarcze o szerokim zastosowaniu, zwykle służące do przenoszenia (przechowywania) płynów lub drobnoziarnistych materiałów sypkich.
Typowy dzban składa się z przysadzistego, pękatego brzuśca, szerokiego wylewu oraz pionowego uchwytu (imadła). Proste dzbany domowe nie mają stopki ani przykrycia; pokrywki występują w dzbanach służących do transportu (jak np. na obrazie Francisca Goi). Mniejsze dzbany (dzbanki, dzbanuszki-mleczniki) bywają częścią zastawy stołowej. Na ogół ceramiczne, mogą też być wykonane z innych materiałów – szkła albo metalu.

</doc>
<doc id="1710897" url="https://pl.wikipedia.org/wiki?curid=1710897" title="Parafia Najświętszej Maryi Panny Niepokalanie Poczętej w Wołczynie">
Parafia Najświętszej Maryi Panny Niepokalanie Poczętej w Wołczynie

Parafia Najświętszej Maryi Panny Niepokalanie Poczętej – rzymskokatolicka parafia znajdująca się przy ulicy Kościelnej 2 w Wołczynie, należąca do dekanatu Wołczyn w diecezji kaliskiej. 
Historia parafii.
Istnienie parafii w Wołczynie udokumentowane jest w piśmie księcia oleśnickiego Konrada Białego Młodszego z 1410 roku. Był to wówczas kościół drewniany pod wezwaniem św. Barbary z drewnianą wieżą i dzwonem. W okresie reformacji, stopniowo aż do 1564 roku, liczba katolików maleje a zwiększa się ilość ewangelików. Po 1564 roku, dotychczasowy katolicki kościół parafialny, staje się świątynią ewangelicką, a ostatni katolicki proboszcz zmuszony jest do przejścia do parafii w Rożnowie. Do 1851 roku, niewielka liczba katolików w Wołczynie nie ma własnej świątyni. Na nabożeństwa chodzą oni do pobliskich miejscowości (Bogacicy, Włoch czy Świniar Wielkich). W latach 1848–1851 miejscowi katolicy budują niewielką kapliczkę, której poświęcenia ksiądz Funke z dekanatu w Bogacicy. Kapliczka ta staje się zarazem parafialna dla wołczyńskich katolików, co ma miejsce w 1857 roku. Mieszkańcy Wołczyna oraz proboszcz ksiądz H. Nalepa nie poprzestają na niewielkiej kapliczce i dążą do budowy kościoła. W październiku 1856 roku, proboszcz parafii występuje do biskupa wrocławskiego z planem budowy nowej świątyni. Następny proboszcz parafii ksiądz Leopold Nerlich, w 1859 roku otrzymuje decyzję na budowę kościoła. 19 listopada 1859 roku zostaje położony kamień węgielny pod budowę, która trwa do 1861 roku. W czerwcu 1862 roku, biskup Henryk Foerster podpisuje akt erekcyjny. W 1867 roku parafię wołczyńską opuszcza ks. Nerlich, nowym zaś proboszczem zostaje ks. Anton Reimann. Na uwagę zasługuje fakt, że wszyscy wołczyńscy księża pracujący do II wojny światowej, znali zarówno język polski jak i niemiecki. Msze św. poranne odbywały się w języku polskim, natomiast popołudniowe w języku niemieckim. W 1948 roku parafię obejmują oo. z zakonu Kapucynów, a pierwszym administratorem zostaje o. Seweryn Władysław Krypel.
Obecnie proboszczem parafii od 1 lipca 2017 jest br. Rafał Tański (OFM Cap.).
Liczebność i zasięg parafii.
Do parafii należy 7500 wiernych, a w skład jej wchodzą kościoły filialne:

</doc>
<doc id="1710898" url="https://pl.wikipedia.org/wiki?curid=1710898" title="Indeks konkurencyjności wzrostu">
Indeks konkurencyjności wzrostu



</doc>
<doc id="1710900" url="https://pl.wikipedia.org/wiki?curid=1710900" title="Mistrzostwa Świata w Netballu 1967">
Mistrzostwa Świata w Netballu 1967

Mistrzostwa Świata w Netballu 1967 – druga edycja mistrzostw świata w netballu, która odbyła się w Australii w mieście Perth. Udział brało 8 drużyn. Mistrzem Świata została Nowa Zelandia. Wszystkie mecze odbyły się w hali Matthews Netball Centre.

</doc>
<doc id="1710903" url="https://pl.wikipedia.org/wiki?curid=1710903" title="Skeptoid">
Skeptoid

Skeptoid – powstały w październiku 2006 roku i ukazujący się co tydzień podcast prowadzony przez amerykańskiego sceptyka Briana Dunninga. Audycja ma postać dźwiękowego eseju i poświęcona jest krytycznej analizie pseudonauki i zjawisk paranormalnych. Każdy z odcinków (czas trwania około 10 minut) porusza wybrane zagadnienie o pseudonaukowym charakterze.
"Skeptoid" () i "Skeptoid 2" () to także tytuły książek opartych na materiałach z podcastu.
W maju 2007 roku Skeptoid został uznany za "medium", za którego pośrednictwem ubiegać się można o nagrodę miliona dolarów ufundowaną przez James Randi Educational Foundation (regulamin ubiegania się o nią przewiduje między innymi "obecność w mediach").
Audycja dostępna jest również w formie audiobooka.
Zasięg.
W czerwcu 2009 Skeptoid miał około 60 000 słuchaczy. Wraz z kilkoma innymi podcastami dotyczącymi podobnej problematyki, Skeptoid należał wtedy do 50 najpopularniejszych audycji w amerykańskiej wersji sklepu iTunes (dział "Science and Medicine").

</doc>
<doc id="1710904" url="https://pl.wikipedia.org/wiki?curid=1710904" title="Skunksowiec">
Skunksowiec

Skunksowiec ("Conepatus") – rodzaj ssaka z podrodziny Mephitinae w obrębie rodziny skunksowatych (Mephitidae). 
Zasięg występowania.
Rodzaj obejmuje gatunki występujące w Ameryce. 
Morfologia.
Długość ciała (bez ogona) samic 20–50 mm, samców 22–51 mm, długość ogona samic 12,2–34 mm, samców 14–41 mm, długość ucha samic 0,8–3,3 mm, samców 0,8–3,6 mm, długość tylnej stopy samic 2,2–9 mm, samców 3–9 mm; masa ciała 0,5–4 kg.
Systematyka.
Podział systematyczny.
Do rodzaju należą następujące występujące współcześnie gatunki: 
Opisano również gatunki wymarłe:

</doc>
<doc id="1710907" url="https://pl.wikipedia.org/wiki?curid=1710907" title="Vincent Kiprop Chepkok">
Vincent Kiprop Chepkok



</doc>
<doc id="1710909" url="https://pl.wikipedia.org/wiki?curid=1710909" title="Mistrzostwa Świata w Netballu 1979">
Mistrzostwa Świata w Netballu 1979

Mistrzostwa Świata w Netballu 1979 – V edycja MŚ w netballu, która odbyła się w stolicy Trynidadu i Tobago, Port-of-Spain. Udział brało 19 drużyn. Pierwsze miejsce zajęły "ex aequo" Australia, Nowa Zelandia i Trynidad i Tobago.

</doc>
<doc id="1710914" url="https://pl.wikipedia.org/wiki?curid=1710914" title="Etanol celulozowy">
Etanol celulozowy

Etanol celulozowy – biopaliwo produkowane z drewna, słomy oraz innych niejadalnych części roślin.
Surowce.
Surowcami używanymi do produkcji etanolu celulozowego mogą być:
Metody otrzymywania.
Końcowym etapem produkcji etanolu celulozowego w przypadku obu metod jest destylacja.

</doc>
<doc id="1710915" url="https://pl.wikipedia.org/wiki?curid=1710915" title="Ádám Horváth">
Ádám Horváth

Ádám Horváth (ur. 14 lipca 1981) – węgierski szachista, arcymistrz od 2002 roku.
Kariera szachowa.
W latach 1993–2001 wielokrotnie reprezentował Węgry na mistrzostwach świata i Europy juniorów w różnych kategoriach wiekowych, największy sukces odnosząc w 2000 r. w Avilés, gdzie zdobył tytuł mistrza Europy do 20 lat. Był również wielokrotnym medalistą mistrzostw kraju juniorów, m.in. srebrnym (1995, do 14 lat), złotym (1996, do 16 lat) oraz brązowym (1997, do 16 lat).
W 2006 r. wystąpił w narodowej drużynie na szachowej olimpiadzie w Turynie, na której węgierscy szachiści zajęli V miejsce. W 2007 r. zdobył w Budapeszcie tytuł wicemistrza kraju, w finale turnieju rozegranego systemem pucharowym przegrywając z Ferencem Berkesem.
Odniósł szereg sukcesów w turniejach międzynarodowych, m.in.:
Najwyższy ranking w dotychczasowej karierze osiągnął 1 kwietnia 2005 r., z wynikiem 2555 punktów zajmował wówczas 9. miejsce wśród węgierskich szachistów.

</doc>
<doc id="1710916" url="https://pl.wikipedia.org/wiki?curid=1710916" title="Adam Horvath">
Adam Horvath



</doc>
<doc id="1710917" url="https://pl.wikipedia.org/wiki?curid=1710917" title="Operacja Orchard">
Operacja Orchard

Operacja Orchard – operacja, podczas której izraelskie lotnictwo przeprowadziło atak powietrzny na syryjski reaktor jądrowy, leżący w muhafazie Dajr az-Zaur. Atak został przeprowadzony tuż po północy (czasu lokalnego) 6 września 2007.
We wspólnym oświadczeniu Białego Domu oraz Centralnej Agencji Wywiadowczej ("CIA") poinformowano, że według danych amerykańskiego wywiadu zbudowana w kooperacji syryjsko-północnokoreańskiej instalacja jądrowa była wykorzystywana w celach militarnych. Syria zaprzeczyła tym oskarżeniom. We wstępnym raporcie Międzynarodowej Agencji Energii Atomowej ("MAEA") poinformowano o braku dowodów na wykorzystywanie obiektu w celach wskazanych przez USA i Izrael. Ostateczny wynik badań miał być znany po zakończeniu dochodzenia. Według późniejszego raportu w strefie ataku odkryto jednak ślady przetworzonego uranu, lecz podkreślono, że poszlaki te są niewystarczające, aby udowodnić istnienie reaktora.
W skład grupy uderzeniowej weszły myśliwce F-15I Ra’am, F-16I Sufa oraz jeden samolot rozpoznawczy Gulfstream G550 CAEW. Łącznie w pierwszej fazie operacji udział brało osiem samolotów, z czego co najmniej cztery, utrzymując niski pułap, wkroczyły w przestrzeń powietrzną Syrii. Myśliwce zostały wyposażone w pociski AGM-65 Maverick, bomby 227-kilogramowe oraz podczepiane zewnętrzne dodatkowe zbiorniki paliwa. W operacji miał również brać udział zespół elitarnych izraelskich komandosów z jednostki Sajjeret Matkal. Komandosi przybyli na miejsce na dzień przed atakiem, aby oznaczyć cele w czasie nalotu za pomocą wiązki laserowej.
Wydarzenia poprzedzające atak.
W lipcu 2007 nastąpił wybuch w Aleppo, w północnej Syrii. Oficjalna agencja informacyjna Sana poinformowała o 15 zabitych osobach wśród syryjskiego personelu wojskowego oraz kolejnych 50 rannych. Agencja podała, że przyczyną eksplozji był pożar, który dotarł do „łatwopalnych produktów”, przechowywanych w obiekcie. Według doniesień tygodnika "Jane’s Defence Weekly" przyczyną wybuchu był nieudany test rakiety Scud C wypełnionej gazem musztardowym.
Na początku lata 2007 Izrael zaczął interesować się podejrzanymi instalacjami na terenie Syrii. W tym czasie Mosadowi udało się zwerbować jednego z pracowników kompleksu, dzięki któremu uzyskano zdjęcia wnętrza obiektu.
Według gazety "The Sunday Times" członkowie izraelskich sił specjalnych Sajjeret Matkal potajemnie przedostali się w pobliże syryjskiej instalacji jądrowej przed atakiem, w celu pobrania próbek materiałów jądrowych oraz dostarczenia ich do Izraela. Badania zdobytych próbek wskazały na ich pochodzenie z Korei Północnej. Po zapoznaniu się z tymi wynikami Stany Zjednoczone dały Izraelowi zezwolenie na przeprowadzenie ataku. „Neue Zürcher Zeitung” poinformowała o dwóch helikopterach przeprowadzających zwiad w sierpniu 2007 w okolicach instalacji, którego celem było uzyskanie zdjęć lotniczych oraz próbek gleby.
Stany Zjednoczone zaprzeczyły jakiemukolwiek udziałowi w przygotowaniach lub zatwierdzeniu ataku, potwierdzając jedynie, że zostały poinformowane o samej operacji z wyprzedzeniem.
Według innych doniesień Izrael planował atak już 14 lipca, jednak niektórzy wysocy amerykańscy urzędnicy, w tym sekretarz stanu Condoleezza Rice, byli sceptycznie nastawieni do informacji izraelskiego wywiadu, preferując potępienie Syrii na forum międzynarodowym. Jednocześnie opóźniali przeprowadzenie ataku, strasząc Izrael przedwczesnym wyciekiem informacji o planowanej operacji do prasy, niweczącym efekt zaskoczenia.
Według innych doniesień prasowych irański generał Ali Reza Asgari, który zniknął w lutym, prawdopodobnie uciekł na Zachód i dostarczył informacji dotyczących instalacji, dzięki którym atak izraelski odniósł sukces.
Obrona przeciwlotnicza.
Izraelczycy podczas nalotu prawdopodobnie wykorzystali system podobny do amerykańskiego programu Suter. Umożliwia on atak na sieć radarową przeciwnika z pokładu samolotu, pozwalając na przelot bez wykrycia. Daje także możliwość zmylenia wroga poprzez tworzenie fałszywych celów, a nawet bezpośrednią manipulację wrogim systemem radarowym.
Syria poinformowała, iż jest w posiadaniu nowoczesnego rosyjskiego systemu radarowego Pancir-S1, jednak nie funkcjonował on jeszcze w czasie ataku. W trakcie operacji obrona przeciwlotnicza w dużej mierze opierała się na radzieckim systemie kierowanych rakiet ziemia-powietrze 9K330 Tor oraz S-125.
W czasie operacji izraelskie samoloty zaatakowały syryjski radar w miejscowości Tall al-Abuad. Atak przeprowadzono zarówno przy pomocy konwencjonalnych bomb lotniczych, jak i ataku elektronicznego. Dodatkowo informacji na temat obrony przeciwlotniczej Syrii miały dostarczyć Stany Zjednoczone.
Reaktor.
Początkowo operacja została przedstawiona jako atak na broń przeznaczoną dla bojowników Hezbollahu, przechowywaną w wykopanym dużym dole pośrodku pustyni.
Tydzień później zaczęły pojawiać się pierwsze informacje o współpracy USA oraz izraelskiego wywiadu przy zbieraniu informacji na temat instalacji jądrowej zbudowanej w Syrii z pomocą Korei Północnej. Paliwo jądrowe wykorzystywane w reaktorze miało pochodzić właśnie z Korei Północnej. Poinformowano, że obiekt był zdolny do produkcji broni niekonwencjonalnej.
Zbombardowane budynki zostały przez Syryjczyków w ekspresowym tempie rozebrane. Następnego dnia syryjski prezydent Baszszar al-Asad opisał zbombardowane budynki jako „niekompletne i puste pomieszczenia wojskowe, które były jeszcze w budowie”. Prezydent nie podał żadnych dalszych szczegółów na temat charakteru kompleksu lub jego przeznaczenia.
14 października "The New York Times" poinformował na podstawie amerykańskich i izraelskich źródeł wywiadu wojskowego, iż celem ataku był reaktor atomowy, budowany przy pomocy personelu z Korei Północnej. Część personelu zagranicznego miała zginąć podczas nalotu.
2 grudnia profesor Uzzi Ewen z Uniwersytetu w Tel Awiwie, a także założyciel izraelskiego ośrodka atomowego na pustyni Negev, poinformował, że uważa, iż syryjska instalacja została zbudowana w celu wytworzenia plutonu oraz produkcji bomby atomowej. Pośrednim dowodem na posiadanie przez Syrię materiałów rozszczepialnych było szybkie zwożenie na obszar ataku ogromnych ilości ziemi ze względu na strach przed promieniowaniem.
19 marca 2009 Hans Ruehle, były wysoki urzędnik niemieckiego Ministerstwa Obrony, napisał w szwajcarskiej „Neue Zürcher Zeitung” artykuł, w którym doniósł, iż za finansowaniem syryjskiego reaktora miał stać Iran. Hans Ruehle nie podał źródła tej informacji. Według niego służby wywiadowcze USA miały wykryć podróże statków z Korei Północnej, dostarczających materiały budowlane do Syrii. Same dostawy rozpoczęły się w 2002. Budowa kompleksu została dostrzeżona przez amerykańskie satelity wywiadowcze w 2003. Podgląd satelitarny nie wykrył nic niezwykłego, częściowo dlatego, że Syryjczycy nie przekazywali wiadomości radiem ani telefonicznie, lecz wyłącznie poprzez posłańców. Szacunki Izraela wskazują, iż Iran zapłacił Korei Północnej od 1 miliarda do 2 miliardów dolarów za realizację projektu. Tuż przed izraelskim atakiem statek Korei Północnej został przechwycony w drodze do Syrii z ładunkiem prętów paliwa jądrowego.
Stanowisko Izraela.
Izrael początkowo nie komentował zdarzenia, choć premier Izraela Ehud Olmert chwalił wojsko tuż po przeprowadzonych nalotach:
16 września szef izraelskiego wywiadu wojskowego, Amos Jadlin, poinformował komisję parlamentarną, że Izrael odzyskał swoją „zdolność odstraszania”. Pierwsze publiczne uznanie dla przeprowadzonej operacji odbyło się 19 września, kiedy lider opozycji, Binjamin Netanjahu, poparł działania rządu oraz pogratulował premierowi Olmertowi.
17 września premier Olmert ogłosił, że jest gotów zawrzeć pokój z Syrią bez wcześniej ustalonych warunków i bez żadnego ultimatum.
2 października 2007 Siły Obronne Izraela ("IDF") potwierdziły, że atak miał miejsce, jednakże do wniosku gazety "Ha-Arec", wzywającego do zniesienia cenzury nad szczegółami ataku, IDF odniósł się negatywnie, nadal nie dopuszczając do ujawnienia celu i charakteru operacji.
28 października premier Izraela Ehud Olmert poinformował o zastrzeżeniach strony tureckiej do przeprowadzonej operacji, mającej według premiera Recepa Tayyipa Erdoğana naruszyć przestrzeń powietrzną Turcji.
Reakcja Syrii.
Syria początkowo twierdziła, że samoloty izraelskie zostały ostrzelane, a następnie zrzuciły ładunek bomb na niezamieszkane obszary na pustyni. W późniejszym oświadczeniu poinformowała, że zbombardowany został plac budowy nadzorowany przez wojsko.
W piśmie skierowanym do sekretarza generalnego Organizacji Narodów Zjednoczonych, Ban Ki-moona, Syria oskarżyła Izrael o naruszenie przestrzeni powietrznej, zwracając uwagę, iż nie stało się to po raz pierwszy. Wyraziła również ubolewanie z powodu tak słabej reakcji społeczności międzynarodowej na izraelskie działania.
27 kwietnia 2008 syryjski prezydent Baszszar al-Asad wygłosił pierwsze publiczne oświadczenie na temat nalotu, oddalając zarzuty jakoby budowany kompleks miał na celu produkcję broni jądrowej. Spytał, czy jest logiczne, aby hipotetyczna instalacja jądrowa nie miała ochrony przed atakami z ziemi oraz z powietrza. Dodał, że sam kompleks był budowany na pustyni, w środku Syrii, w idealnej lokalizacji do wykrycia przez satelity szpiegowskie. Niezależni eksperci zasugerowali jednak, iż Syria nie chciała ufortyfikować obiektu w celu uniknięcia zwrócenia uwagi. Uważali również, że oprócz programu jądrowego Syria miała w swoim arsenale zarówno broń biologiczną, jak i chemiczną. Twierdzili także, że była w posiadaniu rakiet dalekiego zasięgu, które częściowo, wraz z bronią chemiczną i biologiczną, mogły zostać przemycone z Iraku w 2003.
25 lutego 2009 MAEA poinformowała, iż Ibrahim Othman, szef programu jądrowego Syrii, przekazał na zamkniętym spotkaniu informacje o nowo zbudowanej na terenie kompleksu fabryce rakiet.
Reakcja społeczności międzynarodowej.
Żaden arabski rząd, oprócz Syrii, nie skomentował oficjalnie zdarzenia. 6 września Syria wystosowała stonowane oświadczenie. Ani izraelski, ani syryjski rząd nie opisały szczegółowo tego, co nastąpiło. Pojawiło się wiele doniesień mediów, serwujących wiele różnorodnych interpretacji o tym, co dokładnie wydarzyło się tej nocy. Wielu zachodnich komentatorów zwracało początkowo uwagę, że brak oficjalnych komentarzy Syrii na działania Izraela może grozić odwetem. Brak reakcji innych rządów prawdopodobnie wskazuje na milczące poparcie dla izraelskiej operacji. Nawet Iran oficjalnie nie skomentował izraelskiego ataku ani milczenia Syrii.
W ciągu następnych dwóch dni po ataku tureckie media poinformowały o znalezieniu izraelskich zbiorników na paliwo w prowincjach Hatay oraz Gaziantep. Turecki minister spraw zagranicznych złożył oficjalny protest.
Sekretarz obrony Stanów Zjednoczonych Robert Gates, zapytany przez dziennikarzy, czy Korea Północna pomagała Syrii w budowie instalacji jądrowej, odparł tylko, że Stany Zjednoczone bardzo staranie przyglądają się Korei Północnej.
Rzecznik Ministerstwa Spraw Zagranicznych Korei Północnej w komentarzu na temat operacji Izraela przeprowadzonej 11 września 2007 wyraził pełne poparcie strony koreańskiej dla Syrii.
17 października, pod wpływem nacisków ze strony pierwszej komisji do spraw rozbrojenia i międzynarodowego bezpieczeństwa Zgromadzenia Ogólnego ONZ, jeden z reprezentantów Syrii poinformował, iż celem nalotu była instalacja jądrowa. Rząd Syrii natychmiast temu zaprzeczył w oświadczeniu, dodając, że takie obiekty nie istnieją na terenie Syrii.
W tym samym dniu dyrektor generalny MAEA, Muhammad el-Baradei, skrytykował operację, twierdząc, że podważa to system kontroli oraz nie prowadzi do żadnych rozwiązań zwiększających bezpieczeństwo. MAEA obserwowała koeański reaktor w Yongbyon od lipca 2007, była także odpowiedzialna za nadzór nad materiałami jądrowymi pochodzącymi stamtąd.
26 października 2007 "The New York Times" opublikował zdjęcia satelitarne pokazujące prawie całkowite usunięcie wszystkich pozostałości zniszczonego obiektu. Według amerykańskich źródeł wywiadowczych takie prace zajmują zazwyczaj około roku. Były inspektor David Albright zwrócił uwagę, iż tak szybkie prace wskazują na chęć ukrycia czegoś.
W Rezolucji 674, uchwalonej przez Izbę Reprezentantów 24 września 2007, Stany Zjednoczone okazały jednoznaczne poparcie dla prawa Izraela do własnej obrony w obliczu bezpośredniego zagrożenia nuklearnego lub wojskowego ze strony Syrii.
28 kwietnia 2008 dyrektor CIA Michael Hayden poinformował, że syryjski reaktor zniszczony przez Izrael był w stanie wyprodukować wystarczającą ilość materiału rozszczepialnego do produkcji od jednej do dwóch bomb atomowych w ciągu roku. Reaktor miał być podobnej wielkości i tej samej konstrukcji jak ten w Ośrodeku Badań Jądrowych w Jongbjon.
Działania wywiadu.
10 października 2007 "The New York Times" poinformował, że Izraelczycy podzielili się planem ataku z Turcją. Z kolei wysłannicy tureccy podróżowali do Damaszku, aby skonfrontować uzyskane dane z dokumentacji domniemanego programu jądrowego. Syria zaprzeczała prowadzeniu programu atomowego, informując stronę turecką, iż kompleks jest magazynem rakiet strategicznych.
27 października 2007 analitycy z firmy Geoeye, badając zdjęcie budynku z 16 września 2003, wykazali, że budowa prawdopodobnie rozpoczęła się w 2001. Stany Zjednoczone obserwowały budowę przez szereg lat. Podczas kolejnych poszukiwań zdjęć satelitarnych odkryto, iż zdjęcia zaatakowanego obszaru wykonała załoga Międzynarodowej Stacji Kosmicznej. Zdjęcia pochodziły z 5 września 2002. Sam obraz, choć niskiej rozdzielczości, był wystarczająco dobry, aby wykazać, że budynki istniały już w tym czasie.
Międzynarodowa Agencja Energii Atomowej rozpoczęła dochodzenie w sprawie zarzutów stawianych Syrii, jednak nie otrzymała pomocy od Izraela ani Stanów Zjednoczonych do połowy listopada 2007. MAEA rozpoczęła badanie komercyjnych zdjęć satelitarnych, jednak nie zdołała potwierdzić, czy zaatakowane budynki były instalacją jądrową. Niektórzy z ekspertów MAEA twierdzili, że na zdjęciach widoczne były tylko baraki dla górników, wybudowane wzdłuż brzegów Eufratu.
27 lutego 2008 Ehud Olmert poinformował japońskiego premiera Yasuo Fukudę, że celem ataku była placówka jądrowa powstała przy pomocy techników z Korei Północnej, wysłanych przez Pjongjang.
24 kwietnia 2008 CIA opublikowało materiał wideo, przedstawiający syryjski reaktor, który jak twierdziła agencja, wykazywał podobieństwa z reaktorem w Yongbyon.
Syria zaprzeczyła jakiemukolwiek zaangażowaniu Korei Północnej w budowę kompleksu. Ambasador Syrii w Wielkiej Brytanii, Sami Khiyami, uznał zarzuty za niedorzeczne. Porównał je do teatralnych sztuczek, podobnych do tych, jakie w sprawie broni masowego rażenia Stany Zjednoczone zarzucały Irakowi przed inwazją.
Krytyka działań Izraela oraz USA.
Pomimo upublicznienia niektórych informacji wywiadowczych USA i Izraela, atak na syryjską placówkę pozostaje kontrowersyjny. Oponenci zwracają uwagę na brak jakiejkolwiek ochrony naziemnej czy przeciwlotniczej w tak ważnym obiekcie militarnym.
Mohamed ElBaradei wyraził wątpliwości w sprawie zdolności Syrii do wybudowania i uruchomienia kompleksu jądrowego. Odniósł się sceptycznie do tematu inspekcji MAEA w rejonie ataku.
Według "The New York Timesa" informacje zdobyte przez CIA posiadały nikłą wiarygodność w kwestii gotowości Syrii do budowy broni jądrowej. Nie było sprawdzonych danych na temat budowy przez Syrię reaktora zdolnego do przekształcania zużytego paliwa jądrowego we wzbogacony pluton. Jednak prezydent George W. Bush nie zaakceptował żadnych innych możliwych hipotez tłumaczących przeznaczenie reaktora.
Śledztwo MAEA.
Według wstępnych sprawozdań z 20 września 2008 badania przeprowadzone przez Międzynarodową Agencję Energii Atomowej (MAEA) nie wykazały słuszności zarzutów Stanów Zjednoczonych oraz Izraela jakoby zniszczony cel miał być instalacją jądrową. W odpowiedzi USA zażądały od MAEA więcej szczegółów na temat przeprowadzonych badań. Dyrektor MAEA odpowiedział, iż agencja potrzebuje więcej czasu na przygotowanie raportu. Mohamed ElBaradei wyraził niezadowolenie w sprawie dowodów, jakie dostarczyły Stany Zjednoczone oraz Izrael, udostępniając MAEA tylko zdjęcia zniszczonego obiektu w Syrii.
28 października 2008 do kilku anonimowych dyplomatów wyciekł raport końcowy, uzasadniający dalsze szczegółowe dochodzenie.
10 listopada do opinii publicznej przeciekły dalsze szczegóły raportu, mówiące, iż inspektorzy ONZ znaleźli ślady przetworzonego uranu. Ślady te jednak okazały się niewystarczające do oskarżenia Syrii. 17 listopada 2008 ElBaradei potwierdził wcześniejsze doniesienia.
19 listopada MAEA opublikowała raport, który potwierdzał, iż syryjski kompleks nosił cechy reaktora jądrowego oraz informował o odnalezieniu przez inspektorów ONZ śladów przetworzonego uranu. Podkreślono także, iż poszlaki te są niewystarczające, aby udowodnić istnienie reaktora. Zarazem jednak odrzucono argumentację Syrii, jakoby odnalezione ślady uranu pochodziły z izraelskich pocisków. MAEA poinformowała również, że Syria w dalszym ciągu nie zapewniła inspektorom pełnego dostępu do dokumentacji oraz miejsc, a także nie złożyła wyczerpujących wyjaśnień na temat pochodzenia wykrytych śladów uranu. Agencja w raporcie domagała się m.in. umożliwienia zbadania wyposażenia i szczątków ośrodka w al-Kibar, które Syria uprzątnęła przed pierwszą kontrolą MAEA.
5 czerwca 2009 MAEA poinformowała o wykryciu w Syrii nowych śladów przetworzonego uranu. Znajdowały się one w innym miejscu niż to, które USA od dwóch lat wskazywały jako ośrodek nuklearny. Ten sam uran odnaleziono również w reaktorze ośrodka naukowo-badawczego w Damaszku. Zdaniem inspektorów, próbki uranu nie odpowiadały tym, które powinny się tam znajdować.
24 maja 2011 MAEA w raporcie rozesłanym do państw członkowskich stwierdziła, że jest bardzo prawdopodobne, iż obiekt zbombardowany przez izraelskie lotnictwo był prawie gotowym reaktorem nuklearnym. Fakt ten powinien zostać zgłoszony do MAEA. W związku z tym, że nie zostało to uczyniono w tej kwestii wobec Syrii można byłoby podjąć sankcje.
Badania IAEA zostały ostro skrytykowane przez Roberta Kelleya, eksperta z amerykańskiego Departamentu Energii, który stwierdził:
„Twierdzenia agencji, że próbki nie zawierają mieszanki izotopowej ani chemicznej charakterystycznej dla pocisków rakietowych, obnażają skandaliczne braki w wiedzy o uzbrojeniu, opartej o informacje z podejrzanych źródeł. Jeśli MAEA ma być szanowana, musi postarać się o fachowe doradztwo techniczne. Dla przykładu, w Syrii użyto bomb penetrujących, a nie pocisków rakietowych”

</doc>
<doc id="1710923" url="https://pl.wikipedia.org/wiki?curid=1710923" title="Bioregionalizm">
Bioregionalizm

Bioregionalizm – ruch społeczno-kulturowy wywodzący się z alternatywnego środowiska tworzonego przez hipisów w Stanach Zjednoczonych, którzy w latach 70 przeciwstawiali się kulturze masowej, tworzyli tzw. kontrkulturę w ramach której szukali sposobów powrotu do korzeni, harmonijnego współistnienia z przyrodą, zgodnie z jej rytmem i z jej prawami. Po Dniu Ziemi w 1970 roku bardzo ważnym elementem tego nurtu stało się działanie na rzecz ochrony przyrody bioregionów.
Określenie bioregion zostało użyte po raz pierwszy przez kanadyjskiego poetę Allana van Newkirk w 1973 roku. Powstało ono przez dodanie greckiego słowa bio (życie). Oznacza obszar, którego granice wyznaczone są przez naturalne formy przyrody: pasma górskie, doliny rzeczne, granice niezależne od podziału administracyjnego czy politycznego. Bioregiony nie stanowią wyodrębnionych jednostek, a tworzą mozaikę, w której granice poszczególnych bioregionów zachodzą na siebie.
Wyróżnikiem danego bioregionu (obszaru) jest przyroda, czyli bogactwo fauny, flory, rzeźba terenu, klimat, budowa geologiczna oraz człowiek z jego tradycją, zwyczajami, kulturą. Zgodnie z duchem bioregionalizmu ważne jest wytworzenie więzi pomiędzy mieszkańcami bioregionu a środowiskiem naturalnym, ich utożsamianie się z pozaludzkimi formami życia i niedopuszczanie do nadmiernej eksploatacji przyrody. Bioregionalizm zakłada prowadzenie przez ludzi zamieszkujących dany bioregion takiej działalności gospodarczej, która nie zakłóci równowagi biologicznej.
Bioregionalizm przeciwstawia konsumpcyjnemu stylowi życia i jego unifikacji utożsamienie się człowieka ze swoim miejscem zamieszkania, współistnienie z jego przyrodą i tradycją, co znajduje przejaw w emocjonalnym stosunku do tego miejsca, dostrzeganiu jego piękna. Miejsce zamieszkania traktowane jest jako „dom”, który wykracza poza obszar budynku i obejmuje wszystko to, co otacza ten budynek na zewnątrz.
Bioregionalizm jest jednym z czterech ruchów społeczno-filozoficznych, które można określić jako ruchy „ekologii radykalnej” - pozostałe trzy to głęboka ekologia, ekofeminizm i ekologia społeczna.
„Sześć funkcji bioregionalizmu” według Thomasa Berry'ego.
Bioregionalizm różni się znacznie od regionalizmu, punktem ciężkości w bioregionalizmie jest zachowanie przyrody i harmonijne współistnienie z nią. Stąd ważny jest sposób życia ludzi zamieszkujących bioregion, którzy powinni skoncentrować się na stawaniu w obronie naturalnych rytmów, cykli i powiązań w procesach przyrodniczych, stanowiących o niepowtarzalności bioregionu. Jest to postawa biocentryczna będąca w opozycji do regionalizmu i postawy antropocentrycznej znajdującej wyraz w kultywowaniu tradycjom regionalnym, bez pogłębiania związków człowieka z przyrodą.
Wskazówki Thomasa Berry’ego –"Sześć funkcji bioregionalizmu":

</doc>
<doc id="1710926" url="https://pl.wikipedia.org/wiki?curid=1710926" title="Conoco">
Conoco

Conoco Inc. – amerykańska kompania naftowa z siedzibą w Ogden założona w 1875 roku jako Continental Oil and Transportation Company. Główny dystrybutor węgla, oleju, kerozyny, smarów oraz świeczek na zachodzie Ameryki drugiej połowy XIX w. W późniejszym czasie siedziba przedsiębiorstwa została przeniesiona do Ponca City w stanie Oklahoma. Późniejsze dzieje Conoco to m.in. kłopoty finansowe roku 1929 (czarny czwartek), rola dostawcy surowców podczas II wojny światowej, procesy globalizacyjne lat 80. i wreszcie fuzja z Phillips Petroleum (zob. ConocoPhillips).

</doc>
<doc id="1710927" url="https://pl.wikipedia.org/wiki?curid=1710927" title="Krew w stolcu">
Krew w stolcu



</doc>
<doc id="1710931" url="https://pl.wikipedia.org/wiki?curid=1710931" title="Parafia św. Jana Chrzciciela w Ozimku">
Parafia św. Jana Chrzciciela w Ozimku

Parafia św. Jana Chrzciciela – rzymskokatolicka parafia w Ozimku. Parafia należy do dekanatu Ozimek w diecezji opolskiej.
Historia parafii.
Parafia została erygowana 28 stycznia 1936 roku z gromad Ozimek i Schodnia, wydzielonych z parafii w Krasiejowie oraz części Antoniowa z parafii w Szczedrzyku.
Kościół zbudował ks. Fr. Pieruszka w latach 1934-1935. Konsekracja odbyła się w 1936 roku. Dnia 18 grudnia 1978 roku teren kościelny wraz z zabudowaniami został przekazany na własność Huty Małapanew, a parafia otrzymała nowy teren w centrum Ozimka i zezwolenie na budowę nowego kościoła.
W latach 1978-1983 powstał obecny, nowy kościół. Z par. św. Jana Chrzciciela w Ozimku 25 sierpnia 1985 roku erygowano parafię MB Różańcowej w Schodni Starej, a 9 czerwca 1991 roku wyłączona została z parafii Ozimek Schodnia Nowa i przyłączona do parafii Schodnia Stara.
Dawny kościół parafialny, który jest własnością Huty Małapanew, jest miejscem kultu św. Floriana, patrona hutników.
Terytorium.
Parafie zamieszkuje 9830 mieszkańców, swym zasięgiem terytorialnym obejmuje ona:
Inne kościoły i kaplice.
Parafia obejmuje ponadto:

</doc>
