<doc id="1710936" url="https://pl.wikipedia.org/wiki?curid=1710936" title="Macchiaioli">
Macchiaioli

Macchiaioli – grupa artystyczna włoskich malarzy z Toskanii, działająca w drugiej połowie XIX wieku. Artyści z tej grupy, łamiąc konwencje, malowali w plenerze, by w najwierniejszy sposób odtworzyć naturalne światło i kolory. Grupa "macchiaioli" wyprzedziła impresjonistów, którzy w latach 60. XIX wieku realizowali podobne założenia we Francji. Najbardziej znani reprezentanci tej grupy to Giovanni Fattori, Silvestro Lega, Giuseppe Abbati i Telemaco Signorini. Nazwa grupy pochodzi od włoskiego słowa "macchia" oznaczającego plamę. Artyści często spotykali się w Caffè Michelangiolo we Florencji.

</doc>
<doc id="1710937" url="https://pl.wikipedia.org/wiki?curid=1710937" title="Tamas Jung">
Tamas Jung



</doc>
<doc id="1710938" url="https://pl.wikipedia.org/wiki?curid=1710938" title="Ordina Open 2009 (kobiety)">
Ordina Open 2009 (kobiety)

Tenisowy turniej WTA Rosmalen Open 2009 odbył się w dniach 13–20 czerwca w holenderskim ’s-Hertogenbosch na kortach trawiastych. Pula nagród wyniosła 220 000 dolarów amerykańskich.

</doc>
<doc id="1710941" url="https://pl.wikipedia.org/wiki?curid=1710941" title="Zwiastowanie (obraz Jana van Eycka)">
Zwiastowanie (obraz Jana van Eycka)



</doc>
<doc id="1710942" url="https://pl.wikipedia.org/wiki?curid=1710942" title="Riesbach">
Riesbach

Riesbach – dzielnica Zurychu. Do 1893 była to miejscowość pod Zurychem. Od 1971 administracyjnie dzieli się na kwartały: Seefeld, Mühlebach i Weinegg.

</doc>
<doc id="1710943" url="https://pl.wikipedia.org/wiki?curid=1710943" title="Parafia Miłosierdzia Bożego w Kazimierzy Wielkiej">
Parafia Miłosierdzia Bożego w Kazimierzy Wielkiej

Parafia Miłosierdzia Bożego – parafia rzymskokatolicka w Kazimierzy Wielkiej. Erygowana w 1998 z parafii Podwyższenia Krzyża Świętego w Kazimierzy Wielkiej.
Msze Święte.
Msze Święte w niedziele:

</doc>
<doc id="1710946" url="https://pl.wikipedia.org/wiki?curid=1710946" title="Bernhard Eisel">
Bernhard Eisel

Bernhard Eisel (ur. 17 lutego 1981 w Voitsbergu) – austriacki kolarz szosowy. Olimpijczyk (2004 i 2012).
Największym sukcesem zawodnika jest zwycięstwo w wyścigu zaliczanym do ProTour – Gandawa-Wevelgem w 2010 roku oraz dwukrotne etapowe zwycięstwo w Tour de Suisse.
Po sezonie 2019 zakończył karierę sportową.

</doc>
<doc id="1710947" url="https://pl.wikipedia.org/wiki?curid=1710947" title="Barbus conchonius">
Barbus conchonius



</doc>
<doc id="1710954" url="https://pl.wikipedia.org/wiki?curid=1710954" title="Turniej kwalifikacyjny do mistrzostw świata 2010 w piłce siatkowej kobiet (składy)">
Turniej kwalifikacyjny do mistrzostw świata 2010 w piłce siatkowej kobiet (składy)

Azerbejdżan.
Trener: Michaił FriszmanAsystent: Aleksandr Czerwiakow
Białoruś.
Trener: Wiktar HanczarouAsystent: Barys Kaliada

</doc>
<doc id="1710958" url="https://pl.wikipedia.org/wiki?curid=1710958" title="Stara Syniawa">
Stara Syniawa



</doc>
<doc id="1710959" url="https://pl.wikipedia.org/wiki?curid=1710959" title="Parafia Podwyższenia Krzyża Świętego w Kazimierzy Wielkiej">
Parafia Podwyższenia Krzyża Świętego w Kazimierzy Wielkiej

Parafia Podwyższenia Krzyża Świętego – parafia rzymskokatolicka w Kazimierzy Wielkiej. Erygowana w XIII wieku. Jest jedną z dwóch parafii w mieście.
Zasięg parafii.
Do parafii w 1984 roku należeli wierni z następujących miejscowości: Kazimierza Wielka, Donosy, Lolin, Odonów, Podolany, Słonowice, Stradlice i Wojciechów. 

</doc>
<doc id="1710961" url="https://pl.wikipedia.org/wiki?curid=1710961" title="Damu Cherry">
Damu Cherry

Damu Cherry (ur. 29 listopada 1977 w Tampa) – amerykańska lekkoatletka, płotkarka. Żona Dennis Mitchella – amerykańskiego sprintera.
Rekordy życiowe.
Cherry była zawieszona przez okres 2 lat (21.8.2003-20.8.2005) za stosowanie niedozwolonych sterydów anabolicznych.

</doc>
<doc id="1710970" url="https://pl.wikipedia.org/wiki?curid=1710970" title="Pracownia artysty (obraz Claude’a Moneta)">
Pracownia artysty (obraz Claude’a Moneta)

Pracownia artysty () – jeden z pierwszych obrazów Claude’a Moneta, namalowany w 1861 roku.
Obraz przedstawia stół, na którym znajdują się starannie namalowane książki, a także skrzynka z farbami i paleta. Uwagę widza przyciąga wiernie oddany efekt wilgoci na wyciśniętych z tuby farbach. Również refleksy świetlne na toczonych nogach stołu zostały namalowane bardzo realistycznie.
Martwe natury nie były ulubionym tematem artysty. Również na tym obrazie widzimy ślad malarstwa pejzażowego – ulubionego tematu Moneta, w postaci wiszącego na ścianie obrazu.

</doc>
<doc id="1710971" url="https://pl.wikipedia.org/wiki?curid=1710971" title="Parafia Niepokalanego Poczęcia Najświętszej Maryi Panny w Busku-Zdroju">
Parafia Niepokalanego Poczęcia Najświętszej Maryi Panny w Busku-Zdroju

Parafia Niepokalanego Poczęcia Najświętszej Maryi Panny w Busku-Zdroju – najstarsza parafia w mieście Busko-Zdrój. Należy do dekanatu buskiego diecezji kieleckiej. 
Historia parafii.
Założona w 1592 roku. Do parafii w 1984 roku należeli wierni z następujących miejscowości: Busko-Zdrój (część), Biniątki, Bronina, Kostki Duże, Kostki Małe, Las Winiarski, Łagiewniki, Owczary, Wełecz, Oleszki i Zbrodzice. 21 czerwca 2008 roku parafię nawiedził Obraz Matki Boskiej Częstochowskiej. Od 2011 roku wydawany jest miesięcznik, biuletyn "Blask światłości".

</doc>
<doc id="1710973" url="https://pl.wikipedia.org/wiki?curid=1710973" title="Jakub T. Wolski">
Jakub T. Wolski



</doc>
<doc id="1710974" url="https://pl.wikipedia.org/wiki?curid=1710974" title="Cardioglossa venusta">
Cardioglossa venusta

Cardioglossa venusta – gatunek górskiego afrykańskiego płaza.
Nazwa.
Łaciński epitet gatunkowy nazwy tego kręgowca – "venusta" – przywodzi na myśl łaciński przymiotnik "venustus, -a, -um" oznaczający m.in. "piękny, miły, wdzięczny".
Występowanie.
Mamy tu do czynienia z gatunkiem endemicznym. Jedynym państwem na świecie, gdzie można spotkać osobniki do niego zaliczane, jest Kamerun. Na zachodzie tego kraju w górach znajdują się 3 niewielkie obszary zamieszkiwane przez opisywane tu zwierzę. Obszary te znajdują się na Mount Manenguba, Bamileke Plateau, Mount Nlonako i Rumpi Hills. 
Gatunek bytuje na wysokości 950-1,350m, zamieszkując górskie lasy w okolicach wartkich strumieni obfitujących w wysokie wodospady. Radzi sobie także w środowisku zdegradowanym.
Rozmnażanie.
W strumieniach.
Status.
Gatunek jest słabo poznany, ale ocenia się, że jego liczebność spada.
Jego przyszłość jest niepewna na skutej rozwoju rolnictwa, wyrębu lasów i osadnictwa.

</doc>
<doc id="1710977" url="https://pl.wikipedia.org/wiki?curid=1710977" title="Punta Marguareis">
Punta Marguareis

Punta Marguareis lub Marguarèis – szczyt w Alpach Liguryjskich. Leży na granicy między Włochami (Piemont) a Francją (Prowansja-Alpy-Lazurowe Wybrzeże). Szczyt można zdobyć ze schronisk: Rifugio Garelli (1990 m), Rifugio Don Barbera (2070 m) i Capanna Saracco-Volante (2220 m). Jest to najwyższy szczyt Alp Liguryjskich.
Pierwszego wejścia dokonał Lorenzo Pareto w 1832 r.

</doc>
<doc id="1710978" url="https://pl.wikipedia.org/wiki?curid=1710978" title="Frederic G. Kenyon">
Frederic G. Kenyon



</doc>
<doc id="1710989" url="https://pl.wikipedia.org/wiki?curid=1710989" title="Monte Mongioie">
Monte Mongioie

Monte Mongioie (czasem lokalnie "Mungiòia", dawniej też "Cima Rascaira") – szczyt w Alpach Liguryjskich. Leży we Włoszech w regionie Piemont. Szczyt można zdobyć ze schronisk: Rifugio Havis De Giorgio lub Rifugio Mongioie. Leży na wschód od Punta Marguareis.

</doc>
<doc id="1710991" url="https://pl.wikipedia.org/wiki?curid=1710991" title="Dracaenaceae">
Dracaenaceae



</doc>
<doc id="1710992" url="https://pl.wikipedia.org/wiki?curid=1710992" title="Juan Xue">
Juan Xue



</doc>
<doc id="1710994" url="https://pl.wikipedia.org/wiki?curid=1710994" title="Cima delle Saline">
Cima delle Saline

Cima delle Saline – szczyt w Alpach Liguryjskich. Leży we Włoszech w regionie Piemont. Szczyt można zdobyć ze schronisk: Rifugio Havis De Giorgio lub Rifugio Ciarlo-Bossi.

</doc>
<doc id="1711000" url="https://pl.wikipedia.org/wiki?curid=1711000" title="Biblioteka Edukacji Dorosłych">
Biblioteka Edukacji Dorosłych

Biblioteka Edukacji Dorosłych – seria publikacji wydawana przez Akademickie Towarzystwo Andragogiczne.
Redaktorem Biblioteki Edukacji Dorosłych od 1993 do 2008 roku była Profesor dr hab. Eugenia Anna Wesołowska. Funkcję tę wykonywała społecznie.
Historia.
Rok 2009 zamknięto liczbą 41 tomów dwojakiego rodzaju: 
Seria ta została powołana przez Akademickie Towarzystwo Andragogiczne, a sponsorowana (początkowo), dzięki dotacjom Niemieckiego Związku Uniwersytetów Powszechnych (Ludowych) i osobistej aktywności i życzliwości Dyrektora Przedstawicielstwa DVV w Polsce N.B.F. Gregera. 
Rada Naukowa.
W 2008 roku Zarząd ATA powołał Radę Naukową serii BED w następującym składzie:
Redaktorką serii została:
Pierwsze tomy.
1. Pierwszy tom "Profesjonalizacja akademickiego kształcenia andragogicznego" - zawiera materiały - referaty, komunikaty, dyskusje - z polsko-niemieckiego seminarium w Łodzi w dniach 25-28 sierpnia 1993 roku, zorganizowanego przez N.B.F. Gregera -odpowiadające treściowo tytułowi publikacji.
2. Tom drugi "Uniwersytety powszechne (ludowe) w Republice Federalnej Niemiec" -przygotowane pod redakcją i przy współautorstwie N.B.F. Gregera i innych działaczy DVV, udostępnia po raz pierwszy polskim czytelnikom doświadczenia niemieckich andragogów.
3. Tom trzeci: "Edukacja dorosłych w dobie przemian" zawiera wystąpienia na międzynarodowej konferencji w Toruniu w dniach 19-20 września 1993 roku.
4. Tom czwarty: "Akademickie programy kształcenia andragogicznego" - jest pokłosiem II Ogólnopolskiej Konferencji Andragogicznej w Toruniu 25-26 kwietnia 1994 r., która była poświęcona prezentacji i analizie treści kształcenia andragogicznego w polskich uniwersytetach, wyższych szkołach pedagogicznych i innych uczelniach wyższych.
5. Tom piąty: "Szkoły wyższe a edukacja dorosłych" jest wynikiem współdziałania i wymiany doświadczeń dwu uniwersyteckich towarzystw andragogicznych sąsiadujących ze sobą krajów: Akademickiego Towarzystwa Andragogicznego z Polski i Uniwersyteckiej Oświaty Dorosłych AUE (Arbeitskreis Uniwersitäre Erwachsenenbildung e. V) z Republiki Federalnej Niemiec. Spotkanie organizacyjne połączone z naukowym seminarium odbyło się w Warszawie - Miedzeszynie 27-31 maja 1994 roku i materiały z seminarium są treścią tego tomu.
6. Tom szósty serii, zamykający 1994 r. miał charakter autorski – dotyczył Komputerów i hipermediów w procesie edukacji dorosłych, by przybliżyć praktyce andragogicznej nowoczesne technologie.
Seria.
W serii dotychczas ukazały się:
Spis serii Biblioteki Edukacji Dorosłych

</doc>
<doc id="1711001" url="https://pl.wikipedia.org/wiki?curid=1711001" title="Cima Pian Ballaur">
Cima Pian Ballaur

Cima Pian Ballaur – szczyt w Alpach Liguryjskich. Leży we Włoszech w regionie Piemont. Szczyt można zdobyć ze schronisk: Rifugio Mongioie, Rifugio Ciarlo-Bossi, i Rifugio don Barbera w dolinie Tanaro oraz z Rifugio Havis De Giorgio i Rifugio Garelli w dolinie Ellero.

</doc>
<doc id="1711004" url="https://pl.wikipedia.org/wiki?curid=1711004" title="Li Zhang">
Li Zhang



</doc>
<doc id="1711008" url="https://pl.wikipedia.org/wiki?curid=1711008" title="Pizzo d’Ormea">
Pizzo d’Ormea

Pizzo d’Ormea – szczyt w Alpach Liguryjskich. Leży we Włoszech w regionie Piemont. Szczyt można zdobyć ze schronisk: Rifugio Valcaira lub Bivacco Cavarero. Nazwa szczytu pochodzi od pobliskiego miasteczka Ormea w dolinie Tanaro.

</doc>
<doc id="1711010" url="https://pl.wikipedia.org/wiki?curid=1711010" title="Barbus nigrofasciatus">
Barbus nigrofasciatus



</doc>
<doc id="1711015" url="https://pl.wikipedia.org/wiki?curid=1711015" title="Emphasis/Who Wants to Live Forever">
Emphasis/Who Wants to Live Forever

Emphasis/Who Wants to Live Forever – singel grupy After Forever, wydany w 2002 roku. Na singlu można również usłyszeć gościnny występ Damiana Wilsona z zespołu Threshold.

</doc>
<doc id="1711016" url="https://pl.wikipedia.org/wiki?curid=1711016" title="Frank Pagelsdorf">
Frank Pagelsdorf

Frank Pagelsdorf (ur. 5 lutego 1958 w Hanowerze) – niemiecki piłkarz występujący na pozycji obrońcy lub pomocnika.
Kariera piłkarska.
Pagelsdorf jest wychowankiem klubu TuS Garbsen. Później był zawodnikiem juniorskiej ekipy TSV Havelse. W 1976 roku trafił do drugoligowego Hannoveru 96. Pierwszy ligowy występ zanotował tam 14 sierpnia 1976 w przegranym 0:1 meczu z Unionem Solingen. Od czasu debiutu w Hannoverze, Pagelsdorf był jego podstawowym graczem. 25 września 1976 w zremisowanym 2:2 pojedynku z Arminią Bielefeld strzelił pierwszego gola w ligowej karierze. W Hannoverze spędził dwa sezony. W sumie rozegrał tam 71 ligowych spotkań i zdobył 10 bramek.
Latem 1978 roku przeszedł do beniaminka Bundesligi - Arminii Bielefeld. W pierwszej lidze niemieckiej zadebiutował 11 sierpnia 1978 w zremisowanym 1:1 spotkaniu z Duisburgiem. Pierwszą bramkę w trakcie gry w Bundeslidze zdobył 28 października 1978 w wygranym 1:0 pojedynku z 1. FC Köln. W sezonie 1978/1979 zajął z klubem 16. miejsce w lidze i spadł z nim do drugiej ligi. Rok później powrócił z Arminią do ekstraklasy. W Arminii grał łącznie przez sześć lat. W sumie zagrał tam w 164 ligowych meczach i strzelił 34 gole.
W 1984 roku podpisał kontrakt z innym pierwszoligowcem - Borussią Dortmund. Zadebiutował tam 28 sierpnia 1984 w przegranym 1:2 spotkaniu z Bayerem Uerdingen. Przez pierwsze dwa sezony Pagelsdorf pełnił rolę rezerwowego w Borussii. Jej podstawowym graczem stał się od początku sezonu 1986/1987. W Borussii grał do stycznia 1989. Łącznie wystąpił tam w ligowych spotkaniach i zdobył 9 bramek.
W styczniu 1989 odszedł do Hannoveru 96, podobnie jak Borussia występującego w Bundeslidze. W sezonie 1988/1989 zajął z klubem 18. miejsce w lidze i został z nim zdegradowany do drugiej ligi. W Hannoverze grał do końca roku 1989. Wówczas postanowił zakończyć karierę.
Kariera trenerska.
Po zakończeniu kariery Pagelsdorf został trenerem. Jego pierwszym klubem były rezerwy Hannoveru 96. Trenował je przez rok, a potem przeszedł do trzecioligowego Unionu Berlin. W 1993 oraz 1994 roku prowadzony przez niego Union wygrał rozgrywki Regionalligi, jednak w obu przypadkach nie otrzymał licencji na grę w 2. Bundeslidze z powodu problemów finansowych.
Przed sezonem 1994/1995 przeszedł do drugoligowej Hansy Rostock. Już w pierwszym sezonie zajął z nią 1. miejsce w lidze i awansował do Bundesligi. W ekstraklasie Hansę trenował jeszcze przez dwa sezony.
Przed rozpoczęciem sezonu 1997/1998 został szkoleniowcem Hamburgera SV. Prowadził go przez ponad cztery lata. W tym czasie najlepszą pozycją wywalczoną z klubem była trzecia w sezonie 1999/2000.
W sezonie 2003/2004 był trenerem drugoligowego VfL Osnabrück. Pracował tam do kwietnia 2004, jednak został zwolniony z powodu słabych wyników osiąganych przez zespół.
W sezonie 2004/2005 był szkoleniowcem klubu ze Zjednoczonych Emiratów Arabskich - Al-Nasr Sports Club. Latem 2005 roku powrócił do Niemiec, gdzie został trenerem drugoligowej Hansy Rostock. W sezonie 2006/2007 prowadzona przez niego Hansa uplasowała się na 2. pozycji w lidze i awansował do ekstraklasy. Tam w sezonie 2007/2008 zajęła przedostatnie, siedemnaste miejsce i spadła do drugiej ligi. W Hansie Pagelsdorf pracował do listopada 2008. Od stycznia 2009 ponownie jest szkoleniowcem Al-Nasr Sports Club.

</doc>
<doc id="1711017" url="https://pl.wikipedia.org/wiki?curid=1711017" title="Oliwia (tom wierszy)">
Oliwia (tom wierszy)

Oliwia (oryg. fr. "L'Olive") – tom wierszy Joachima du Bellaya z 1549, drugi w historii literatury francuskiej cykl poezji utrzymany całkowicie w duchu petrarkizmu.
Treść.
Nie jest jasne bezpośrednie źródło inspiracji "Oliwii" ani tożsamość opiewanej w cyklu kobiety. Tytułowa "Olive" była uważana za anagram nazwiska Viole – siostrzenicy biskupa Paryża, lub też utożsamiana z jedną z trzech dalekich krewnych poety noszących takie imię. Istnieje również teza, że bohaterka była całkowicie fikcyjną kreacją poetycką, ideałem powstałym w wyobraźni du Bellaya.
Podmiotem lirycznym cyklu jest młody człowiek, beznadziejnie zakochany w tytułowej Oliwii. Mimo całkowitego braku nadziei na wzajemność jest jej wierny, a całą swoją energię spędza na opiewaniu jej urody i wdzięku. Z jednej strony świadomość braku perspektyw dla ich uczucia wywołuje u niego ogromne cierpienia, z drugiej możliwość wychwalania ukochanej czy nawet bycia blisko niej jest źródłem nie mniejszej radości. Kochanek przedstawia się kolejno jako człowiek uwięziony, płonący z uczucia i śmiertelnie ugodzony. Z kolei Oliwia jest zestawiana z klejnotami, gwiazdami, wreszcie dochodzi do jej ubóstwienia. W oczach podmiotu lirycznego miłość platoniczna do niej staje się tożsama z dążeniem do osobistej doskonałości, w ostatnich sonetach cyklu neoplatonizm utworu łączy się z inspiracją chrześcijańską – miłość do Oliwii jest uznana za kontemplację Absolutu, a tym samym za czysto chrześcijańskie samodoskonalenie się.
"Oliwia" odniosła duży sukces wydawniczy i stała się inspiracją dla powstania szeregu innych cykli wierszy utrzymanych w duchu petrarkistowskim. Sam du Bellay już w trzy lata po ukazaniu się drugiego wydania surowo ocenił swoje dzieło, uznając je za przejaw przerostu formy nad rzeczywistą treścią, a w satyrze "Przeciwko petrarkistom" wyszydził zarówno własny tom wierszy, jak i wszystkich jego naśladowców. Mimo tego w ostatnich latach życia powrócił do tego stylu pisania w kolejnych sonetach.
Forma.
W pierwszym wydaniu z 1549 cykl zawierał 50 sonetów, które łączył podmiot liryczny oraz tematyka. W drugim wydaniu tomu znalazło się 115 takich samych wierszy. Du Bellay otwarcie naśladuje w cyklu twórczość Petrarki, którego sonety wielokrotnie parafrazuje lub wręcz dosłownie tłumaczy na język francuski. "Oliwia" jest pierwszym tego rodzaju w literaturze francuskiej zbiorem sonetów i drugim cyklem poetyckim, po wydanej pięć lat wcześniej "Delii" Maurice'a Sceve'a.
"Oliwia" przepełniona jest kunsztownymi figurami stylistycznymi – du Bellay obficie stosuje metafory, peryfrazy, epitety, wyszukane porównania, hiperbole, antytezy oraz gry słowne. Poeta eksperymentował również z formą sonetu, rezygnując w niektórych z postulowanego w "Obronie i uświetnieniu języka francuskiego" naprzemiennego stosowania rymów męskich i żeńskich na rzecz ograniczenia się do rymów żeńskich.

</doc>
<doc id="1711019" url="https://pl.wikipedia.org/wiki?curid=1711019" title="Mikhail Shchennikov">
Mikhail Shchennikov



</doc>
<doc id="1711021" url="https://pl.wikipedia.org/wiki?curid=1711021" title="The Artois Championships">
The Artois Championships



</doc>
<doc id="1711023" url="https://pl.wikipedia.org/wiki?curid=1711023" title="Monte Mondolé">
Monte Mondolé

Monte Mondolé – szczyt w Alpach Liguryjskich. Leży we Włoszech w regionie Piemont. Szczyt można zdobyć ze schroniska Rifugio la Balma.

</doc>
<doc id="1711028" url="https://pl.wikipedia.org/wiki?curid=1711028" title="Ektara">
Ektara

Ektara (język bengalski: একতারা "ektara", język pendżabski: ਇਕ ਤਾਰ "iktar", dosłownie "jednostrunowy") - jednostrunowy instrument szarpany, popularny na subkontynencie indyjskim, gdzie istnieje około 20 odmian.
Charakterystyka.
Ektara posiada pudło rezonansowe zrobione z połówki tykwy.
Wysokość tonu reguluje się ściskając szyjkę "na ucho" i zmieniając w ten sposób napięcie struny.
Ektara była ulubionym instrumentem wędrownych bardów, często używanym jako akompaniament do pieśni religijnych, zwanych kirtanami.
Ektara występuje w kilku rozmiarach, istnieje również wersja basowa wyposażona w dwie struny, zwana "dotara" "dwustrunowa".
W Pendżabie często wykorzystywana jest w lokalnym stylu muzycznym zwanym bhangra.

</doc>
<doc id="1711030" url="https://pl.wikipedia.org/wiki?curid=1711030" title="My Choice/The Evil That Men Do">
My Choice/The Evil That Men Do

My Choice/The Evil That Men Do – singel holenderskiego zespołu After Forever wydany w 2003 roku. Jest to pierwszy singel wydany po odejściu z zespołu współzałożyciela Marka Jansena.

</doc>
<doc id="1711034" url="https://pl.wikipedia.org/wiki?curid=1711034" title="Klub Żak">
Klub Żak

Klub Żak – ośrodek kultury (jednostka organizacyjna miasta Gdańsk) mieszczący się przy al. Grunwaldzkiej 195/197 w Gdańsku i nawiązujący tradycją do swojego poprzednika, znanego jako Klub Studentów Wybrzeża ŻAK. Nowa siedziba Klubu ŻAK zlokalizowana jest na granicy Wrzeszcza, Strzyży i Zaspy-Młyniec.
Historia.
Początki Klubu Studentów Wybrzeża ŻAK, którego następcą jest Klub ŻAK, sięgają 1955 i mają związek z powołaniem Dyskusyjnego Klubu Filmowego Studentów i Młodej Inteligencji, który w 1957 znalazł siedzibę w XIX-wiecznym budynku przy ul. Wały Jagiellońskie i działał w tym miejscu do 1978 (obecnie Nowy Ratusz – siedziba Rady Miasta Gdańska). Formalnym opiekunem powołanego w 1957 roku Klubu Studentów Wybrzeża Żak było Zrzeszenie Studentów Polskich. Obok grup teatralnych, kabaretowych i DKF-u, który po śmierci Zbyszka Cybulskiego przybrał jego imię, w klubie działali plastycy, filmowcy amatorzy, muzycy (m.in. Czesław Niemen). W latach 1978–1987 miał miejsce kompleksowy remont budynku Żaka. W tym czasie klub kontynuował działalność w kameralnym biurze, kinie i kawiarni na ul. Długiej (nad kinem „Leningrad”, dzisiaj „Neptun”). W 1991 roku władze miasta Gdańska postanowiły wypowiedzieć umowę dzierżawy starego Żaka ZSP, które nie osiągnąwszy porozumienia z NZS-em na temat nowej formuły dla klubu, rozwiązało Klub Studentów Wybrzeża ŻAK. Kilku radnych przygotowało projekt nowego klubu. 1 kwietnia 1991 roku powstał Klub ŻAK o statucie miejskiej instytucji kultury.
Działy działalności programowej.
Kino Studyjne ŻAK i Dyskusyjny Klub Filmowy ŻAK im. Zbyszka Cybulskiego.
Kino ŻAK prowadzone przez DKF ŻAK im. Zbyszka Cybulskiego (działa od 1955 r.) jest jednym z najlepszych kin studyjnych w Polsce, z ambitnym repertuarem prezentującym współczesne kino artystyczne i historię kina. Kino działa codziennie (od 2 do 4 seansów). Zajmuje powierzchnię 180 m² (148 miejsc).
Scena Muzyczna ŻAK.
Koncerty obejmują różnorodne gatunki muzyki: od bluesa, poprzez jazz, niezależne formacje post-rockowe, muzykę improwizowaną, po wykonawców z pogranicza współczesnej muzyki poważnej.
Scena Teatralna ŻAK.
Scena Teatralna ŻAK mieści się w sali koncertowo-teatralnej, zwanej również suwnicową (217 m²). Koncerty i przedstawienia teatralne może oglądać od 200 (miejsca siedzące - krzesła) do 700 (miejsca stojące) osób. Oferta obejmuje spektakle teatrów z Polski i zagranicy (przeglądy teatralne) oraz trójmiejskich teatrów offowych (Scena Otwarta). Scena umożliwia czynny udział w warsztatach w ramach Alternatywnej Szkoły Teatralnej oraz daje możliwość wzięcia udziału w wykładach wybitnych specjalistów. W jej ramach odbywają się próby żakowskich teatrów, zajęcia Akademii Sztuk Teatralnych, prezentacje spektakli, spotkania, wykłady, promocje książek, próby czytane.
Galeria ŻAK.
Na całkowitą powierzchnię wystawienniczą Galerii składa się pasaż (103 m²) znajdujący się pomiędzy kawiarnią a salą koncertowo teatralną i przechodzący w hol prowadzący do kina oraz galeria (60 m²) mieszcząca się na pierwszym piętrze w szklanej piramidzie.
Zadaniem Galerii ŻAK jest promowanie absolwentów gdańskiej ASP, młodych twórców trójmiejskich.
Kawiarnia muzyczna.
W ramach Klubu ŻAK działa kawiarnia muzyczna, która wraz z zapleczem gastronomicznym i magazynami zajmuje powierzchnię około 200 m² i może przyjąć jednorazowo do 100 gości.

</doc>
<doc id="1711043" url="https://pl.wikipedia.org/wiki?curid=1711043" title="Sahadźa">
Sahadźa

Sahadźa (sanskryt सहज, „zrodzony sam z siebie”, „to co wrodzone”, „naturalność”, „spontaniczność”, ang. "sahaja") – pojęcie doskonałego duchowo przyrodzonego stanu jednostki w niektórych nurtach filozofii indyjskiej. Jedno z imion hinduistycznego boga Śiwy.
Jego zastosowania odnajduje się zwłaszcza w buddyjskiej tradycji sahadźajana, w ruchu nathów i santów i bengalskich baulów, a także w tradycji o nazwie wisznuizm sahadźija. Swami Muktananda Paramahansa objaśnia ten stan jako stan naturalnego samadhi. Przebywając w tym samadhi, wszystko co jest napotykane i zarazem doświadczane w świecie, jest odbierane jako manifestacje jaźni.
Historia.
Pojęcia tego używał buddyjski mistrz Saraha, a rozpowszechnił sławny jogin Gorakhnath. Współcześnie do pojęcia sahadźi odnosi się Ken Wilber, wskazując na pokrywanie się jego znaczenia z buddyjskim terminem tathata.

</doc>
<doc id="1711045" url="https://pl.wikipedia.org/wiki?curid=1711045" title="Zębiełek kanaryjski">
Zębiełek kanaryjski

Zębiełek kanaryjski ("Crocidura canariensis") – gatunek ssaka z rodziny ryjówkowatych. Występuje endemicznie w Hiszpanii na Wyspach Kanaryjskich. Zamieszkuje wyspy Fuerteventura, Lanzarote i Lobos. Występował również na wyspach Graciosa i Alegranza, gdzie zostały znalezione skamieniałości tych ssaków. Naturalnym siedliskiem tego ssaka są pola zastygłej lawy (tzw. Malpaís). Żywi się tam owadami i ślimakami. Spotykana czasem również w ogrodach, opuszczonych gruntach rolnych czy w skalistych wąwozach. Zaproponowano by ssak ten traktowany był jako podgatunek "Crocidura sicula", jednak badania molekularne, morfologiczne i paleontologiczne potwierdzają status odrębnego gatunku. Linie rozwojowe obydwu gatunków rozdzieliły się około 5 mln lat temu. W Czerwonej księdze gatunków zagrożonych Międzynarodowej Unii Ochrony Przyrody został zaliczony do kategorii EN (zagrożony wyginięciem). Zagrożeniem dla tego ssaka jest szybka urbanizacja i rozwój infrastruktury na zamieszkujących je wyspach. Wprowadzenie kota domowego, też może być przyczyną spadku populacji tego ssaka. Gatunek ten objęty jest konwencją berneńską (załącznik II) i dyrektywą siedliskową (aneks IV).

</doc>
<doc id="1711046" url="https://pl.wikipedia.org/wiki?curid=1711046" title="Lean software development">
Lean software development

Lean software development – zastosowanie koncepcji lean management (szczupłego zarządzania) w produkcji oprogramowania.
Metoda została zaadaptowana przez Mary Poppendieck i Toma Poppendiecka. W szczupłym wytwarzaniu oprogramowania wyróżnia się 7 zasad wspomaganych przez 22 narzędzia.
Siedem zasad Lean software development.
Eliminacja strat (ang. Eliminate Waste).
Marnotrawstwo to wszystko, co nie dodaje wartości do produktu. To klient definiuje wartość.
Tworzenie jakości i spójności (ang. Build Quality In).
Jakość i spójność produktu finalnego polega na uzyskaniu równowagi pomiędzy funkcjami aplikacji, jej niezawodnością i wartością ekonomiczną wytworzoną dla klienta firmy. Spójność jest tutaj rozumiana jako połączenie elementów jak jakość architektury (czy jest łatwa do pielęgnacji, łatwa do rozbudowywania, itp.), zadowolenia klienta z produktu zarówno w momencie dostarczenia produktu, jak i potem przez długi czas oraz używalności aplikacji. Firmy informatyczne tworzą często aplikacje które im samym się bardzo podobają i z których są dumne, lecz inne spojrzenie ma na to klient, który oczekiwał nie do końca tego, co zostało wdrożone.
Wzmocnienie pozyskiwania wiedzy (ang. Create Knowledge).
Tworzenie oprogramowania jest jednocześnie procesem uczenia się, poznajemy nową organizację, nowe zasady rządzące danym biznesem dla którego tworzymy aplikację. Dlatego też bardzo istotnym jest uzyskanie jak najlepszego sprzężenia zwrotnego. Można to uzyskać poprzez stosowanie częstych i krótkich iteracji, każdej zakończonej wdrożeniem nowo powstałego produktu. Jeśli nowa funkcjonalność powstała w n-tej iteracji zostanie wdrożona, natychmiast dostaniemy informacje zwrotną od klienta, dzięki czemu będziemy mogli zweryfikować czy wiedza jaką pozyskaliśmy jest właściwa, a także czy oczekiwania naszego klienta zostały zaspokojone.
Podejmowanie decyzji najpóźniej, jak to możliwe (ang. Defer Commitment).
Podczas tworzenia oprogramowania zespół musi podjąć szereg decyzji, choćby takich jaką technologię zastosować, z którą bazą danych związać produkt, o jakie architektury i szkielety (ang. framework) oprzeć produkt finalny. Bardzo często nie mamy na danym etapie realizacji projektu dość wiedzy, aby zdecydowanie podjąć decyzje i pójść wybraną drogą. Dlatego też zgodnie z zasadami szczupłego programowania, decyzje należy odwlekać tak długo jak się da, jednocześnie utrzymując tworzone oprogramowanie w takim stanie, że łatwo będzie je przystosować do zmian jakie wynikną w związku z ostatecznym podjęciem decyzji.
Wdrażanie najwcześniej, jak to możliwe (ang. Deliver Fast).
Zalecane jest dostarczenie produktu szybko i w małych porcjach, implementując je w poszczególnych iteracjach. Dzięki temu unikniemy bolesnych zmian wymagań klienta, ponieważ po szybkim wdrożeniu klient od razu będzie wiedział, czy zaimplementowana część produktu jest tym o czym myślał, czy też może wymagania klienta nie zostały właściwie odczytane. Miarą dojrzałości firmy informatycznej jest szybkość odpowiedzi na potrzeby klienta.
Respektowanie zespołu (ang. Respect People).
Idealnym zespołem jest zespół samoorganizujący się, dlatego należy zespołowi przekazać uprawnienia do decydowania, kto zajmuje się czym i za co jest odpowiedzialny. Zaangażowani członkowie zespołu stanowią o jego największej wartości. Osoby które dostarczają wartość dodaną, powinny mieć możliwość pełnego wykorzystania swojego potencjału, należy wspierać je, jak tylko się da.
Spojrzenie na całość (ang. Optimize the Whole).
Należy widzieć produkt jako całość, dotyczy to w miarę możliwości wszystkich członków zespołu go tworzącego. Rozwiązania technologiczne i szanse powinny być dobrze wyważone. Bezwzględnie należy ustrzec się przed optymalizacją pewnej części funkcjonalności systemu kosztem jej całości.

</doc>
<doc id="1711049" url="https://pl.wikipedia.org/wiki?curid=1711049" title="Monte Besimauda">
Monte Besimauda

Monte Besimauda lub Bisalta – szczyt w Alpach Liguryjskich. Leży we Włoszech w regionie Piemont.

</doc>
<doc id="1711050" url="https://pl.wikipedia.org/wiki?curid=1711050" title="Władysław Jakowicki">
Władysław Jakowicki



</doc>
<doc id="1711051" url="https://pl.wikipedia.org/wiki?curid=1711051" title="Sobiepanka">
Sobiepanka

Sobiepanka – górny odcinek rzeki Krutyni. Wypływa z jeziora Lampasz. Ma 1,5 km długości, maksymalna głębokość to 30 cm. Uchodzi do jeziora Kujno.

</doc>
<doc id="1711054" url="https://pl.wikipedia.org/wiki?curid=1711054" title="Edi Gathegi">
Edi Gathegi

Edi Mūe Gathegi (ur. 10 marca 1979 w Nairobi) – amerykański aktor. Występował w roli doktora Jeffreya Cole’a w serialu telewizyjnym "Dr House", Cheese'a z filmu "Gdzie jesteś, Amando?", Matiasa Solomona w serialu "Czarna lista" oraz wampira Laurenta z hitu kinowego "Zmierzch".

</doc>
<doc id="1711055" url="https://pl.wikipedia.org/wiki?curid=1711055" title="Richard O’Connor (polityk)">
Richard O’Connor (polityk)

Richard O’Connor (ur. 4 sierpnia 1851 w Sydney, zm. 18 listopada 1912 tamże) – australijski prawnik i polityk, członek pierwszego gabinetu federalnego po powstaniu Związku Australijskiego.
Życiorys.
Kariera zawodowa.
Ukończył studia prawnicze, zaś karierę zawodową zaczynał jako urzędnik w kancelarii parlamentu kolonii Nowa Południowa Walia. W 1876 uzyskał prawo wykonywania zawodu adwokata. Równocześnie z praktyką prawniczą, udzielał się również jako publicysta związany z prasą adresowaną do australijskich katolików oraz osób pochodzenia irlandzkiego (zresztą te grupy w dużej mierze pokrywały się).
Kariera polityczna.
W 1887 został wybrany do Rady Ustawodawczej kolonii z ramienia Partii Protekcjonistycznej. W latach 1891–93 był ministrem sprawiedliwości kolonii.
Należał do najbardziej aktywnych zwolenników powstania federacji wśród polityków ze swojej kolonii, dzięki czemu znalazł się w składzie delegacji Nowej Południowej Walii na konwencje mające wypracować konstytucję przyszłego Związku. Gdy w 1901 Związek stał się wreszcie faktem, został wybrany do pierwszego składu Senatu. Był także wiceprzewodniczącym Federalnej Rady Wykonawczej w gabinecie Bartona.
Sędzie Sądu Najwyższego.
W 1903 – podobnie jak sam premier – wycofał się z życia politycznego i przyjął nominację na sędziego Sądu Najwyższego. Zasiadał w nim aż do swej śmierci w roku 1912. Pod koniec życia chorował na niedokrwistość Addisona-Biermera.

</doc>
<doc id="1711058" url="https://pl.wikipedia.org/wiki?curid=1711058" title="Wellington Hurricanes">
Wellington Hurricanes



</doc>
<doc id="1711059" url="https://pl.wikipedia.org/wiki?curid=1711059" title="Podkarpacki Europarlamentarny Okręg Wyborczy">
Podkarpacki Europarlamentarny Okręg Wyborczy



</doc>
<doc id="1711060" url="https://pl.wikipedia.org/wiki?curid=1711060" title="Flaga Łomianek">
Flaga Łomianek



</doc>
<doc id="1711061" url="https://pl.wikipedia.org/wiki?curid=1711061" title="Wasil Kapciuch">
Wasil Kapciuch

Wasil Kapciuch, Wasilij Kaptiuch (biał. Васіль Капцюх; ros. Василий Борисович Каптюх, ur. 27 czerwca 1967 w Mołodecznie) – białoruski lekkoatleta, dyskobol.
Profesjonalne starty zakończył w 2006, a 4 lata później oficjalnie ogłosił zakończenie międzynarodowej kariery sportowej.
Jego syn – Roman zginął w zamachu w mińskim metrze 11 kwietnia 2011 roku.
Osiągnięcia.
Oprócz brązu z Atlanty Wasil Kapciuch jeszcze dwukrotnie reprezentował Białoruś na igrzyskach olimpijskich. W obu startach (Sydney 2000 &amp; Ateny 2004) zajmował 4. lokaty.
Trzykrotny mistrz Białorusi (w 1992, 2003 i 2004), z powodzeniem reprezentował swój kraj w zawodach pucharu Europy.

</doc>
<doc id="1711062" url="https://pl.wikipedia.org/wiki?curid=1711062" title="Wasilij Kaptjuch">
Wasilij Kaptjuch



</doc>
<doc id="1711063" url="https://pl.wikipedia.org/wiki?curid=1711063" title="Vasiliy Kaptyukh">
Vasiliy Kaptyukh



</doc>
<doc id="1711064" url="https://pl.wikipedia.org/wiki?curid=1711064" title="Mistrzostwa Afryki juniorów w lekkoatletyce">
Mistrzostwa Afryki juniorów w lekkoatletyce

Mistrzostwa Afryki juniorów w lekkoatletyce – ogólnoafrykańskie zawody lekkoatletyczne organizowane przez Confederation of African Athletics dla zawodników do lat 19. Pierwsza impreza tej rangi odbyła się w roku 1994. Począwszy od 1995 mistrzostwa odbywają się regularnie w cyklu dwuletnim. 

</doc>
<doc id="1711066" url="https://pl.wikipedia.org/wiki?curid=1711066" title="Monte Saccarello">
Monte Saccarello

Monte Saccarello – szczyt w Alpach Liguryjskich. Leży na granicy między Włochami (Piemont i Liguria) a Francją (Prowansja-Alpy-Lazurowe Wybrzeże).

</doc>
<doc id="1711068" url="https://pl.wikipedia.org/wiki?curid=1711068" title="Monte Frontè">
Monte Frontè

Monte Frontè – szczyt w Alpach Liguryjskich. Leży we Włoszech w regionie Liguria.

</doc>
<doc id="1711069" url="https://pl.wikipedia.org/wiki?curid=1711069" title="Monte Antoroto">
Monte Antoroto

Monte Antoroto – szczyt w Alpach Liguryjskich. Leży we Włoszech w regionie Piemont.

</doc>
<doc id="1711072" url="https://pl.wikipedia.org/wiki?curid=1711072" title="William S. Gilbert">
William S. Gilbert



</doc>
<doc id="1711073" url="https://pl.wikipedia.org/wiki?curid=1711073" title="Hemoglobinuria">
Hemoglobinuria

Hemoglobinuria - schorzenie, w którym wolna hemoglobina przedostaje się do moczu, co jest efektem chorobowego rozpadu erytrocytów. 
Hemoglobinuria występuje w malarii, napadowej nocnej hemoglobinuriii, niedokrwistości hemolitycznej, a także po zatruciach.

</doc>
<doc id="1711074" url="https://pl.wikipedia.org/wiki?curid=1711074" title="Jednospójność">
Jednospójność



</doc>
<doc id="1711076" url="https://pl.wikipedia.org/wiki?curid=1711076" title="John Lhotsky">
John Lhotsky

John Lhotsky (pol. Jan Lgocki, ur. 27 czerwca 1795 we Lwowie, zm. 23 listopada 1866 w Londynie) – polski przyrodnik, podróżnik i odkrywca, publicysta, znany zwłaszcza ze swej działalności na terenie Australii i Tasmanii.
Pochodzenie Lhotsky’ego jest niejasne. W niektórych źródłach podaje się, że pochodził z polskiej zubożałej, drobnoszlacheckiej rodziny Lgockich i że urodził się w Lublinie w 1800 r. Inne publikacje podają, że jego rodzice byli prawdopodobnie z pochodzenia Czechami, jednak on sam uważany jest za Polaka. Wiele publikacji australijskich (nie wdając się w szczegóły historyczno-geograficzne) uznaje go za Austriaka.
Po dość długich studiach na kilku uczelniach, m.in. w Jenie, Lhotsky uzyskał w końcu w Wiedniu tytuł doktora medycyny. Interesowała go jednak przyroda w szerszym rozumieniu. W latach 1830-1831 brał udział w wyprawie naukowej do Ameryki Południowej, zorganizowanej i finansowanej przez Króla Bawarii, której celem było badanie tamtejszej flory i fauny.
Od 18 maja 1832 r. do 1 kwietnia 1838 r. przebywał w Australii. W okresie od stycznia do marca 1834 r. odbył podróż po Nowej Południowej Walii, w czasie której odkrył urodzajną dolinę Limestone i Rzekę Śnieżną (ang. "Snowy River"), a także jako pierwszy biały człowiek dotarł do Alp Australijskich. Jako pierwszy zebrał i opisał szereg gatunków górskiej flory Alp Australijskich. Notował również aborygeńskie nazwy miejscowe. Odkrycia swe opisał w siedmiu i pół (z 20 zaplanowanych) zeszytach (łącznie 118 stron) wydanych w latach 1834-1835 pod wspólnym tytułem "A Journey from Sydney to the Australian Alps". W latach 1836-1838 pracował w Survey Office w Hobart na Tasmanii, gdzie zajmował się m.in. uzupełnianiem mapy geologicznej Półwyspu Tasmana. W tym czasie przez kilka miesięcy podróżował po ówczesnej Ziemi van Diemena. Zgromadził wówczas zbiór ok. 100 minerałów oraz 300 gatunków roślin występujących na wyspie, a także ułożył pierwszy słownik Aborygenów tasmańskich. Naukowa działalność Lhotsky’ego na niwie przyrodniczej została upamiętniona nazwą rodzajową roślin ("Lhotskya") i nazwą rodzajową ryb z rodziny Belonowatych ("Lhotskia").
W 1838 r. Lhotsky wyjechał do Anglii i odtąd mieszkał w Londynie. Pogarszające się zdrowie nie pozwalało mu na zbyt wyczerpującą pracę. Żył w ubóstwie, często dzięki pomocy materialnej przyjaciół. Zajmował się dorywczo m.in. publicystyką kulturalną. Był pierwszym krytykiem, który w 1839 r. w wychodzącym w Londynie czasopiśmie "Art Union" zwrócił uwagę na malarstwo australijskie ("Australia, in its Historical Evolution"), a także utrwalił postać Ferdynanda Bauera, świetnego malarza i rysownika, towarzyszącego australijskim wyprawom kapitana Flindersa ("Biographical Sketch of Ferdinand Lucas Bauer, Natural History Painter to the Expedition of Captain Flinders A.N. to Terra Australis", 1843).
W publicystyce społecznej, w tym w licznych pamfletach politycznych, głosił bardzo postępowe jak na owe czasy poglądy. Wyraził je także w książkach: "Hunger and Revolution" i "Regeneration of Society". Publikował również w polskich czasopismach emigracyjnych, wychodzących w Londynie (podpisywał się wówczas nazwiskiem Lotski).

</doc>
<doc id="1711078" url="https://pl.wikipedia.org/wiki?curid=1711078" title="Intel Threading Building Blocks">
Intel Threading Building Blocks

Intel Threading Building Blocks (TBB) jest biblioteką szablonów C++ zaprojektowaną przez firmę Intel i przeznaczoną do tworzenia oprogramowania wykorzystującego procesory wielordzeniowe. Biblioteka definiuje i udostępnia struktury danych i algorytmy umożliwiające programiście uniknięcie typowych komplikacji pojawiających się podczas wykorzystywania natywnych mechanizmów obsługi wątków, takich jak wątki POSIX czy wątki Windows. Biblioteka TBB uabstrakcyjnia dostęp do wielu wątków poprzez traktowanie operacji jako zadań (tasks), które są przydzielane wybranym rdzeniom dynamicznie przez odpowiedni silnik biblioteki oraz poprzez efektywne wykorzystywanie pamięci podręcznej.
Program TBB tworzy, synchronizuje i usuwa struktury zależnych zadań (tasków) w zależności od samych "algorytmów". Następnie zadania są wykonywane z zachowaniem struktury zależności. To przybliża TBB do rodziny rozwiązań przeznaczonych dla programowania równoległego poprzez próbę uniezależnienia programu od samej warstwy sprzętowej.
Implementacja.
TBB implementuje „task stealing” (podkradanie zadań) balansując obciążenia równolegle pracujących procesorów w celu zwiększenia efektywności wykorzystania rdzeni. Model TBB „task stealing” jest podobny do modelu „work stealing” wdrożonego w Cilk. Początkowo obciążenie zadaniami jest rozłożone proporcjonalnie na wszystkie dostępne rdzenie procesorów. Jeśli któryś z rdzeni wykona swoje zadania w chwili kiedy pozostałe nadal posiadają swoje zadania w kolejkach, TBB przekierowuje część zadań przeznaczonych początkowo dla zajętych rdzeni i przydziela je wolnemu rdzeniowi. Takie dynamiczne mechanizmy uniezależniają programistę od maszyny, pozwalając aplikacji napisanej z wykorzystaniem odpowiednich bibliotek do skalowania i wykorzystywania dostępnych procesorów bez potrzeby zmieniania kodu programu.
Zawartość biblioteki.
TBB jest kolekcją komponentów przeznaczonych do programowania równoległego:
Historia.
Wersja 1.0 została wprowadzona przez Intela 29 sierpnia 2006, rok po wprowadzeniu pierwszego dwurdzeniowego procesora x86 Intela, Pentium D.
Wersja 1.1 została wprowadzona 10 kwietnia 2007. Ta wersja udostępniła codice_28 który daje automatyczną alternatywę dla ręcznego ustalania wielkości elementów, na które dzielone są taski. Wersję dodano do kompilatora Intel C++ 10.0 Professional Edition
Wersja 2.0 została wprowadzona 24 lipca 2007. Zawiera ona kod źródłowy oraz edycję open source. Użyta tej samej licencji open source, co w przypadku biblioteki standardowej C++ w GCC – GPLv2 razem z „runtime exception” (z powodu poważnej części kodu wchodzącego w skład produktu kompilacji). TBB jest nadal dostępne w wersji komercyjnej (bez kodu źródłowego) ze wsparciem technicznym i bez różnic funkcjonalnych w porównaniu do wersji otwartej.
Wersja 2.1 została wprowadzona 22 lipca 2008. Wprowadzono funkcjonalności takie jak task-to-thread affinity, cancellation support, exception handling, oraz portable thread wrapper.
Wersja 2.2 została wprowadzona 5 sierpnia 2009. Wprowadziła ona wsparcie dla funkcji lambda w C++11.
Wersja 3.0 została wprowadzona 4 Maja 2010.
Wspierane systemy operacyjne.
Komercyjna wersja 3.0 TBB wspiera Microsoft Windows (XP lub nowszy), OS X (wersja 10.4.4 lub nowsza) oraz Linuksa, z wykorzystaniem Visual C++ (wersja 8.0 lub wyższa, tylko na systemach Windows), Intel C++ (wersja 10.1 lub wyższa), oraz GCC. Dodatkowo, społeczność open source TBB stworzyła patche dla systemu Solaris, PowerPC, Xbox 360, QNX Neutrino oraz FreeBSD.
Systemy Open Source.
TBB jest dostępne we FreeBSD i zostało dołączone do dystrybucji GNU/Linux i Solaris:

</doc>
<doc id="1711079" url="https://pl.wikipedia.org/wiki?curid=1711079" title="Hemobartoneloza kotów">
Hemobartoneloza kotów

Hemobartoneloza kotów lub niedokrwistość zakaźna kotów – choroba zakaźna, występująca u kotów.
Etiologia.
Niedokrwistość zakaźna kotów jest wywoływana przez pałeczki bakterii "Mycoplasma haemofelis" (dawniej: "Haemobartonella felis)" z rodzaju "Rickettsia", która pasożytuje na kocich erytrocytach. Choroba przenoszona jest przez kleszcze, głównie Kleszcza pospolitego "Ixodes Ricinus oraz Rhipicephalus sanguineus" oraz pchły kocie "Ctenocephalides felis".
Występowanie.
Pierwszy raz choroba została rozpoznana w 1942 roku w Afryce południowej, a następnie w Stanach Zjednoczonych Ameryki w roku 1956. Obecnie Choroba występuje na całym świecie, również w Polsce. Występowanie choroby jest sezonowe, najczęściej pojawia się późną wiosną.
Objawy.
Charakterystyczne objawy to, m.in. senność, osłabienie, spadek kondycji, brak apetytu, zdarzają się także przypadki bezobjawowe. Okres inkubacji choroby jest długi – trwa zazwyczaj od 22 do 51 dni.
Rozpoznanie i postępowanie.
Rozpoznanie choroby można postawić na podstawie wyników rozmazu krwi barwiony metodą May-Grunwalda-Giemsy, Wrighta lub błękitem toluidyny, w preparacie widoczne będą wtręty – pasożyty w erytrocytach
W diagnostyce mogą być przydatne badania hematologiczne, w których stwierdza się anemię.
W leczeniu stosuje się antybiotyki, głównie oksytetracyklinę. Choroba jest jednak na tyle poważna, że wymaga specjalistycznej opieki lekarsko-weterynaryjnej.
Zobacz też.
Babeszjoza
Anaplazmoza

</doc>
<doc id="1711085" url="https://pl.wikipedia.org/wiki?curid=1711085" title="Tyrfopel">
Tyrfopel



</doc>
<doc id="1711087" url="https://pl.wikipedia.org/wiki?curid=1711087" title="Volume License Key">
Volume License Key

Volume License Key (VLK) – termin używany przez niektóre firmy tworzące oprogramowanie komputerowe, oznaczający takie klucze produktów, które są wykorzystywane przy instalacji oprogramowania na licencji woluminowej. Taka forma licencji pozwala na wykorzystanie tego samego klucza dla wielu instalacji. Rozwiązanie to znajduje zastosowanie głównie w instytucjach biznesowych, rządowych oraz edukacyjnych. Ceny oprogramowania na licencjach woluminowych są zależne od ich typu, liczby stanowisk oraz okresu subskrypcji. Na takiej licencji dostępne jest m.in. oprogramowanie Microsoftu – Windows Vista, Windows Server 2008, Microsoft Office 2007, Microsoft Office 2010, Microsoft Office 2013, Windows 7 Enterprise oraz Windows 10.

</doc>
<doc id="1711088" url="https://pl.wikipedia.org/wiki?curid=1711088" title="Klucz woluminowy">
Klucz woluminowy



</doc>
<doc id="1711089" url="https://pl.wikipedia.org/wiki?curid=1711089" title="Licencja woluminowa">
Licencja woluminowa



</doc>
<doc id="1711094" url="https://pl.wikipedia.org/wiki?curid=1711094" title="Stanisław Pomian-Srzednicki">
Stanisław Pomian-Srzednicki

Stanisław Tadeusz Zygmunt Srzednicki herbu Pomian (ur. 8 maja 1840 r. w Brańszczyku, zm. 16 marca 1925 r. w Piotrkowie Trybunalskim) – polski prawnik i wieloletni sędzia, jako pierwszy piastował stanowisko Pierwszego Prezesa Sądu Najwyższego (w latach 1917–1922). W Piotrkowie znany był również jako społecznik.
Życiorys.
Pochodził z rodziny ziemiańskiej. Jego rodzicami byli Wincenty i Petronella z Ostrzykowskich Srzedniccy. Stanisław Pomian-Srzednicki miał dwójkę rodzeństwa: Władysława (ur. 1835 r.) i Natalię (ur. 1838 r., zm. 9 listopada 1913 r.). Matka Srzednickiego zmarła w 1842 r., najpewniej w wyniku powikłań po porodzie, a ojciec 14 maja 1846 r. na tyfus. Osierocone dzieci Srzednickich dostały się pod opiekę krewnych. Główny ciężar utrzymania chłopców wziął na siebie ks. Bonifacy Ostrzykowski, proboszcz w Brańszczyku, a dziewczynkę przygarnęła ciotka zmarłego Wincentego Ostrzykowskiego, Więckowska. Pleban postanowił zapewnić dzieciom podstawowe wykształcenie. Po odebraniu elementarnej nauki pod okiem Emiliana Kawki i Andrzeja Tiepela w Brańszczyku, Stanisław wraz ze starszym bratem trafili w 1849 r. do szkoły powiatowej w Pułtusku. Stanisław Pomian-Srzednicki ukończył tę szkołę z wzorowymi wynikami, co skłoniło ks. Ostrzykowskiego, by wysłać go na dalszą edukację. Tym sposobem Stanisław trafił pod opiekę wuja Benedykta Ostrzykowskiego i w latach 1853-1856 uczęszczał do Instytutu Szlacheckiego w Warszawie, który ukończył z wyróżnieniem.
Następnie, do 1860 r., studiował prawo na Uniwersytecie Moskiewskim, po czym złożył egzamin z prawa polskiego na uniwersytecie w Petersburgu i uzyskał stopień kandydata nauk. W latach 1860-1862 aplikował najpierw w Sądzie Pokoju i Sądzie Policji Poprawczej w Pułtusku, a potem w warszawskim Sądzie Kryminalnym. Po ukończeniu aplikacji w październiku 1862 r. został nominowany pisarzem Sądu Pokoju w Krasnymstawie, gdzie zastało go powstanie styczniowe. Srzednicki był wówczas świadkiem bitew pod Częstoborowicami i Fajsławicami. 12 lipca 1866 r. został mianowany na stanowisko podsędka w krasnostawskim sądzie. Od 13 maja 1871 r. pracował w Sądzie Kryminalnym w Lublinie, początkowo jako asesor, a następnie jako podprokurator (od stycznia do kwietnia 1874 r.). Po nominacji na stanowisko pisarza Sądu Kryminalnego w Warszawie, w maju 1874 przeniósł się z Lublina do stolicy Kongresówki. Od 1875 pracował jako urzędnik w Wydziale Cywilnym Komisji Rządowej Sprawiedliwości na stanowisku referenta, a następnie, od początku 1876 r., jako sędzia do szczególnych zleceń.
Od 13 lipca 1876 r., w związku reformą wymiaru sprawiedliwości w dawnej Kongresówce, orzekał w rosyjskim sądownictwie na terenie Królestwa Polskiego, początkowo jako sędzia Sądu Okręgowego w Piotrkowie, a następnie, od 1 stycznia 1881 r. do 1914 r. jako wiceprezes sądu. Awans ten Srzednicki zawdzięczał głównie życzliwości swojego dotychczasowego zwierzchnika, Wosińskiego, którego wyręczał z obowiązków, gdy ten był nieobecny w Piotrkowie. W czasie zastępowania wiceprezesa Wosińskiego, Srzednicki wykazał się dużą sprawnością i wysokimi kompetencjami, co w połączeniu z sympatią przełożonego i niewątpliwym szczęściem zakończyło się nominacją na towarzysza prezesa. Stanisław Srzednicki był jednym z niewielu Polaków, którzy zajmowali tak wysokie stanowiska w sądownictwie rosyjskim na terytorium byłego Królestwa Polskiego i jedynym wiceprezesem sądu, który piastował swój urząd do I wojny światowej.
Gdy wybuchła wojna władze rosyjskie zadecydowały o planowej ewakuacji urzędników, w tym sądu. Wiceprezes Stanisław Srzednicki i sędzia Antoni Żydok byli jedynymi sądownikami, którzy postanowili pozostać w Piotrkowie. Pozostająca w mieście kadra zabezpieczyła akta i budynki sądowe, po czym zaprzestała prac. Podczas wojny Srzednicki wycofał się z życia publicznego. Do ożywienia sytuacji w sądownictwie doszło dopiero po ogłoszeniu aktu dwóch cesarzy. Na początku 1917 r. rozpoczął pracę nowo utworzony Departament Sprawiedliwości Tymczasowej Rady Stanu, który wiosną tego samego roku rozesłał do wszystkich polskich sądowników ankietę pytającą m.in. o chęć wstąpienia do powstających polskich struktur wymiaru sprawiedliwości. Na blisko 1500 osób, do których skierowano ankietę odpowiedziało blisko 2/3, a ok. 800 prawników wyraziło chęć udziału w przedsięwzięciu. Pośród tych osób znaleźli się sądownicy o różnym poziomie kwalifikacji i stażu pracy. W gronie tym znalazł się również Srzednicki, który jako najstarszy i zarazem najbardziej doświadczony sędzia wziął na siebie obowiązek organizacji struktur przyszłego polskiego sądownictwa. S. Srzednicki wraz z A. Żydokiem i Jakubem Grassem z Warszawy, zasiedli w Radzie Departamentu Sprawiedliwości. Srzednicki jako wybitny cywilista podjął się pracy najpierw w komisji prawa cywilnego, a później również hipotecznej. Jego zasługi doceniono 25 sierpnia 1917 r., kiedy to Tymczasowa Rada Stanu mianowała go na stanowisko Pierwszego Prezesa Sądu Najwyższego odrodzonego polskiego sądownictwa. Faktycznie funkcję zaczął sprawować 1 września 1917. Od samego początku zaangażowany w organizację i administrowanie Sądem Najwyższym, przewodniczył i orzekał także w pierwszej Izbie Cywilnej tegoż sądu. Od 3 września 1917 piastował stanowisko członka Rady Departamentu Sprawiedliwości Komisji Przejściowej Tymczasowej Rady Stanu, uczestniczył także w pracach Komisji Prawa Cywilnego. Od czerwca 1918 r. zasiadał w Radzie Stanu.
Ustąpił ze stanowiska Pierwszego Prezesa Sądu Najwyższego 28 lutego 1922 r. i na własną prośbę został przeniesiony w stan spoczynku, po czym osiadł w Piotrkowie Trybunalskim. Przed śmiercią aktywnie działał w piotrkowskich organizacjach społecznych. Był między innymi honorowym prezesem Rady Towarzystwa Dobroczynności dla Chrześcijan w Piotrkowie Trybunalskim, honorowym prezesem zarządu Piotrkowskiego Stowarzyszenia Prawników, honorowym członkiem Towarzystwa Robotników Chrześcijańskich oraz Stowarzyszenia Samopomocy Rzemieślników i Handlujących.
14 lipca 1869 r. w krakowskim kościele pp. bernardynek Stanisław Pomian-Srzednicki wziął ślub z Bronisławą Krassowską (zm. 19 czerwca 1912 r.). Srzedniccy mieli dwójkę dzieci: Marię (ur. 1 lipca 1870 r., zm. 23 lutego 1899 r.) i Janinę (ur. 10 kwietnia 1874 r.).
Stanisław Pomian-Srzednicki pozostawił po sobie rękopiśmienny pamiętnik, który został wydany nakładem Fundacji im. Stanisława Pomian-Srzednickiego z siedzibą w Łodzi.
6 października 2019 r. w Brańszczyku został odsłonięty pomnik Stanisława Pomian-Srzednickiego. 14 grudnia 2020 r. przy wejściu do budynku Sądu Najwyższego odsłonięto jego popiersie.

</doc>
<doc id="1711096" url="https://pl.wikipedia.org/wiki?curid=1711096" title="Ekstrakt brzeczki podstawowej">
Ekstrakt brzeczki podstawowej

Ekstrakt brzeczki podstawowej (nastawnej) – ekstrakt słodowo-chmielowy, w znacznym stopniu determinuje walory aromatyczno-smakowe gotowego piwa.
W wyniku fermentacji część ekstraktu zamienia się w alkohol oraz dwutlenek węgla, a część (ok. 1/3) pozostaje w piwie. Stosunek ilości wykorzystanego do fermentacji ekstraktu do ekstraktu brzeczki podstawowej określa stopień odfermentowania piwa, który może być niski, średni lub wysoki. Ilość (stężenie) ekstraktu oraz stopień jego odfermentowania decydują o określeniu piwa jako lekkie, pełne lub mocne.
Zawartość ekstraktu decyduje również o wysokości akcyzy, którą producenci piwa zobowiązani są płacić. Zgodnie z Rozporządzeniem Ministra Finansów w sprawie metod ustalania parametrów służących do określenia podstawy opodatkowania piwa ekstrakt brzeczki podstawowej oblicza się z ekstraktu rzeczywistego oraz alkoholu w gotowym piwie, a wartość tę wyraża się w stopniach Plato, które równoważne są z procentową zawartością ekstraktu w brzeczce.
Do obliczenia ekstraktu w brzeczce wykorzystuje się wzór Ballinga:
formula_1
Obecnie w przemyśle browarniczym stosuje się zautomatyzowane metody oznaczeń parametrów piwa i obliczania ekstraktu brzeczki nastawnej.

</doc>
<doc id="1711097" url="https://pl.wikipedia.org/wiki?curid=1711097" title="Gerard Roope">
Gerard Roope

Gerard Broadmead Roope (ur. 13 marca 1905 w Taunton, zm. 8 kwietnia 1940) – oficer marynarki brytyjskiej, komandor podporucznik, odznaczony Krzyżem Wiktorii (VC).
Życiorys.
Urodził się w Anglii, w Taunton w hrabstwie Somerset. Służył w marynarce brytyjskiej. W 1927 uzyskał stopień kapitana marynarki. W latach 1928-1929 służył na pancerniku HMS „Marlborough”, później na krążowniku HMS „Caradoc”. Od października 1933 służył jako pierwszy oficer na niszczycielu HMS „Boreas”, a 15 grudnia 1936 objął pierwsze dowództwo – niszczyciela HMS „Vidette”. 22 lipca 1938 został dowódcą niszczyciela HMS „Glowworm”.
Dowodząc „Glowwormem”, Roope wziął udział w działaniach pierwszego etapu II wojny światowej. W październiku 1939 „Glowworm” wraz z 1. Flotyllą Niszczycieli został przeniesiony z Floty Śródziemnomorskiej na wody brytyjskie. Bezpośrednio przed niemieckim atakiem na Norwegię, 5 kwietnia 1940 wyszedł w morze dla osłony planowanej operacji minowania wód norweskich „Wilfred”. 6 kwietnia okręt odłączył się od swojego zespołu w celu poszukiwań zmytego członka załogi i dalej płynął samotnie. 8 kwietnia rano okręt natknął się na niemieckie niszczyciele, z którymi podjął walkę. Następnie, pomimo przewagi sił niemieckich, wstąpił w bój z krążownikiem ciężkim „Admiral Hipper”, który nadpłynął jako wsparcie. Roope przeprowadził atak torpedowy, lecz był on bezskuteczny, a „Glowworm” został ciężko uszkodzony. Wówczas Roope podjął próbę staranowania nieprzyjacielskiego krążownika i uderzył go dziobem swojego okrętu, rozdzierając mu burtę i uszkadzając go. Wkrótce po kolizji „Glowworm” zatonął w rejonie pozycji . Zginęło 111 członków załogi.
W toku mozolnej pracy ratowniczej, którą wysoka fala wydatnie utrudniała, za pomocą szybko wyrzuconych za burtę lin i boi ratowniczych krążownika „Admiral Hipper” – około 40 ludzi z żyjącej załogi brytyjskiego niszczyciela zostało wydobytych, umieszczonych w okrętowym lazarecie i opatrzonych. Niestety nie udało się uratować dowódcy „Glowworma”, który pływał nieco dalej na wodzie. Ostatnio, gdy wszystkie wysiłki zbliżenia się do rzucanego na wysokiej fali zawiodły, widziano, jak na pożegnanie kiwał ręką do swych ludzi, po czym wysoka fala przeszła nad kapitanem i porwała go w głąb.
W maju 1945 roku, w ponad pięć lat od chwili zatopienia „Glowworma”, zostały opublikowane po raz pierwszy prawdziwe szczegóły bohaterskiego boju stoczonego przez samotny niszczyciel z nieprzyjacielskimi okrętami. Niemcy zataili bowiem fakt staranowania i uszkodzenia krążownika „Admiral Hipper” i dopiero po wojnie powracający z niewoli członkowie załogi „Glowworma” przywieźli do swej ojczyzny dokładne informacje dotyczące tej akcji. Od nich też pochodzi inna wersja śmierci dowódcy „Glowworma”, który ponoć zdołał dopłynąć do krążownika i uchwycił się rzuconej mu liny. Niestety, potem siły go opuściły i w trakcie wciągania go na pokład puścił linę, spadł do wody i zniknął pod falami.
Gerard Roope został pośmiertnie odznaczony najwyższym brytyjskim odznaczeniem Krzyżem Wiktorii. Była to pierwsza akcja, za którą przyznano Krzyż Wiktorii w czasie II wojny światowej, aczkolwiek samo odznaczenie przyznano dopiero po wojnie (ogłoszono 10 lipca 1945 i wręczono wdowie 12 lutego 1946). Wcześniej, 6 stycznia 1942 został wymieniony w raporcie ("Mentioned in Despatches", MID). Wartym odnotowania faktem jest, iż Roope otrzymał odznaczenie także dzięki honorowej postawie dowódcy niemieckiego okrętu Hellmutha Heye, który korzystając z pośrednictwa Międzynarodowego Czerwonego Krzyża, napisał list do brytyjskich władz opisujący akcję brytyjskiego okrętu i odwagę jego dowódcy.

</doc>
<doc id="1711100" url="https://pl.wikipedia.org/wiki?curid=1711100" title="Emilia Hiżowa">
Emilia Hiżowa

Emilia Hiżowa z domu Elżanowska, ps. "Barbara" (ur. 27 lutego 1895 w Brześciu, zm. 1 lipca 1970 w Warszawie) – polska architektka, działaczka społeczna i polityk, członek Prezydium Rady Pomocy Żydom przy Delegaturze Rządu na Kraj „Żegota”, posłanka do Krajowej Rady Narodowej, w latach 1947–1952 posłanka na Sejm Ustawodawczy RP.
Życiorys.
Urodziła się na Polesiu jako córka generała Kazimierza Elżanowskiego. W młodości mieszkała w Petersburgu, gdzie ukończyła gimnazjum Katarzyny II oraz Wydział Architektury Politechniki (1919). Już jako uczennica i studentka zajmowała się praca społeczną: pomagała przytułkowi dla sierot przy Towarzystwie Dobroczynności w Petersburgu, nauczała tam m.in. języka polskiego oraz organizowała zbiórki. W stolicy Rosji związała się z narodową organizacją „Zet”. Podczas studiów należała do Polskiej Kasy Pomocy Studentom, towarzystwa „Spójnia” oraz Kuchni Studenckiej. W Petersburgu poznała doktora Mieczysława Michałowicza. W 1915 wzięła ślub z dziennikarzem i literatem Tadeuszem Leonem Hiżem (1883–1945). Mieli synów Stanisława (1915−1999) i Henryka (1917−2006).
Po odzyskaniu przez Polskę niepodległości powróciła w jej okrojone granice w 1920. Pracowała w dziale budowlanym Warszawskiej Dyrekcji Kolejowej kierowanym przez Romualda Millera oraz Biurze Budowy Gmachu Związku Zawodowego Kolejarzy. Wraz z Millerem zaprojektowała m.in. obecny budynek szpitala klinicznego (dziecięcego) im. prof. M. Michałowicza przy ul. Litewskiej 14/16 w Warszawie. Od 1920 należała do Stowarzyszenia Architektów Rzeczypospolitej Polskiej, z którego wystąpiła w 1938 z powodów politycznych. W 1936 zaangażowała się w tworzenie warszawskiego Klubu Demokratycznego, którego była sekretarzem komisji rewizyjnej. W październiku 1938 została wybrana delegatką na zjazd założycielski Stronnictwa Demokratycznego. W wyborach samorządowych 1939 kandydowała ze wspólnej listy PPS i SD w Warszawie, jednak mandatu nie uzyskała. Od 1939 zasiadała w Radzie Naczelnej Stronnictwa.
W czasie wojny pracowała w Biurze Projektów Odbudowy Gmachu PZUW przy ul. Kopernika w Warszawie. W 1940 wraz m.in. z Romualdem Millerem znalazła się wśród członków SD – Polskiej Organizacji Demokratycznej. 4 grudnia 1942 weszła w skład Prezydium Rady Pomocy Żydów przy Delegaturze Rządu na Kraj „Żegota”. W lecie 1943 stała na czele Referatu Mieszkaniowego Żegoty, a od października 1943 do lipca 1944 była szefową Referatu Lekarskiego. Miała znaczący udział w powstaniu systemu schronów dla ukrywającej się po aryjskiej stronie ludności żydowskiej. Udostępniła Żydowskiej Organizacji Bojowej plany kanalizacyjne Warszawy. W lipcu 1943 przystąpiła do Stronnictwa Polskiej Demokracji (SPD), które dystansowało się od polityki rządu w Londynie. W 1944 wzięła udział w powstaniu warszawskim jako dowódczyni plutonu kobiecego Połączonych Sił Zbrojnych Armii Ludowej, Polskiej Armii Ludowej i Korupsu Bezpieczeństwa (w randze podporucznika).
Po II wojnie światowej pracowała w Pracowni Konserwacji Zabytków oraz Dyrekcji Odbudowy Warszawy. Od 1948 do 1953 przewodniczyła Zarządowi Budowy Gmachów Sejmu ustawodawczego RP. Zasiadała w Krajowej Radzie Narodowej. Od 1945 do 1946 była wiceprzewodniczącą CK SD. W 1947 uzyskała mandat posłanki na Sejm Ustawodawczy z listy państwowej tzw. Bloku Demokratycznego. Była również radną MRN i WRN w Krakowie. Po 1952 na fali walki z tzw. odchyleniem prawicowo-nacjonalistycznym została wykluczona z SD, jednak po 1956 członkostwo przywrócono. Od 1962 zasiadała ponownie w Radzie Naczelnej. Do końca życia była członkiem honorowym SD.
Została pochowana na cmentarzu Powązki Wojskowe w Warszawie (kwatera 19B-6-21).

</doc>
<doc id="1711101" url="https://pl.wikipedia.org/wiki?curid=1711101" title="Emilia Hyżowa">
Emilia Hyżowa



</doc>
<doc id="1711104" url="https://pl.wikipedia.org/wiki?curid=1711104" title="Ali Hassan Salameh">
Ali Hassan Salameh

Ali Hassan Salameh (arab.: علي حسن سلامة, ʿAlī Ḥasan Salāmah, hebr.: עלי חסן סלאמה; ur. 1940, zm. 22 stycznia 1979) – dowódca (pod nazwiskiem Abu Hassan) organizacji Czarny Wrzesień odpowiedzialnej m.in. za zamordowanie 11 izraelskich sportowców w czasie Letnich Igrzysk Olimpijskich w Monachium (1972). Był także założycielem organizacji Brygada 17.
Życiorys.
Salameh urodził się w palestyńskim mieście Kula, w zamożnej rodzinie. Był synem Hasana Salama, który został zabity w I wojnie izraelsko-arabskiej w 1948, na północ od miasta Jaffa. Salameh uczył się w młodości w Niemczech; uważa się także, że przebył trening militarny w Moskwie i Kairze.
Po zorganizowaniu zabójstwa izraelskich sportowców na olimpiadzie w Monachium w 1972, został wytropiony i zlikwidowany przez izraelskie służby specjalne w 1979, w ramach operacji Gniew Boży.
Śmierć.
Salameh zginął 22 stycznia 1979 w zamachu bombowym w Bejrucie. Razem z nim zginęło dodatkowo 8 osób, w tym czterech członków osobistej obstawy Salameha, oraz czterech przypadkowych ludzi. Istnieją przypuszczenia, że Mosad wynajął do pomocy przy dokonaniu zamachu Erikę Chambers, obywatelkę Wielkiej Brytanii, która poznawszy dzienny rozkład dnia Salameha, zaaranżowała podłożenie bomby na trasie jego przejazdu.

</doc>
<doc id="1711128" url="https://pl.wikipedia.org/wiki?curid=1711128" title="Trójkąt awaryjny">
Trójkąt awaryjny



</doc>
<doc id="1711129" url="https://pl.wikipedia.org/wiki?curid=1711129" title="Trójkąt bezpieczeństwa">
Trójkąt bezpieczeństwa



</doc>
<doc id="1711130" url="https://pl.wikipedia.org/wiki?curid=1711130" title="Ion z Chios">
Ion z Chios

Ion z Chios, gr. Ιων (ur. ok. 490 p.n.e., zm. ok. 420 p.n.e.) – grecki dramatopisarz, poeta i filozof uznawany za jednego z pitagorejczyków.
Życie i twórczość.
Ion z Chios tworzył w V w. p.n.e., w czasach świetności Aischylosa, Eurypidesa i Sofoklesa. Jest autorem licznych elegii, komedii, hymnów i wierszy, niestety żadne nie przetrwały do naszych czasów. Po śmierci Aischylosa, w 456 p.n.e., zaczął pisać dramaty, szacuje się, że jest autorem ok. 50, do naszych czasów zachowały się tytuły i fragmenty 11. Za główne źródło natchnienia jego prac uważa się twórczość Homera, którego Ion był recytatorem. Z prac filozoficznych zachowały się jedynie fragmenty traktatu "Triagmoi", na podstawie których uznaje się jego powiązania z myślą Pitagorejczyków. Na podstawie fragmentów cytowanych przez Pauzaniasza, przypisuje się Ionowi autorstwo dzieła opisujące historię Grecji w V w. p.n.e., napisane w duchu "Dziejów" Herodota, jednak skupiające się bardziej na codziennym życiu Greków.

</doc>
<doc id="1711133" url="https://pl.wikipedia.org/wiki?curid=1711133" title="Metryki oprogramowania">
Metryki oprogramowania



</doc>
<doc id="1711134" url="https://pl.wikipedia.org/wiki?curid=1711134" title="Metryka kodu">
Metryka kodu



</doc>
<doc id="1711135" url="https://pl.wikipedia.org/wiki?curid=1711135" title="Metryki kodu">
Metryki kodu



</doc>
<doc id="1711138" url="https://pl.wikipedia.org/wiki?curid=1711138" title="Autostrada A76 (Holandia)">
Autostrada A76 (Holandia)

Autostrada A76 (nl. "Rijksweg 76") - autostrada w Holandii przebiegająca na osi Wschód-Zachód. Łączy się z belgijską autostradą A2 i niemiecką autostradą A4, natomiast lokalnie z autostradą A2 oraz A79. 
Trasy europejskie.
Na całej długości A76 stanowi odcinek trasy europejskiej E314.

</doc>
<doc id="1711142" url="https://pl.wikipedia.org/wiki?curid=1711142" title="Maria Jaszczukowa">
Maria Jaszczukowa

Maria Jaszczukowa z domu Guzicka (ur. 30 maja 1915 w Warszawie, zm. 21 grudnia 2007 tamże) – polska prawniczka, działaczka społeczna i polityk, w latach 1945–1957 posłanka: do Krajowej Rady Narodowej, na Sejm Ustawodawczy oraz na Sejm PRL I kadencji.
Życiorys.
Była córką Stanisława Guzickiego – wykładowcy Politechniki Warszawskiej. W młodości studiowała prawo, jednak dopiero po wojnie ukończyła studia na Wydziale Filozofii Uniwersytetu Warszawskiego. W 1936 została sekretarzem zarządu Klubu Demokratycznego w Warszawie. Była również sekretarzem Sekcji Młodych KD. W 1939 znalazła się wśród członków nowo powstałego Stronnictwa Demokratycznego.
Po wybuchu II wojny światowej znalazła się na ziemiach wschodnich Rzeczypospolitej. Podczas okupacji radzieckiej podjęła pracę jako nauczycielka historii w Białymstoku (do 1941). W czasie okupacji niemieckiej więziona na Pawiaku i w niemieckim obozie koncentracyjnym Auschwitz-Birkenau, uczestniczyła w tzw. marszu śmierci kobiet do stacji kolejowej Wodzisław Śląski, skąd więźniarki trafiły do Ravensbrück. Życie ocaliła dzięki interwencji Szwedzkiego Czerwonego Krzyża, resztę okupacji spędzając w Skandynawii. Po 1945 powróciła do działalności społecznej i politycznej w Polsce. Nominowano ją do Krajowej Rady Narodowej, później zasiadała również w Sejmie Ustawodawczym (1947–1952) i Sejmie PRL I kadencji (do 1952–1956). Założyła Koło Posłanek przy Krajowej Radzie Narodowej, znalazła się również wśród twórców Ligi Kobiet oraz tygodnika „Przyjaciółka”. Zasiadała w licznych gremiach, m.in. Komitecie Obrońców Pokoju, Komitecie do spraw Walki z Analfabetyzmem, Towarzystwie Przyjaciół Dzieci oraz Światowej Demokratycznej Federacji Kobiet.
W 1952 ponownie uzyskała mandat z okręgu Bytom (działała w tym czasie na Górnym Śląsku). W Sejmie I kadencji pełniła funkcję wiceprzewodniczącej Komisji Pracy i Zdrowia. W 1956 była sprawozdawczynią projektu ustawy o warunkach dopuszczalności przerywania ciąży, która na 36 lat zalegalizowała w Polsce aborcję z tzw. powodów społecznych. W 1957 została wycofana z życia politycznego. Od 1959 do 1963 przebywała w Moskwie, gdzie jej mąż był ambasadorem PRL. W 1965 została dyrektorem Biura Współpracy z Konsumentem „Opinia”. Na początku lat 70. stanęła z nominacji SD na czele komitetu redakcyjnego biografii Mieczysława Michałowicza. Pełniła funkcję sekretarza Rady Naczelnej ZBoWiD.
Zamężna z Bolesławem Jaszczukiem, mieli syna Bolesława, działacza Związku Komunistów Polskich „Proletariat”.
Odznaczona m.in. Krzyżem Komandorskim Orderu Odrodzenia Polski. W grudniu 1983 wyróżniona Pamiątkowym Medalem z okazji 40 rocznicy powstania Krajowej Rady Narodowej (1983).
Zmarła w grudniu 2007, została pochowana w styczniu 2008 na Cmentarzu Wojskowym na Powązkach (kwatera C31-tuje-10).

</doc>
<doc id="1711143" url="https://pl.wikipedia.org/wiki?curid=1711143" title="Vickers Vanguard">
Vickers Vanguard

Vickers Vanguard – brytyjski samolot pasażerski skonstruowany w drugiej połowie lat 50. XX wieku przez firmę Vickers-Armstrongs Limited.
Historia.
Po sukcesie samolotu Vickers Viscount wytwórnia postanowiła zbudować samolot bardziej ekonomiczny, o większej liczbie miejsc dla pasażerów i przestrzeni dla ładunku – takie sugestie padały ze strony użytkownika samolotu Viscount, linii lotniczych British European Airways (BEA). Aby spełnić te oczekiwania, zaprojektowano samolot, którego kadłub miał przekrój odwróconej ósemki. Dzięki takiemu rozwiązaniu, na górnym pokładzie można było pomieścić do 139 foteli, a na dolnym dużą ilość bagażu i ładunku. Pierwszy lot prototypu odbył się 20 stycznia 1959 roku, a pierwszym użytkownikiem nowego samolotu została linia lotnicza British European Airways.
Konstrukcja.
Vickers Vanguard był czterosilnikowym, wolnonośnym średniopłatem o konstrukcji metalowej z ciśnieniową kabiną. Maszyna posiadała chowane podwozie z przednim podparciem.

</doc>
<doc id="1711147" url="https://pl.wikipedia.org/wiki?curid=1711147" title="Testowanie">
Testowanie



</doc>
<doc id="1711148" url="https://pl.wikipedia.org/wiki?curid=1711148" title="Bazylika św. Antoniego w Padwie">
Bazylika św. Antoniego w Padwie

Papieska bazylika św. Antoniego w Padwie (it. "Basilica Pontificia di Sant’Antonio di Padova") – największy kościół w Padwie. Wewnątrz znajduje się grób św. Antoniego Padewskiego ("Antoniego z Padwy"). Mimo licznych pielgrzymek wiernych z całego świata bazylika ta nie posiada statusu głównego kościoła w mieście. Przez mieszkańców Padwy bazylika nazywana jest "„Il Santo”" (wł. "święty").
Historia.
Za życia Św. Antoniego w miejscu tym znajdował się kościół Santa Maria "Mater Domini", który dzisiaj pełni funkcję kaplicy Madonna Mora we wnętrzu bazyliki. Obok kościoła w 1229 roku założony został klasztor zakonu braci mniejszych (franciszkanów) prawdopodobnie przez samego Świętego Antoniego.
Po śmierci Św. Antoniego w 1231 r. w Arcelli na północy miasta, gdzie mieścił się Klasztor Sióstr Klarysek, ciało Antoniego, zgodnie z jego wolą, zostało przeniesione i pochowane w Santa Maria "Mater Domini".
Architektura.
Dzisiejszy zewnętrzny wygląd bazyliki jest w głównej mierze efektem trzech przebudów dokonanych w latach 1238-1310.
Pierwsza rozbudowa bazyliki do formy prostego kościoła franciszkańskiego jednonawowego z krótką absydą została rozpoczęta w 1238 roku. Z czasem zostały dodane dwie boczne nawy. W końcowym efekcie kościół przeobraził się w istniejącą dziś budowlę.
Wnętrze bazyliki, z uwagi na liczne rozbudowy, jest stosunkowo zróżnicowane. Stylowo bazylika podzielona jest na dwie części: nawową i absydową, nie tylko przez obecność licznych fresków w transepcie, ale przede wszystkim z uwagi na odmienność typologiczną gotyku. 
Część nawowa jest przestronna, otoczona galerią, która okrąża również transept.
Polonica.
W 1592 polscy studenci Uniwersytetu w Padwie zorganizowali się w samodzielną organizację "Nacja Polska". Uchwalono wtedy, że należy zbudować w bazylice polską kaplicę z kryptą. Na początku 1593 franciszkanie zarządzający obiektem przydzielili Polakom miejsce w północnej nawie kościoła. Z uwagi na trudności ze zbieraniem funduszy, decyzję o zabudowie wnętrza podjęto dopiero w 1606. Ołtarz i kryptę zaprojektował padewski rzeźbiarz Cesare Bovo. Uroczystość poświęcenia odbyła się w 1607. Kaplicy nadano wezwanie św. Stanisława. Pierwotny ołtarz został rozebrany w 1809. Na jego miejsce ściągnięto używany z przełomu XVII i XVIII wieku z kościoła San Prosdocino. Wewnątrz umieszczono obraz przedstawiający wskrzeszenie Piotrowina autorstwa Pietro Malomby z Wenecji. W 1979 zastąpiono go kolejnym ołtarzem z obrazem "Chwała św. Maksymiliana" autorstwa Pietro Annigoniego. W otoczeniu ołtarza znajduje się siedem nagrobków i epitafiów. Upamiętniają one pochowanych tu lub zmarłych. Są to m.in.:

</doc>
<doc id="1711149" url="https://pl.wikipedia.org/wiki?curid=1711149" title="Umschlagplatz">
Umschlagplatz



</doc>
<doc id="1711151" url="https://pl.wikipedia.org/wiki?curid=1711151" title="Przestrzeń łukowo spójna">
Przestrzeń łukowo spójna



</doc>
<doc id="1711152" url="https://pl.wikipedia.org/wiki?curid=1711152" title="Umschlagplatz w Lublinie">
Umschlagplatz w Lublinie

Umschlagplatz (niem. „plac przeładunkowy”) – miejsce w Lublinie związane z Holokaustem, z którego Niemcy deportowali Żydów do obozu zagłady w Bełżcu . Mieści się na terenie dawnych zakładów rzeźniczych przy ulicach Turystycznej i Zimnej.
Historia.
Bocznica kolejowa powstała w tym miejscu w latach 20. XX wieku i służyła do załadunku towarów z pobliskiej rzeźni. W czasie wojny z uwagi na bezpośrednią bliskość getta została wykorzystana jako plac załadunkowy dla lubelskich Żydów oraz Romów, deportowanych od marca 1942 roku do obozu zagłady w Bełżcu. W transportach wychodzących z lubelskiego Umschlagplatzu w kierunku obozów zagłady wysłano ok. 26–30 tys. Żydów, każdego dnia wywożono około 1,4 tys. osób.
Po wojnie na terenie Umschlagplatzu działały Zakłady Mięsne „Lubmeat”. Po ich likwidacji teren uległ zaniedbaniu i pokrył się śmieciami. Sprawę nagłośnił Zbigniew Dobkowski, wnuk Sprawiedliwych wśród Narodów Świata, który zajął się uporządkowaniem posesji, a także podjął starania na rzecz przejęcia tego miejsca przez miasto. Część torowiska i budynków została sprzedana bowiem w ręce prywatne przez syndyka likwidującego majątek dawnych zakładów mięsnych. W 2005 u wojewody interweniował w tej sprawie Andrzej Przewoźnik, sekretarz Rady Ochrony Pamięci Walk i Męczeństwa.
Do około 2016 roku miejsce upamiętniała mała tabliczka umieszczona w 2002 roku, w 60. rocznicę likwidacji lubelskiego getta, przez warszawską gminę żydowską. Obok znajdował się wycięty fragment toru ze zlikwidowanej bocznicy kolejowej. 
30 września 2008 roku Lublin przekazał instytucji Ośrodek „Brama Grodzka – Teatr NN” prawo do użytkowania części placu przy ulicy Zimnej, z przeznaczeniem na zagospodarowanie tego terenu jako miejsca pamięci. Upamiętnienie w formie instalacji "Nie/Pamięć Miejsca" zostało odsłonięte w marcu 2017 roku.

</doc>
<doc id="1711154" url="https://pl.wikipedia.org/wiki?curid=1711154" title="Dyptych (religia)">
Dyptych (religia)

Dyptych lub dyptyk (gr. δίπτυχον – "złożony we dwoje") – spis imion, wymienianych w czasie liturgii w Kościołach chrześcijańskich.
Pierwotnie słowo to oznaczało używane przez starożytnych Greków i Rzymian tabliczki do notowania, składające się z dwóch związanych ze sobą i złożonych deseczek lub płytek z kości lub metalu. W późniejszym okresie określano tą nazwą znajdujące się w każdym kościele tabliczki, na których zapisywane były imiona wyczytywane w czasie Eucharystii z ambony. Zawierały imiona darczyńców, zasłużonych członków gminy, miejscowego biskupa i niektórych innych hierarchów, świętych, męczenników i zmarłych zasłużonych dla wspólnoty. Dyptychy używane były w kościołach od najdawniejszych, być może apostolskich czasów. W każdym razie według świadectwa św. Cypriana w III wieku były w powszechnym użyciu. W Kościołach wschodnich były używane do XV, a w zachodnim – do około XII wieku.
Dyptychy mogły być różnego rozmiaru w zależności od liczby imion do nich wpisanych. Wraz z rozrostem dyptychów pojawiła się ich specjalizacja. Wyróżniano dyptychy żywych (δίπτυχα ζώντων, "liber viventium") i dyptychy zmarłych (δίπτυχα νεχρών, "liber mortuorum"). W dyptychach żywych wpisywane były imiona papieży i patriarchów, biskupów i duchownych, kolatorów danego kościoła, cesarza, innych znanych osobistości i członków wspólnoty, a także Matka Boska, męczennicy i inni święci. Włączenie tych ostatnich do dyptychów żywych wskazuje na pojmowanie świętości jako uczestnictwa świętych w życiu Kościoła w charakterze orędowników i patronów. Do dyptychów zmarłych wpisywano tych, którzy za życia byli wpisani do dyptychów żywych, w pierwszej kolejności zmarłych biskupów.
Wpisanie do dyptychu było wielkim zaszczytem, wyrazem uznania dla sprawiedliwego życia wiernego, jego duchowego dostojeństwa i wierności nauce kościelnej. Z kolei wykreślenie z dyptychu było najcięższą karą, wskazującą, że wykreślona osoba została odłączona od Kościoła.
Z dyptychów żywych rozwinęły się martyrologia. Dyptychy zmarłych w Kościołach wschodnich przekształciły się w pomianniki.
We współczesnych Kościołach prawosławnych nazwą „dyptych” określa się spis imion zwierzchników cerkwi autokefalicznych, w którym imiona te wymienione są według tradycyjnego porządku starszeństwa. Współcześnie w dyptychu greckim wymieniane jest 15 cerkwi autokefalicznych: konstantynopolitańska, aleksandryjska, antiocheńska, jerozolimska, rosyjska, gruzińska, serbska, rumuńska, bułgarska, cypryjska, grecka, polska, albańska, czeska i słowacka, ukraińska.
Dyptychy są to przechowywane przez każdego zwierzchnika Kościoła (Cerkwi) spisy, zawierające imiona innych, uznawanych za prawowiernych (żywych i umarłych), patriarchów. Są one widzialnym znakiem jedności Kościoła i rozmyślne pominięcie w nich czyjegoś imienia równoznaczne jest stwierdzeniu, że osoba ta nie pozostaje w eucharystycznej łączności. 
Takie pominięcie ma miejsce w Rosyjskim Kościele Prawosławnym na tle konfliktu z Patriarchatem Konstantynopolitańskim o autokefalię Kościoła Prawosławnego na Ukrainie (2018–2019).

</doc>
<doc id="1711155" url="https://pl.wikipedia.org/wiki?curid=1711155" title="Joachim Fryderyk Mansfeld">
Joachim Fryderyk Mansfeld



</doc>
<doc id="1711157" url="https://pl.wikipedia.org/wiki?curid=1711157" title="Fryderyk Joachim Mansfeld">
Fryderyk Joachim Mansfeld



</doc>
<doc id="1711158" url="https://pl.wikipedia.org/wiki?curid=1711158" title="Zdzisław Pyzik">
Zdzisław Pyzik

Zdzisław Pyzik (ur. 11 kwietnia 1917 w Grudnej Kępskiej, zm. 9 grudnia 2000 w Katowicach) – polski poeta i autor piosenek, społecznik, prezes katowickiego oddziału Polskiego Związku Chórów i Orkiestr. 
Życiorys.
Był synem dyrektora szkoły siedmioklasowej w Leszczynach na Śląsku. Miał pięcioro rodzeństwa. Debiutował w 1931, jako uczeń rybnickiego gimnazjum wierszem zamieszczonym w szkolnym pisemku. Trzy lata później zadebiutował na szerszych łamach, w warszawskiej "„Kuźni Młodych”". Był też redaktorem rybnickiego miesięcznika "„Zew Młodzieży”". Po maturze złożonej 4 maja 1936 w Rybniku, ukończył podchorążówkę w Cieszynie, tu wykładał – najpierw w Szkole Pracy Społecznej, potem w Szkole Dokształcającej. Od października 1938 r., studiował polonistykę na Uniwersytecie Jagiellońskim. W tym okresie zetknął się z przyszłym papieżem Karolem Wojtyłą, również poetą, do którego wierszy napisał recenzje. 
Uczestniczył w kampanii wrześniowej. Był żołnierzem AK w stopniu podporucznika. Po wojnie osiedlił się w Katowicach. Tworzył teksty piosenek dla Zespołu Pieśni i Tańca „Śląsk” oraz dla teatrów dramatycznych i lalkowych Katowic, Sosnowca, Łodzi, Tarnowa. Był autorem słuchowisk radiowych, reportaży, przygotowywał audycje słowno-muzyczne, programy rozrywkowe realizowane dla radia i telewizji. Napisał takie popularne piosenki jak "Starzyk", "Od Siewierza jechał wóz", czy pieśń "Karliku, Karliku" w której uwiecznił swój ukochany Rybnik.
W 2005 roku został pośmiertnie laureatem Nagrody im. Wojciecha Korfantego.
W październiku 2018 r. na rynku w Siewierzu ustawiono ławeczkę, na której Zdzisław Pyzik siedzi w towarzystwie Stanisława Hadyny (dyrektora Zespołu Pieśni i Tańca „Śląsk”). 

</doc>
<doc id="1711159" url="https://pl.wikipedia.org/wiki?curid=1711159" title="Fryderyk Joachim von Mansfeld">
Fryderyk Joachim von Mansfeld



</doc>
<doc id="1711160" url="https://pl.wikipedia.org/wiki?curid=1711160" title="Fryderyk Mansfeld">
Fryderyk Mansfeld



</doc>
<doc id="1711161" url="https://pl.wikipedia.org/wiki?curid=1711161" title="Joachim Mansfeld">
Joachim Mansfeld



</doc>
<doc id="1711162" url="https://pl.wikipedia.org/wiki?curid=1711162" title="Novitus S.A">
Novitus S.A



</doc>
<doc id="1711163" url="https://pl.wikipedia.org/wiki?curid=1711163" title="Rejestr (muzyka)">
Rejestr (muzyka)

Rejestr - w muzyce termin ten występuje w różnych znaczeniach:

</doc>
<doc id="1711165" url="https://pl.wikipedia.org/wiki?curid=1711165" title="Alex Storożyński">
Alex Storożyński

Alex Storożyński (ur. 1961) – amerykański dziennikarz polskiego pochodzenia, laureat Nagrody Pulitzera, prezes Fundacji Kościuszkowskiej, publicysta.
Życiorys.
Urodził się w rodzinie Dionizego i Ireny Storożyńskich, którzy po II wojnie światowej mieszkali najpierw w Londynie, a następnie wyemigrowali do Stanów Zjednoczonych. Młody Alex Storożyński studiował najpierw dziennikarstwo w Nowym Jorku. Po praktyce w „Legislative Gazette” w Alabamie ukończył studia na Columbia University. Od 1985 studiował w Krakowie i Warszawie, współpracując z amerykańskimi gazetami.
Kariera.
Po powrocie do Stanów Zjednoczonych w 1987 pracował najpierw w „Queens Chronicle”, a następnie w „Empire State Report”.
Był członkiem kolegium redakcyjnego (edytorial board]) nowojorskiego dziennika „Daily News”. Razem z sześcioma członkami kolegium redakcyjnego tej gazety (Brianem Katesem, Karen Hunter, Michaelem Goodwinem, Karen Zautyk, Jonathanem Capehart i Michaelem Aronsonem) zdobył w 1999 nagrodę Pulitzera . Kolegium redakcyjne „New York Daily News” zostało uhonorowanie za przeprowadzenie „efektywnej kampanii uratowania źle zarządzanego finansowo teatru Apollo na Harlemie”.
W 2003 dziennikarz został redaktorem naczelnym bezpłatnej gazety „amNewYork”.
W 2005 objął stanowisko redaktora naczelnego sekcji miejskiej dziennika „The New York Sun”.
W tym samym roku został wybrany na członka Rady Dyrektorów (Rady Nadzorczej) Polsko-Słowiańskiej Federalnej Unii Kredytowej. Później został przewodniczącym Rady.
Od listopada 2008 pełni funkcję Prezesa i Dyrektora Wykonawczego Fundacji Kościuszkowskiej.

</doc>
<doc id="1711167" url="https://pl.wikipedia.org/wiki?curid=1711167" title="Chrysocolaptes lucidus">
Chrysocolaptes lucidus



</doc>
<doc id="1711172" url="https://pl.wikipedia.org/wiki?curid=1711172" title="Bogusław Paleczny">
Bogusław Paleczny

Bogusław Paleczny (ur. 9 maja 1959 w Szczecinie, zm. 2 czerwca 2009 w Tarnowskich Górach) – polski duchowny katolicki, kamilianin, działacz społeczny na rzecz pomocy bezdomnym, autor muzyki religijnej. 
Życiorys.
Formację kapłańską uzyskał w Wyższym Metropolitalnym Seminarium Duchownym w Warszawie. Jeszcze jako jego alumn od 1989 niósł pomoc najuboższym i bezdomnym. Śluby wieczyste złożył w 1993, a święcenia kapłańskie otrzymał 21 maja 1994. 
W 1991 powołał do życia za zgodą władz zakonnych Kamiliańską Misję Pomocy Społecznej (KMPS), działającą w ramach i strukturach Zakonu Ojców Kamilianów. Z jego inicjatywy w ramach KMPS powstały między innymi Bar Charytatywny „Św. Marta” oraz Pensjonat Socjalny „Św. Łazarz” dla bezdomnych mężczyzn w warszawskiej dzielnicy Ursus, gdzie schronienie uzyskało 100 osób. W 2006 rozpoczął tam budowę jachtu pełnomorskiego, którym razem z podopiecznymi chciał opłynąć świat.
Śpiewał i grał na gitarze, wydał 9 płyt. Dzięki środkom uzyskanym z koncertów mógł prowadzić działalność charytatywną oraz na bieżąco przeprowadzać najpotrzebniejsze remonty.
Zmarł 2 czerwca 2009. Przyczyną śmierci był rozległy zawał serca. Jest pochowany w Tarnowskich Górach.

</doc>
<doc id="1711173" url="https://pl.wikipedia.org/wiki?curid=1711173" title="Adam Wawrosz">
Adam Wawrosz

Adam Wawrosz (ur. 24 grudnia 1913 w Końskiej, zm. 18 grudnia 1971 w Trzyńcu) – polski poeta, pisarz oraz działacz narodowy mieszkający na Zaolziu.
Życiorys.
Urodził się we wsi Końska w rodzinie krawca jako najmłodsze z dziewięciorga dzieci. Ojciec zginął podczas I wojny światowej, a matce pozostało do wychowania siedmioro dzieci (dwoje z nich zmarło w bardzo młodym wieku). Małego Adama matka posłała do dziadków mieszkających w Tyrze. Dzięki nim chłopiec poznał ludową kulturę Beskidów. Początkowo uczęszczał do polskiej szkoły podstawowej, lecz pod naciskiem gajowego, który zatrudniał jego dziadka, chłopca oddano do szkoły czeskojęzycznej. Kiedy po jej ukończeniu wrócił do swojego rodzeństwa, bracia przypomnieli mu zmarłego ojca i włożyli do rąk polską książkę. Czytając ją zrozumiał, że został okłamany.
Po powrocie do domu wzorem ojca zrobił kurs krawiecki w miejscowości Sucha Górna, jednak krawcem nie został. Skończył kurs reżyserski oraz kurs lalkarstwa w Starych Trokach na Wileńszczyźnie i zajął się teatrem kukiełkowym oraz twórczością kabaretową.
Po wybuchu II wojny światowej Wawrosz zgłosił się na ochotnika do Wojska Polskiego i walczył w Samodzielnej Grupie Operacyjnej „Polesie” generała Kleeberga. Brał udział w bitwie pod Kockiem we wrześniu 1939. Po klęsce kampanii wrześniowej uwięziony przez Niemców i wywieziony do obozu koncentracyjnego. Przyczyną wysłania go tam stał się wiersz o Hitlerze napisany jeszcze przed wojną:
Był więźniem Gross-Born, Sachsenhausen oraz Dachau. Po zakończeniu wojny pracował w hucie w Trzyńcu. Był aktywnym członkiem Polskiego Związku Kulturalno-Oświatowego (PZKO) w Czechosłowacji. W latach 1958–1962 stał na czele dyrekcji artystycznej lalkowego teatru „Bajka” przy ZG PZKO, a następnie prowadził polską rubrykę „Hutnika Trzynieckiego”. Wawrosz publikował także w „Głosie Ludu”, „Zwrocie”, „Kalendarzu Śląskim” i innych pismach.
Wawrosz pisał w literackim języku polskim oraz w śląskiej gwarze cieszyńskiej. Teksty pisane w gwarze były podstawą jego twórczości – traktowały o codziennym życiu w regionie, o jego kulturze i tradycjach. Po polsku opisał swoje wspomnienia z obozu koncentracyjnego. Wawrosz pisał zarówno poezję, jak i prozę, a także dramaty dla amatorskiego teatru.

</doc>
<doc id="1711174" url="https://pl.wikipedia.org/wiki?curid=1711174" title="Wilhelm Meisel">
Wilhelm Meisel

Wilhelm Meisel (ur. 7 stycznia 1904, zm. 3 czerwca 2009 w Wodzisławiu Śląskim) – polski piekarz, w momencie poprzedzającym śmierć był ostatnim żyjącym weteranem powstań śląskich oraz najstarszym mieszkańcem gminy Gorzyce.
Pochodził z rodziny piekarskiej, jego ojciec August miał piekarnię w Turzy Śląskiej. Podobnie jak ojciec był członkiem Polskiej Organizacji Wojskowej. Uczestniczył w II i III powstaniu śląskim. W czasie II wojny światowej pomagał więźniom filii oświęcimskiego obozu koncentracyjnego, która znajdowała się na terenie kopalni „Fryderyk”.
Posiadacz licznych odznaczeń w tym Krzyża Oficerskiego Orderu Odrodzenia Polski i Śląskiego Krzyża Powstańczego. Tradycje swojej macierzystej jednostki przekazał Jednostce Strzeleckiej 2023 Związku Strzeleckiego "Strzelec" OSW w Wodzisławiu Śląskim.
Przez 75 lat pracował, a następnie prowadził rodzinną piekarnię. Był zaangażowany w sprawy środowiska rzemieślniczego. Miał 8 dzieci, 12 wnuków i 13 prawnuków.

</doc>
<doc id="1711181" url="https://pl.wikipedia.org/wiki?curid=1711181" title="Lucyna Frąckiewicz">
Lucyna Frąckiewicz

Lucyna Maria Frąckiewicz (ur. 12 maja 1926 w Wiedniu, zm. 6 czerwca 2009) – polska ekonomistka, profesor doktor habilitowany, specjalistka w zakresie polityki społecznej, pracownik naukowo-dydaktyczny Uniwersytetu Śląskiego. Była wnuczką malarza Juliana Fałata.
Życiorys.
Córka Mariana Niemczewskiego i jego drugiej żony Heleny Fałatówny. Wychowała się na zamku w Grodźcu. W 1958 ukończyła studia ekonomiczne na Akademii Ekonomicznej w Katowicach, następnie w 1966 uzyskała doktorat w Wyższej Szkole Ekonomicznej w Sopocie, w 1972 uzyskała habilitację na Akademii Ekonomicznej w Katowicach, a w 1987 otrzymała tytuł naukowy profesora nauk ekonomicznych. Od 1975 związana była z Uniwersytetem Śląskim, gdzie zatrudniona była w Zakładzie Polityki Społecznej i Metodologii Badań Społecznych w Instytucie Nauk Politycznych Wydziału Nauk Społecznych.
W latach 1993-1996 piastowała funkcję rektora Akademii Ekonomicznej w Katowicach. Była także prodziekanem Wydziału Nauk Społecznych Uniwersytetu Śląskiego.
Była założycielką i wieloletnią przewodniczącą Katowickiego Oddziału Polskiego Towarzystwa Gerontologicznego, zastępcą przewodniczącego Komitetu Pracy i Polityki Społecznej PAN oraz Polskiego Towarzystwa Polityki Społecznej. Była także członkiem Międzynarodowej Unii Demograficznej.

</doc>
<doc id="1711182" url="https://pl.wikipedia.org/wiki?curid=1711182" title="Parowozownia Wolsztyn">
Parowozownia Wolsztyn

Parowozownia Wolsztyn – zabytkowa parowozownia zlokalizowana w Wolsztynie w województwie wielkopolskim. Parowozownia jest ostatnim obiektem w Europie, gdzie parowozy wykorzystuje się do prowadzenia regularnych przewozów pasażerskich.
Historia.
Pierwszego czerwca 1886 roku została otwarta linia kolejowa z Wolsztyna do Zbąszynia. W 1896 roku została wybudowana linia kolejowa do Leszna. Równolegle z budową linii trwała rozbudowa obiektów stacyjnych oraz zaplecza w Wolsztynie. W 1907 roku na wschodnim krańcu stacji została wybudowana czterostanowiskowa hala parowozowa z wieżą wodną, kanałem oczystkowym, zasiekiem węglowym oraz obrotnicą o średnicy 16 metrów, zbudowaną w 1912 roku według typowego pruskiego projektu. W skład parowozowni wchodziła ponadto stolarnia, magazynki warsztat ślusarski, szatnia i umywalnia. Parowozownia wolsztyńska obsługiwała głównie odcinki lokalne. W 1909 roku parowozownię powiększono do ośmiu stanowisk. Stacjonowały tutaj dwa parowozy serii pruskiej T3 oraz pruskie parowozy T93. 
Podczas drugiej wojny światowej obiekty parowozowni pozostały nieuszkodzone. Po wkroczeniu wojsk niemieckich obiekt pozostał pod niemiecką administracją. Po zakończeniu wojny zakres pracy węzła wolsztyńskiego nie uległ dużym zmianom. 
W 1949 roku obrotnica została przedłużona, z powodu pojawienia się dłuższych parowozów, do 20 metrów przy użyciu obrotnicy z Kożuchowa. Nastąpił rozkwit ruchu towarowego. W początku lat pięćdziesiątych zakres pracy parowozowni powiększył się o obsługę pociągów tranzytowych z Leszna Grzybowa do Gubina. W związku z tym wprowadzono parowozy towarowe serii Ty2 oraz do pociągów osobowych OKi2. W 1976 roku placówkę przemianowano na parowozownię I klasy. W Wolsztynie wprowadzono parowozy Ol49 jako podstawowa lokomotywa do pociągów pasażerskich w zamian za parowozy Ok1. W roku 1982 lokomotywownia przestała być jednostką samodzielną oraz została przyporządkowana lokomotywowni w Lesznie. 
W 1991 roku decyzją Zachodniej DOKP w Poznaniu jednostka została przemianowana na Parowozownię Wolsztyn, ponieważ od początku stacjonowały tu tylko lokomotywy parowe. W tym samym roku została zorganizowana na zamówienie niemieckich miłośników kolei pierwsza Parada Parowozów. Zainteresowanie spowodowało, że w kolejnym roku zorganizowano dwie dodatkowe parady. Licznie zgromadzona publiczność mogła podziwiać zabytkowe lokomotywy 8 maja 1993 roku. W 2002 roku obrotnica parowozowni została przedłużona do 20,5 metra. W tym samym roku Poczta Polska wydała okolicznościową serię 4 znaczków pocztowych z czynnymi parowozami z Wolsztyna. 
W 2003 roku spółka PKP Cargo przejęła parowozownię oraz zabytkowy tabor. Parowozownia była ostatnim obiektem w Europie, gdzie parowozy wykorzystywano do prowadzenia regularnych przewozów pasażerskich. 
Od 1 kwietnia 2014 roku ruch planowy prowadzony przez Parowozownię Wolsztyn był zawieszony. Prowadzone były tylko pociągi turystyczne oraz specjalne. Parowozami obsługiwany był dawniej ruch towarowy w kierunku Grodziska Wielkopolskiego i Konotopu. Na terenie parowozowni zachowane zostały zabytkowe parowozy oraz historyczne wagony pasażerskie. 29 czerwca 2016 roku przedstawiciele samorządu wojewódzkiego, powiatowego i miejskiego oraz PKP Cargo podpisali akt założycielski w sprawie utworzenia i funkcjonowania parowozowni jako instytucji kultury. Regularne przewozy pasażerskie zostały przywrócone 15 maja 2017 roku.
Towarzystwo Przyjaciół Wolsztyńskiej Parowozowni.
Towarzystwo Przyjaciół Wolsztyńskiej Parowozowni to stowarzyszenie miłośników kolei zarejestrowane w maju 2007 roku w Wolsztynie. Celem stowarzyszenia jest ochrona parowozowni oraz zabytkowego taboru kolejowego. Dodatkowo organizuje przejazdy pociągów retro prowadzonych wolsztyńskimi parowozami.
Miss Świata Parowozów.
Od 2004 roku w celu m.in. popularyzacji unikatowej na skalę światową czynnej parowozowni w Wolsztynie organizowane są coroczne konkursy piękności. Dotychczasowymi laureatkami były Żaneta Wyrwa (2004), 2005 – Marta Głuchowska, 2006 – Maja Gasińska, 2007 – Katarzyna Terlecka, 2008 – Emilia Kurzyńska, 2009 – Katarzyna Suberska, 2010 – Ewelina Kleszczyńska, 2011 – Patrycja Dorywalska
Miss Świata Parowozów z 2011 roku – Patrycja Dorywalska – wzięła udział w wyborach Miss Polonia 2012. Znalazła się w finałowej piątce konkursu.

</doc>
<doc id="1711185" url="https://pl.wikipedia.org/wiki?curid=1711185" title="Michał Hilchen">
Michał Hilchen

Michał Jerzy Hilchen h. Jelita odm. (ur. 14 stycznia 1945 w Warszawie, zm. 10 czerwca 2009) – polski księgoznawca, bibliofil, antykwariusz, edytor, historyk literatury i kultury, działacz społeczny. Syn Eugeniusza Hilchena (1911–1960), grafika i architekta wnętrz, i Zofii z d. Kłyszewskiej. Był wykładowcą UW i ASP w Warszawie. Wieloletni prezes Towarzystwa Przyjaciół Książki (TPK).
Życiorys.
Był absolwentem UW. W latach 70. XX w. pracował jako asystent w Zakładzie Historii Książki Instytutu Bibliotekoznawstwa i Informacji Naukowej UW. Pełnił również funkcję opiekuna Koła Naukowego Studentów Bibliotekoznawstwa. W latach 1980–1984 pracował w Warszawskim Antykwariacie Naukowym. Wykładał na warszawskiej ASP gdzie kierował Zakładem Dydaktycznym Nauk Pomocniczych na Wydziale Konserwacji i Restauracji Dzieł Sztuki. W 1985–1992 piastował funkcję st. kustosza Biblioteki Naukowej Zamku Królewskiego w Warszawie. Pracował jako rzeczoznawca Stowarzyszenia Księgarzy Polskich w zakresie wydawnictw antykwarycznych. Zajmował się opracowywaniem katalogów aukcyjnych i prowadził aukcje antykwaryczne, bibliofilskie oraz charytatywne. Był autorem i kuratorem wystaw z zakresu książki, grafiki i konserwacji dzieł sztuki w kraju i zagranicą.
Od 1975 r., był działaczem TPK, w latach 1981–1983 prezes Oddziału Warszawskiego, a od 1983 do 2002 (rok rozwiązania) prezesem Zarządu Głównego. 
Był działaczem i członkiem Towarzystwa Bibliofilów Polskich w Warszawie, Polskiego Towarzystwa Bibliologicznego gdzie przez kilka kadencji piastował funkcję przewodniczącego Głównej Komisji Rewizyjnej, ponadto działał w Polskim Towarzystwie Heraldycznym, Towarzystwie Literackim im. Adama Mickiewicza, Kaliskim Towarzystwie Przyjaciół Nauk, Towarzystwie Bibliofilów im. Joachima Lelewela w Toruniu, Stowarzyszeniu Księgarzy Polskich, Towarzystwie Rapperswilskim, Gutenberg Gesellschaft w Moguncji.
Był członkiem Archikonfraterni Literackiej w kolejnym czwartym już pokoleniu. W ubiegłym roku został wyróżniony tytułem Protektora Czynnego.
Był również zaangażowany w działalność Solidarności, od września 1980 r., działając w Komisjach Zakładowych Zamku Królewskiego, „Domu Książki” oraz warszawskiej ASP gdzie był także przewodniczącym Komisji Rewizyjnej.
Zmarł w Warszawie. Został pochowany 18 czerwca 2009 r. na cmentarzu Stare Powązki, kwatera 247-6-5(od IV bramy, po prawej stronie alei).

</doc>
<doc id="1711186" url="https://pl.wikipedia.org/wiki?curid=1711186" title="Śri Wajsznawa">
Śri Wajsznawa



</doc>
<doc id="1711187" url="https://pl.wikipedia.org/wiki?curid=1711187" title="Janitor Joe">
Janitor Joe

Janitor Joe – amerykański zespół noiserockowy.
Historia.
Powstał w 1991 w Minneapolis, utworzony przez wokalistę/gitarzystę Joachima Breuera i basistkę/wokalistkę Kristen Pfaff. W 1992 Breuer i Pfaff przy pomocy perkusisty Franky'ego Machine'a nagrali dwa pierwsze single: "H'mong Today, Hung Tomorrow" – wydany przez OXO Records i "Bullethead" – wydany przez Amphetamine Reptile Records. W następnym roku w barwach tej samej wytwórni ukazały się debiutancki album "Big Metal Birds" (nagrany z Mattem Entsmingerem w składzie), a także dwa kolejne single "Boyfriend" i "Stinker". Kiedy w 1993 roku rozwijająca się scena muzyczna w Minneapolis zaczęła przykuwać szerszą uwagę w USA, muzycy Janitor Joe zagrali trasę nie tylko po kraju, ale również w Europie. Podczas koncertów w Kalifornii Pfaff zetknęła się z Erikiem Erlandsonem i Courtney Love z zespołu Hole, którzy poszukując wówczas basisty złożyli jej propozycję. Pomimo że początkowo odmówiła, niewiele później przeprowadziła się z Minneapolis do Seattle i dołączyła do muzyków Hole, którzy pracowali wtedy nad płytą "Live Through This". Janitor Joe kontynuował koncerty oraz prace nad nowym materiałem z basistą Wayne'em Daviesem. W 1994 ukazał się drugi album "Lucky". Pfaff, której praca z Courtney Love nie układała się najlepiej, postanowiła wrócić do Janitor Joe (wiosną ponownie wzięła udział w trasie tego zespołu na miejscu Daviesa). Jednak plany powrotu z Seattle do Minneapolis przekreśliła jej nagła śmierć w przeddzień wyjazdu. Po tym fakcie Breuer i Entsminger postanowili rozwiązać zespół. Wspólne granie kontynuowali później w grupie Gnomes of Zurich (z Scottem Hullem).
W Polsce płyty zespołu ukazywały się nakładem niezależnego wydawnictwa Outside. W 1993 roku Janitor Joe w składzie: Breuer – Pfaff – Entsminger zagrał koncerty w Szczecinie i Poznaniu u boku zespołu Hammerhead.

</doc>
<doc id="1711188" url="https://pl.wikipedia.org/wiki?curid=1711188" title="Marian Drobik">
Marian Drobik

Marian Edward Drobik ps. „Dzięcioł”, „Witold”, „Wujek”, „Siwek” (ur. 4 października 1898 w Komarówce, zm. prawdopodobnie w 1944) – pułkownik dyplomowany piechoty Wojska Polskiego, szef wywiadu i kontrwywiadu AK w latach 1942–1943.
Życiorys.
Karierę wojskową zaczynał w latach 1915–1917 jako członek Polskiej Organizacji Wojskowej a następnie od 1918 r., żołnierz Wojska Polskiego. Od 24 marca do 9 czerwca 1919 był słuchaczem Klasy „N” (klasa 9.) Szkoły Podchorążych Piechoty w Warszawie. 21 czerwca 1919 został mianowany podporucznikiem piechoty ze starszeństwem z dniem 1 czerwca 1919 roku.
Uczestniczył w wojnie polsko-bolszewickiej, w której został trzykrotnie ranny. W 1921 r. został odznaczony Krzyżem Srebrnym Orderu Virtuti Militari. W latach 1918–1924 był dowódcą kompanii, a następnie baonu w 22 pułku piechoty z Siedlec. W okresie od 1926 do 1928 w Wyższej Szkole Wojennej. Od 1928 oficer sztabu w 27 Dywizji Piechoty oraz referent Oddziału I Sztabu Głównego. W 1931 w Dowództwie Okręgu Korpusu nr VII w Poznaniu. W 1933 pełnił obowiązki dowódcy kompanii w 23 pułku piechoty. 27 czerwca 1935 awansował do stopnia majora ze starszeństwem z dniem 1 stycznia 1935 i 10. lokatą w korpusie oficerów piechoty. W 1936 został szefem sztabu 3 Dywizji Piechoty Legionów w Zamościu.
W czasie kampanii wrześniowej był szefem Oddziału III Sztabu Grupy Operacyjnej „Śląsk”. Po klęsce wrześniowej uczestniczył w tworzeniu pierwszych organizacji konspiracyjnych na terenie Lublina. W okresie od października 1939 do maja 1940 piastował stanowisko szefa sztabu Komendy Okręgu Lublin SZP-ZWZ. Na przełomie 1941–1942 piastował funkcję zastępcy Wacława Berki – szefa Oddziału II (wywiad i kontrwywiad) KG ZWZ. Na wiosnę 1942, przejął funkcję szefa Oddziału II i pełnił ją do początku grudnia 1943 r. W tym okresie uczestniczył między innymi w zdobyciu dokumentacji rakiet V-2 oraz opracował system informacyjny umożliwiający przekazywanie aliantom zachodnim informacji o zdarzeniach na froncie wschodnim. Był autorem tzw. „Testamentu Dzięcioła” czy też „Testamentu-Memoriału Drobika”, w którym zawarł swoje obawy co do niebezpieczeństwa, iż po wojnie może dojść do okupacji sowieckiej na terenie Polski i aktualna polityka Polskiego Państwa Podziemnego w stosunku do ZSRR powinna opierać się na szeregu daleko idących ustępstw w stosunku do Sowietów, a nawet ewentualnego oddania im Kresów w zamian za niepodległość. W czasie spotkania ze sztabem KG AK, gdzie płk Drobik miał wygłosić swój memoriał, doszło do dziwnego incydentu – pułkownik Drobik otruł się ampułką z cyjankiem potasu, jednak jego towarzyszom udało się wyratować niedoszłego samobójcę. 
Płk Marian Drobik został aresztowany przez Gestapo w willi swojej siostry przy ulicy Ptasiej w Podkowie Leśnej w nocy z 9 na 10 grudnia 1943. Okoliczności aresztowania pozostają do dzisiaj niejasne. Po aresztowaniu prawdopodobnie został przewieziony do Berlina albo zamordowany w obozie koncentracyjnym. Istnieje teza, iż został zamordowany w ramach represji po powstaniu warszawskim razem z generałem Stefanem Grotem-Roweckim. Według jednej z hipotez Drobik został wydany Niemcom przez swojego zastępcę i odwróconego agenta gestapo kapitana Karola Trojanowskiego. Do udziału w rozpracowaniu płka Drobika przyznał się niemiecki agent Ludwik Kalkstein.

</doc>
<doc id="1711189" url="https://pl.wikipedia.org/wiki?curid=1711189" title="Centrum Onkologii - Instytut im. Marii Skłodowskiej-Curie Oddział w Gliwicach">
Centrum Onkologii - Instytut im. Marii Skłodowskiej-Curie Oddział w Gliwicach



</doc>
<doc id="1711192" url="https://pl.wikipedia.org/wiki?curid=1711192" title="Centrum Onkologii - Instytut im. Marii Skłodowskiej-Curie Oddział w Krakowie">
Centrum Onkologii - Instytut im. Marii Skłodowskiej-Curie Oddział w Krakowie



</doc>
<doc id="1711196" url="https://pl.wikipedia.org/wiki?curid=1711196" title="AEGON International 2009 (kobiety)">
AEGON International 2009 (kobiety)

AEGON International 2009 – tenisowy turniej WTA kategorii WTA Premier Series rangi WTA Premier w sezonie 2009 z cyklu AEGON International rozgrywany w dniach 13–20 czerwca 2009 roku w Eastbourne na kortach trawiastych o puli nagród wynoszącej 600 000 dolarów amerykańskich.

</doc>
<doc id="1711198" url="https://pl.wikipedia.org/wiki?curid=1711198" title="Jakub (biskup białostocki i gdański)">
Jakub (biskup białostocki i gdański)



</doc>
<doc id="1711200" url="https://pl.wikipedia.org/wiki?curid=1711200" title="Gmina Sadlno">
Gmina Sadlno

dawne gminy:

</doc>
<doc id="1711201" url="https://pl.wikipedia.org/wiki?curid=1711201" title="Ford Field">
Ford Field

Ford Field – stadion sportowy położony w amerykańskim mieście Detroit w stanie Michigan. Na tym mecze fazy grupowej Super Bowl XL. Stadion został zbudowany w 2002 roku, maksymalna pojemność wynosi 65 tysięcy widzów.

</doc>
<doc id="1711202" url="https://pl.wikipedia.org/wiki?curid=1711202" title="Sadlno (gmina w województwie wrocławskim)">
Sadlno (gmina w województwie wrocławskim)

Sadlno (początkowo Zadziele) – dawna gmina wiejska istniejąca w latach 1945–1954 w woj. wrocławskim (dzisiejsze woj. dolnośląskie). Siedzibą władz gminy było Sadlno (obecnie część Ząbkowic Śląskich).
Gmina "Zadziele" powstała po II wojnie światowej na terenie tzw. Ziem Odzyskanych (tzw. II okręg administracyjny – "Dolny Śląsk"). 28 czerwca 1946 gmina – jako jednostka administracyjna powiatu ząbkowickiego – weszła w skład nowo utworzonego woj. wrocławskiego.
Według stanu z 1 lipca 1952 gmina Sadlno składała się z 10 gromad: Braszowice, Grochowa, Grochowiska, Niedźwiednik, Pawłowice, Sadlno, Sieroszów, Stolec, Strąkowa i Tarnów. Gmina została zniesiona 29 września 1954 wraz z reformą wprowadzającą gromady w miejsce gmin. Jednostki nie przywrócono 1 stycznia 1973 wraz z kolejną reformą reaktywującą gminy.

</doc>
<doc id="1711204" url="https://pl.wikipedia.org/wiki?curid=1711204" title="Nieszków (gmina w województwie wrocławskim)">
Nieszków (gmina w województwie wrocławskim)

Nieszków (początkowo Międzypole) – dawna gmina wiejska istniejąca w latach 1945–1954 w woj. wrocławskim (dzisiejsze woj. dolnośląskie). Siedzibą władz gminy był Nieszków (obecnie część Ziębic).
Gmina "Międzypole" powstała po II wojnie światowej na terenie tzw. Ziem Odzyskanych (tzw. II okręg administracyjny – "Dolny Śląsk"). 28 czerwca 1946 gmina – jako jednostka administracyjna powiatu ząbkowickiego – weszła w skład nowo utworzonego woj. wrocławskiego.
Według stanu z 1 lipca 1952 gmina Nieszków składała się z 11 gromad: Biernacice, Dębowiec, Kolinowice Dolne, Kolinowice Górne, Lipa, Nieszków, Osina Mała, Osina Wielka, Rososznica, Służejów i Wigancice. Gmina została zniesiona 29 września 1954 wraz z reformą wprowadzającą gromady w miejsce gmin. Jednostki nie przywrócono 1 stycznia 1973 wraz z kolejną reformą reaktywującą gminy.

</doc>
<doc id="1711205" url="https://pl.wikipedia.org/wiki?curid=1711205" title="Mąkolno (gmina)">
Mąkolno (gmina)

Mąkolno (początkowo Manfredowice) – dawna gmina wiejska istniejąca w latach 1945–1954 w woj. wrocławskim (dzisiejsze woj. dolnośląskie). Siedzibą władz gminy było Mąkolno.
Gmina "Manfredowice" powstała po II wojnie światowej na terenie tzw. Ziem Odzyskanych (tzw. II okręg administracyjny – "Dolny Śląsk"). 28 czerwca 1946 gmina – jako jednostka administracyjna powiatu ząbkowickiego – weszła w skład nowo utworzonego woj. wrocławskiego.
Według stanu z 1 lipca 1952 gmina Mąkolno składała się z 8 gromad: Błotnica, Chwalisław, Laski, Mąkolno, Płonica, Sławęcin, Sosnowa i Topola. Gmina została zniesiona 29 września 1954 wraz z reformą wprowadzającą gromady w miejsce gmin. Jednostki nie przywrócono 1 stycznia 1973 wraz z kolejną reformą reaktywującą gminy.

</doc>
<doc id="1711206" url="https://pl.wikipedia.org/wiki?curid=1711206" title="Henryków (gmina)">
Henryków (gmina)

Henryków – dawna gmina wiejska istniejąca w latach 1945–1954 w woj. wrocławskim (dzisiejsze woj. dolnośląskie). Siedzibą władz gminy był Henryków.
Gmina Henryków powstała po II wojnie światowej na terenie tzw. Ziem Odzyskanych (tzw. II okręg administracyjny – "Dolny Śląsk"). 28 czerwca 1946 gmina – jako jednostka administracyjna powiatu ząbkowickiego – weszła w skład nowo utworzonego woj. wrocławskiego.
Według stanu z 1 lipca 1952 gmina składała się z 17 gromad: Brukalice, Cienkowice, Ciepłowody, Czerńczyce, Czesławice, Henryków, Jankówka, Jasienica, Krzelków, Muszkowice, Nowy Dwór, Raczyce, Skalice, Stary Henryków, Targowica, Wadochowice i Wilamowice Ząbkowickie. Gmina została zniesiona 29 września 1954 wraz z reformą wprowadzającą gromady w miejsce gmin. Jednostki nie przywrócono 1 stycznia 1973 wraz z kolejną reformą reaktywującą gminy (główna część jej dawnego obszaru weszła w skład nowej gminy Ciepłowody).

</doc>
<doc id="1711207" url="https://pl.wikipedia.org/wiki?curid=1711207" title="Astylosternus batesi">
Astylosternus batesi

Astylosternus batesi – gatunek płaza zamieszkującego rzeki i strumienie zachodniej Afryki.
Występowanie.
Płaz ten zamieszkuje zachodnią Afrykę, posiadając pokaźny zasięg występowania. Na północy nie przekracza on kameruńskiej rzeki Sanaga, od zachodu sięga wybrzeża Atlantyku, zajmując całe terytoria Gwinei Równikowej i Gabonu, dalej część południowo-zachodniego Konga aż do Mayombe Hills położonych w zachodniej Demokratycznej Republice Konga. Od wschodu granica tego zasięgu przebiega mniej więcej przez środek państwa Kongo, zahaczając na północnym wschodzie o Republikę Środkowoafrykańską (w tym kraju płaza tego możemy spotkać jedynie przy granicy z Kamerunem).
Siedlisko tego przedstawiciela artroleptowatych to strumienie i niewielki rzeki w nizinnych lasach, także galeriowych, położone na wysokości do 1000 m n.p.m.
Rozmnażanie.
W środowisku wodnym, a ściślej wody płynące. Larwy zwane kijankami pływają w strumieniach o wartkim nurcie, w razie zagrożenia kryjąc się w szczelinach pod kamieniami.
Status.
Jest to często spotykany gatunek, jednakże liczba jego osobników maleje.
Gatunek posiada status LC. Główne zagrożenia dla niego to utrata siedliska spowodowana rozwojem rolnictwa i wyrębem drzew.

</doc>
<doc id="1711208" url="https://pl.wikipedia.org/wiki?curid=1711208" title="Zwrócona (gmina)">
Zwrócona (gmina)

Zwrócona (początkowo Procany) – dawna gmina wiejska istniejąca w latach 1945–1954 w województwie wrocławskim (dzisiejsze województwo dolnośląskie). Siedzibą władz gminy była Zwrócona.
Gmina Zwrócona powstała po II wojnie światowej na terenie Ziem Odzyskanych (tzw. II okręg administracyjny – "Dolny Śląsk"). 28 czerwca 1946 gmina – jako jednostka administracyjna powiatu ząbkowickiego – weszła w skład nowo utworzonego woj. wrocławskiego. W 1946 roku liczyła 3846 mieszkańców.
Według stanu z 1 lipca 1952 gmina składała się z 18 gromad: Baldwinowice, Bobolice, Brodziszów, Jaworek, Karczowice, Kluczowa, Kobyla Głowa, Kopanica, Koziniec, Koźmice, Olbrachcice Wielkie, Piotrowice Polskie, Przedborowa, Różana, Sulisławice, Szklary, Tomice i Zwrócona. Gmina została zniesiona 29 września 1954 wraz z reformą wprowadzającą gromady w miejsce gmin. Jednostki nie przywrócono 1 stycznia 1973 wraz z kolejną reformą reaktywującą gminy.

</doc>
<doc id="1711209" url="https://pl.wikipedia.org/wiki?curid=1711209" title="Jakobe Mansztajn">
Jakobe Mansztajn

Jakobe Mansztajn (ur. 10 lutego 1982 w Gdańsku) – polski influencer, bloger i poeta narodowości żydowskiej. Współautor bloga Make Life Harder i internetowego programu satyrycznego "Make Poland Great Again".
Życiorys.
Absolwent psychologii na Uniwersytecie Gdańskim. Zadebiutował jako autor książki poetyckiej "Wiedeński high life" (Portret, Olsztyn, 2009), za którą otrzymał Wrocławską Nagrodę Poetycką „Silesius” 2010 w kategorii „Debiut roku”, a także nominację do Nagrody Literackiej Gdynia i trzecie miejsce w Ogólnopolskim Konkursie Literackim „Złoty Środek Poezji” 2010. Jest laureatem plebiscytu „Gazety Wyborczej” Sztorm Roku 2010 w dziedzinie literatury. W 2010 r. został nominowany także do Nagrody Miasta Gdańska dla Młodych Twórców.
W latach 2009–2012 był zastępcą redaktora naczelnego kwartalnika literackiego „Korespondencja z ojcem”. Był inicjatorem akcji Zjednoczenia Czytelniczego promującego czytelnictwo w kraju. W grudniu 2014 r. ukazała się jego druga książka "Studium przypadku "(WBPiCAK, Poznań, 2014), za którą otrzymał nominację do nagrody Splendor Gedanesis, a także nominację do Nagrody Poetyckiej im. Wisławy Szymborskiej 2015. Poeta projektu Sfotografuj wiersz – Zwierszuj fotografię. Jego twórczość była tłumaczona m.in. na hebrajski, angielski, niemiecki i norweski. 
Życie prywatne.
Urodził i wychował się w Gdańsku w rodzinie polskich Żydów, mieszka tam do dzisiaj. Od 2020 r. jest w związku z aktorką Karoliną Bacią, w kwietniu 2022 r. para poinformowała, że spodziewa się dziecka, a w sierpniu 2022 r. urodziła się ich córka Wanda.

</doc>
<doc id="1711212" url="https://pl.wikipedia.org/wiki?curid=1711212" title="Upiga virescens">
Upiga virescens

Upiga virescens – gatunek motyla (ćmy) z rodziny wachlarzykowatych (Crambidae).
Występuje na Pustyni Sonora (USA). Jest związana z rosnącym tam gatunkiem kaktusa "Lophocereus schottii". Podczas wiosennych nocy, gdy kwiaty otwierają się, samica zapyla go, składając tam swoje jaja, z których wylęgają się larwy żywiące się nasionami owoców rośliny.

</doc>
<doc id="1711213" url="https://pl.wikipedia.org/wiki?curid=1711213" title="Kościół św. Stanisława Biskupa i Męczennika w Bydgoszczy">
Kościół św. Stanisława Biskupa i Męczennika w Bydgoszczy

Kościół św. Stanisława Biskupa i Męczennika w Bydgoszczy – kościół położony w Bydgoszczy, którego patronem jest św. Stanisław.
Położenie.
Kościół znajduje się przy ul. Kaplicznej 1, na osiedlu Siernieczek w Bydgoszczy.
Historia.
Plany budowy kościoła na Siernieczku zaistniały wskutek wzrostu zaludnienia wschodnich dzielnic miasta. W latach 1890–1914 oraz w okresie międzywojennym powstała wschodnia dzielnica składowo-przemysłowa, którą zamieszkiwało ok. 5 tys. robotników pracujących w okolicznych fabrykach. Była to w przewadze ludność polska, katolicka.
Po 1920, tereny te włączono do miasta Bydgoszczy, ale najbliższe świątynie stanowiły: bydgoska fara oraz kościół św. Mikołaja w Fordonie odległe o ok. 6 km. Co więcej dzielnica była podzielona między dwie parafie należące do oddzielnych diecezji: gnieźnieńskiej i chełmińskiej.
8 kwietnia 1923 powstało „Stowarzyszenie Budowy Kościoła dla Siernieczka i okolic” z inicjatywy urzędnika państwowego Stanisława Cichosławskiego. Patronem przedsięwzięcia obrano ks. prałata Tadeusza Skarbek-Malczewskiego, proboszcza z fary. W skład stowarzyszenia weszło 68 osób, a zarząd stanowili wyżsi urzędnicy, przemysłowcy i radni miejscy zamieszkujący ten teren.
Projekt kościoła wykonał bydgoski radca miejski arch. Bogdan Raczkowski. Natomiast Rada Miejska darowała stowarzyszeniu teren, na którym stał dawny domek posterunku policji.
Budowę kościoła rozpoczęli w czerwcu 1923 samodzielnie miejscowi obywatele i robotnicy. Prasa donosiła, że wraz z mężczyznami pracowały kobiety i dzieci. Rozpoczęto od rozbiórki dawnego posterunku policji, następnie wymurowano korpus świątyni, podstawę wieży i zakrystię. Budynek w stanie surowym, przykryty dachem wzniesiono do końca 1923.
8 kwietnia 1923 budowę wizytował pierwszy biskup na Siernieczku ks. Stanisław Kostka Łukomski, ówczesny biskup pomocniczy poznański. 18 maja 1924 ukończono wieżę. Odbyła się wtedy uroczystość poświęcenia krzyża na kościele.
Środki na budowę kościoła łożyli obywatele całej Bydgoszczy, dzięki akcji prowadzonej przez bydgoską prasę i stowarzyszenia. Jedną z form gromadzenia funduszy było urządzanie zabaw, z których dochód przeznaczano na budowę świątyni. Wykończenie kościoła nastąpiło do października 1925. Wnętrze wzbogacono m.in. o ołtarz i witraże w prezbiterium, ambonę, tabernakulum, sprzęty i szaty kościelne. Budowa kościoła kosztowała ok. 110 tys. złotych, z czego wydano zaledwie 10 tys. w gotówce. Na resztę składały się ofiary w materiałach, bezpłatne prace robotników i bezpłatne administrowanie całej budowy.
Uroczyste poświęcenie kościoła nastąpiło 21 maja 1925 w obecności duchowieństwa, władz miejskich, stowarzyszeń z całej Bydgoszczy, licznych pocztów sztandarowych, wojska, kupiectwa, prasy oraz kilku tys. wiernych. Podczas całej uroczystości krążyły nad kościołem dwa wojskowe aeroplany. Głównym celebransem był ks. proboszcz Tadeusz Skarbek-Malczewski z fary. Kościół otrzymał wezwanie Świętej Rodziny. Było to pierwsze poświęcenie nowego kościoła katolickiego w Bydgoszczy po odzyskaniu niepodległości.
W 1926 od kościoła wzięła nazwę sąsiednia ulica, łącząca ul. Fordońską z ul. Witebską, którą nazwano ul. Kapliczną.
W okresie międzywojennym wzbogacono wystrój kościoła, m.in. ufundowano stacje drogi krzyżowej oraz chorągwie miejscowych stowarzyszeń kościelnych. 6 marca 1927 kościół wizytował prymas Polski arcybp August Hlond, a w sierpniu 1927 biskup chełmiński Stanisław Wojciech Okoniewski. Spełniając życzenia miejscowej ludności teren Siernieczka, Fordonka i Brdyujścia włączono z diecezji chełmińskiej do gnieźnieńskiej w obręb parafii farnej. Prymas zmienił również wezwanie świątyni ze Św. Rodziny na św. Stanisława biskupa.
Do 1946 świątynia była kościołem filialnym fary. Nabożeństwa odbywały się tu nieregularnie, zawsze jednak w niedziele i święta z udziałem księży z fary bydgoskiej lub misjonarzy z kościoła na Bielawkach. Od 1932 prowadzono księgę chrztów, oraz przyjęto pierwsze dzieci do I komunii św.
Od 1937 pierwszym i ostatnim substytutem był ks. Antoni Świadek. W latach 1937–1939 doprowadził on do budowy plebanii przy kościele. Za spowiadanie wiernych w języku polskim został on w 1942 aresztowany, wywieziony do obozu koncentracyjnego w Dachau, gdzie został zamordowany. W 1999 r. ks. A. Świadek został beatyfikowany przez papieża Jana Pawła II. W 1948 Rada Parafialna przedłożyła władzom miejskim prośbę przemianowania nazwy ulicy Kaplicznej na ul. ks. Antoniego Świadka. Prośba została jednak negatywnie zaopiniowana przez władze.
Parafia przy kościele pw. św. Stanisława Biskupa i Męczennika została ustanowiona 1 października 1946 dekretem ks. kard. Augusta Hlonda.
Przydzielony został wówczas pierwszy proboszcz ks. dr Jan Więckiewicz. Następnie w kościele i parafii pracowali jego następcy:
Architektura.
Świątynia formą architektoniczną nawiązuje do wiejskich kościołów drewnianych.
Kościół jest ceglany, otynkowany, z wieżą w górnej partii drewnianą zwieńczoną baniastym hełmem. Prostokątna nawa poprzedzona jest od południa masywną wieżą i kruchtą. Od północy do nawy przylega węższe prezbiterium, zamknięte pięcioboczną absydą. Od zachodu dostawiona jest prostokątna zakrystia. W prezbiterium zastosowano sklepienie pozorne, a w nawie i absydzie strop drewniany. Korpus świątyni nakryty jest dachem czterospadowym. Naroża kościoła opięte są pochyłymi przyporami.
We wnętrzu kościoła znajduje się empora nad wejściem. W prezbiterium znajdują się trzy witraże z 1924 r. z fundacji prezydenta miasta Bernarda Śliwińskiego oraz radcy Artura Franke. Przedstawiają one: św. Rodzinę, św. Stanisława biskupa i św. Bernarda.
W kruchcie znajduje się ufundowana w 1948 tablica pamiątkowa ku czci męczennika bł. ks. Antoniego Świadka.

</doc>
<doc id="1711214" url="https://pl.wikipedia.org/wiki?curid=1711214" title="Parafia św. Stanisława Biskupa i Męczennika w Bydgoszczy">
Parafia św. Stanisława Biskupa i Męczennika w Bydgoszczy

Parafia Świętego Stanisława Biskupa i Męczennika w Bydgoszczy – rzymskokatolicka parafia w Bydgoszczy, erygowana w 1946 roku. Należy do dekanatu Bydgoszcz VI.
Historia.
Parafia przy kościele pw. św. Stanisława Biskupa i Męczennika została ustanowiona 1 października 1946 r. przez arcybiskupa Augusta Hlonda. Pierwszym proboszczem został ks. Jan Więckiewicz. Następnie parafią kierowali jego następcy:

</doc>
<doc id="1711215" url="https://pl.wikipedia.org/wiki?curid=1711215" title="Parafia św. Wojciecha w Bydgoszczy">
Parafia św. Wojciecha w Bydgoszczy

Parafia Świętego Wojciecha w Bydgoszczy – rzymskokatolicka parafia w Bydgoszczy, erygowana w 1946 roku. Należy do dekanatu Bydgoszcz III.

</doc>
<doc id="1711216" url="https://pl.wikipedia.org/wiki?curid=1711216" title="Gillies MacKinnon">
Gillies MacKinnon



</doc>
<doc id="1711217" url="https://pl.wikipedia.org/wiki?curid=1711217" title="Parafia Trójcy Świętej w Bydgoszczy">
Parafia Trójcy Świętej w Bydgoszczy

Parafia Świętej Trójcy w Bydgoszczy – rzymskokatolicka parafia w Bydgoszczy, erygowana w 1924. Należy do dekanatu Bydgoszcz III w diecezji bydgoskiej.
Historia.
Parafia powstała 1 kwietnia 1924 r. w wyniku podziału parafii farnej na podstawie dekretu kardynała Edmunda Dalbora. 
Kościół parafialny.
Świątynią parafialną jest kościół Świętej Trójcy. Wzniesiono go w 1913 r. na fundamentach wcześniejszej gotyckiej świątyni, która istniała w latach 1550–1829. Kościół wznieśli z własnych składek polscy obywatele Bydgoszczy. Był to jedyny polski kościół katolicki, na którego budowę zezwolono w Bydgoszczy w okresie zaboru pruskiego.

</doc>
<doc id="1711219" url="https://pl.wikipedia.org/wiki?curid=1711219" title="Parafia Matki Bożej Królowej Polski w Bydgoszczy">
Parafia Matki Bożej Królowej Polski w Bydgoszczy

Parafia Matki Bożej Królowej Polski w Bydgoszczy – rzymskokatolicka parafia w Bydgoszczy, erygowana w 1968 roku. Należy do dekanatu Solec Kujawski.
Historia
W 1945 roku pismem starosty ewangelicko - unijny zbór został oddany kościołowi rzymskokatolickiemu. W następnych latach kościół był filią parafii NSPJ w Solcu Kujawskim, nie mając na miejscu duszpasterza. Po utworzeniu samodzielnej parafii probostwo objął ks. Marian Marchowski, który podjął się wysiłku budowy domu parafialnego w którym miały się odbywać lekcje religii. W następnych latach zauważyć można było, że parafia dzieli się na obszar osiedla Łęgnowo oraz Łęgnowo Wsi, czyniąc ją placówką o charakterze miejsko-wiejskim. W 1991 roku do parafii jako wikariusz został delegowany ks. Romuald Pelplinski, po dwóch latach zostając proboszczem łęgnowskiej parafii. Nabożeństwa odbywają się w niedzielę o godzinie 8:00, 9:30 i 11:00, w dni powszednie zaś od maja do października 17:45 oraz od listopada do kwietnia o 16:45.

</doc>
<doc id="1711221" url="https://pl.wikipedia.org/wiki?curid=1711221" title="Parafia św. Józefa Rzemieślnika w Bydgoszczy">
Parafia św. Józefa Rzemieślnika w Bydgoszczy

Parafia Świętego Józefa Rzemieślnika w Bydgoszczy – rzymskokatolicka parafia w Bydgoszczy, erygowana w 1946 roku. Należy do dekanatu Bydgoszcz VI.

</doc>
<doc id="1711222" url="https://pl.wikipedia.org/wiki?curid=1711222" title="Parafia Miłosierdzia Bożego w Bydgoszczy">
Parafia Miłosierdzia Bożego w Bydgoszczy

Parafia Miłosierdzia Bożego w Bydgoszczy – rzymskokatolicka parafia w Bydgoszczy, erygowana w 1946 roku. Należy do dekanatu Bydgoszcz III.
Proboszczowie:

</doc>
<doc id="1711223" url="https://pl.wikipedia.org/wiki?curid=1711223" title="Parafia św. Jana Apostoła i Ewangelisty w Bydgoszczy">
Parafia św. Jana Apostoła i Ewangelisty w Bydgoszczy

Parafia Świętego Jana Apostoła i Ewangelisty w Bydgoszczy – rzymskokatolicka parafia w Bydgoszczy, erygowana w 1990. Należy do dekanatu Bydgoszcz V.
Decyzją ordynariusza diecezji, bp. Jana Tyrawy, ks. Andrzej Jasiński z dniem 25 czerwca 2010 roku został zwolniony z obowiązków proboszcza parafii i przeniesiony do parafii pw. św. Katarzyny w Sypniewie. Nowym proboszczem został mianowany dotychczasowy wikariusz ks. Janusz Tomczak.

</doc>
<doc id="1711224" url="https://pl.wikipedia.org/wiki?curid=1711224" title="Parafia Świętych Apostołów Piotra i Pawła w Bydgoszczy">
Parafia Świętych Apostołów Piotra i Pawła w Bydgoszczy

Parafia pw. Świętych Apostołów Piotra i Pawła w Bydgoszczy – rzymskokatolicka parafia w Bydgoszczy, erygowana w 1946 roku. Należy do dekanatu Bydgoszcz II.

</doc>
<doc id="1711225" url="https://pl.wikipedia.org/wiki?curid=1711225" title="Parafia św. Mikołaja w Bydgoszczy-Fordonie">
Parafia św. Mikołaja w Bydgoszczy-Fordonie

Parafia Świętego Mikołaja w Bydgoszczy – rzymskokatolicka parafia w Bydgoszczy, erygowana w XIV wieku. Należy do dekanatu Bydgoszcz V.
w latach 1975–1989 proboszczem parafii był ks. kanonik Stanisław Grunt (zm. 22 października 2021), który zabezpieczając grunty na terenie rozbudowującego się osiedla przyczynił się do powstania wielu fordońskich parafii. W stanie wojennym opiekun kobiet „Solidarności” internowanych w tutejszym areszcie.

</doc>
<doc id="1711228" url="https://pl.wikipedia.org/wiki?curid=1711228" title="Parafia wojskowa Najświętszej Maryi Panny Królowej Pokoju w Bydgoszczy">
Parafia wojskowa Najświętszej Maryi Panny Królowej Pokoju w Bydgoszczy

Parafia wojskowa pw. Matki Bożej Królowej Pokoju w Bydgoszczy – rzymskokatolicka parafia wojskowa w Bydgoszczy, erygowana w 1926 r. Należy do dekanatu Inspektoratu Wsparcia Sił Zbrojnych Ordynariatu Polowego Wojska Polskiego, którego dziekanem jest każdy proboszcz tej parafii. Do 2012 roku należała do Pomorskiego Dekanatu Wojskowego.
Historia.
Parafia została erygowana 2 kwietnia 1926 r. przez Biskupa Polowego Wojska Polskiego Stanisława Galla. Kościół garnizonowy (pobernardyński) w Bydgoszczy przemianowano wówczas na parafialny pw. św. Jerzego. Do parafii zaliczono powiaty: bydgoski grodzki, bydgoski ziemski, chodzieski, szubiński, wyrzyski i żniński. Pierwszym proboszczem został ks. Zygmunt Wiszniewski, pełniący od 1924 r. funkcję kierownika rejonu duszpasterstwa i kapelana garnizonu bydgoskiego.

</doc>
<doc id="1711229" url="https://pl.wikipedia.org/wiki?curid=1711229" title="Maria bytomska">
Maria bytomska

Maria bytomska (ur. przed 1295, zm. 15 grudnia 1317 w Temesvárze) – księżniczka bytomska, królowa węgierska z dynastii Piastów.
Córka księcia bytomskiego Kazimierza i Heleny, której pochodzenie nie jest znane, aczkolwiek literatura historyczna skłania się do uznania jej za córkę księcia halickiego Lwa I z dynastii Rurykowiczów. Żona króla Węgier Karola I Roberta z dynastii Andegawenów.
Maria była pierwszą żoną Karola Roberta, poślubioną przez niego w 1306. Związek ten był bezpotomny, jednakże starsza literatura naukowa utrzymywała, że pochodziły z niego dwie córki. Niewiele wiadomo o działalności Marii na Węgrzech. Jej małżeństwo z Karolem Robertem utrwalało porozumienie polsko-węgierskie skierowane przeciw Czechom. Przyczyniło się także do nawiązania bliskich kontaktów polsko-węgierskich w XIV w., m.in. wpłynęło na zawarcie przez Karola Roberta trzeciego małżeństwa z Elżbietą Łokietkówną oraz na kariery kościelne na Węgrzech braci Marii: Bolesława i Mieszka.
Życiorys.
Narodziny.
Data urodzenia Marii nie jest znana. W 1306, gdy została poślubiona przez Karola Roberta, zgodnie z wymogiem ówczesnego prawa kanonicznego musiała mieć ukończone 12 lat. Urodziła się zatem najpóźniej w 1294. Była pierwszą przedstawicielką śląskiej linii dynastii piastowskiej noszącą imię Maria. Motywy nadania jej tego miana nie są znane. Wśród dzieci Kazimierza bytomskiego umownie zajmuje ostatnie, szóste miejsce, aczkolwiek mogła urodzić się nawet jako trzecie dziecko z kolei.
Małżeństwo z Karolem Robertem.
Informację o zamążpójściu Marii z Karolem Robertem przekazał Jan Długosz w "Rocznikach" dwukrotnie: raz pod rokiem 1306 i ponownie pod 1310. Z dwóch datacji poprawna jest ta wcześniejsza. Na jej korzyść przemawia pierwszy znany dokument Marii jako królowej węgierskiej, wystawiony 23 czerwca 1306. Ponadto po 1306 w dokumentach węgierskich zaczynają występować urzędnicy królowej. Wreszcie przypuszcza się, że pożyczka w wysokości 140 grzywien groszy srebrnych zaciągnięta ok. 1305 przez Kazimierza bytomskiego została przeznaczona na pokrycie kosztów związanych z weselem Marii i Karola Roberta. W obydwu kronikarskich wzmiankach Długosz odniósł się do urody Marii, określając Piastównę śląską jako „bardzo piękną dziewczynę” i „dziewczynę słynącą wówczas z niezwykłej urody”. W zawarciu małżeństwa miał pośredniczyć brat księżniczki, Bolesław, scholastyk krakowski i książę toszecki. Ślub i wesele odbyły się najprawdopodobniej w Bytomiu, w parafii panny młodej. Po przybyciu na Węgry zgodnie z prawie stuletnim zwyczajem Maria została koronowana na królową węgierską przez biskupa weszpremskiego Benedykta w Székesfehérvárze.
Małżeństwo Marii z Karolem Robertem umacniało antyczeski sojusz polsko-węgierski zawarty między jej mężem a Władysławem Łokietkiem, bratem ciotecznym ojca Piastówny, który zapewne miał swój udział w realizacji projektu małżeńskiego. Wiązało księstwo bytomskie z obozem antyczeskim, w konsekwencji znosiło zależność lenną wobec Czech. Wzmacniało pozycję Karola Roberta w rywalizacji z Ottonem bawarskim o koronę węgierską po wymarłej dynastii Arpadów, o ile matką Marii była Helena Lwówna, wnuczka Beli IV ze strony matki. Przyczyniło się także do nawiązania ścisłych stosunków między Polską a Węgrami w XIV wieku. Wywarło wpływ na zawarcie trzeciego małżeństwa Karola Roberta z Elżbietą Łokietkówną, a także wpłynęło na uzyskanie wysokich godności kościelnych na Węgrzech przez braci Marii, aczkolwiek nominacje na urzędy biskupie otrzymali oni dopiero po jej śmierci, gdy królową węgierską była Łokietkówna. Bolesław został arcybiskupem ostrzyhomskim, natomiast Mieszko wpierw otrzymał biskupstwo nitrzańskie, skąd został przeniesiony na biskupstwo weszpremskie, obejmując jednocześnie urząd kanclerza królowej.
Niewiele wiadomo o roli Marii na węgierskim dworze królewskim. Znane są tylko dwa dokumenty przez nią wydane. Pierwszy, z 1312, zachował się do czasów współczesnych wraz z pieczęcią. Treść drugiego, z 9 kwietnia 1313, znana jest z potwierdzenia kapituły w Székesfehérvárze. Na awersie pieczęci Marii znajdują się wyobrażenie królowej siedzącej na tronie w kwiatowej otoczce oraz litery "M" i "A" po bokach postaci. Na rewersie natomiast umiejscowiono podwójny krzyż Andegawenów, a także litery "RI" oraz "A" pomiędzy jego ramionami. Litery z obu stron pieczęci składają się na imię królowej.
Małżeństwo z Karolem Robertem było bezdzietne, prawdopodobnie z powodu bezpłodności królowej. Starsza literatura przypisywała temu związkowi dwie córki. Pierwsza z nich – Katarzyna miała być żoną Henryka świdnickiego, druga – Elżbieta żoną Bolesława niemodlińskiego. Pogląd ten został jednak zakwestionowany. Karol Robert nie był wobec Marii wiernym mężem. Utrzymywał stosunki z pochodzącą z wyspy Czepel na Dunaju nieznaną z imienia kobietą, która pod koniec 1316 lub na początku 1317 urodziła mu syna Kolomana. Ten jako potomek królewski z nieprawego łoża zrobił karierę kościelną, sprawując w latach 1337–1375 rządy biskupie w Győr.
Śmierć.
Maria zmarła 15 grudnia 1317 w Temesvárze i została pochowana w Székesfehérvárze, w bazylice Panny Marii. Wiadomość tę przekazał Jan Długosz. Relację polskiego kronikarza potwierdzają źródła węgierskie, przy czym podają one trzy różne daty roczne śmierci Piastówny: 1315, 1316, 1317. Na korzyść trzeciej datacji przemawia dokument Karola Roberta z 24 lutego 1317, w którym Maria występuje jeszcze jako osoba żyjąca. Powstałe rozbieżności w dacie rocznej tłumaczy się opuszczeniem pionowych kresek przez pisarza – zamiast "MCCCXVII" zapisano "MCCCXV" i "MCCCXVI". Moment złożenia Marii do grobu został przedstawiony na miniaturze w "Kronice ilustrowanej", przechowywanej w zbiorach Biblioteki Narodowej w Budapeszcie.
Po śmierci Marii Karol Robert żenił się jeszcze dwukrotnie. W 1318 poślubił Beatrycze Luksemburską, która w następnym roku zmarła w trakcie porodu, a w 1320 pojął za żonę Elżbietę Łokietkównę, z którą doczekał się licznego potomstwa.

</doc>
<doc id="1711230" url="https://pl.wikipedia.org/wiki?curid=1711230" title="Parafia farna w Bydgoszczy">
Parafia farna w Bydgoszczy

Parafia katedralna św. Marcina i Mikołaja w Bydgoszczy – rzymskokatolicka parafia w Bydgoszczy, erygowana około 1346 r. Mieści się przy ulicy Farnej 2, należy do dekanatu Bydgoszcz II.
Przynależność diecezjalna.
Pierwszą przynależność kościelną Bydgoszczy trzeba łączyć archidiecezją gnieźnieńską, erygowaną na synodzie rzymskim w 999 r. Przypuszcza się, że po powstaniu w XI w. na Kujawach diecezji w Kruszwicy, mogła do niej należeć Bydgoszcz i późniejszy powiat bydgoski. Około 1123 r. przeniesiono siedzibę biskupią z Kruszwicy do Włocławka, a diecezję nazywano (do 1818 r.) kujawsko-pomorską, bowiem sięgała ona od Przedcza na południu po wybrzeże Bałtyku na północy. Parafia bydgoska znajdowała się w środkowej części diecezji, w której stykały się dwie należące do niej prowincje: Kujawy i Pomorze Gdańskie.
W granicach diecezji włocławskiej Bydgoszcz pozostała do roku 1765, kiedy to na mocy porozumienia biskupów: włocławskiego Antoniego Kazimierza Ostrowskiego i gnieźnieńskiego Władysława Łubieńskiego, dokonano zmiany, według której diecezja włocławska przekazując arcybiskupstwu gnieźnieńskiemu Bydgoszcz i kilka innych parafii z nią graniczących, otrzymała pod swoją administrację Wolbórz i okoliczne parafie.
25 marca 2004 r. papież Jan Paweł II wydał dekret o ustanowieniu diecezji bydgoskiej. Kościołem katedralnym diecezji ustanowiono kościół farny, który był pierwszym bydgoskim kościołem parafialnym.
Historia.
Początki parafii bydgoskiej.
Bardzo trudna jest odpowiedź na pytanie o początki parafii bydgoskiej. Zazwyczaj umieszcza się jej początki w obszernym przedziale czasu obejmującym wieki od XI do XIV. Najpóźniejszą datą jest 1346 r., kiedy nastąpiła lokacja Bydgoszczy na prawie magdeburskim i związany z tym „automat erekcyjny”, wedle którego lokacja miasta była tożsama z ustanowieniem parafii. Zagadnienie ustalenia daty początkowej parafii bydgoskiej komplikuje istnienie w pobliżu dawnej osady podgrodowej kościoła św. Idziego, który w starych XVI-wiecznych dokumentach kościelnych określany był zwyczajowo „pierwotnym kościołem parafialnym” lub „macierzą (matką) kościoła parafialnego”. Podczas badań archeologicznych prowadzonych na obszarze dawnego cmentarza przy kościele św. Idziego (istniejącego do końca XVIII w.), w najstarszej warstwie pochówków, w grobie mieszczącym szkielet kobiety, znaleziono kabłączek skroniowy (biżuteria zdobiąca głowę), który zdaniem archeologów pochodził z przełomu XII i XIII w., co dowodzi również istnienia kościoła lub kaplicy w tym czasie. Wielu historyków wysuwa zatem hipotezę, że kościół św. Idziego był najstarszym kościołem bydgoskim, a parafia bydgoska powstała najpóźniej na przełomie XII i XIII w.
Wedle odmiennej hipotezy przedstawianej m.in. przez Lecha Łbika, kościół św. Idziego został wzniesiony przed 1346 r., gdyż tylko w czasach poprzedzających lokację miasta i fundację bydgoskiego kościoła farnego mogło istnieć zapotrzebowanie społeczne na taką inwestycję. Z uwagi na to, że kościół ten nie posiadał uposażenia ziemskiego, mógł być wyłącznie kaplicą publiczną, spełniającą rolę świątyni filialnej, należącej do jednej z okolicznych parafii. Pobór dziesięciny papieskiej, uiszczanej w latach 1325–1327 od dochodów poszczególnych beneficjów kościelnych w okolicy Bydgoszczy wykazał istnienie parafii w Wyszogrodzie (1198) i w Dobrczu (1315). Najbliższa względem Bydgoszczy (10 km) świątynia parafialna ulokowana była w Wyszogrodzie, nieopodal ujścia Brdy do Wisły. Była to świątynia pw. św. Marii Magdaleny, ufundowana przez przedstawicieli rodu Powałów, z nadania synów Bolesława Krzywoustego, dzierżącego dziedzicznie Wyszogród od połowy XII w. po początek XIII wieku. Konieczność usytuowania przy grodzie bydgoskim kościoła pomocniczego uzasadniała stała obecność (od początku XIII w.) urzędników książęcych, kasztelana oraz załogi wojskowej. Służbę Bożą sprawował w kościele duchowny dojeżdżający z Wyszogrodu lub stały kapelan-rezydent, utrzymywany przez bydgoskiego kasztelana. Po budowie zamku bydgoskiego w połowie XIV wieku, funkcję świątyni zastąpiła urządzona w nim kaplica z przebywającym tu stale kapelanem zamkowym.
Z kolei w nowo założonym mieście zbudowano od podstaw pierwszy i aż do 1924 roku jedyny kościół parafialny. Pleban farny ustanowiony w następstwie formalnych aktów fundacji i erekcji bydgoskiej parafii, rezydował przy starej kaplicy grodowej do chwili ukończenia budowy kościoła farnego, usytuowanego w obrębie murów miejskich. Epizod ten utrwaliła późniejsza tradycja, przypisując kościołowi św. Idziego godność najstarszej bydgoskiej świątyni parafialnej.
W bydgoskim dokumencie lokacyjnym z 13 kwietnia 1346 r. brakuje postanowień o wydzieleniu posiadłości ziemskich dla plebana oraz placu pod budowę kościoła, co oznacza, że sprawę fundacji osobnej parafii bydgoskiej król pozostawił wolnej decyzji wójtów i mieszczan. Parafia ta powstała zapewne wskutek zabiegów pierwszych wójtów bydgoskich: Jana Kiesselhutha i Konrada (1346) lub Hempla (1364). Widomym znakiem zakończenia budowy fary była fundacja w latach 90. XIV w. pierwszego konwentu zakonnego w mieście – klasztoru karmelitów. Wójtowie uposażyli bydgoskiego plebana dwoma działkami budowlanymi w mieście (u zbiegu ul. Malczewskiego i Grodzkiej) oraz ogrodem na przedmieściu Kujawskim (teren później zajmowany przez kościół szpitalny św. Stanisława). Pleban korzystał także z prawa do połowu ryb w rzece Brdzie, poboru mąki z młynów wodnych, zbudowanych przez wójtów nieopodal fary oraz opłat: kolędy, offerendy i dziesięciny z gruntów ornych bydgoskiej parafii oraz czynszów z mieszczańskich kamienic, obciążonych dobrowolnymi zapisami pieniężnymi na rzecz proboszcza. W XVI w. starostowie bydgoscy ograniczyli proboszczom prawo rybołówstwa i całkowicie zaprzestali świadczenia daniny mącznej.
Mimo dość znacznych dochodów pieniężnych (370 zł w 1745 r.), w XVIII wieku parafia bydgoska postrzegana była jako jedna z gorzej uposażonych parafii miejskich diecezji włocławskiej, przede wszystkim z powodu niewielkiego uposażenia gruntowego.
Rozgraniczenia młodszej parafii farnej od starszej parafii wyszogrodzkiej dokonano w oparciu o utrwalone w XIII wieku granice miejscowych kasztelanii. Stąd granica wschodnia bydgoskiej parafii przebiegała na wschód od Bartodziei, mimo że już w połowie XIV w. kasztelania wyszogrodzka nie istniała, wchłonięta przez bydgoską i tworząca razem z nią powiat bydgoski ze starostą grodowym na czele.
Prawo patronatu nad kościołem farnym, dające prawo do obsady plebana bydgoskiego (zatwierdzanego przez biskupa włocławskiego), należało w XIV wieku do wójtów bydgoskich, a od początku XV wieku, po wykupie wójtostwa – do królów polskich, których miejscowymi przedstawicielami byli starostowie bydgoscy.
Terytorium parafii w okresie staropolskim.
Parafia farna, aż do 1920 r. obejmowała miasto Bydgoszcz oraz okoliczne wsie, przyłączane do miejskiej wspólnoty parafialnej w miarę ich stopniowego zakładania. Najpierw były to powstałe przed rokiem 1346: Bartodzieje, Bielice i Jachcice, a później trzy kolejne osady: Czyżkówko, Łochowo i Brzoza, wzmiankowane po raz pierwszy w 1489 roku. Wszystkie te wsie, podobnie jak Bydgoszcz stanowiły własność królewską. W latach 1489–1512 do parafii bydgoskiej przyłączono rycerską wieś Kruszyn Krajeński, do tej pory pozostającą pod jurysdykcją parafii ślesińskiej w sąsiedniej archidiecezji gnieźnieńskiej, a w latach 1597–1661 Czersko Polskie z parafii fordońskiej.
Odległości od granic parafii do świątyni farnej przekraczały z reguły 10 kilometrów.
Tuż przed I rozbiorem Polski parafia bydgoska obejmowała swymi granicami 47 osad i folwarków wiejskich. W 1763 r. w jej skład wchodziły następujące miejscowości i folwarki:
Demografia parafii w okresie staropolskim.
Nawa bydgoskiego kościoła farnego wzniesionego zasadniczo w latach 1425–1466, przewidywana była wedle współczesnych obliczeń dla ok. 1800 wiernych. Z tego ok. 1500 osób przypadało na mieszczan i przedmieszczan bydgoskich, a pozostałe osoby mogli stanowić wiejscy członkowie parafii z: Bartodziejów, Bielic i Jachcic, Czyżkówka, Łochowa i Brzozy. W czasie największego rozwoju demograficznego w okresie przedrozbiorowym (początek XVII w.) Bydgoszcz z przedmieściami liczyła ok. 5 tys. osób, a kolejny tysiąc mógł przypadać na należące do parafii wsie i osady.
Parafialni witrycy.
Faktycznym gospodarzem kościoła farnego była społeczność miejska, który reprezentowała obieralna rada miejska w osobach burmistrza i rajców. Rada sprawowała pieczę nad księgami mszalnymi, kosztownymi szatami i naczyniami liturgicznymi, takimi jak ornaty, kielichy, monstrancje, krzyże i pacyfikały. Corocznie, w porze święta Obrzezania Pańskiego (11 stycznia), Rada Miejska wybierała spośród mieszczan dwóch witryków (przedstawicieli parafian), którzy zarządzali odrębnym od beneficjum plebańskiego majątkiem, przeznaczonym na bieżące potrzeby kościelnego budynku i uświetnienie odprawianych w nim nabożeństw. Na ten cel zbierano datki i ofiary wiernych, zapisy testamentowe, opłaty za pochówek pod posadzką kościoła oraz bicie w dzwony podczas pogrzebów. Za pozyskane środki witrycy opłacali dzwonnika, nabywali kadzidło, wosk na świece, wino mszalne, sprzęt ruchomy oraz pokrywali koszty sprzątania świątyni, remontów i napraw. Od 1497 r. witrycy poddani byli ścisłej kontroli plebana, a pieniądze i wartościowe przedmioty mieli obowiązek składać w skrzyni, do której dostęp był możliwy tylko za równoczesną wiedzą: plebana, witryków i rajców miejskich.
Powszechnym zwyczajem była zbiorowa obecność miejskiego magistratu na mszach coniedzielnych oraz świątecznych. W 1583 roku rada miejska podjęła uchwałę, na mocy której nakazano pod karą grzywny gremialny udział w świątecznych mszach św. bydgoskich mistrzów cechowych, landwójta oraz ławników miejskiego sądu.
Staropolski dekanat i oficjalat bydgoski.
Bydgoszcz dość szybko zaczęła odgrywać wyróżnioną rolę w diecezji włocławsko-pomorskiej. Wynikało to przede wszystkim z jej położenia oraz kumulowania cech stolicy subregionu kulturowo-gospodarczego. W pierwszej połowie XIII wieku w diecezji włocławskiej powstały trzy archidiakonaty okręgowe: pomorski, włocławski i kruszwicki. Od przełomu XIII i XIV wieku zaczęto je dzielić na dekanaty, którym przewodzili księża dziekani, wyznaczani przez biskupa spośród plebanów danego okręgu. Byli oni pomocnikami diecezjalnych archidiakonów okręgowych, wizytowali podległe im parafie, kontrolowali obyczaje duchowieństwa i wiernych, egzekwowali świadczenia i daniny na rzecz biskupa, Stolicy Apostolskiej, a nawet państwa.
Dekanat bydgoski został wymieniony po raz pierwszy w 1477 roku i należał wówczas do archidiakonatu włocławskiego jako jeden z czterech dekanatów. Jego terytorium wydzielono z dekanatu raciąskiego, wskutek wzrostu liczby parafii w I połowie XVI w. W 1527 r. jego jurysdykcji podlegała fara bydgoska i kościół szpitalny Świętego Ducha na przedmieściu Gdańskim oraz 10 świątyń parafialnych w północnej części staropolskiego powiatu bydgoskiego. Południowa część powiatu należała do dekanatu inowrocławskiego w archidiakonacie kruszwickim. Do dekanatu bydgoskiego należały świątynie w:
W latach 1532–1582 Bydgoszcz i okoliczne Kujawy Północne przeszły pod zarząd archidiakonatu kruszwickiego. Do dekanatu bydgoskiego przyłączono wówczas dodatkowo parafie:
Około 1530 r. biskup włocławski, Maciej Drzewicki, utworzył bydgoski oficjalat foralny, czyli terenowy sąd kościelny. Zasięg działania tej jednostki obejmował terytoria dwóch graniczących z sobą dekanatów: bydgoskiego oraz świeckiego, położonego w archidiakonacie pomorskim. Pierwszym oficjałem został proboszcz bydgoski Grzegorz Wyrozębski, drugim – ks. Jan Fabian. Istotnym motywem decydującym o powołaniu oficjalatu bydgoskiego było ułatwienie zarządzania kościelnymi dobrami ziemskimi oraz rozprzestrzenianie się reformacji, której należało przeciwstawić sprawną organizację kościelną.
Oficjał był przedstawicielem biskupa ordynariusza odpowiedzialnym za stan Kościoła na podległym sobie terenie. Czuwał nad stanem moralnym duchowieństwa, przeprowadzał egzaminy proboszczowskie, kontrolował wyposażenie bibliotek kościelnych, dopuszczał do sprawowania liturgii w nowo wznoszonych i remontowanych świątyniach, jak i kaplicach prywatnych. Sprawował czynności prawne w obrębie prawa kanonicznego i zwyczajowego, z wyjątkiem spraw małżeńskich, beneficjalnych i innych zastrzeżonych dla biskupa. Wytaczał niektóre sprawy karne oraz zajmował się transakcjami majątkowymi, spadkami i testamentami, głównie osób duchownych i donatorów świeckich. Do jego pomocy istniał urząd administracyjno-sądowy zwany konsystorzem bydgoskim, od którego było jednak odwołanie do konsystorza generalnego we Włocławku. W urzędzie tym istniała kancelaria, w której pracowali m.in.: notariusz i instygator (oskarżyciel publiczny).
Zarówno oficjalat, jak i dekanat funkcjonowały do 1764 r., gdy papież Klemens XIII poparł starania biskupów włocławskich o włączenie do ich diecezji dekanatu wolborskiego z rezydencją biskupią (pałac) w zamian za oddanie archidiecezji gnieźnieńskiej części dekanatu bydgoskiego (parafie: Bydgoszcz i Dąbrówka ze Strzelewem). Dekret Kongregacji Konsystorialnej w Rzymie o zamianie granic obydwu diecezji wprowadził w życie 9 maja 1765 roku nuncjusz apostolski w Warszawie – Eugene Visconti.
Pozyskaną parafię bydgoską prymas Władysław Łubieński włączył do dekanatu więcborskiego w archidiakonacie kamieńskim.. Na przeniesieniu Bydgoszczy do sąsiedniej diecezji zyskał Fordon, który ustanowiono siedzibą dekanatu. Obejmował on część terytorium dawnego dekanatu bydgoskiego, który pozostał w macierzystej diecezji włocławskiej. Natomiast w 1821 r. na mocy bulli papieża Piusa VII, normującej stosunki kościelne na ziemiach zaboru pruskiego, pozostała część archidiakonatu kruszwickiego (bez kilku parafii w okolicach Radziejowa) wraz z Inowrocławiem i Kruszwicą została włączona do archidiecezji gnieźnieńskiej, natomiast archidiakonat pomorski do diecezji chełmińskiej.
Staropolskie kościoły filialne.
Począwszy od XV wieku na przedmieściach Bydgoszczy wznoszono kaplice publiczne, które spełniały rolę świątyń filialnych, należących do parafii farnej. Najstarszą z nich był kościół św. Idziego, który wzniesiono prawdopodobnie w połowie XIII wieku dla obsługi duszpasterskiej kasztelańskiego grodu bydgoskiego, zwłaszcza urzędników i rycerzy w nim przebywających. Świątynia ta uzyskała docelową formę murowaną w 1537 r. i została wtedy powtórnie konsekrowana. W 1448 r. wzniesiono kościół szpitalny św. Ducha na przedmieściu Gdańskim, przebudowany po 1582 r. do formy murowanej. W 1550 r. wzniesiono kościół szpitalny św. Krzyża na przedmieściu Poznańskim, a w 1579 r. konsekrowano w tej samej okolicy kościół Św. Trójcy. Z kolei 1583 r. konsekrowano kościół szpitalny św. Stanisława na przedmieściu Kujawskim. Na terenie parafii bydgoskiej powstały także cztery kościoły zakonne: karmelitów (1398, murowany od 1550), bernardynów (1480, murowany od 1552), klarysek (1615, konsekrowany w 1645), jezuitów (1649). Pod koniec XVIII w. na terenie parafii bydgoskiej oprócz kościoła farnego istniały jeszcze cztery kościoły filialne: św. Idziego, św. Stanisława, św. Krzyża i Świętej Trójcy, które popadały w ruinę bądź ulegały różnym przeobrażeniom. W XIX wieku władze pruskie rozebrały niemal wszystkie dawne świątynie. Do czasów obecnych zachowały się jedynie dwa dawne kościoły zakonne: bernardynów i klarysek.
Parafia w okresie zaboru pruskiego 1772-1920.
W 1772 r. Bydgoszcz weszła w skład Królestwa Prus i pozostała w nim z krótkimi przerwami przez 148 lat. W związku z rozwojem gminy ewangelickiej, kościół katolicki w Bydgoszczy utracił pozycję monopolistyczną. Nastąpiła kasata zakonów: jezuitów (1773 r.), karmelitów (1816 r.), bernardynów (1829 r.) i klarysek (1835 r.) Duchowieństwo katolickie ograniczało się w tym czasie do obrony duchowego i materialnego stanu posiadania Kościoła. Jako przeciwwaga dla wpływów duchowieństwa polskiego traktowany był przez zaborcze władze państwowe kościół ewangelicko-unijny. Tworzenie nowych gmin ewangelickich było związane z napływem ludności niemieckiej. Osadnictwo Niemców wiązało się najpierw z koniecznością ustanowienia władztwa pruskiego na terenach objętych zaborem, potem zaś zostało sprowokowane polityką kolonizacyjną państwa niemieckiego.
Polskim katolikom, których liczba stale spadała (w połowie XIX w. stanowili tylko ok. 25% ogółu mieszkańców, a w 1900 r. – 28%), pozostał kościół farny. Wzrost liczby katolików w Bydgoszczy wyraźnie nie nadążał za ogólnym wzrostem demograficznym, który był skutkiem intensywnego rozwoju przemysłowego i administracyjnego miasta na przestrzeni całego XIX wieku. Zatem historia Kościoła katolickiego w Bydgoszczy w okresie zaborów to dzieje parafii skupiającej się wokół pozostał kościoła farnego.
Wielkich trudności kapłanom tu pracującym nastręczała duża rozległość parafii. Poza miastem do parafii należało 58 miejscowości, a w 1829 r. już ponad 70 wsi i nowo powstałych osad. W 1827 r. liczbę wiernych w parafii bydgoskiej oceniono na 6 tys. osób, a w 1886 r. – 17 tys..
W latach 1819–1829 władze pruskie dokonały gruntownej renowacji kościoła farnego, zrujnowanego i ograbionego z części wyposażenia podczas stacjonowania w nim wojsk podczas kampanii napoleońskich. W 1831 roku dokonano ponownej konsekracji i wznowienia służby Bożej w kościele. Nie istniały już wówczas staropolskie kościoły filialne, gromadnie rozebrane przez władze pruskie. W 1835 r. zaprzestano kultu w kościele klarysek, a w latach 60. XIX w. kościół pobernardyński przekształcono w świątynię garnizonową dla katolików i protestantów. Obrazu zniszczeń dawnej architektury sakralnej dopełniła rozbiórka w 1879 r. najstarszego bydgoskiego kościoła św. Idziego. Ostatecznie w gestii parafii bydgoskiej pozostał tylko kościół farny oraz pojezuicki pw. św. Ignacego Loyoli. Jeden z wikariuszy parafialnych, najpierw ze statusem prebendarza (kościół z wyodrębnionym budżetem), a następnie rektora (ksiądz rezydujący przy kościele filialnym) został skierowany do udzielania posługi w kościele pojezuickim. Później przydano mu do pomocy wikariusza.
Szczególnie trudna była sytuacja parafii bydgoskiej w okresie Kulturkampfu, gdyż specyfiką tego okresu było połączenie walki prowadzonej z kościołem katolickim z akcją germanizacyjną. Tradycje Kulturkampfu kontynuowała następnie założona w 1894 roku Hakata. Ustawy pruskie z lat 1873 i 1874 doprowadziły do ograniczenia władz kościelnych w obsadzaniu stanowisk. Wprowadzony też został obowiązek składania przysięgi na wierność państwu niemieckiemu. W razie nieposłuszeństwa księży karano usuwaniem z parafii, więzieniem, a w niektórych przypadkach nawet wydaleniem z granic państwa. W tej sytuacji władze kościelne nie kwapiły się do podziału bydgoskiej parafii farnej na mniejsze jednostki, obawiając się nacisków władz o obsadzanie stanowisk proboszczów Niemcami. W 1848 r. przywrócono jednak dekanat bydgoski, obejmujący m.in. Bydgoszcz, Wyrzysk i Złotów. Dziekanem w 1848 r. został ks. J. Manske.
Sprawą zasadniczą było zachowanie w kościele polskiego charakteru narodowego. Narodowość kandydatów na stanowiska proboszczów i wikariuszy była przyczyną sporów toczonych przez władze kościelne z regencją i magistratem Bydgoszczy. Władze państwowe zwlekały z zatwierdzeniem kandydatów przedstawianych przez hierarchię kościelną, zgłaszając swoich pretendentów. Byli to Polacy cieszący się zaufaniem władz, o nastawieniu kompromisowym, które gwarantowało realizację polityki państwa pruskiego lub preferowani byli kapłani narodowości niemieckiej. Najbardziej spektakularny w tym względzie był spór przy kandydaturze niemieckiego ks. Edwarda Beckera na probostwo bydgoskie zakończony pomyślnym dla niego wyrokiem Roty Rzymskiej w 1912 r., dopiero po 6 latach starań.
Ujawniły się również tendencje do separowania narodowościowego katolików. Niemcy odbywali praktyki religijne najpierw w kościele św. Idziego, a następnie w oddanym do ich użytku w 1834 roku kościele pojezuickim. Potem podejmowali starania o organizacyjne wyodrębnienie w Bydgoszczy parafii katolickiej dla Niemców, które trafiło jednak na zdecydowany opór władz diecezjalnych.
Sytuacja polskich katolików poprawiła się dopiero na początku XX w. w okresie, gdy proboszczem w parafii farnej został ks. Ryszard Markwart. Ponadto w 1910 roku rozpoczęto budowę nowego kościoła dla polskich katolików w Bydgoszczy pw. Św. Trójcy. Jego poświęcenie nastąpiło 29 września 1912 roku. W tym samym czasie władze państwowe ufundowały katolikom niemieckim kościół pw. Najświętszego Serca Jezusa w Śródmieściu Bydgoszczy. Przy obu kościołach ustanowiono księży rektorów. W tym czasie na terenie parafii bydgoskiej mieszkało ponad 100 tys. osób, z czego jednak tylko ok. 40% stanowili katolicy (w tym 32% na terenie miasta Bydgoszczy).
Podział parafii bydgoskiej.
Powrót Bydgoszczy do Macierzy w styczniu 1920 r. miał doniosłe znaczenie dla lokalnego Kościoła. Nastąpił proces odniemczenia i repolonizacji miasta. Bydgoszcz opuściło w latach 1918–1926 ponad 40 rys. Niemców, przeważnie ewangelików. Z odpływem Niemców wiązał się silny napływ Polaków, w przeważającej mierze katolików z różnych dzielnic kraju. Głębokim przeobrażeniom uległa struktura wyznaniowa miasta. Już w 1921 r. było w Bydgoszczy 68,1 tys. (75,6%) katolików i 20,8 tys. (23,1%) ewangelików. U schyłku lat 20. odsetek katolików przekroczył 88%, a w przededniu II wojny światowej stanowił 91% ogółu mieszkańców. Jedyna istniejąca parafia pw. św. Marcina i Mikołaja nie mogła już z uwagi na swoją rozległość i wielką liczbę wiernych (100 tys. w 1924 r.), należycie wypełniać swoich funkcji duszpasterskich. Stąd w kwietniu 1920 r. zostały utworzone cztery okręgi duszpasterskie: farny, przy kościele Św. Trójcy, przy kościele Serca Pana Jezusa i na osiedlu Szwederowo.
Po włączeniu Bydgoszczy w granice odrodzonego państwa polskiego zaistniały warunki do podziału parafii i podniesienia do rangi parafialnych zbudowanych uprzednio świątyń filialnych. 10 kwietnia 1924 r. został opublikowany dekret ks. kardynała Edmunda Dalbora o podziale parafii bydgoskiej. Wydzielono z niej wówczas pięć nowych parafii:
Granice parafii farnej opierały się odtąd od wschodu na Wiśle, od południa w przybliżeniu na Zboczu Bydgoskim (z włączeniem Kapuścisk i Małych Bartodziei), od zachodu na Brdzie, a od północy na ul. Jagiellońskiej (z włączeniem fragmentu Śródmieścia, aż do ul. Dworcowej, Słowackiego, Reja i Staszica). Liczba wiernych w parafii w 1925 r. wynosiła ok. 23 tys. osób.
W 1938 r. na terenie parafii farnej znajdowały się:
Na jej terenie pracowało 10 księży diecezjalnych i 1 zakonny, co stanowiło blisko 1/3 duchowieństwa w mieście.
W marcu 1921 r. dekanat bydgoski został podzielony na dekanat bydgoski miejski i dekanat bydgoski podmiejski (wiejski) obejmujący m.in. parafie: Dąbrówka Nowa, Łąsk Wielki, Mąkowarsko, Ślesin, Wąwelno i Wierzchucin Królewski.
Okres okupacji niemieckiej.
W styczniu 1940 r. władze okupacyjne przekazały kościół farny Niemcom. Proboszczem został ks. Alojzy Kaluschke, przed 1939 r. prebendarz kościoła pojezuickiego. Początkowo do użytku Polaków przekazano kościół Klarysek, lecz w marcu 1941 r. świątynia ta została zamknięta. W nabożeństwach nie wolno było używać języka polskiego, od lutego 1941 r. nawet podczas spowiedzi. Gestapo zakazało również odprawiania nabożeństw w domach prywatnych. Od stycznia do sierpnia 1940 r. trwała rozbiórka kościoła pojezuickiego wraz z całą zachodnią pierzeją Starego Rynku. Inicjatorem tego barbarzyńskiego czynu był ówczesny nadburmistrz Bydgoszczy, kreileiter NSDAP Werner Kampe.
W latach okupacji zginęło kilku księży parafii farnej: proboszcz Józef Schulz (w marcu 1940 r. w obozie koncentracyjnym w Buchenwaldzie), wikariusz Jan Jakubowski (we wrześniu 1939 r. w egzekucjach na Starym Rynku), wikariusz Stanisław Kopeć (zabity we wrześniu 1939 r. pod Gostyninem przez wybuch bomby lotniczej), wikariusz, substytut kaplicy św. Stanisława na Siernieczku Antoni Świadek (zmarł w styczniu 1945 w Dachau). Ks. Antoni Świadek został w 1999 r. ustanowiony błogosławionym kościoła katolickiego przez Jana Pawła II.
Okres powojenny.
W okresie powojennym lokalny Kościół w Bydgoszczy znalazł się rzeczywistości Polski Ludowej, w której władza dążyła do ateizacji społeczeństwa. Już w latach 1949–1950 rząd rozpoczął otwartą walkę z Kościołem, która z dużym natężeniem trwała do października 1956 r., osiągając apogeum w 1953 r.
Kościół bydgoski wykorzystał poprawne początkowo stosunki pomiędzy państwem a kościołem na przejęcie (w lutym 1945 r.) kilku opuszczonych zborów ewangelickich, które po poświęceniu stały się świątyniami katolickimi. W 1946 r. na bazie tych świątyń oraz przedwojennych kaplic erygowano sześć nowych parafii (razem było 12):
W 1945 r. pozyskano również dawną farę ewangelicką św. Krzyża na placu Kościeleckich, którą jednak przekazano jezuitom. W związku z erygowaniem nowych parafii znacznie zmniejszyło się terytorium parafii farnej. Uległo ono dalszemu uszczupleniu w 1967 r., kiedy na bazie kościoła jezuitów utworzono parafię parafię pw. św. Andrzeja Boboli.
W 1947 r. na terenie parafii farnej zamieszkiwało 13 tys. osób, co stanowiło 9% katolików w mieście. W skład parafii wchodziły 3 kościoły rektorskie (klarysek, garnizonowy, jezuitów) oraz 2 kaplice. W 1957 r. w bydgoskiej parafii farnej nadal zamieszkiwało 13 tys. osób, ale stanowiło to zaledwie 6% katolików w mieście. Pracowało w niej 5 księży diecezjalnych, 4 zakonnych (jezuici) i kapelan wojskowy. Przy kościele farnym mieszkały także i prowadziły przedszkole siostry należące do Zgromadzenia Sióstr Najświętszej Marii Panny.
W 1952 r. dekanat bydgoski podzielono na dwie jednostki, a w kolejnych latach ulegał on dalszemu podziałowi w wyniku wzrostu liczby parafii. W skład utworzonego w 1952 r. dekanatu Bydgoszcz I wchodziły oprócz farnej parafie: Najświętszego Serca Jezusa, św. Wincentego à Paulo, św. Apostołów Piotra i Pawła, św. Stanisława Biskupa oraz parafie wiejskie w Łąsku Wielkim, Mąkowarsku i Wierzchucinie Królewskim. W 1966 r. dekanat ten obejmował 6 parafii, wyłącznie miejskich (od 1956 r. doszła parafia Niepokalanego Poczęcia Najświętszej Marii Panny na Jachcicach). W 1971 r. wszedł w życie dekret prymasa Polski kard. Stefana Wyszyńskiego, na mocy którego powstały cztery miejskie dekanaty bydgoskie. Parafia farna znalazła się w dekanacie Bydgoszcz I razem z parafiami: Najświętszego Serca Pana Jezusa w Śródmieściu, św. Antoniego na Czyżkówku, Niepokalanego Poczęcia Najświętszej Marii Panny na Jachcicach oraz św. Andrzeja Boboli. W jego skład włączono również kościół garnizonowy oraz kaplicę na cmentarzu Nowofarnym przewidywaną na kolejną świątynię parafialną. W 1992 r. w związku z włączeniem parafii fordońskich do archidiecezji gnieźnieńskiej, powiększono liczbę dekanatów bydgoskich do 5. Parafia farna znalazła się wówczas w dekanacie Bydgoszcz II (Śródmieście) obok sześciu innych parafii obejmujących środkową i północną część miasta.
W latach powojennych parafia farna straciła na znaczeniu, z powodu zmniejszenia jej terytorium i liczby wiernych. Stała się jedną z wielu parafii bydgoskich. W 1985 r. obejmowała jeszcze 4,2 tys. wiernych, a w 1996 r. już tylko 3,0 tys. Wzrosło natomiast znaczenie kościoła farnego jako kluczowego ośrodka kultu Matki Bożej Pięknej Miłości – sanktuarium maryjnego oraz kolebki kościoła bydgoskiego. W latach 1982–1996 przy farze rezydował wikariusz biskupi miasta Bydgoszczy (Jan Wiktor Nowak), który podejmował liczne inicjatywy integrujące miejskie ośrodki duszpasterskie. Był on inicjatorem Bydgoskich Dni Społecznych (1987) Tygodnia Kultury Chrześcijańskiej, czy też Prymasowskiego Instytutu Kultury Chrześcijańskiej (1982), który później stał się piątą wyższą uczelnią w Bydgoszczy. Okres działalności biskupa Nowaka był preludium do ustanowienia w 1999 r. kościoła farnego konkatedrą archidiecezji gnieźnieńskiej, a w 2004 r. katedrą diecezji bydgoskiej.
Obecnie parafia farna wchodzi w skład dekanatu Bydgoszcz II. Na jej obszarze znajdują się trzy kaplice:
W 2011 roku parafia liczyła 2,3 tys. wiernych. 11 stycznia 2015 proboszcz parafii poinformował w ogłoszeniach parafialnych, że parafia liczy już tylko ok. 520 rodzin i 998 osób. Wizytę duszpasterska przyjęło 248 rodzin, 104 rodziny odmówiły wizyty, a 173 mieszkania zastano zamknięte.
Kler parafialny.
Proboszczowie.
W okresie staropolskim urzędowych administratorów parafii nazywano przemiennie plebanami bydgoskimi, rektorami (przełożonymi) bydgoskiego kościoła parafialnego bądź prepozytami, czyli proboszczami, tak kościoła, jak i miejscowej parafii. Tytuł proboszczów upowszechnił się po roku 1466, od czasu fundacji czteroosobowego kolegium mansjonarzy, obarczonych zadaniem śpiewania oficjum o Najświętszej Marii Pannie. Proboszczowie szafowali sakramentami, odprawiali msze św., głosili kazania, słuchali spowiedzi, a od schyłku XVI wieku prowadzili metrykalne księgi chrztów, ślubów i zgonów.
Niepełna lista proboszczów bydgoskiej parafii farnej
Wikariusze.
W parafii bydgoskiej wikariusze odnotowani byli już w XV wieku. Po 1466 r. rekrutowali się zazwyczaj z kręgu mansjonarzy. W ciągu XVI-XVIII wieku liczba wikariuszy w parafii wahała się od 2 do 6.
Osobną funkcję stanowili komendarze parafii, wyznaczani przez proboszczów, którzy dzierżyli w swych rękach kilka beneficjów kościelnych i w związku z tym byli okresowo nieobecni w Bydgoszczy. Komendarze występowali już w II połowie XVII wieku, a zwłaszcza w wieku XVIII, kiedy Bydgoszcz znacznie się wyludniła wskutek wojen i „morowego powietrza”.
Rangę osobnego urzędu posiadała od XVI wieku funkcja kaznodziei farnego. Kazania wygłaszał proboszcz albo wyznaczony przezeń wikariusz, natomiast po 1616 r. miejsce na parafialnej ambonie zajmował zawsze jeden z rezydujących w Bydgoszczy jezuitów, obsadzany na urzędzie kaznodziejskim przez biskupa włocławskiego.
Po przejściu Bydgoszczy pod władzę Królestwa Prus w 1772 r. pomocą proboszczowi służył zaledwie jeden wikariusz. Od 1815 r. ich liczba zmieniała się i wikariuszy było 2, a rzadziej 3, zależnie od skuteczności starań proboszcza. Od lat 70. XIX w. w Bydgoszczy pracowało już z reguły 3 wikariuszy. Obsadę wikariatu parafii bydgoskiej cechowała znaczna fluktuacja. Młodzi księża pełnili swoją posługę najczęściej przez 2-3 lata. Przykładowo, w latach 1845–1870, gdy proboszczem był ks. Józef Turkowski, przez parafię bydgoską przewinęło się 23 wikariuszy.
Świecki personel kościelny.
W okresie staropolskim świecki personel farny tworzyli: dzwonnik, nauczyciel szkoły parafialnej, kantor, zakrystian, organista i kalikant, który nogami poruszał miechy organów. Mianowały i opłacały ich władze miejskie, przy czym w myśl postanowień przywileju lokacyjnego proboszcz opiniował i zatwierdzał kandydatów na te stanowiska. Dodatkowe dochody służby kościelnej pochodziły z dobrowolnych datków i okolicznościowych opłat za świadczone przez nią usługi podczas procesji, ślubów i pogrzebów.
Funkcja dzwonnika polegała na dzwonieniu w określonych porach dnia i przy okazji pogrzebów, a także na sygnalizacji w razie katastrof, pożarów i napadów. Dzwonnicy zniknęli ze składu personelu farnego po 1600 r., kiedy do rynkowego ratusza dostawiono wyniosłą wieżę, z dzwonem alarmowym i dwiema galeriami obserwacyjnymi u szczytu.
Zakrystian sprawował pieczę nad zgromadzonym w zakrystii sprzętem liturgicznym, natomiast kantor śpiewał w kościele litanie i koronki maryjne oraz udzielał lekcji śpiewu w szkole parafialnej. Znanych jest z imienia i nazwiska 11 kantorów bydgoskich oraz 5 organistów.
Kantorzy bydgoscy w okresie staropolskim:
Organiści bydgoscy w okresie staropolskim:
Nauczyciele szkoły parafialnej zwani byli rektorami lub bakałarzami, gdyż legitymowali się najczęściej wykształceniem uniwersyteckim. Znanych jest z nazwiska tylko kilku nauczycieli bydgoskiej szkoły elementarnej.
Nauczyciele bydgoskiej szkoły parafialnej w okresie staropolskim:

</doc>
<doc id="1711231" url="https://pl.wikipedia.org/wiki?curid=1711231" title="Ō">
Ō

Ōō – litera alfabetu łacińskiego używana w zapisie języka maoryskiego, rōmaji, w językach polinezyjskich, w łacińskim zapisie języka arabskiego, oraz w jednym ze sposobów zapisu etnolektu śląskiego. Przypisywana jest samogłosce [].

</doc>
<doc id="1711232" url="https://pl.wikipedia.org/wiki?curid=1711232" title="Etiuda a-moll op. 10.2 (Chopin)">
Etiuda a-moll op. 10.2 (Chopin)



</doc>
<doc id="1711233" url="https://pl.wikipedia.org/wiki?curid=1711233" title="Etiuda C-dur op. 10.1 (Chopin)">
Etiuda C-dur op. 10.1 (Chopin)



</doc>
<doc id="1711242" url="https://pl.wikipedia.org/wiki?curid=1711242" title="Pamiętniki wampirów (seria powieści)">
Pamiętniki wampirów (seria powieści)

Pamiętniki wampirów (ang. "The Vampire Diaries") – seria powieści, której siedem pierwszych części jest autorstwa amerykańskiej pisarki L.J. Smith, zaś autorem kolejnych jest anonimowy autor (ghostwriter). Seria opowiada o nastoletniej dziewczynie zafascynowanej dwoma braćmi wampirami.
Seria początkowo była trylogią, jednakże pod wpływem fanów L.J. Smith napisała część czwartą, "Mrok".
W 2008 r. Smith zapowiedziała wydanie kolejnej trylogii zatytułowanej "Pamiętniki wampirów: Powrót", w których głównym bohaterem miał być Damon. Pierwsza książka z tej trylogii, "Pamiętniki wampirów: Powrót o zmierzchu", została wydana 10 lutego 2009 r.
Historia publikacji.
Trylogia "Pamiętniki wampirów" opublikowana została w 1992 r., zaś część czwarta rok później, przez wydawnictwo Harper Paperbacks. W 1999 r. wszystkie cztery książki zostały ponownie wydrukowanie przez HarperPrism. W 2007 r. HarperTeen Publishing Company ponownie opublikowało całą serię w dwuczęściowym wydaniu.
Powieści.
Autorstwa L.J. Smith.
Oryginalna trylogia ("The Vampire Diaries")
Czwarta część 
Nowa trylogia, "Pamiętniki wampirów: Powrót" ("The Vampire Diaries: The Return")
Po opublikowaniu "Północy" L.J. Smith nie napisała już żadnej powieści z cyklu "Pamiętniki wampirów", nie jest ona także autorką "Pamiętników Stefano".
Napisane przez ghostwritera.
Następna trylogia, "Pamiętniki wampirów: Łowcy" ("The Vampire Diaries: The Hunters")
Ostatnia trylogia, "Pamiętniki wampirów: Zbawienie" ("The Vampire Diaries: The Salvation")
Adaptacja.
6 lutego 2009 r. ogłoszono, że na podstawie cyklu powieści zostanie nakręcony serial młodzieżowy. Serial jest produkowany dla amerykańskiej stacji The CW. Rolę Eleny gra Nina Dobrev, Stefana – Paul Wesley, a Damona - Ian Somerhalder. Emisję rozpoczęto we wrześniu 2009 r.

</doc>
<doc id="1711243" url="https://pl.wikipedia.org/wiki?curid=1711243" title="Wat Phra Kaew">
Wat Phra Kaew



</doc>
<doc id="1711244" url="https://pl.wikipedia.org/wiki?curid=1711244" title="Wat Phra Kaew (Chiang Rai)">
Wat Phra Kaew (Chiang Rai)



</doc>
<doc id="1711249" url="https://pl.wikipedia.org/wiki?curid=1711249" title="Najwyżej położone schroniska w Karpatach polskich">
Najwyżej położone schroniska w Karpatach polskich

Najwyżej położone schroniska turystyczne w Karpatach Polskich – tabelaryczne zestawienie 25 najwyżej położonych schronisk turystycznych w obecnych granicach Polski.
Na wysokości do 1000 m n.p.m. włącznie w Karpatach Polskich położone są jeszcze Schronisko PTTK na Luboniu Wielkim, Schronisko PTTK na Szyndzielni i Schronisko PTTK na Przełęczy Przegibek.
Po II wojnie światowej istniały jeszcze następujące schroniska położone powyżej 1000 m n.p.m.:

</doc>
<doc id="1711250" url="https://pl.wikipedia.org/wiki?curid=1711250" title="WV">
WV



</doc>
<doc id="1711252" url="https://pl.wikipedia.org/wiki?curid=1711252" title="Osiedle Pod Lipami (Poznań)">
Osiedle Pod Lipami (Poznań)

Osiedle Pod Lipami (dawniej "Wielkiego Października") – osiedle mieszkaniowe w Poznaniu, a jednocześnie jednostka obszarowa Systemu Informacji Miejskiej (SIM), należąca do większej jednostki obszarowej Winogrady, na terenie jednostki pomocniczej Osiedle Nowe Winogrady Południe.
Położenie.
Sąsiaduje z osiedlami: Przyjaźni, Kosmonautów, Wilczak. Na osiedlu znajduje się 5 budynków 13-kondygnacyjnych, 10 budynków 5-kondygnacyjnych oraz dwa domki mieszkalne.
Granice osiedla wyznaczają następujące ulice:
Przez osiedle przebiegają ulice:
Historia.
Budowa osiedla rozpoczęła się 9 maja 1968, jako pierwszego na Winogradach. W fundamentach bloku nr 2 wmurowano kamień węgielny. W 1969 oddano do użytku pierwsze cztery niskie bloki z 541 mieszkaniami (od strony ul. Słowiańskiej). Osiedle otrzymało nazwę Wielkiego Października na cześć rewolucji październikowej w Rosji.
Obszar osiedla do 1990 należał do dzielnicy administracyjnej Stare Miasto. W 2000 utworzono jednostkę pomocniczą miasta Osiedle Pod Lipami. 1 stycznia 2011 połączono dwie jednostki Osiedle Pod Lipami i Osiedle Przyjaźni w jedno Osiedle Nowe Winogrady Południe.
Oświata.
Na terenie osiedla znajdują się następujące szkoły:
Przedszkola:
Żłobek:
W budynku administracji osiedla znajdują się także dwie filie Biblioteki Raczyńskich: F42 (dla dorosłych) oraz F49 (dla dzieci).
Kultura i sport.
Na terenie osiedla funkcjonuje Osiedlowy Dom Kultury "Pod Lipami". W parku Jurija Gagarina stoi pomnik Gagarina autorstwa Jerzego Sobocińskiego (1977). Na Szkole Podstawowej nr 29 im. Jana Kochanowskiego wmurowana jest płyta pamiątkowa ku czci tego poety z cytatem z jego twórczości: "Służmy poczciwej sławie, a jako kto może / Niech ku pożytku dobra wspólnego pomoże". Gimnazjum zlokalizowane na osiedlu jest jedynym w Polsce, mającym za patrona podróżnika - Kazimierza Nowaka.
W 1970 odbył się na osiedlu "Rajd Wielkiego Października" (RWP) - nawigacyjna impreza samochodowa. Tradycja ta była kontynuowana w następnych latach. Obecnie skrót jest rozwijany inaczej - "Rajd Winogrady Poznań".
Wspólnoty religijne.
Na rogu ulic Naramowickiej i Słowiańskiej znajduje się rzymskokatolicka Parafia św. Karola Boromeusza w Poznaniu, obejmująca Osiedle Pod Lipami, Wilczak oraz Stare Winogrady (od ul. Szelągowskiej do ul. Murawa).

</doc>
<doc id="1711263" url="https://pl.wikipedia.org/wiki?curid=1711263" title="Architektura 18-bitowa">
Architektura 18-bitowa

Architektura 18-bitowa – architektura komputera, w której słowa, adresy i inne dane mieszczą się w najwyżej 18 bitach pamięci.
Wśród najbardziej znanych komputerów 18-bitowych wymienić warto produkowane przez Digitala minikomputery: PDP-1, PDP-4, PDP-7, PDP-9 i PDP-15, wytwarzane od roku 1960 do około 1975. Innymi komputerami 18-bitowymi były maszyny UNIVAC włączając w to UNIVAC 418 i różne komputery wojskowe. 18-bitowy był również IBM 7700 Data Acquisition System.
18 cyfr binarnych daje 262144 różnych kombinacji (1000000 ósemkowo, 40000 szesnastkowo)

</doc>
<doc id="1711265" url="https://pl.wikipedia.org/wiki?curid=1711265" title="18-bit">
18-bit



</doc>
<doc id="1711267" url="https://pl.wikipedia.org/wiki?curid=1711267" title="Chefoo">
Chefoo



</doc>
<doc id="1711268" url="https://pl.wikipedia.org/wiki?curid=1711268" title="Kuej-ciang">
Kuej-ciang



</doc>
<doc id="1711269" url="https://pl.wikipedia.org/wiki?curid=1711269" title="Astylosternus diadematus">
Astylosternus diadematus

Astylosternus diadematus - gatunek płaza z rodziny artroleptowatych.
Występowanie.
Być może jest to endemit Kamerunu, choć rozważa się także jego istnienie w Nigerii. Jego zasięg występowania obejmuje m.in. Park Narodowy Korup.
Żyje na wysokości 250–1100 m n.p.m. Zamieszkuje strumienie i mokradła.
Nie można wykluczyć, że osobniki przypominające niniejszy gatunek zamieszkujące okolice gór Manenguba i Cameroon mogą należeć do innego, jeszcze nieopisanego przez naukę.
Rozmnażanie.
Przebiega w wodzie. Kijanki rozwijają się w strumieniach o czystej wodzie.
Status.
W przeciwieństwie do większości płazów zwierzę to jest bardzo liczne, jeśli znajdzie odpowiadające mu siedlisko. Jednakże liczebność populacji maleje.
Zagrażają mu rozwój rolnictwa i wyręb lasów.

</doc>
<doc id="1711272" url="https://pl.wikipedia.org/wiki?curid=1711272" title="Kościół Starokatolicki Mariawitów w Rzeczypospolitej Polskiej">
Kościół Starokatolicki Mariawitów w Rzeczypospolitej Polskiej



</doc>
<doc id="1711275" url="https://pl.wikipedia.org/wiki?curid=1711275" title="27 Łotewski Batalion Schutzmannschaft Burtnieku">
27 Łotewski Batalion Schutzmannschaft Burtnieku

27 Łotewski Batalion Schutzmannschaft "Burtnieku" (niem. Lettische Schutzmannschafts Bataillon "Burtnieku" 27) – kolaboracyjny pomocniczy oddział policyjny złożony z Łotyszy podczas II wojny światowej
Historia.
Batalion został sformowany w marcu 1942 r. w Mangalsala. Na jego czele stanął kpt. K. Bēms. Batalion liczył 20 oficerów, 48 podoficerów i 437 szeregowych policjantów. W poł. maja przeniesiono go do wsi Griszino na okupowanej Ukrainie. Łotysze przeszli szkolenie wojskowe, po czym prowadzili służbę wartowniczą i ochronną. 3 sierpnia z powodu choroby kpt. K. Bēmsa zastąpił go ppłk K. Ziverts. 13 stycznia 1943 r. batalion przejechał do Kremenczugi. Z powodu przerwania linii frontu przez Armię Czerwoną Łotysze 23 stycznia wycofali się, zajmując pozycje obronne w rejonie wsi Wierchnaja-Biełaja Gora nad Donem. Na przełomie stycznia i lutego doszło do ciężkich walk z czerwonoarmistami. Batalion poniósł duże straty, głównie z powodu braku broni ciężkiej i małej ilości karabinów maszynowych. 20 lutego niemiecki żołnierz zastrzelił ppłk. K. Zivertsa. Krótko potem batalion został rozformowany, zaś ocalałych schutzmanów włączono do 23 Łotewskiego Batalionu Schutzmannschaft "Gauja". Rannych i chorych odesłano do Rygi.

</doc>
<doc id="1711278" url="https://pl.wikipedia.org/wiki?curid=1711278" title="Reprezentacja RFN U-21 w piłce nożnej">
Reprezentacja RFN U-21 w piłce nożnej



</doc>
<doc id="1711279" url="https://pl.wikipedia.org/wiki?curid=1711279" title="Thomas Kroth">
Thomas Kroth

Thomas Kroth (ur. 26 sierpnia 1959 w Schwerte) – niemiecki piłkarz, występował na pozycji pomocnika. Obecnie jest dyrektorem wykonawczym agencji PRO Profil, zajmującej się merchandisingiem sportowym.
Kariera klubowa.
Kroth jest wychowankiem klubu SV Erlenbach. W 1976 roku przeszedł do juniorów Kickers Offenbach. W sezonie 1977/1978 został przesunięty do jego pierwszej drużyny, wówczas występującej w 2. Bundeslidze. W debiutanckim sezonie rozegrał tam dwa ligowe spotkania. Po jego zakończeniu odszedł do pierwszoligowego 1. FC Köln. W pierwszym sezonie nie zagrał jednak w barwach tego klubu ani razu. W pierwszej lidze niemieckiej zadebiutował 8 września 1979 w wygranym 8:0 meczu z Eintrachtem Brunszwik. W sezonie 1979/1980 zagrał z klubem w finale Pucharu Niemiec, jednak uległ tam z nim 1:2 Fortunie Düsseldorf. 16 sierpnia 1980 w wygranym 5:2 pojedynku z Arminią Bielefeld Kroth strzelił pierwszego gola w trakcie gry w niemieckiej ekstraklasie. W 1982 roku wywalczył z klubem wicemistrzostwo Niemiec, a rok później zdobył z nim Puchar Niemiec. W drużynie z Kolonii Kroth spędził w sumie cztery sezony. Łącznie rozegrał tam 56 ligowych spotkań i zdobył w nich 2 bramki.
W listopadzie 1982 przeszedł do innego pierwszoligowca - Eintrachtu Frankfurt. Pierwszy ligowy występ zanotował tam 13 listopada 1982 przeciwko Borussii Dortmund (3:1 dla Eintrachtu). W Eintrachcie Kroth grał przez trzy sezony, jednak przez ten czas nie odniósł z klubem większych sukcesów. Łącznie zagrał tam w 74 ligowych meczach, w których strzelił 13 goli.
Latem 1985 roku trafił do Hamburgera SV. W jego barwach zadebiutował 10 sierpnia 1985 w wygranym 4:1 meczu rozgrywek Bundesligi z 1. FC Kaiserslautern. W sezonie 1986/1987 wywalczył z klubem wicemistrzostwo Niemiec. W HSV grał przez trzy lata. W sumie wystąpił tam w 73 ligowych spotkaniach i strzelił nich 6 goli.
W 1988 roku został zawodnikiem Borussii Dortmund, podobnie jak jego dotychczasowy klub występującej w ekstraklasie. W sezonie 1988/1989 zdobył z klubem Puchar Niemiec. W trakcie dwóch lat gry dla Borussii, rozegrał tam 53 ligowe spotkania. W 1990 roku zakończył karierę.
Kariera reprezentacyjna.
W reprezentacji RFN-u U-21 rozegrał 13 spotkań i zdobył jedną bramkę. W kadrze seniorskiej zagrał jeden raz. Był to spotkanie rozegrane 29 stycznia 1985 przeciwko Węgrom (1:0 dla Węgier). W tamtym meczu wszedł na boisko 46. minucie, zmieniając Olafa Thona.

</doc>
<doc id="1711280" url="https://pl.wikipedia.org/wiki?curid=1711280" title="Astylosternus fallax">
Astylosternus fallax

Astylosternus fallax – gatunek płaza zagrożonego wyginięciem.
Nazwa.
Epitet gatunkowy "fallax" to łaciński przymiotnik "fallax, -acis" oznaczający "podstępny, zdradliwy".
Występowanie.
Zwierzę to należy do endemitów Kamerunu. Spotkać go można pomiędzy Yabassi i Nkongsamba, w Parku Narodowym Korup i basenie Mamfe.
Nie zapuszcza się powyżej 1000 m n.p.m. Jego siedlisko to wolno płynące strumienie i rzeki głównie na nizinach i terenach pagórkowatych. Preferuje tereny zalesione.
Rozmnażanie.
Samce usadawiają się na liściach nieopodal wody i nawołują stamtąd swe wybranki.
Status.
Gatunek jest dość popularny, jednak jego liczebność obniża się.
Jest on poważnie zagrożony głównie poprzez rozwój rolnictwa i osadnictwo.

</doc>
<doc id="1711281" url="https://pl.wikipedia.org/wiki?curid=1711281" title="IAIS">
IAIS



</doc>
<doc id="1711283" url="https://pl.wikipedia.org/wiki?curid=1711283" title="Yamatsuka Eye">
Yamatsuka Eye

Yamatsuka Eye, właśc. – Wokalista i artysta sztuki wideo. Znany także pod pseudonimami Yamantaka Eye, Yamataka Eye i DJ 光光光 (pika pika pika).
Muzyka.
Yamatsuka Eye jest jednym z założycieli rockowego zespołu Boredoms, w którym był wokalistą. Jego maniera "śpiewania" jest rozpoznawana głównie przez częste chrząkanie, wycie i wydawanie niekonwencjonalnych odgłosów. Od 2000 roku grupa Boredoms zmieniła nazwę na V∞redoms, w której Yamatsuka Eye gra na instrumentach elektronicznych i samplerach bazujących na odtwarzaczach taśmowych z lat 60.
Yamatsuka Eye jest także członkiem wielu grup nurtu noise, punk i awangardy rockowej. Sporządzenie pełnej dyskografii muzyka jest prawie niemożliwe ze względu na liczne występy gościnne i zaangażowanie artysty w projekty na całym świecie. Z ważniejszych warto wymienić współpracę z Johnem Zornem przy projektach takich jak Mystic Fugu Orchestra, Naked City i Painkiller, a także z muzykiem Otomo Yoshide przy projektach takich jak Ground Zero czy New Jazz Ensemble.
Sztuka.
Podobnie jak w karierze muzycznej, Yamatsuka Eye znany jest z dadaistycznego podejścia do sztuki. Bardzo charakterystyczne dla artysty są kolaże i działania z dziedziny sztuki wideo, wykorzystujące psychodeliczne i brutalne motywy. Eye często sięga po materiały takie jak odblaskowe markery, folia aluminiowa i aerograf. Artysta pochodzi z rodziny, która od pokoleń należy do sekty Ōmoto, co ma niemały wpływ na kształt twórczości autora – podstawą wierzenia członków sekty są liczne wizje nowego porządku świata.

</doc>
<doc id="1711286" url="https://pl.wikipedia.org/wiki?curid=1711286" title="Ukrytek mauretański">
Ukrytek mauretański

Ukrytek mauretański("Tenebroides mauritanicus") – gatunek chrząszcza z rodziny Trogossitidae i podrodziny Trogossitinae.
Opis.
Osiąga od 6 do 11 mm długości ciała. Ubarwiony brunatno, głowa i przedplecze nieco błyszczące, bardzo delikatnie mikrosiateczkowane. Głowa skąpo punktowana, o płaskich oczach i czułkach zwieńczonych słabo odgraniczoną, trójczłonową buławką. Przedplecze o przednich i tylnych kątach ostrych, grubo po bokach, a słabo pośrodku punktowane. Przez jego środek często biegnie gładka smuga. Pokrywy z siedmioma rzędami, w których punkty spłycają się i zanikają ku końcowi. Siódmy rząd kończy się na wysokości guza barkowego. "Tenebroides mauritanicus" pospolicie występuje na statkach, w magazynach i młynach. W naturze żyje pod korą drzew i w zgniłym drewnie, gdzie bywa drapieżnikiem. Nie przypisuje mu się dużego znaczenia gospodarczego, jednak jego obecność może wpływać na zwiększenie liczebności innych owadów które mogą wykorzystywać drążone przez ukrytka przestrzenie i w nich się rozwijać. Może być także wektorem grzybów oraz bakterii. 
Biologia i ekologia.
Gatunek synantropijny, spotykany w osiedlach ludzkich, magazynach zboża, składach produktów żywnościowych, piekarniach, młynach i mieszkaniach, a ponadto znajdowany w gniazdach bocianich i gołębnikach.
Cykl rozwojowy trwa od około 40 do nawet 1200 dni, w zależności od temperatury. W rejonach cieplejszych jego cykl życiowy przebiega nieprzerwanie a zimowanie nie występuje. Wiosną świeżo przepoczwarzone po przezimowaniu w formie larwalnej oraz zimujące dorosłe osobniki zbierają się w maju by zacząć składać jaja z początkiem lipca. Samice składają różną ilość jaj, nieuzależnioną od warunków bytowania. Potrafią jednak złożyć w całym okresie swojego życia nawet 1200 jaj, jednak za średnią przyjmuje się około 500, z których, w temp. około 20 °C, po 10 dniach lęgną się larwy. W sprzyjających warunkach i przy odpowiednim pożywieniu wzrost larw jest dość szybki i wynosi około 40-50 dni, licząc od wylęgu do rozpoczęcia przepoczwarzenia. Według badań zaobserwowano, że pożywienie ma bezpośredni wpływ na długość czasu w jakim owad pozostaje w postaci larwalnej, oraz że duże zróżnicowanie pożywienia również powoduje wydłużenie tego stanu.
Od początku lipca do końca listopada chrząszcze składają małe i białe delikatne jaja, ułożone luźno w niewielkich skupiskach widywane są w mące lub innym materiale pokarmowym. Niekiedy umieszczają je w napotkanych szczelinach celem ich zabezpieczenia. Wylęgnięte larwy żerują na ziarnach zbóż, te wylęgające się wczesnym latem przechodzą podczas rozwoju około 3 wylinki, natomiast osobniki które wylęgają się w późniejszym czasie zrzucają wylinkę prawie zawsze cztery razy. Po osiągnięciu odpowiedniego wzrostu larwa staje się niespokojna i błąka się, w poszukiwaniu bezpiecznego miejsca do przepoczwarzenia. Zazwyczaj zagrzebuje się w kawałku miękkiego drewna, w którym drąży mały tunel, lub jeśli to możliwe drąży w ziarnie kukurydzy, otwór zalepia za sobą wydzieliną wydalaną z wyrostków larwalnych rozmieszczonych na ciele. Komory poczwarkowe budują zwykle poza żerowiskami. Osobniki pojawiające się jesienią potrafią żyć od 9 do 10 miesięcy. Przez przedłużający się od kwietnia do września okres składania jaj, wszystkie stadia występują jednocześnie
Występowanie.
Gatunek kosmopolityczny. W Europie sięga na północ do Karelii, środkowej Fennoskandii i południa Szkocji[. W Polsce występuje na terenie całego kraju. Spotykane również w Ameryce, zarówno północnej jak i południowej oraz na terenie Afryki, również powszechnie znany w Japonii. 
Historia.
Tenebroides mauritanicus jest jednym z pospolitszych gatunków szkodników owadów występujących w produktach zbożowych. Znany naukowcom od drugiej połowy XVIII wieku. Jednak jego najstarsze ślady żerowania pochodzą z wykopalisk na terenie starożytnego Egiptu, odkryte szczątki są datowane na około 1800 lat przed naszą erą. Wykopane przez archeologów ślady zachowały się w dużej mierze prawdopodobnie dzięki rozlaniu przez budowniczych tynku który pokrył składowane na posadzce deski, resztki ziaren i same żyjące tam owady. Umożliwiło to dokładną obserwacje i potwierdzenie ze stu procentową pewnością, że gatunek który był odpowiedzialny za uszkodzenia konstrukcji drewnianych budynków jak i łodzi, oraz przechowywanych ziaren to właśnie ukrytek.
Zagrożenia.
Zarówno dorosłe osobniki, jak i te będące w stadium larwalnym, w przypadku braku pożywienia, mają duże zdolności penetracyjne. Potrafią przegryzać się przez cienkie opakowania z różnego rodzaju tworzyw sztucznych jak: foliowe worki wykonane np. z celofanu, poliwinylu, polipropylenu, poliestru. Bez problemu pokonują również barierę w postaci opakowań papierowych, a na dodatek potrafią przegryzać się przez folię aluminiową co stanowi pewien ewenement w świecie owadów. Ponadto badania wykazały, że chrząszcze z gatunku "Tenebroides mauritanicus" mogą przenosić salmonellę pomiędzy kolejnymi partiami przechowywanego materiału. 
Zwalczanie.
Przechowywane produkty należy przechowywać w niskiej temperaturze, co sprzyja obniżeniu aktywności ukrytka, a nawet zmniejszenia jego liczebności przez wymieranie zarówno larw jak i osobników dorosłych. Wszystkie środki zaradcze stosowane przeciwko innym szkodnikom typowym dla magazynów zbóż, można w równym stopniu zastosować również w jego przypadku. Między innymi Fosfinę, która jako składnik środków owadobójczych może przynosić skutek w postaci wymierania larw, jednak po czasie, lub w różnych odstępach czasowych w zależności od stężenia, po użyciu w przechowalni wystarczy dokładnie wywietrzyć pomieszczenia zgodnie z zaleceniami producenta danego środka a materiał znajdujący się w pomieszczeniu będzie zdatny do użycia. Inną ciekawą i ekologiczną metodą będzie zastosowanie olejków eterycznych "Hyptis suaveolens" przy produkcji środków również mających na celu ograniczenie liczebości ukrytka. 
Przeprowadzono również badania nad wykorzystaniem samego ukrytka w zwalczaniu: wołka ryżowego ("Sitophilus oryzae L."), wołka kukurydzianego "(Sitophilus zeamais)", wołka zbożowego "(Sitophilus granarius"). Największą śmiertelność zaobserwowano wśród populacji wołka ryżowego. Zaobserwowano również wzrost drapieżnictwa ukrytka w przypadku martwych już owadów. Badania wykazały, że drapieżny charakter ukrytka może wpływać korzystnie na ograniczenie liczebności wybranych szkodników w przechowalniach ziaren.

</doc>
<doc id="1711288" url="https://pl.wikipedia.org/wiki?curid=1711288" title="Sergiusz Rudnicki">
Sergiusz Rudnicki

Sergiusz Rudnicki (ukr. Сергій Рудницький) (ur. 25 sierpnia 1961 w Erywaniu) – polski naukowiec, filolog, dziennikarz i działacz społeczny z Żytomierszczyzny, założyciel i przewodniczący Polskiego Towarzystwa Naukowego w Żytomierzu (2000–2006), redakor naczelny Gazety Polskiej (2002–2006).
Życiorys.
W 1986 ukończył filologię rosyjską w Instytucie Pedagogicznym w Żytomierzu, pracę magisterską obronił na temat polskiej leksyki w ukraińskim otoczeniu dialektalnym z uwzględenieniem wpływów rosyjskiego języka literackiego. W latach 1991–1993 kontynuował naukę w tym samym Instytucie na kierunku filologia ukraińska, po czym studiował filologię polską na Uniwersytecie Warszawskim (1993–1995). W październiku 1998 obronił pracę doktorską pod tytułem "Fleksja gwary polskiej wsi Korczunek koło Żytomierza na tle gwar południowokresowych" w Instytucie Slawistyki PAN (stopień magistra nostryfikowany na Ukrainie w 2005).
Po ukończeniu studiów w 1986 zatrudniony jako nauczyciel języka rosyjskiego w Iwanopolu w rejonie cudnowskim na Wołyniu. W 1987 podjął pracę jako asystent Katedrze Języka Rosyjskiego Instytutu Pedagogicznego w Żytomierzu (do 1993). W latach 1998–2000 zatrudniony jako adiunkt w pracowni badań polszczyzny kresowej w Instytucie Slawistyki PAN. Po powrocie na Ukrainę pracował m.in. jako starszy wykładowca Europejskiego Uniwersytetu Zarządzania, Finansów i Systemów Informatycznych w Żytomierzu (do 2003) oraz Uniwersytetu Państwowego w Żytomierzu (od 2003). Obecnie jest pracownikiem naukowym Katedry Filozofii Uniwersytet Państwowy im. Iwana Franki w Żytomierzu. Prowadzi zajęcia z nauk politycznych oraz podstaw państwowej polityki narodowościowej.
Brał udział w licznych konferenacjach naukowych na Ukrainie (Odessa, Żytomierz, Kijów) oraz w Polsce (Warszawa, Lublin, Białystok, Kraków), jak również w seminariach. W 2000 był jednym z założycieli Polskiego Towarzystwa Naukowego w Żytomierzu, którego przewodniczącym pozostawał od 2000 do 2006 (obecnie jest członkiem zarządu). W 2007 pełnił przez kilka miesięcy obowiązki członka Rady Społecznej przy przewodniczącym Żytomierskiej Państwowej Administracji Obwodowej. Od kwietnia 2006 jest ekspertem ds. polityki etnicznej Republikańskiej Sieci Ekspertów.
Publikuje w Dzienniku Kijowskim oraz Gazecie Polskiej, której redaktorem naczelnym był do 2006.

</doc>
<doc id="1711291" url="https://pl.wikipedia.org/wiki?curid=1711291" title="Passo del Tonale">
Passo del Tonale

Passo del Tonale – przełęcz w Alpach Retyckich na wysokości 1883 m n.p.m., na pograniczu dwóch prowincji Brescia i Trydent w północnych Włoszech. Region turystyczny i stacja narciarska.
Historia.
Podczas I wojny światowej przebiegała przez przełęcz linia frontu pomiędzy wojskami austro-węgierskimi a wojskami włoskimi. 15 czerwca 1918, wojska austriackie uderzyły na przełęcz Tonale, atakiem pozorującym, rozpoczynając bitwę nad Piavą.

</doc>
<doc id="1711295" url="https://pl.wikipedia.org/wiki?curid=1711295" title="Krosnowice (gmina)">
Krosnowice (gmina)

Krosnowice (od 1973 "Żelazno") – dawna gmina wiejska istniejąca w latach 1945–1954 w woj. wrocławskim (dzisiejsze woj. dolnośląskie). Siedzibą władz gminy były Krosnowice.
Gmina Krosnowice powstała po II wojnie światowej na terenie tzw. Ziem Odzyskanych (tzw. II okręg administracyjny – "Dolny Śląsk"). 28 czerwca 1946 gmina – jako jednostka administracyjna powiatu kłodzkiego – weszła w skład nowo utworzonego woj. wrocławskiego.
Według stanu z 1 lipca 1952 gmina składała się z 7 gromad: Krosnowice, Marcinów, Ołdrzychowice Kłodzkie, Rogówka, Romanowo, Starków i Żelazno. Gmina została zniesiona 29 września 1954 wraz z reformą wprowadzającą gromady w miejsce gmin. Jednostki nie przywrócono 1 stycznia 1973 wraz z kolejną reformą reaktywującą gminy, utworzono natomiast jej terytorialny odpowiednik, gminę Żelazno.

</doc>
<doc id="1711296" url="https://pl.wikipedia.org/wiki?curid=1711296" title="Pawlopetri">
Pawlopetri

Pawlopetri – podwodne stanowisko archeologiczne, które jest uważane za najstarsze zatopione miasto na świecie. Zostało odkryte i opisane w 1968 przez naukowców z Instytutu Oceanografii Uniwersytetu w Cambridge (pod kierunkiem dra Nica Flemminga). 
Będzie pierwszym zatopionym miastem, które zostanie zbadane cyfrowo w trzech wymiarach. Znajduje się u wybrzeży południowej Lakonii w Grecji.
Odkryte ruiny zajmują około 500 m2 - choć powierzchnia całej osady miała ok. 100 tysięcy m2 - składają się z 15 budynków zanurzonych 3-4 metry pod wodą, dzięki temu rejon ten nie został nigdy przebudowany lub zakłócony przez rolnictwo. Pomimo że przez wieki narażone na erozję, zachowały jednak swój charakter sprzed tysięcy lat.
Początkowo miasto datowane było na okres mykeński około 1600-1100 p.n.e., jednak w wyniku prac archeologicznych, odnaleziono wyroby ceramiczne z okresu neolitu, które wskazują, że jego wiek może sięgać nawet 5000 - 6000 lat p.n.e., czyli początków handlu morskiego w rejonie śródziemnomorskim.

</doc>
<doc id="1711297" url="https://pl.wikipedia.org/wiki?curid=1711297" title="Bobsleje na Zimowych Igrzyskach Olimpijskich 1976">
Bobsleje na Zimowych Igrzyskach Olimpijskich 1976

Bobsleje na Zimowych Igrzyskach Olimpijskich 1976 – zawody bobslejowe podczas igrzysk olimpijskich w Innsbrucku, które odbyły się między 6 i 14 lutego 1976 roku na torze Kunsteisbahn Bob-Rodel Igls. Dyscyplina ta znalazła się w programie olimpijskim po raz 11. w historii. Rozegrano dwie konkurencje: dwójki mężczyzn i czwórki mężczyzn. W obydwu konkurencjach złote medale przypadły zawodnikom z Niemieckiej Republiki Demokratycznej.

</doc>
<doc id="1711298" url="https://pl.wikipedia.org/wiki?curid=1711298" title="Tonale">
Tonale



</doc>
<doc id="1711299" url="https://pl.wikipedia.org/wiki?curid=1711299" title="Walentyna Sytnicka">
Walentyna Sytnicka

Walentyna Sytnicka (ur. 28 stycznia 1985 w Dowbyszu) – działaczka polonijna ze Wschodniego Wołynia, od 2009 redaktor naczelna Gazety Polskiej. 
Życiorys.
W 2008 ukończyła studia z zakresu psychologii w Państwowym Uniwersytecie im. I. Franki w Żytomierzu. Od 2004 pracowała jako wolontariusz w Polskim Towarzystwie Naukowym w Żytyomierzu. W maju 2009 decyzją zarządu Towarzystwa została wyznaczona nowym redaktorem naczelnym Gazety Polskiej. 

</doc>
<doc id="1711301" url="https://pl.wikipedia.org/wiki?curid=1711301" title="Günter Breitzke">
Günter Breitzke

Günter Breitzke (ur. 29 czerwca 1967) – niemiecki piłkarz występujący na pozycji pomocnika.
Kariera.
Breitzke jako junior grał w klubach TuS Stammheim, Fortuna Kolonia oraz Bayer 04 Leverkusen. Potem grał w amatorskich SV Bergisch Gladbach 09 oraz SC Brück. W 1988 roku trafił do pierwszoligowej Borussii Dortmund. W Bundeslidze zadebiutował 12 sierpnia 1988 w zremisowanym 1:1 meczu z 1. FC Kaiserslautern. 26 listopada 1988 w wygranym 6:0 pojedynku z Eintrachtem Frankfurt Breitzke strzelił trzy gole, które były jego pierwszymi w trakcie gry w Bundeslidze. W 1989 roku zdobył z klubem Puchar RFN. W 1992 roku wywalczył z zespołem wicemistrzostwo Niemiec. W Borussii spędził 4 lata. Łącznie rozegrał tam 89 ligowych spotkań i zdobył w nich 18 bramek.
Latem 1992 roku Breitzke odszedł do drugoligowej Fortuny Düsseldorf. Jej barwy reprezentował przez rok. W 1993 roku po spadku jego drużyny do Regionalligi, przeszedł do drugoligowego Wuppertaler SV. W tym klubie również spędził rok, gdyż po spadku klubu do Regionalligi, przeniósł się do drugoligowego zespołu FC Homburg. Z nim również spadł z ligi. Wówczas powrócił do Wuppertaler SV, grającego w Regionallidze West. Tym razem spędził tam 2 lata. W latach 1997–1998 grał dla Alemannii Akwizgran, a potem odszedł do amatorskiego Sportfreunde Eisbachtal, w którym w 1999 roku zakończył karierę.

</doc>
<doc id="1711302" url="https://pl.wikipedia.org/wiki?curid=1711302" title="Gunter Breitzke">
Gunter Breitzke



</doc>
<doc id="1711304" url="https://pl.wikipedia.org/wiki?curid=1711304" title="Multi Lotek">
Multi Lotek



</doc>
<doc id="1711307" url="https://pl.wikipedia.org/wiki?curid=1711307" title="Polanica Zdrój (gmina)">
Polanica Zdrój (gmina)

Polanica Zdrój – dawna gmina wiejska istniejąca w latach 1945–1954 w woj. wrocławskim (dzisiejsze woj. dolnośląskie). Siedzibą władz gminy była Polanica Zdrój (obecna pisownia "Polanica-Zdrój"), która stanowiła odrębną gminę miejską.
Gmina Polanica Zdrój powstała po II wojnie światowej na terenie tzw. Ziem Odzyskanych (II okręg administracyjny – "Dolny Śląsk"). 28 czerwca 1946 gmina – jako jednostka administracyjna powiatu kłodzkiego – weszła w skład nowo utworzonego woj. wrocławskiego.
Według stanu z 1 lipca 1952 gmina składała się z 10 gromad: Chocieszów, Kamieniec, Niwa, Nowy Wielisław i Sokołówka (dziś części Polanicy-Zdroju), Stary Wielisław, Studzienno, Szalejów Dolny, Szalejów Górny i Wolany. Gmina została zniesiona 29 września 1954 wraz z reformą wprowadzającą gromady w miejsce gmin. Jednostki nie przywrócono 1 stycznia 1973 wraz z kolejną reformą reaktywującą gminy.
Linki zewnętrzne.
Polanica-Zdrój - galeria zdjęć

</doc>
<doc id="1711308" url="https://pl.wikipedia.org/wiki?curid=1711308" title="Gmina Polanica-Zdrój">
Gmina Polanica-Zdrój



</doc>
<doc id="1711309" url="https://pl.wikipedia.org/wiki?curid=1711309" title="Ludwikowice Kłodzkie (gmina)">
Ludwikowice Kłodzkie (gmina)

Ludwikowice Kłodzkie – dawna gmina wiejska istniejąca w latach 1945–1954 w woj. wrocławskim (dzisiejsze woj. dolnośląskie). Siedzibą władz gminy były Ludwikowice Kłodzkie.
Gmina Ludwikowice Kłodzkie powstała po II wojnie światowej na terenie tzw. Ziem Odzyskanych (tzw. II okręg administracyjny – "Dolny Śląsk"). 28 czerwca 1946 gmina – jako jednostka administracyjna powiatu kłodzkiego – weszła w skład nowo utworzonego woj. wrocławskiego.
Według stanu z 1 lipca 1952 gmina składała się z 8 gromad: Bartnica, Dworki, Jugów, Krajanów, Ludwikowice Kłodzkie, Sokolec, Sokolica i Świerki. Gmina została zniesiona 29 września 1954 wraz z reformą wprowadzającą gromady w miejsce gmin. Jednostki nie przywrócono 1 stycznia 1973 wraz z kolejną reformą reaktywującą gminy.

</doc>
<doc id="1711314" url="https://pl.wikipedia.org/wiki?curid=1711314" title="Wojskowy Sąd Rejonowy w Szczecinie">
Wojskowy Sąd Rejonowy w Szczecinie

Wojskowy Sąd Rejonowy w Szczecinie – wojskowy organ wymiaru sprawiedliwości okresu stalinowskiego powołany "dla wykonania zadań wojskowych organów wymiaru sprawiedliwości w stosunku do osób pozawojskowych…"
Funkcjonował od 13 marca 1946 do 21 lipca 1955. Siedziba sądu mieściła się przy al. Wojska Polskiego 76.
Formowanie.
Powołany został rozkazem organizacyjnym Naczelnego Dowództwa Wojska Polskiego nr 023/0rg z 20 stycznia 1946 jako Wydział Zamiejscowy Wojskowego Sądu Rejonowego w Koszalinie z siedzibą w Szczecinie i Ekspozyturę Wojskowej Prokuratury Rejonowej w Koszalinie z siedzibą w Szczecinie.
Już w pierwszym rozkazie dziennym z 13 marca 1946 mjr Filip Feld podpisywał się jednak jako "Szef Wojskowego Sądu Rejonowego w Szczecinie" a dalej w rozkazie widnieje zapis: "Siedzibę tutejszego sądu obieram w Szczecinie, a Wydział Zamiejscowy umiejscawiam w Koszalinie" Zatem praktycznie w owym czasie nie powstał Wojskowy Sąd Rejonowy w Koszalinie. 
WSR w Szczecinie formowały następujące osoby: szef: mjr dr Filip Feld; sędziowie: mjr Tadeusz Juśkiewicz, por. Marian Doerffer, kpt. Stefan Bogdanowicz; asesorzy: ppor. Tadeusz Nizielski i ppor. Tadeusz Prusinowski; personel pomocniczy: ppor. Edmund Pietruszka jako sekretarz oraz skierowani z 12 Dywizji Piechoty szeregowi: Franciszek Wrzesiński jako ekspedytor i Tadeusz Miłda jako goniec.
Wyroki sądu.
W latach 1946-1955 Wojskowy Sąd Rejonowy w Szczecinie przeprowadził ponad 4,5 tys. procesów.
Nie wszyscy podsądni byli skazywani z przyczyn politycznych. Wyroki orzekano także wobec funkcjonariuszy i żołnierzy MO, UB, WOP i KBW skazywanych za nadużywaniu władzy lub przestępstwa kryminalne. Ostatni wyrok zapadł 29 kwietnia 1955. Dziesięć ostatnich spraw przekazano do sądów cywilnych lub do Wojskowego Sądu Garnizonowego w Szczecinie.
Najwyższy wymiar kary zastosowano wobec 96 osób. Wykonano prawdopodobnie 43 z nich. Najwięcej kar śmierci orzeczono w 1950, a w latach 1954-1955 nie orzeczono ani jednej tego typu kary.
Najwięcej wyroków śmierci wydano z art. 7 MKK: "Kto, działając na szkodę Państwa Polskiego, gromadzi lub przekazuje wiadomości, dokumenty lub inne przedmioty stanowiące tajemnicę państwową lub wojskową, podlega karze więzienia na czas nie krótszy od lat 5 lub dożywotnio albo karze śmierci". Kolejna grupa to skazani, za zabójstwo - art. 225 kodeksu karnego z 1932 oraz za udział w nielegalnym związku art. 14 MKK.

</doc>
<doc id="1711315" url="https://pl.wikipedia.org/wiki?curid=1711315" title="Wrzosy (Pszów)">
Wrzosy (Pszów)

Wrzosy – część miasta Pszów leżąca na wschodzie. Graniczy z Radlinem (Głożyny) od wschodu. Występuje tam budowa domów jednorodzinnych. Z centrum miasta łączy ją ulica Kraszewskiego. Charakterystycznym punktem okolicy jest hałda, która jest jednym z najwyższych punktów Płaskowyżu Rybnickiego.

</doc>
<doc id="1711316" url="https://pl.wikipedia.org/wiki?curid=1711316" title="Zjadacz dyń">
Zjadacz dyń

Zjadacz dyń (oryg. "The Pumpkin Eater") - dramat brytyjski z 1964 roku w reżyserii Jacka Claytona. Film jest adaptacją opowiadania Penelope Mortimer.

</doc>
<doc id="1711317" url="https://pl.wikipedia.org/wiki?curid=1711317" title="Super Rugby">
Super Rugby

Super Rugby – zawodowa liga rugby union skupiająca czołowe zespoły z Australii, Nowej Zelandii i Południowej Afryki a od 2016 także Japonii i Argentyny. Jest to największa i uznawana za najlepszą ligę południowej półkuli. W przeszłości liga była mniej liczna, zgodnie z czym nosiła nazwę "Super 12" (do 2006), a później "Super 14" (do 2010).
Osiemnaście zespołów (sześć z Południowej Afryki, po pięć z Australii i Nowej Zelandii oraz po jednym z Japonii i Argentyny) jest podzielonych na dwie grupy (Australazjatycką i Południowoafrykańską), spośród których każda składa się z dwóch konferencji. Drużyny rozgrywają sześć spotkań wewnątrz własnej konferencji oraz dziewięć z zespołami spoza niej.
W tej fazie rozgrywek dostaje się cztery punkty za zwycięstwo i dwa punkty za remis. Przyznawane są również punkty bonusowe: za zdobycie czterech lub więcej przyłożeń w meczu, oraz za porażkę najwyżej siedmioma punktami. Oznacza to, że dwa punkty bonusowe w jednym meczu może zdobyć jedynie drużyna pokonana.
Do fazy play-off awansują zwycięzcy konferencji, a także cztery kolejne zespoły z największą liczbą punktów w całej lidze. W ćwierćfinale zestawia się zespoły według miejsca w łącznej tabeli – pierwszy rywalizuje z ósmym, drugi z siódmym itd. W fazie pucharowej nie rozgrywa się rewanżów. Mecz odbywa się na obiekcie zespołu, który w fazie ligowej zajął wyższą pozycję.
Historia.
Prekursorami rozgrywek Super Rugby były turnieje Super 6, Super 10, Super 12, a ostatnio Super 14.
Rozgrywki Super 6 oryginalnie nazywały się "Mistrzostwami Południowego Pacyfiku". Pierwsza edycja Mistrzostw miała miejsce w 1986 roku. Uczestniczyło w niej, jak sama nazwa wskazuje, sześć zespołów: nowozelandzkie regiony: Auckland, Canterbury, Wellington; australijskie prowincje Queensland i Nowa Południowa Walia; oraz reprezentacja Fidżi. W 1992 roku zawody przemianowano na "Super 6".
W 1993 roku w Południowej Afryce trwał „demontaż” apartheidu. Zaowocowało to końcem izolacji RPA i dopuszczeniem południowoafrykańskich zespołów do międzynarodowych rozgrywek. Do turnieju zapraszane były: dwa zespoły z Australii, drużyny z czterech pierwszych miejsc z poprzedniego sezonu nowozelandzkich National Provincial Championship, trzy najlepsze zespoły poprzedniego sezonu w południowoafrykańskim Currie Cup, oraz zwycięzca Pacyficznego Pucharu Trzech Narodów: Fidżi, Samoa Zachodnie lub Tonga. W inauguracyjnym sezonie 1993 udział wzięły następujące zespoły: Waikato, Auckland, Otago i North Harbour z Nowej Zelandii; Natal Sharks, Transvaal i Północny Transvaal z Południowej Afryki; Queensland i Nowa Południowa Walia z Australii oraz Samoa Zachodnie. W pierwszym sezonie triumfował zespół Transvaal, a w dwóch kolejnych Queensland.
W 1996, na skutek oficjalnej profesjonalizacji rugby, prócz federacji narodowych, powołano SANZAR (South African, New Zealand and Australian Rugby) – wspólną organizację, która stworzyła ligę Super 12. Wówczas w rozgrywkach brało udział 12 zespołów (5 z Nowej Zelandii, 4 z Afryki Południowej i 3 z Australii). Wraz z upływem lat rozpoczęły się dyskusje o dopuszczeniu piątego zespołu z RPA, czwartego z Australii, drużyny z Argentyny lub Pacyfiku, jak na przykład włączenie do rozgrywek utworzonej w 2004 roku ekipy Pacific Islanders. Ligę powiększono w 2006 roku do 14 drużyn poprzez przyznanie prawa do wystawienia dodatkowego zespołu Australii i Południowej Afryce.
Od sezonu 2011 liga Super Rugby powiększyła się do 15 drużyn po tym jak dopuszczono do rozgrywek australijski zespół Melbourne Rebels.
Od sezonu 2016 dołączyły Sunwolves z Japonii oraz Jaguares z Argentyny jako element rozwoju światowego rugby, drużyny dołączyły do konfederacji południowoafrykańskiej która została podzielona na dwie grupy. Oprócz formatu rozgrywek w Super Rugby zmieniła się nazwa organizacji zarządzającej na SANZAAR (South African, New Zealand Australian and Argentinian Rugby) po włączeniu Argentyny do rozgrywek The Rugby Championship (dawniej Puchar Trzech Narodów)
Decyzją zarządu w roku 2018 liga powróci do formatu z piętnastoma drużynami podzielonymi na trzy konferencje, głównym powodem był zły odbiór zmian przez kibiców i stacje telewizyjne, a także zbyt skomplikowana formuła, znaczyło to iż trzy zespoły będą musiały się pożegnać z ligą. Po naradach postanowiono usunąć z konkursu dwie drużyny południowoafrykańskie i jedną australijską, ostateczne decyzje które drużyny mają zostać usunięte pozostawiono federacjom.
7 lipca 2017 federacja południowoafrykańska (SARU)postanowiła usunąć z konkursu Southern Kings oraz Cheetahs jednocześnie przesuwając obie drużyny do ligi Pro 14 w której swoje mecze rozgrywały drużyny z Walii, Szkocji, Włoch oraz Irlandii.
Ponad miesiąc później, 11 sierpnia 2017 roku, swoją decyzję podjęła federacja australijska ARU. Od początku głównymi kandydatami do wyrzucenia były drużyny Rebels oraz Western Force, po długim okresie zwlekania z decyzją, który media nazwały Super Rugby Saga, postanowiono nie przedłużać licencji Western Force.
W marcu 2019 roku SANZAAR podjęło decyzję o usunięciu z ligi japońskiej drużyny Sunwolves po sezonie 2020, zapowiadając tym samym powrót do formuły ligi czternastodrużynowej. Jako jeden z głównych powodów takiej decyzji podano przyczyny finansowe, Japoński Związek Rugby zapowiedział zmniejszenie dotacji dla drużyny Sunwolves po sezonie 2020, klub zwrócił się do SANZAAR o pokrycie różnicy tłumacząc to "dobrem rugby w Japonii" spotykając się z odmową. W wyniku braku zgody postanowiono usunąć klub z ligi.
Zespoły.
Wykres przedstawiający czasookresy w których występowały drużyny lidze Super Rugby (pomarańczowe kreski oznaczają zmianę liczby drużyn w lidze i jej reorganizację)
Drużyny ligi Super Rugby występują na zasadach franczyzy – federacje krajowe otrzymują prawo do wystawienia w lidze określonej liczby zespołów. Drużyny Super Rugby istnieją obok lokalnych drużyn krajowych, także dlatego, że sezon Super Rugby nie pokrywa się z sezonem lig krajów SANZAAR. W Australii każdy z pięciu zespołów jest właściwy dla terytorium jednego stanu (lub jego części). Drużyna taka może powoływać zawodników z dowolnego zespołu podlegającego jej terytorialnie, a także osobno zatrudniać określoną liczbę graczy. Nowa Zelandia podzielona jest na 26 regionów rugby, z czego 14 występuje w najwyższej nowozelandzkiej klasie rozgrywkowej: National Provincial Championship. Każdy z tych regionów podporządkowany jest odpowiedniemu zespołowi Super Rugby. Podobnie sytuacja kształtuje się w Południowej Afryce. Tam terytorium państwa podzielone jest między 14 regionalnych drużyn występujących w Currie Cup. Każdy zespół Super Rugby skupia jeden lub więcej takich „okręgów”. Niejednokrotnie klub występujący w rozgrywkach krajowych stanowi trzon klubu Super Rugby, jak np. Natal Sharks i Sharks, Blue Bulls i Bulls, czy Wellington Lions i Hurricanes. Czasem w nazwach klubów z ligi Super Rugby stosuje się nazwy miast (odpowiednio Durban, Pretoria i Wellington), jednak nie jest to ścisłe określenie, gdyż kluby nie reprezentują jedynie tych ośrodków.

</doc>
<doc id="1711318" url="https://pl.wikipedia.org/wiki?curid=1711318" title="Bukowiec (gmina Nowosolna)">
Bukowiec (gmina Nowosolna)

Bukowiec – wieś w Polsce położona w województwie łódzkim, w powiecie łódzkim wschodnim, w gminie Nowosolna.
W latach 1975–1998 miejscowość należała administracyjnie do ówczesnego województwa łódzkiego.
Miejscowość skomunikowana jest z Łodzią liniami autobusowymi 91B i 94 łódzkiego MPK.

</doc>
<doc id="1711322" url="https://pl.wikipedia.org/wiki?curid=1711322" title="Vannes OC">
Vannes OC

Vannes Olympique Club – francuski klub piłkarski mający siedzibę w mieście Vannes, leżącym w Bretanii.
Historia.
Klub został założony w 1998 roku. W 2005 roku osiągnął pierwszy sukces, którym było wygranie ligi Championnat de France Amateur (szczebel IV ligi). W 2007 roku Vannes dotarł do ćwierćfinału Pucharu Francji i odpadł po porażce 0:5 z Olympique Marsylia. W 2008 roku klub został mistrzem Championnat National (III ligi) i pierwszy raz w historii awansował do Ligue 2. W 2009 roku wystąpił w finale Pucharu Ligi Francuskiej i przegrał w nim 0:4 z Girondins Bordeaux. W sezonie 2010/2011 klub spadł do Championnat National po zajęciu 18 miejsca w Ligue 2.

</doc>
<doc id="1711323" url="https://pl.wikipedia.org/wiki?curid=1711323" title="Vannes Olympique Club">
Vannes Olympique Club



</doc>
<doc id="1711327" url="https://pl.wikipedia.org/wiki?curid=1711327" title="Długopole Zdrój (gmina)">
Długopole Zdrój (gmina)

Długopole Zdrój – dawna gmina wiejska istniejąca w latach 1945–1954 w woj. wrocławskim (dzisiejsze woj. dolnośląskie). Siedzibą władz gminy było Długopole Zdrój (obecna pisownia "Długopole-Zdrój").
Gmina Długopole Zdrój powstała po II wojnie światowej na terenie tzw. Ziem Odzyskanych (tzw. II okręg administracyjny – "Dolny Śląsk"). 28 czerwca 1946 gmina – jako jednostka administracyjna powiatu bystrzyckiego – weszła w skład nowo utworzonego woj. wrocławskiego.
Według stanu z 1 lipca 1952 gmina składała się z 6 gromad: Długopole Zdrój, Poniatów, Ponikwa, Poręba, Rudawa i Wyszki. Gmina została zniesiona 29 września 1954 wraz z reformą wprowadzającą gromady w miejsce gmin. Jednostki nie przywrócono 1 stycznia 1973 wraz z kolejną reformą reaktywującą gminy.

</doc>
<doc id="1711328" url="https://pl.wikipedia.org/wiki?curid=1711328" title="Gmina Długopole-Zdrój">
Gmina Długopole-Zdrój



</doc>
<doc id="1711331" url="https://pl.wikipedia.org/wiki?curid=1711331" title="Gorzanów (gmina)">
Gorzanów (gmina)

Gorzanów – dawna gmina wiejska istniejąca w latach 1945–1954 w woj. wrocławskim (dzisiejsze woj. dolnośląskie). Siedzibą władz gminy był Gorzanów.
Gmina Gorzanów powstała po II wojnie światowej na terenie tzw. Ziem Odzyskanych (tzw. II okręg administracyjny – "Dolny Śląsk"). 28 czerwca 1946 gmina – jako jednostka administracyjna powiatu bystrzyckiego – weszła w skład nowo utworzonego woj. wrocławskiego.
Według stanu z 1 lipca 1952 gmina składała się z 9 gromad: Gorzanów, Mielnik, Nowa Łomnica, Paszków, Stara Łomnica, Starkówek, Szczawina, Szklarka i Topolice. Gmina została zniesiona 29 września 1954 wraz z reformą wprowadzającą gromady w miejsce gmin. Jednostki nie przywrócono 1 stycznia 1973 wraz z kolejną reformą reaktywującą gminy.

</doc>
<doc id="1711332" url="https://pl.wikipedia.org/wiki?curid=1711332" title="Idzików (gmina)">
Idzików (gmina)

Idzików – dawna gmina wiejska istniejąca w latach 1945–1954 w woj. wrocławskim (dzisiejsze woj. dolnośląskie). Siedzibą władz gminy był Idzików.
Gmina Idzików powstała po II wojnie światowej na terenie tzw. Ziem Odzyskanych (tzw. II okręg administracyjny – "Dolny Śląsk"). 28 czerwca 1946 gmina – jako jednostka administracyjna powiatu bystrzyckiego – weszła w skład nowo utworzonego woj. wrocławskiego.
Według stanu z 1 lipca 1952 gmina składała się z 6 gromad: Biała Woda, Idzików, Kamienna, Marcinków, Marianówka i Pławnica. Gmina została zniesiona 29 września 1954 wraz z reformą wprowadzającą gromady w miejsce gmin. Jednostki nie przywrócono 1 stycznia 1973 wraz z kolejną reformą reaktywującą gminy.

</doc>
<doc id="1711346" url="https://pl.wikipedia.org/wiki?curid=1711346" title="Stara Bystrzyca (gmina)">
Stara Bystrzyca (gmina)

Stara Bystrzyca – dawna gmina wiejska istniejąca w latach 1945–1954 w woj. wrocławskim (dzisiejsze woj. dolnośląskie). Siedzibą władz gminy była Stara Bystrzyca.
Gmina Stara Bystrzyca powstała po II wojnie światowej na terenie tzw. Ziem Odzyskanych (tzw. II okręg administracyjny – "Dolny Śląsk"). 28 czerwca 1946 gmina – jako jednostka administracyjna powiatu bystrzyckiego – weszła w skład nowo utworzonego woj. wrocławskiego.
Według stanu z 1 lipca 1952 gmina składała się z 10 gromad: Huta, Lasówka, Młoty, Mostowice, Nowa Bystrzyca, Piaskowice, Spalona, Stara Bystrzyca, Wójtowice i Zalesie. Gmina została zniesiona 29 września 1954 wraz z reformą wprowadzającą gromady w miejsce gmin. Jednostki nie przywrócono 1 stycznia 1973 wraz z kolejną reformą reaktywującą gminy.
Zobacz też: gmina Bystrzyca.

</doc>
<doc id="1711355" url="https://pl.wikipedia.org/wiki?curid=1711355" title="Stary Waliszów (gmina)">
Stary Waliszów (gmina)

Stary Waliszów – dawna gmina wiejska istniejąca w latach 1945–1954 w woj. wrocławskim (dzisiejsze woj. dolnośląskie). Siedzibą władz gminy był Stary Waliszów.
Gmina Stary Waliszów powstała po II wojnie światowej na terenie tzw. Ziem Odzyskanych (tzw. II okręg administracyjny – "Dolny Śląsk"). 28 czerwca 1946 gmina – jako jednostka administracyjna powiatu bystrzyckiego – weszła w skład nowo utworzonego woj. wrocławskiego.
Według stanu z 1 lipca 1952 gmina składała się z 4 gromad: Nowy Waliszów, Piotrowice, Stary Waliszów i Zabłocie. Gmina została zniesiona 29 września 1954 wraz z reformą wprowadzającą gromady w miejsce gmin. Jednostki nie przywrócono 1 stycznia 1973 wraz z kolejną reformą reaktywującą gminy.

</doc>
<doc id="1711359" url="https://pl.wikipedia.org/wiki?curid=1711359" title="Jean Nabert">
Jean Nabert

Jean Nabert (ur. 27 czerwca 1881 w Izeaux, zm. 14 października 1960 w Paryżu) – filozof francuski uznawany za przedstawiciela filozofii ducha.
Życie.
Jean Nabert urodził się w 1881 roku w Izeaux. Uczył się w szkołach świeckich. Studiował na wydziale literatury w Grenoble (1901-1902), później wyjechał na stypendium do Lyonu (1903-1905). Tam poznał nauki Arthura Hannequina. Od 1908 do 1914 nauczał w liceum w Saint-Lô i w Breście. Wraz z rozpoczęciem I wojny światowej został zmobilizowany, większość okresu wojennego spędził w niewoli niemieckiej. ostatni rok niewoli spędził w Szwajcarii, gdzie poznał nauki Jean Jacques'a Gourda, które wywarły duży wpływ na jego myśl. Doktorat obronił długo po wojnie bo w 1924 roku na Sorbonie. W latach 1926-1943 wydał cykl studiów poświęconych myśli Henriego Bergsona i Léona Brunschvicga. Po zakończeniu II wojny światowej, w 1945 roku, został mianowany inspektorem generalnym nauczania (średniego) sekcji filozoficznej. Został także dyrektorem Biblioteki Victora Cousina – jednej z najlepiej wyposażonych w dzieła filozoficzne bibliotek. W 1955 napisał swoją najsławniejszą książkę "Essai Sur le mal". Za życia znany był głównie najbliższym, sławę jako filozof osiągnął dopiero po śmierci.
Filozofia.
Metoda refleksyjna.
Filozofia Naberta jest kontynuacją francuskiej filozofii ducha, którą zapoczątkował Kartezjusz, którą kontynuował Malebranche, ale także tacy filozofowie jak Kant, Fichte, Boutroux, Ravaisson, , Jules Lagneau czy Léon Brunschvicg. Najistotniejszym punktem filozofii Naberta jest, jak sam twierdził, jego metoda określana mianem metody refleksyjnej. Refleksja Naberta ma charakter moralny, jej źródłem jest krytyczna metoda Kanta. Nabert używa także nazwy metody doświadczenia świadomości. W prostym ujęciu można nazwać ją autorefleksją w aktach woli. Funkcje tej metody Nabert rozumiał jako funkcję samej filozofii. Refleksja jest aktem pierwotnym, należy ją jednak odróżnić od świadomości prerefleksyjnej. Jest to moment napięcia i niezgodności świadomości w aktach, która wydaje się momentem wewnętrznej desolidaryzacji, jednak prowadzi w końcu do większej solidaryzacji niż wyjściowo. Wobec tego, możemy powiedzieć, że świadomość siebie nie jest pierwotnie intuicją czy zwykłym spostrzeżeniem, ale rozczarowaniem i pragnieniem, które refleksja pozwala nam przyswoić. To, jak pisze Tarnowski, jest jakby hermeneutyką pragnienia. Sens tej metody staje się jasny nie w rozmyślaniach, ale w jej praktyce.
Doświadczenie metafizyczne.
Pierwszy element określony w książce "Éléments pour une éthique", który charakteryzowany jest jako uczucie rozdarcia i niezgodności naszego bytu z nim samym. Rozdarcie dotyczy kategorii tego kim jestem i tego kim chciałbym być. Zagadnienie Nabert analizuje na podstawie trzech pojęć: winy, porażki i samotności. Przez ich uwypuklenie nierówności nas samych wobec siebie stają się siedliskiem refleksji.
Wina.
To akt występujący przeciw regule, normie i grzechu, który jest wewnętrzny i przeciwstawiony rozwojowi duchowego Ja. Nie jest to oddzielony akt, ale głęboko zakorzenione w Ja chcenie złego aktu, które wymyka się podmiotowi. Wina jest podstawowym elementem ujawniającym przepaść jaka dzieli Ja zrealizowane od Ja które jest przedmiotem jego aspiracji.
Klęska.
Odsłania inny wymiar niezgodności w samym sobie. W myśli Naberta nie jest to zewnętrzny fakt, ale wewnętrzna strona świadomości. Klęska jest katalizatorem winy, a czasem nawet przyczyną jej powstania. To wewnętrzna kara za przekroczenie i ignorowanie granic i nakazów. Klęska jest oczyszczająca jednak w negatywnym sensie - oczyszcza człowieka z iluzji i pokazuje, że sama iluzja ma charakter skończoności.
Samotność.
Samotność jest pierwotna, poprzedza wszelką komunikację. Samotność jest tym samym czymś przed osiągnięciem świadomości siebie, bo ta osiągana jest poprzez komunikację. Kontakt z drugim człowiekiem otwiera świadomość na siebie samą, a więc samotność jest procesem zamykania tej drogi. Samotność staje się pozytywna przez refleksję. Nabert wzywa nawet do zwrócenia się ku samotności w celu ruchu wewnętrznego dla siebie, który kieruje nas ku bytom z którymi możemy się spełnić przez stworzenie formy jedności.

</doc>
<doc id="1711373" url="https://pl.wikipedia.org/wiki?curid=1711373" title="Wilkanów (gmina)">
Wilkanów (gmina)

Wilkanów – dawna gmina wiejska istniejąca w latach 1945–1954 w woj. wrocławskim (dzisiejsze woj. dolnośląskie). Siedzibą władz gminy był Wilkanów.
Gmina Wilkanów powstała po II wojnie światowej na terenie tzw. Ziem Odzyskanych (tzw. II okręg administracyjny – "Dolny Śląsk"). 28 czerwca 1946 gmina – jako jednostka administracyjna powiatu bystrzyckiego – weszła w skład nowo utworzonego woj. wrocławskiego.
Według stanu z 1 lipca 1952 gmina składała się z 4 gromad: Jaworek, Międzygórze, Niedźwiednia i Wilkanów. Gmina została zniesiona 29 września 1954 wraz z reformą wprowadzającą gromady w miejsce gmin. Jednostki nie przywrócono 1 stycznia 1973 wraz z kolejną reformą reaktywującą gminy.

</doc>
<doc id="1711376" url="https://pl.wikipedia.org/wiki?curid=1711376" title="MIM-23 Hawk">
MIM-23 Hawk

MIM-23 Hawk (ang. "Homing All the Way Killer") – amerykański przeciwlotniczy system rakietowy średniego zasięgu typu, ziemia-powietrze (SAM).
Poza USA wśród użytkowników była też Arabia Saudyjska, Bahrajn, Belgia, Dania, Egipt, Francja, Grecja, Hiszpania, Holandia, Iran, Izrael, Japonia, Kuwejt, Korea Południowa, Niemcy, Norwegia, Singapur, Szwecja, Tajwan, Turcja, Włochy, ZEA, w 2005 Rumunia odkupiła od Holandii osiem zmodernizowanych baterii. MIM-23 był używany bojowo w czasie wojny Jom Kipur w 1973 i wojny iracko-irańskiej w latach 1980.
Po masowych atakach rakietowych na ukraińskie miasta, 10 października 2022 roku, kilka krajów NATO natychmiast obiecało wysłać na Ukrainę dodatkowy sprzęt obrony powietrznej. Jednym z takich krajów była Hiszpania, która zaopatrzyła Siły Zbrojne Ukrainy w 4 wyrzutnie MIM-23 Hawk. W listopadzie Madryt wysłał kolejne dwie wyrzutnie na Ukrainę.

</doc>
<doc id="1711384" url="https://pl.wikipedia.org/wiki?curid=1711384" title="Félix Guattari">
Félix Guattari

Félix Guattari (ur. 30 kwietnia 1930, zm. 29 sierpnia 1992) – francuski psychoterapeuta i filozof. Współtwórca (wraz z Gilles'em Deleuze) pojęcia "schizoanaliza" i jednego ze znaczeń terminu "ekozofia".
Sławę przyniosła mu współpraca z Gilles’em Deleuze, autorem dwóch tomów francuskiego dzieła, przetłumaczonego na angielski: "Capitalisme et schizophrénie": "Anty-Edyp" (1972) i "Tysiąc plateau" (1980), wydane w j. polskim odpowiednio w 2017 i w 2015 roku.
Życiorys.
Guattari urodził się w Villeneuve-les-Sablons, gminie robotniczej na północnym zachodzie Paryża. Był szkolony i badany przez psychoanalityka Jacques’a Lacana w pierwszej połowie lat pięćdziesiątych XX wieku.
Następnie, pracował w klinice psychiatrii doświadczalnej La Borde pod kierownictwem ucznia Lacana, psychiatry Jeana Ouryego.
W późniejszym czasie, Guattari twierdził, że psychoanaliza jest "najlepszym kapitalistycznym narkotykiem" ze względu na to, że pragnienie jest tu ograniczone do kozetki; pragnienie w psychoanalizie Lacana jest energią tak ukonstytuowaną, że po uwolnieniu jej może przekształcić się w coś zupełnie innego.
Prowadził nadal swoje badania we współpracy w prywatnej klinice Jeana Ouryego La Borde w Cour-Cheverny, w jednym z głównych ośrodków zakładowej psychoterapii na ówczesne czasy. Klinika La Borde była miejscem spotkań i rozmów wielu studentów filozofii, psychologii, etnologii i pracy socjalnej, a dla Guattariego była najważniejszym zajęciem do jego śmierci w 1992 roku, gdy zmarł na zawał serca.
Praca zawodowa.
Nowatorskie podejście opracowane w La Borde polegało na zawieszeniu podejścia klasycznego, gdzie indywidualny pacjent był w centrum zainteresowania oraz porzuceniu binaryzmu "analityk-analizowany", na korzyść otwartej konfrontacji w terapii w grupach. Był to praktyczny przyczynek do terapii grupowej i do badań nad dynamiką wielości podmiotów w złożonych stosunkach społecznościowych [interakcjach grupowych], który abstrahował od Freudowskiej szkoły psychoanalitycznej, a pozwalał skierować się na szersze horyzonty filozoficznych dociekań i politycznych zainteresowań z najszerszym z możliwych wachlarzem dziedzin (filozofii, etnologii, lingwistyki, architektury, etc.) w celu lepszego określenia orientacji, zniesienia ograniczeń i zwiększenia efektywności praktyki psychiatrycznej.
Publikacje w j. polskim.
"Kapitalizm i schizofrenia", dwa tomy: 

</doc>
<doc id="1711385" url="https://pl.wikipedia.org/wiki?curid=1711385" title="Muzeum Techniki w Spirze">
Muzeum Techniki w Spirze

Muzeum Techniki w Spirze – niemieckie muzeum techniki położone w mieście Spira.
Historia.
Muzeum nieprzypadkowo położone jest w Spirze, miasto przez wiele lat było ważnym ośrodkiem niemieckiego przemysłu lotniczego. W 1913 roku powstała tutaj wytwórnia lotnicza Pfalz Flugzeugwerke GmbH, w której podczas I wojny światowej produkowano samoloty bojowe. Za wzrostem produkcji nie nadążała wielkość zakładów, jednym ze środków zaradczych było przeniesienie do Spira hali fabrycznej w 1915 roku, zdobytej we francuskim mieście Lille, od tamtej pory mieszkańcy nazywają ją Liller Halle i to w niej właśnie umieszczone jest muzeum. Technik-Museum Speyer jest jednym z najmłodszych muzeów techniki w Niemczech, powstało w 1991 roku z inicjatywy entuzjastów z innego muzeum, Auto- und Technikmuseum Sinsheim z Sinsheim.
Muzeum posiada ponad 2000 eksponatów, pokazywanych na powierzchni 150 000 m², zarówno pod dachem jak i prezentowanych na wolnym powietrzu. W placówce prezentowane są samoloty i śmigłowce, stare samochody, sprzęt pożarniczy, łodzie i motocykle, silniki oraz pojazdy szynowe. Wśród eksponatów na szczególną uwagę zasługuje radziecki wahadłowiec OK-GLI, przeznaczony do testów atmosferycznych, a który w 2008 roku znalazł się w zbiorach muzeum. Wśród innych ciekawych eksponatów można oglądać niemiecki okręt podwodny typu "205" U-9.

</doc>
<doc id="1711388" url="https://pl.wikipedia.org/wiki?curid=1711388" title="Serie B (1995/1996)">
Serie B (1995/1996)

Rozgrywki Serie B w sezonie 1995/1996 zakończyły się zwycięstwem Bologny. Oprócz niej awans do Serie A wywalczyły Hellas Werona, AC Perugia i AC Reggiana. Królem strzelców rozgrywek został Dario Hübner z Ceseny, który zdobył 22 bramki.
Wyniki.
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
Najlepsi strzelcy.
22 gole
21 goli
15 goli

</doc>
<doc id="1711389" url="https://pl.wikipedia.org/wiki?curid=1711389" title="Pseudowektory">
Pseudowektory



</doc>
<doc id="1711390" url="https://pl.wikipedia.org/wiki?curid=1711390" title="Erzbergrodeo 2009">
Erzbergrodeo 2009

Erzbergrodeo 2009 − zawody motocykli enduro, które odbyły się w dniach 11 czerwca - 14 czerwca 2009 w kamieniołomie niedaleko austriackiej wioski Eisenerz (Styria). W finałowym wyścigu "Top500 - Red Bull Hare Scramble" po raz trzeci z rzędu zwyciężył Tadeusz Błażusiak z zespołu KTM.

</doc>
<doc id="1711391" url="https://pl.wikipedia.org/wiki?curid=1711391" title="Pjongjan">
Pjongjan



</doc>
<doc id="1711393" url="https://pl.wikipedia.org/wiki?curid=1711393" title="Serie B (1996/1997)">
Serie B (1996/1997)

Rozgrywki Serie B w sezonie 1996/1997 zakończyły się zwycięstwem Brescii Calcio. Oprócz niej awans do Serie A wywalczyły Empoli FC, US Lecce i AS Bari. Królem strzelców rozgrywek został Davide Dionigi z Regginy Calcio, który zdobył 24 bramki.
Wyniki.
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
Najlepsi strzelcy.
24 gole

</doc>
<doc id="1711396" url="https://pl.wikipedia.org/wiki?curid=1711396" title="Współczulny">
Współczulny



</doc>
<doc id="1711397" url="https://pl.wikipedia.org/wiki?curid=1711397" title="2009 w paleontologii">
2009 w paleontologii

Paleontologia (od gr. "palaios" – stary + "on" – byt + "logos" – nauka) – nauka o organizmach kopalnych, wyprowadzająca na podstawie skamieniałości i śladów działalności życiowej organizmów wnioski ogólne o życiu w przeszłości geologicznej. Ściśle związana z naukami biologicznymi i geologią, posługuje się często fizyką i chemią.
Dinozaury.
Rodzaje dinozaurów opisane w 2009

</doc>
<doc id="1711398" url="https://pl.wikipedia.org/wiki?curid=1711398" title="Przywspółczulny">
Przywspółczulny



</doc>
<doc id="1711400" url="https://pl.wikipedia.org/wiki?curid=1711400" title="John Power (muzyk)">
John Power (muzyk)

John Power (ur. 14 września 1967 w Liverpoolu) – brytyjski muzyk, gitarzysta, piosenkarz i autor piosenek. Były lider grupy Cast.
Życiorys.
Karierę rozpoczął jako gitarzysta basowy w grupie The La’s. Wydał z nią jeden album i kilka singli, w tym wielki przebój There She Goes.
Po odejściu z The La’s, w 1993 roku założył zespół Cast, w którym śpiewał, grał na gitarze i pisał piosenki. Do 2002 roku grupa wydała 4 albumy.
Po rozpadzie Cast, skoncentrował się na karierze solowej. Wydał 3 płyty długogrające. Ponadto w 2005 roku wziął udział w trasie koncertowej The La’s. 

</doc>
<doc id="1711401" url="https://pl.wikipedia.org/wiki?curid=1711401" title="Iwan Triczkowski">
Iwan Triczkowski

Iwan Triczkowski, mac. Иван Тричковски (ur. 18 kwietnia 1987 w Skopju) – macedoński piłkarz występujący na pozycji napastnika lub pomocnika w cypryjskim klubie AEK Larnaka oraz w reprezentacji Macedonii.
W sierpniu 2015 podpisał roczny kontrakt z Legią Warszawa z możliwością przedłużenia o kolejne dwa. W styczniu 2016 roku odszedł do AEK Larnaka.

</doc>
<doc id="1711402" url="https://pl.wikipedia.org/wiki?curid=1711402" title="Ivan Trickovski">
Ivan Trickovski



</doc>
<doc id="1711406" url="https://pl.wikipedia.org/wiki?curid=1711406" title="Mistrzostwa świata U-19 w koszykówce mężczyzn">
Mistrzostwa świata U-19 w koszykówce mężczyzn

Mistrzostwa świata U-19 w koszykówce mężczyzn odbywają się od 1979 roku. Najpierw mistrzostwa odbywały się co 4 lata, jednak od 2007 roku co dwa. Pierwszym mistrzem świata zostali Amerykanie, którzy pokonali w finale reprezentację Brazylii. 

</doc>
<doc id="1711415" url="https://pl.wikipedia.org/wiki?curid=1711415" title="Nikola Vujadinović">
Nikola Vujadinović

Nikola Vujadinović cyr. Никола Вујадиновић (ur. 17 lipca 1986 w Belgradzie) – czarnogórski piłkarz występujący w latach 2017-2019 na pozycji obrońcy w polskim klubie Lech Poznań. Wychowanek Crvenej Zvezdy Belgrad.

</doc>
<doc id="1711417" url="https://pl.wikipedia.org/wiki?curid=1711417" title="Nikola Vujadinovic">
Nikola Vujadinovic



</doc>
<doc id="1711419" url="https://pl.wikipedia.org/wiki?curid=1711419" title="Adrián Vallés">
Adrián Vallés

Adrián Vallés (ur. 3 czerwca 1986 w Teuladzie, Alicante) – hiszpański kierowca wyścigowy, startujący obecnie w serii World Series by Renault.
Kariera.
Po długiej karierze w seriach kartingowych, Vallés rozpoczął jazdę w hiszpańskie Formule 3. Wkrótce potem, w 2004 roku, przeniósł się do World Series by Nissan. Rok potem seria została przemianowana na World Series by Renault, a Hiszpan kontynuował ściganie się w tych mistrzostwach. Swój drugi sezon ukończył na wysokiej, drugiej pozycji w klasyfikacji generalnej z dorobkiem dwóch zwycięstw.
W 2006 roku postanowił przenieść się do wyższej serii i rozpoczął starty w GP2, w barwach zespołu Campos Racing. Pierwszy wyścig w nowej serii był bardzo udany – na Circuit Ricardo Tormo Adrián Vallés finiszował trzeci, lecz w ciągu całego sezonu zgromadził jedynie 7 punktów (czyli jedno oczko więcej), co pozwoliło mu umiejscowić się na odległej 18. pozycji w klasyfikacji generalnej. W tym samym sezonie, w połowie września udało mu się także odbyć testy bolidu Formuły 1 w barwach zespołu MF1 Racing. W sezonie 2007 Hiszpan przyjął posadę oficjalnego kierowcy testowego, jaką zaproponował mu ten zespół, przemianowany po zmianie właściciela na Spyker F1 Racing.
Po kolejnej sprzedaży zespołu Vallés nie utrzymał swojej posady i postanowił powrócić do startów w GP2, tym razem w Asia Series. Wystartował w barwach FMS International – zespołu, którego właścicielem jest były kierowca F1, Giancarlo Fisichella. W tym teamie pojechał również pierwszy wyścig sezonu 2008 głównej serii, ale potem zmienił pracodawcę na BCN Competiton. Jeździł do końca sezonu, nie pojawiając się jedynie w dwóch finałowych wyścigach na torze Monza. Oprócz tego, w 2008 roku Vallés prowadził samochód Liverpool FC w rozgrywkach Superleague Formula, a także rozpoczął karierę w wyścigach typu endurance. Razem z zespołem Epsilon Euskadi pojawił się podczas wyścigu 24 Hours of Le Mans oraz 1000 km of Silverstone.
Na początku 2009 roku, okazyjnie ścigał się również w Bahrajnie, w wyścigu GP2 Asia Series, jeżdżąc dla zespołu Trident Racing w zastępstwie za Chrisa van der Drifta. W sezonie 2009 obaj ci kierowcy tworzą skład wcześniej wspomnianej, hiszpańskiej ekipy Epsilon Euskadi, w serii World Series by Renault.

</doc>
<doc id="1711421" url="https://pl.wikipedia.org/wiki?curid=1711421" title="Astylosternus laurenti">
Astylosternus laurenti

Astylosternus laurenti – gatunek płaza zagrożonego wyginięciem.
Występowanie.
Jak wiele innych przedstawicieli rodziny artroleptowatych, "A. laurenti" jest gatunkiem endemicznym – występuje jedynie w zachodnim Kamerunie, od Parku Narodowego Korup do południowych Rumpi Hills, Mount Manenguba i Bamileke Plateau. Nie można wykluczyć, że jego zasięg występowania przekracza ten obszar.
Płaz ten zamieszkuje wysokości od 400 do 850 m n.p.m. Zasiedla powolne wody płynące w nizinnych i pagórkowatych lasach zwłaszcza w terenach o intensywnych opadach deszczu. Przebywa też w lasach wtórnych.
Rozmnażanie.
Samce nawołują samice z kamieni w bliskości wody.
Status.
Choć jest pospolity, gatunek zmniejsza swą liczebność.
Zagrożenie stanowią osadnictwo i rozwój rolnictwa przyczyniające się do degradacji środowiska naturalnego tego zwierzęcia.

</doc>
<doc id="1711422" url="https://pl.wikipedia.org/wiki?curid=1711422" title="Mistrzostwa Świata w Poławianiu Bursztynu">
Mistrzostwa Świata w Poławianiu Bursztynu

Mistrzostwa Świata w Poławianiu Bursztynu – zawody, odbywające się corocznie w wakacje na plażach polskiego wybrzeża, organizowane od 1998 roku. Finały odbywają się w miejscowości Jantar. Zawody polegają na wyławianiu i wybieraniu jak największej liczby bursztynowych bryłek w wyznaczonym czasie. Do poszukiwania bursztynu zawodnicy używają kaszorów i grabi.

</doc>
<doc id="1711423" url="https://pl.wikipedia.org/wiki?curid=1711423" title="Baczewski">
Baczewski

Osoby noszące nazwisko Baczewski:
Inne:

</doc>
<doc id="1711424" url="https://pl.wikipedia.org/wiki?curid=1711424" title="Astylosternus montanus">
Astylosternus montanus

Astylosternus montanus – gatunek płaza zagrożonego wyginięciem.
Występowanie.
Zwierzę to możemy spotkać głównie w Kamerunie, ale także w Nigerii. W tym pierwszym kraju zajmuje tereny od Bamenda Highlands do Wyżyny Adamawa, a także Mount Ngorro oraz Yoko Mountains. W Nigerii z kolei pojawia się na wschodzie kraju w Obudu Plateau. Sądzi się, że taki poszatkowany obszar występowania to skutek wylesiania z XVII wieku.
Zwierzę żyje na wysokości 900-1 700 m n.p.m. Jego siedlisko to górskie lasy, w tym lasy galeriowe, a także roślinność zielna. W nocy zapuszcza się też na stosunkowo suche tereny, także rolnicze. Jak podaje IUCN, może ono przetrwać na terenie bezleśnym, o ile znajdzie okresowy, eutroficzny, zamulony strumień.
Rozmnażanie.
Przebiega jak u wszystkich płazów w środowisku wodnym. Samce nawołują ze skałek lub też z samej wody, w której przebiega także rozwój larw (kijanek), przeobrażających się później w osobniki dorosłe.
Status.
Choć wydaje się pospolity, gatunek zmniejsza swą liczebność.

</doc>
<doc id="1711428" url="https://pl.wikipedia.org/wiki?curid=1711428" title="Teoria X i teoria Y">
Teoria X i teoria Y

Teoria X i teoria Y została zdefiniowana w 1960 roku przez Douglasa McGregora (1906 – 1964). Zaprezentował on dwa przeciwstawne sobie sposoby myślenia o pracownikach, które jego zdaniem występowały dość powszechnie wśród menedżerów. 
Teoria X pokazuje pracowników w negatywnym świetle i odpowiadają jej modele naukowego zarządzania. Teoria Y natomiast przedstawia pracowników, jako osoby chętne do pracy. Teoria ta jest zgodna z założeniami zwolenników teorii stosunków międzyludzkich.
Założenia teorii X:
Założenia teorii Y:

</doc>
<doc id="1711431" url="https://pl.wikipedia.org/wiki?curid=1711431" title="Teoria x">
Teoria x



</doc>
<doc id="1711432" url="https://pl.wikipedia.org/wiki?curid=1711432" title="Teoria y">
Teoria y



</doc>
<doc id="1711433" url="https://pl.wikipedia.org/wiki?curid=1711433" title="Cosenza Calcio">
Cosenza Calcio

Cosenza Calcio – włoski klub piłkarski z siedzibą w Cosenzy. Obecnie występuje w rozgrywkach Serie B.
Historia.
Klub został założony w 1914 roku jako Cosenza Calcio 1914. W sezonie 1961/1962 po raz pierwszy wystąpił w rozgrywkach Serie B. W 1983 roku zwyciężył w Pucharze Anglo-Włoskim. W sezonie 1991/1992 Cosenza zajęła piąte miejsce w tabeli drugiej ligi, co jest najlepszym rezultatem w historii zespołu. Od tego czasu drużyna notowała coraz gorsze wyniki. Podczas rozgrywek 2002/2003 zajęła dziewiętnaste miejsce w Serie B i spadła do trzeciej ligi.
W 2003 roku do rozgrywek został przyjęty nowo powstały zespół o nazwie AS Cosenza FC i zajął on siódme miejsce w Serie D. W czerwcu 2004 roku klub z powodu problemów finansowych został zawieszony przez Włoską Federację. W 2004 roku ponownie został dopuszczony do rozgrywek Serie D, a następnie zmieniono nazwę klubu na AS Cosenza Calcio. W sezonach 2005/2006 i 2006/2007 zajmował on kolejno trzecią oraz czwartą lokatę w lidze i przegrywał baraże o awans do Serie C2.
W 2007 roku piłkarze klubu przenieśli się do nowo powstałego Fortitudo Cosenza. W sezonie 2007/2008 drużyna zajęła pierwsze miejsce w swojej grupie w Serie D i awansowała do Serie C2. W sezonie 2008/2009 również z pierwszej pozycji awansowała do Serie C1.

</doc>
<doc id="1711434" url="https://pl.wikipedia.org/wiki?curid=1711434" title="Cosenza Calcio 1914">
Cosenza Calcio 1914



</doc>
<doc id="1711436" url="https://pl.wikipedia.org/wiki?curid=1711436" title="AS Cosenza Calcio">
AS Cosenza Calcio



</doc>
<doc id="1711437" url="https://pl.wikipedia.org/wiki?curid=1711437" title="Shōmyō (wodospad)">
Shōmyō (wodospad)

 – najwyższy wodospad w Japonii, o wysokości 350 m, położony w prefekturze Toyama. Jest na liście Stu wodospadów Japonii. Największy przepływ występuje wczesnym latem, kiedy topi się pokrywa śnieżna na górze Tate (wys. 3015 m).
Mimo iż Shōmyō znacznie ustępuje wysokością sąsiedniemu wodospadowi Hannoki (497 m), to jest on uważany za najwyższy, ponieważ jego wody płyną przez cały rok, podczas gdy wody Hannoki płyną tylko w okresie od kwietnia do lipca, kiedy topi się śnieg na płaskowyżu Mida-ga-hara.

</doc>
<doc id="1711438" url="https://pl.wikipedia.org/wiki?curid=1711438" title="Baetis">
Baetis

Baetis – rodzaj owadów z rzędu jętek.
Występowanie.
Rodzaj jest szeroko rozpowszechniony.
Zasiedlają różne rodzaje strumieni, dobrze czując się w zarośniętych.
Rozmnażanie.
Larwy – nimfy – pływają w strumieniach.
Gatunki.
Rozróżnia się w nim następujące gatunki:

</doc>
<doc id="1711439" url="https://pl.wikipedia.org/wiki?curid=1711439" title="A.S. Cosenza Calcio">
A.S. Cosenza Calcio



</doc>
<doc id="1711440" url="https://pl.wikipedia.org/wiki?curid=1711440" title="Fortitudo Cosenza">
Fortitudo Cosenza



</doc>
<doc id="1711441" url="https://pl.wikipedia.org/wiki?curid=1711441" title="Jack McDevitt">
Jack McDevitt

Jack McDevitt (ur. 14 kwietnia 1935 w Filadelfii) – amerykański pisarz science fiction, laureat nagród Nebula, Campbella i Locusa. W Polsce jego utwory były wydawane przez Wydawnictwo Solaris.
Jest absolwentem Wesleyan University (1971)

</doc>
<doc id="1711444" url="https://pl.wikipedia.org/wiki?curid=1711444" title="Stefan Tomaszevic Kotromanic">
Stefan Tomaszevic Kotromanic



</doc>
<doc id="1711446" url="https://pl.wikipedia.org/wiki?curid=1711446" title="Robert Nikolic">
Robert Nikolic

Robert Nikolic (ur. 1 sierpnia 1968 w Bonn) – niemiecki piłkarz występujący na pozycji obrońcy lub pomocnika.
Kariera.
Nikolic jest wychowankiem klubu Bonner SC. Od 1984 do 1988 roku grał w juniorach Bayeru 04 Leverkusen. Zawodową karierę rozpoczynał w sezonie 1988/1989 w pierwszoligowej Borussii Dortmund. W pierwszej lidze niemieckiej zadebiutował 29 listopada 1988 w przegranym 0:2 meczu z Werderem Brema. W debiutanckim sezonie zdobył z klubem Puchar Niemiec. W Borussii spędził trzy sezony. W sumie rozegrał tam 51 ligowych spotkań.
W 1991 roku odszedł do drugoligowego FC St. Pauli. W tym klubie grał przez dwa lata. Od 1993 do 1997 roku reprezentował barwy trzecioligowego Rot-Weiß Oberhausen. Latem 1997 przeniósł się do drugoligowego KFC Uerdingen 05. W sezonie 1998/1999 uplasował się z nim na 16. miejsce w 2. Bundeslidze i spadł z nim do trzeciej ligi. Wówczas odszedł z klubu.
Latem 1999 roku przeszedł do innego drugoligowca - 1. FSV Mainz 05. W jego barwach zadebiutował 29 sierpnia 1999 w przegranym 0:3 pojedynku z Energie Cottbus. Było to jednak jedyne spotkanie rozegrane przez niego w barwach Mainz przed wypożyczeniem w styczniu 2000 do trzecioligowego SV Darmstadt 98. Po zakończeniu sezonu 1999/2000 powrócił do Mainz. W sezonie 2003/2004 zajął z klubem 3. miejsce w lidze i awansował z nim do ekstraklasy. W Mainz grał do końca sezonu 2004/2005. Po jego zakończeniu postanowił zakończyć karierę.

</doc>
<doc id="1711447" url="https://pl.wikipedia.org/wiki?curid=1711447" title="Río Colorado">
Río Colorado

Río Colorado – miasto w Argentynie, w prowincji Río Negro, stolica departamentu Pichi Mahuida.
Według danych szacunkowych na rok 2010 miejscowość liczyła 11 733 mieszkańców.

</doc>
<doc id="1711448" url="https://pl.wikipedia.org/wiki?curid=1711448" title="Kasumigaura (jezioro)">
Kasumigaura (jezioro)

 – jezioro monomiktyczne ciepłe w Japonii, drugie pod względem powierzchni w kraju (po jeziorze Biwa), położone w prefekturach: Ibaraki i Chiba, około 60 km na północny wschód od Tokio.
W węższym znaczeniu i oficjalnie nazwa Kasumigaura odnosi się do głównego zbiornika o powierzchni 168,11 km 2 .
Nazwa ta obejmuje obecnie – oprócz głównego zbiornika – grupę następujących jezior: Nishiura (西浦, główny zbiornik), Kitaura (北浦, 35,04 km 2 ), Sotonasakaura (外浪逆浦, 5,94 km 2 ), a także rzeki je łączące, łącznie około 220 km2.

</doc>
<doc id="1711452" url="https://pl.wikipedia.org/wiki?curid=1711452" title="Roman Bezsmertnyj">
Roman Bezsmertnyj



</doc>
<doc id="1711455" url="https://pl.wikipedia.org/wiki?curid=1711455" title="Program lotów wahadłowców">
Program lotów wahadłowców



</doc>
<doc id="1711457" url="https://pl.wikipedia.org/wiki?curid=1711457" title="Cerastium alpinum">
Cerastium alpinum



</doc>
<doc id="1711458" url="https://pl.wikipedia.org/wiki?curid=1711458" title="Artafinde">
Artafinde



</doc>
<doc id="1711459" url="https://pl.wikipedia.org/wiki?curid=1711459" title="Puchar Konfederacji 2009">
Puchar Konfederacji 2009



</doc>
<doc id="1711461" url="https://pl.wikipedia.org/wiki?curid=1711461" title="Jan Konopczyński">
Jan Konopczyński

Jan Konopczyński (ur. 24 kwietnia 1883 w Dalewie, zm. 17 lipca 1961 w Bydgoszczy) – polski ksiądz rzymskokatolicki, wieloletni proboszcz w parafii Matki Boskiej Nieustającej Pomocy i parafii Najświętszego Serca Pana Jezusa w Bydgoszczy, dziekan bydgoski, kanonik honorowy, honorowy radca miejski.
Życiorys.
Urodził się 24 kwietnia 1883 r. w Dalewie, w powiecie kościańskim w Wielkopolsce. Był synem Jana, rolnika, właściciela majątku w Świńcu w powiecie kościańskim i Anny z Lewandowskich. Po ukończeniu szkoły ludowej, przez rok uczęszczał do szkoły obywatelskiej w Rawiczu, a następnie do tamtejszego gimnazjum. Z powodu zatargu na tle narodowym z profesorami niemieckimi musiał gimnazjum opuścić. Egzamin dojrzałości złożył w gimnazjum Wiktorii Augusty w Poznaniu (później gimnazjum im. K. Marcinkowskiego).
Po krótkim pobycie na wydziale filologicznym uniwersytetu w Halle, wstąpił w 1907 r. do Seminarium Duchownego w Poznaniu. Święcenia kapłańskie otrzymał 22 stycznia 1911 r. w Gnieźnie. Jako wikariusz pracował w różnych miejscowościach Archidiecezji Gnieźnieńskiej (Kucharki, Baszkowo, Łekno, Września, Pobiedziska).
Organizator parafii na Szwederowie w Bydgoszczy.
Od 1 lipca 1917 r. był wikariuszem, a później administratorem przy kościele farnym w Bydgoszczy. 20 stycznia 1920 r. uczestniczył w uroczystym powitaniu wkraczających do miasta oddziałów Wojska Polskiego po 105-letnim okresie zaboru pruskiego.
W kwietniu 1920 r. ks. arcybiskup Edmund Dalbor polecił mu zorganizowanie nowej samodzielnej parafii w osiedlu Szwederowo oraz zbudowanie kościoła i plebanii. Obejmując obowiązki duszpasterskie w tej dzielnicy, zorganizował opiekę nad chorymi, ubogimi i dziećmi, a następnie zaadaptował pomieszczenia dawnej sali przy ul. ks. Skorupki na tymczasowy kościół, którego poświęcenie nastąpiło w październiku 1920 r. Z chwilą objęcia 1 maja 1924 r. administracji nowo utworzonej parafii pod wezwaniem Matki Boskiej Nieustającej Pomocy, nasilił starania o budowę kościoła. Przy wydatnej pomocy parafian, mieszkańców miasta i instytucji bydgoskich wzniósł w latach 1926–1928 dużą, trzynawową świątynię pw. Matki Boskiej Nieustającej Pomocy oraz plebanię. Kilka lat później z jego inicjatywy zbudowano dom Sióstr Elżbietanek, w którym zlokalizowano ochronkę. W 1929 r. otrzymał instytucję kanoniczną na beneficjum parafii Matki Boskiej Nieustającej Pomocy. 23 lutego 1930 nastąpiła uroczysta jego introdukcja jako pierwszego proboszcza parafii szwederowskiej.
Obowiązki duszpasterskie łączył z czynną działalnością społeczną, zwłaszcza wśród robotników. Adaptował na Dom Katolicki tymczasowy kościół, w którym prowadzona była do wybuchu II wojny światowej wielokierunkowa działalność kulturalno-oświatowa na rzecz mieszkańców dzielnicy. W latach wielkiego kryzysu był wiceprzewodniczącym Miejskiego Komitetu ds. Bezrobocia.
Nie angażował się w walki polityczne, ale był sympatykiem Chrześcijańskiej Demokracji. Dzięki poparciu tej partii 13 marca 1931 r. Rada Miejska Bydgoszczy wybrała go III honorowym radcą miejskim (zatwierdzony przez wojewodę poznańskiego 16 czerwca 1931 r.) Jako radny miejski sprawował opiekę nad kościołami i parafiami, ochronkami i zakładami charytatywnymi oraz sierocińcami. W październiku 1931 r. wiceprezydent miasta Tadeusz Chmielarski przydzielił mu ponadto decernat Biblioteki Miejskiej i Biblioteki Ludowej.
W 1938 r. Rada Miejska zamierzała wysunąć jego kandydaturę na posła do Sejmu, na co on sam jednak nie wyraził zgody.
Losy w okresie okupacji hitlerowskiej.
4 września 1939 r. pod presją parafian opuścił Bydgoszcz i wyruszył w kierunku Inowrocławia. W początkach października 1939 r. powrócił jednak do Bydgoszczy. Początkowo nie ujawniał swego powrotu, a msze święte odprawiał w swoim pokoju na plebanii. Został jednak rozpoznany i zadenuncjowany przez miejscowych Niemców.
6 listopada 1939 r. został aresztowany i osadzony w piwnicy gmachu gestapo przy ul. Poniatowskiego 5. Niektórzy Niemcy bydgoscy oskarżali go o to. że w dniu 3 września 1939 r. (tzw. „krwawa niedziela”) wydawał broń ludności cywilnej. Nie mieli jednak dowodów, a również gestapo nie zdołało udowodnić jego winy. Dzięki interwencji pewnego kupca niemieckiego, mającego dostęp do gestapo, został 12 listopada 1939 r. zwolniony, z zastrzeżeniem, iż z parafianami będzie się mógł kontaktować tylko urzędowo. Jednak wbrew zakazowi okupanta i stałego zagrożenia aresztowaniem, spowiadał w języku polskim, podtrzymywał parafian na duchu oraz wspierał ich materialnie. W czasie okupacji plebania szwederowska stanowiła komórkę kontaktową AK i miejsce „tajnego miniseminarium duchownego”.
Proboszcz parafii Najświętszego Serca Jezusa w Bydgoszczy.
Po oswobodzeniu Bydgoszczy w styczniu 1945 r. czynnie uczestniczył w procesie normalizacji życia w mieście. Celebrował msze święte i nabożeństwa na ogólnomiejskich uroczystościach na Starym Rynku. 22 marca 1945 r. otrzymał od prymasa Polski ks. kard. Augusta Hlonda nominację na dziekana Bydgoszczy, a 6 kwietnia 1946 r. na kanonika honorowego Metropolitalnej Kapituły Gnieźnieńskiej.
15 września 1946 r. objął zarząd parafię Najświętszego Serca Pana Jezusa przy Placu Piastowskim. Mimo pogarszającego się stanu zdrowia prowadził aktywną działalność duszpasterską i społeczną. Jako dziekan kierował życiem religijnym w Bydgoszczy. Współdziałając z władzami administracyjnymi przejmował dawne kościoły ewangelickie, które następnie przekazywał nowo utworzonym parafiom. Reaktywował działalność organizacji i stowarzyszeń katolickich w mieście. W kościele Najświętszego Serca Pana Jezusa usunął skutki działań wojennych, doprowadził do porządku cmentarz parafialny, przeprowadził remont kościoła. W późniejszym czasie odnowił ołtarze i założył centralne ogrzewanie, a w 1952 r. sprowadził do parafii siostry elżbietanki.
23 października 1950 r., w następstwie pogarszających się stosunków pomiędzy Państwem a Kościołem, został aresztowany przez funkcjonariuszy Urzędu Bezpieczeństwa, którzy równocześnie skonfiskowali księgi konferencji dekanalnych i akta wizytacji parafii. W wyniku usilnych starań władz duchownych i rodziny, postanowieniem prokuratora wojewódzkiego w Bydgoszczy, został ostatecznie z dniem 9 stycznia 1951 r. zwolniony z więzienia.
We wrześniu 1952 r., po podziale dekanatu bydgoskiego, przejął dekanat Bydgoszcz I, obejmujący parafie położone w północno-zachodniej części miasta. 23 marca 1954 r. został instytucjonowany na beneficjum zarządzanej dotąd parafii Najświętszego Serca Pana Jezusa.
W styczniu 1961 r. obchodził złoty jubileusz kapłaństwa. Zmarł 17 lipca 1961 r. w Bydgoszczy. Po uroczystościach pogrzebowych jego zwłoki przewieziono do Dalewa, gdzie spoczęły w grobowcu rodzinnym, obok zmarłych rodziców.

</doc>
<doc id="1711464" url="https://pl.wikipedia.org/wiki?curid=1711464" title="UN Käerjeng 97">
UN Käerjeng 97



</doc>
<doc id="1711465" url="https://pl.wikipedia.org/wiki?curid=1711465" title="La riviere de notre enfance">
La riviere de notre enfance

La riviere de notre enfance- singiel Garou i Michela Sardou z 2004 r. Piosenka pochodzi z albumu Du Plaisir francuskiego artysty, znalazła się także na specjalnym wydaniu albumu Reviens. Autorem piosenki jest Didier Barbelivien. Singiel największy sukces fonograficzny odniósł we Francji. Uzyskał pierwsze miejsce na liście Top 50 i został certyfikowany Złotą Płytą.

</doc>
<doc id="1711466" url="https://pl.wikipedia.org/wiki?curid=1711466" title="Zadanie specjalne (film 1980)">
Zadanie specjalne (film 1980)

Zadanie specjalne (oryg. "Cruising") – amerykańsko-niemiecki film kryminalny z 1980 roku w reżyserii Williama Friedkina. Film jest luźno oparty na opowiadaniu pod tym samym tytułem. Opowiada o seryjnym mordercy z Nowego Jorku, który obierał za swój cel gejów.

</doc>
<doc id="1711469" url="https://pl.wikipedia.org/wiki?curid=1711469" title="Czesław Rólski">
Czesław Rólski

Czesław Rólski (ur. 1905 w Gębicach, zm. 1972 w Bydgoszczy) – polski ksiądz rzymskokatolicki, wieloletni proboszcz w parafii Matki Boskiej Nieustającej Pomocy w Bydgoszczy.
Życiorys.
Urodził się 28 maja 1905 r. w Gębicach, w powiecie mogileńskim. Był synem Jana i Eleonory z Degnerów. W latach 1912–1917 uczęszczał do szkoły ludowej w rodzinnej miejscowości, a następnie (do 1919 r.) do Wyższej Szkoły dla Chłopców w Mogilnie. Edukację kontynuował w polskim Państwowym Gimnazjum Klasycznym w Trzemesznie, gdzie w 1925 r. złożył egzamin dojrzałości. Po maturze wstąpił do Arcybiskupiego Seminarium Duchownego w Poznaniu. Święcenia kapłańskie przyjął 14 czerwca 1930 r. w poznańskiej bazylice pod wezwaniem św. Piotra i Pawła.
Okres międzywojenny o okupacji hitlerowskiej.
Jako neoprezbiter został skierowany do bydgoskiej parafii farnej przy kościele św. Marcina i Mikołaja, gdzie objął obowiązki czwartego wikariusza. W styczniu 1932 r. przeniesiono go do parafii Najświętszego Serca Pana Jezusa w Bydgoszczy, gdzie został pierwszym wikariuszem. W parafii tej pozostał do 1946 r. Uczył ponadto religii w szkole wydziałowej żeńskiej (od 1931 r.)
Po zajęciu Bydgoszczy przez Niemców i zamordowaniu proboszcza parafii ks. Kazimierza Stepczyńskiego, ofiarnie prowadził działalność duszpasterską: udzielał sakramentów świętych, spowiadał po polsku (mimo zakazu okupanta), wspierał parafian, którzy znaleźli się w trudnej sytuacji.
Okres powojenny.
21 stycznia 1946 r. został ustanowiony administratorem parafii Najświętszego Serca Pana Jezusa, jednak już 15 września tego roku został administratorem parafii Matki Boskiej Nieustającej Pomocy na przedmieściu Szwederowo. Uroczysta jego introdukcja na proboszcza tej parafii nastąpiła 28 kwietnia 1954 r.
Bezpośrednio po objęciu parafii szwederowskiej przystąpił do usunięcia zniszczeń w kościele parafialnym. Fundusze na remont świątyni gromadził organizując koncerty muzyki religijnej i kwesty ogólnomiejskie w Resursie Kupieckiej. W ciągu niespełna roku wykonał szereg prac wewnątrz i na zewnątrz kościoła. Naprawił i ulepszył instalację elektryczną, pomalował wnętrze świątyni i wzbogacił je o nowe elementy dekoracyjne. Odrestaurowany kościół konsekrował 29 czerwca 1947 r. biskup sufragan gnieźnieński Lucjan Bernacki.
W 1952 r. dodatkowo zbudowano zakrystię, a w latach 1956–1957 wzmocniono fundamenty i ściany kościoła. Wnętrze wzbogacono o nową ambonę i chrzcielnicę. W latach 1958–1962 ks. Rólski przeprowadził generalny remont świątyni, która otrzymała nowe sklepienie, polichromię i dekoracje stiukowe. Większość tych prac realizował w bardzo trudnych warunkach i przeszkodach stawianych przez administrację miejską i wojewódzką. Władze te już w 1945 r. zajęły Dom Katolicki, gdzie do 1939 r. skupiało się życie kulturalne parafii i dzielnicy. W 1951 r. władze bydgoskie pozbawiły parafię prawa własności do tej nieruchomości, a w 1969 r. zajęły urządzenia gospodarcze plebanii.
Ks. Rólski prowadził rozległą działalność duszpasterską, wykraczającą poza parafię. W 1960 r. był organizatorem ogólnomiejskiego Kongresu Maryjnego, w którym uczestniczyło pięciu biskupów z prymasem ks. kardynałem Stefanem Wyszyńskim na czele oraz stu księży. 29 maja 1966 r. w kościele Matki Boskiej Nieustającej Pomocy odbyła się uroczystość koronacji obrazu Matki Bożej Pięknej Miłości z bydgoskiej fary. Koronacji dokonał ks. kardynał Stefan Wyszyński prymas Polski w obecności ks. arcybiskupa Karola Wojtyły. Z kolei w 1968 r. w kościele szwederowskim z udziałem prymasa Stefana Wyszyńskiego i kilku biskupów uroczyście obchodzono 50-lecie odzyskania przez Polskę niepodległości.
Do kościoła Matki Boskiej Nieustającej Pomocy przez szereg lat odbywały się procesje wynagradzające w uroczystość Najświętszego Serca Jezusowego. Tętno życia religijnego w parafii podnosiły misje, które przeprowadzano w latach: 1949, 1959, 1962, 1966 i 1971.
W 1968 r. ks. Rólski został mianowany wicedziekanem dekanatu bydgoskiego II, a 1971 r. – wicedziekanem dekanatu III. Był też I asesorem dekanalnym (1958). 13 lutego 1956 r. obchodził w parafii jubileusz 25-lecia kapłaństwa.
Zmarł nagle (zawał serca) 23 maja 1972 r. w Bydgoszczy. Został pochowany na cmentarzu parafialnym Matki Bożej Nieustającej Pomocy w Bydgoszczy przy ul. Kossaka.

</doc>
<doc id="1711471" url="https://pl.wikipedia.org/wiki?curid=1711471" title="Zamieszki po wyborach w Iranie">
Zamieszki po wyborach w Iranie

Zamieszki po wyborach w Iranie w 2009 roku – protesty i zamieszki uliczne w Iranie po wyborach prezydenckich z 12 czerwca 2009. Organizatorami protestów byli zwolennicy opozycji, popierający głównie Mir-Hosejna Musawiego i Mehdi Karroubi, który według oficjalnych wyników przegrał wybory z urzędującym prezydentem Mahmudem Ahmadineżadem. Zwolennicy opozycji zarzucili władzy sfałszowanie wyników głosowania i w proteście wyszli na ulice miast.
Mir-Hosejn Musawi również odrzucił wyniki wyborów, domagając się ich powtórzenia i skierował w tym celu wniosek do Rady Strażników. Rada Strażników zgodziła się przeprowadzić częściowe powtórne liczenie głosów, wykluczyła jednak możliwość powtórzenia głosowania. Władze Iranu, w odpowiedzi na protesty i zamieszki, ograniczyły wolność mediów i swobodę wypowiedzi, zakazały publicznych zgromadzeń oraz zagroziły użyciem siły wobec demonstrantów.
Zaniepokojenie powyborczą sytuacją w Iranie wyraziły ONZ, USA oraz państwa Unii Europejskiej. Potępiły stosowanie przemocy wobec zwolenników opozycji i zaapelowały o wyjaśnienie nieprawidłowości wyborczych. Iran oskarżył je o ingerencję w wewnętrzne sprawy kraju. Aresztowano dziewięciu pracowników brytyjskiej ambasady i obywatelkę Francji. 29 czerwca 2009 Rada Strażników, po przeliczeniu 10% głosów, ostatecznie potwierdziła zwycięstwo Mahmuda Ahmadineżada w wyborach prezydenckich. Opozycja nie uznała wyników. Jej zwolennicy sporadycznie kontynuowali protesty w lipcu 2009, m.in. przy grobie Nedy Soltani.
W lipcu 2009 uwidoczniły się pierwsze różnice zdań w ocenie czerwcowych wyborów i powyborczych zamieszek między wpływowymi irańskimi przywódcami politycznymi i religijnymi. Niektórzy z nich odważyli się na krytykę stanowiska najwyższego przywódcy Alego Chameneiego. Pod koniec miesiąca zwolniono część osób zatrzymanych po demonstracjach. 1 sierpnia 2009 rozpoczęły się pierwsze procesy zwolenników opozycji oskarżonych o "działalność przeciw bezpieczeństwu narodowemu". Opozycja oskarżyła władze o stosowanie tortur i gwałty na zatrzymanych w czasie ich pobytu w więzieniach. W wyniku procesów dziesiątki osób zostało skazanych na kary pozbawienia wolności, a w styczniu 2010 wykonane zostały pierwsze wyroki śmierci na oskarżonych.
5 sierpnia 2009 prezydent Ahmadineżad został oficjalnie zaprzysiężony na drugą kadencję. W sierpniu, we wrześniu, w listopadzie i w kolejnych miesiącach dochodziło do sporadycznych protestów antyrządowych, organizowanych głównie przy okazji innych wydarzeń społeczno-politycznych. Do intensyfikacji protestów doszło w grudniu 2009, kiedy opozycja wyszła na ulice przy okazji Dnia Studenta, po śmierci ajatollaha Montazeriego oraz w dniu święta Aszury.
Dokładna liczba ofiar zamieszek nie jest znana. Początkowo w państwowych mediach pojawiały się informacje, że w wyniku protestów i starć ze służbami bezpieczeństwa zginęło 26 osób (7 osób – 15 czerwca i 19 osób – 20 czerwca), ale według nieoficjalnych i niepotwierdzonych źródeł liczba ta wynosiła co najmniej 150 osób. Później irańskie władze informowały już tylko o 20 ofiarach śmiertelnych. Pod koniec lipca władze zwiększyły oficjalny bilans ofiar do 30 osób. Dodatkowo, w czasie protestu w dniu 27 grudnia 2009 zginęło, według oficjalnych źródeł, 8 osób.
Przyczyny zamieszek.
12 czerwca 2009 w Iranie odbyły się wybory prezydenckie. Głównymi kandydatami w walce o ten urząd byli urzędujący prezydent, konserwatysta Mahmud Ahmadineżad oraz kandydat opozycji o umiarkowanych poglądach, Mir-Hosejn Musawi. Tuż po zakończeniu głosowania obaj kandydaci ogłosili się zwycięzcami. Obóz Musawiego, opierając się na swoich badaniach sondażowych, przewidywał jego zwycięstwo na poziomie 60% głosów. 13 czerwca 2009 zostały ogłoszone oficjalne wyniki wyborów, wedle których przy frekwencji sięgającej 85% Ahmadineżad zdobył 62,6% głosów, a Musawi 33,7% głosów poparcia. Opozycja nie uznała wyników głosowania, a sam Musawi nazwał je "farsą". Stwierdził, że przebieg wyborów "narusza filary republiki islamskiej i ustanawia tyranię".
Ajatollah i najwyższy przywódca Iranu, Ali Chamenei przyjął wyniki głosowania, uznał wybory za "prawdziwe święto", pochwalił wysoką frekwencję oraz zaapelował o zachowanie spokoju w kraju. W telewizyjnym wystąpieniu prezydent Ahmadineżad podziękował wyborcom za swoje "wielkie zwycięstwo" i uznał wybory za "całkowicie wolne". Oficjalne wyniki wyborów spowodowały wzrost napięcia w kraju i spotęgowały protesty społeczne, które doprowadziły do zamieszek
Protesty społeczne i reakcja władz.
13-14 czerwca.
Do pierwszych protestów doszło na ulicach Teheranu już we wczesnych godzinach porannych w sobotę 13 czerwca 2009, jeszcze przed ogłoszeniem oficjalnych wyników wyborów. Zwolennicy Musawiego zaczęli gromadzić się pod budynkiem Ministerstwa Spraw Wewnętrznych oraz pod siedzibą jego sztabu wyborczego. Początkowo protesty miały pokojowy charakter. Dopiero po ogłoszeniu oficjalnych wyników głosowania przybrały bardziej gwałtowną formę. Protestujący podpalili stos opon przed siedzibą MSW. Policja wtargnęła do siedziby sztabu wyborczego opozycji i zniszczyła sprzęt komputerowy. Na ulicach stolicy tysiące zwolenników Musawiego starło się w zamieszkach z policją, która do pacyfikacji użyła gazu łzawiącego i pałek. Do zamieszek doszło także w innych miejscach Teheranu. Demonstranci wykrzykiwali hasła: "Koniec z dyktatorem", "Oddajcie nasze głosy". Dwa tysiące osób zablokowało centrum stolicy, tworząc łańcuch ludzi i siedząc na głównej ulicy miasta. W wyniku zamieszek, według telewizji Al-Arabija, zginęły trzy osoby, a kilka zostało rannych. W ocenie komentatorów, już w tamtej chwili, były to największe zamieszki w Iranie od 10 lat.
Władze zablokowały strony internetowe kandydatów opozycji. Zablokowano możliwość wysyłania SMS-ów oraz ograniczono możliwość wykonywania lokalnych połączeń telefonicznych. Uniemożliwiono również odbiór zagranicznej telewizji. Po demonstracjach z 13 czerwca aresztowanych zostało ponad 100 osób z obozu opozycyjnego, którym władze zarzuciły organizowanie zamieszek. Wszyscy aresztowani należeli do Moszarekat lub Organizacji Mudżahedinów Rewolucji Islamskiej, organizacji reformistycznych popierających w wyborach Musawiego.
Prezydent Mahmud Ahmadineżad oskarżył zagraniczne media o rozpowszechnianie nieprawdziwych informacji, które obrażają naród irański. Wezwał je także do respektowania prawomocnych wyników wyborów. Raz jeszcze oświadczył, że wybory były "całkowicie uczciwe", a zarzuty opozycji uznał za "frustrację" przegranych. Pochwalił swoich rodaków za to, że zamiast w przeszłość "spojrzeli w kierunku przyszłości".
14 czerwca 2009 Mir-Hosejn Musawi zaapelował do władz o unieważnienie wyborów i powtórzenie głosowania. W tym celu przedłożył stosowny wniosek Radzie Strażników Konstytucji, w którym zarzucił władzy fałszerstwa wyborcze. Wezwał również demonstrantów do kontynuowania akcji obywatelskiego sprzeciwu i zaapelował do służb bezpieczeństwa o niestosowanie przemocy. Tego samego dnia inny przegrany w wyborach, Mohsen Rezaji, zakwestionował wyniki wyborów i również złożył wniosek o ich unieważnienie. Musawi 14 czerwca spotkał się z ajatollahem Alim Chameneim, aby porozmawiać z nim na temat złożonego wniosku w sprawie unieważnienia wyników głosowania. Po spotkaniu biuro Chameneiego stwierdziło, iż wszelkie skargi powinny zostać poddane procedurze prawnej.
W niedzielę 14 czerwca 2009 w Teheranie zorganizowano wielki wiec poparcia dla prezydenta Ahmadineżada. W centrum stolicy zgromadziły się dziesiątki tysięcy jego zwolenników, wywodzących się głównie z uboższych warstw społeczeństwa. Jednocześnie przez cały dzień trwały dalsze starcia zwolenników opozycji z policją. Policja w celu nierozprzestrzeniania się zamieszek zablokowała kilka dzielnic i ulic w mieście. Do protestów doszło również w innych miastach Iranu: w Szirazie, Isfahanie, Meszhedie, Zahedanie, Babolu, Kazwinie, Sari, Karadżu, Tebrizie, Szahsawarze, Orumije, Bandar-e Abbas, Araku, Birdżandzie, i w Dezfulu.
14 czerwca władze Iranu wydaliły z kraju dwóch zagranicznych dziennikarzy, a dwóch kolejnych zatrzymały z powodu relacjonowania aktualnych wydarzeń. Zawieszono wydawanie należącej do Musawiego gazety "Kalameh Sabz", a prezydent Ahmadineżad określił zamieszki jako "pasję przegranym po meczu piłkarskim".
Z powodu usilnych prób ograniczania przepływu informacji, zwolennicy opozycji na większą niż dotąd skalę wykorzystali internet jako narzędzie służące komunikacji. Szczególną popularnością cieszyły się portale społecznościowe i komunikatory internetowe. Ogromna ilość wpisów na temat aktualnych wydarzeń pojawiła się na stronach serwisu Twitter czy Facebook. Filmy z demonstracji można było natomiast śledzić na bieżąco w serwisie YouTube.
15-16 czerwca.
W poniedziałek 15 czerwca 2009 prezydent Mahmud Ahmadineżad odwołał swoją wizytę w Moskwie. Irańskie MSW zakazało organizowania w całym kraju demonstracji i publicznych zgromadzeń. Pomimo tego, w Teheranie doszło do największej od czasu wyborów demonstracji zwolenników opozycji. Policja jeszcze w nocy zaatakowała jeden z akademików. Demonstranci w liczbie setek tysięcy gromadzili się na placu Enghelab. Wykrzykiwali hasła: "Oddajcie nam nasze głosy!", "Zginiemy, ale odzyskamy nasze głosy!". W wielu miejscach stolicy doszło do starć z policją. W demonstracji uczestniczył Mir-Hosejn Musawi, który oznajmił, że jest gotowy wziąć udział w nowych wyborach. Stwierdził, że "głos narodu jest ważniejszy od niego samego czy jakiejkolwiek innej osoby". W czasie zamieszek słychać było wiele strzałów w trzech północnych dzielnicach Teheranu. W wyniku starć ze służbami bezpieczeństwa i islamską milicją religijną "Basidż" zginęło, wedle doniesień irańskiego radia i telewizji, 7 osób, a według służb szpitalnych 8 osób. Według oficjalnej wersji wydarzeń służby bezpieczeństwa musiały reagować, gdyż "grupa zbirów chciała zaatakować posterunek policji i zniszczyć mienie publiczne na placu Azadi". W protestach, wedle różnych szacunków, uczestniczyło od 100 tysięcy do 2 mln osób. Były to największe zamieszki społeczne od czasu rewolucji islamskiej w 1979. Tego dnia do protestów doszło również w innych miastach Iranu, w Ishafanie, Meszhedzie, Szirazie i Ahwazie.
We wtorek 16 czerwca 2009 prezydent Mahmud Ahmadineżad udał się z wizytą do Jekaterynburga w Rosji na szczyt Szanghajskiej Organizacji Współpracy, w której Iran posiada status obserwatora. Rada Strażników ogłosiła, że gotowa jest przeliczyć powtórnie głosy, w tych obszarach, w których przegrani kandydaci kwestionują wyniki wyborów, a ona dopatrzy się poważnych uchybień proceduralnych. Sprzeciwiła się jednak anulowaniu całego głosowania. Stanowisko to poparł w pełni ajatollah Chamenei. Przewodniczący irańskiego parlamentu, Ali Laridżani, wezwał rządy krajów zachodnich do niewtrącania się w wewnętrzne sprawy Iranu. Decyzję władz skrytykował Musawi, który raz jeszcze zażądał przeprowadzenia powtórnych wyborów.
Władze wprowadziły nowe restrykcje wobec zagranicznych mediów. Na dziennikarzy nałożono obowiązek uzyskania przed opuszczeniem redakcji specjalnych zezwoleń na relacjonowanie wydarzeń. Zakazano nim uczestnictwa i dokumentowania wszelkich "nielegalnych" demonstracji. Sekretarz generalny organizacji Reporterzy bez Granic stwierdził, że "dziennikarze zagraniczni zostali zamknięci w swoich redakcjach albo pokojach hotelowych", zaś do organizacji przestały docierać informacje na temat dziennikarzy i blogerów irańskich. Po nałożeniu tych ograniczeń w internecie zwiększyła się liczba amatorskich nagrań z telefonów komórkowych, wykonywanych przez samych Irańczyków i przedstawiających skalę protestów i przemocy w ich kraju.
16 czerwca do mediów przedostały się informacje o proteście na Uniwersytecie Teherańskim, do którego przyłączyło się ok. 120 wykładowców. W mieście odbyły się kolejne protesty. Najpierw na placu Wali Asr, w centrum stolicy, zgromadzili się, w dużej części zwiezieni autobusami z prowincji, zwolennicy prezydenta Mahmuda Ahmadineżada. Następnie w tym samym miejscu manifestację zorganizowali zwolennicy opozycji. Pomimo próśb Musawiego, który z obawy o bezpieczeństwo swoich zwolenników poprosił ich o pozostanie w domach, w manifestacji wzięły udział tysiące osób. Ich liczba była trudna do oszacowania z powodu ograniczeń nałożonych na niezależne media. Do protestów doszło również w miastach Ishafan, Meszhed i Sziraz. Władze aresztowały byłego wiceprezydenta i zwolennika obozu reformatorów, Mohammada Alego Abtahiego.
17-18 czerwca.
W nocy z 16 na 17 czerwca islamska policja "Basidż" dokonała nalotu na domy studenckie w kilku miastach Iranu, plądrując ich pomieszczenia oraz bijąc studentów. Doszło do aresztowań, a dziekan Uniwersytetu w Szirazie zrezygnował z funkcji. Władze aresztowały kolejnych opozycjonistów, w tym działacza Mohammada Rezę Dżalajpura oraz wydawcę dziennika ekonomicznego Sajeda Lajlaza.
W Seulu sześciu piłkarzy z reprezentacji narodowej Iranu podczas meczu eliminacyjnego do Mistrzostw Świata w 2010 z reprezentacją Korei Południowej, na znak solidarności z protestującymi, założyło na nadgarstki opaski w kolorze zielonym, używanym w kampanii wyborczej przez zwolenników Musawiego. W trakcie przerwy nakazano im jednak ich zdjęcie. W Parlamencie Europejskim w Strasburgu autorka filmu i komiksu "Persepolis", Marjane Satrapi oraz reżyser Mohsen Machmalbaf przedstawili list odwołanego ministra spraw wewnętrznych do Mir Hosejna Mosawiego, w którym informował go, że otrzymał rzeczywiste poparcie od 20 mln wyborców, podczas gdy Ahmadineżad zdobył tylko 12% głosów.
Z opozycją irańską solidaryzowali się użytkownicy internetu i największe portale internetowe. Serwis bezpośredniej wymiany plików "The Pirate Bay" zmienił swoją nazwę na "The Persian Bay", a portale informacyjne zmieniły swoją szatę graficzną na kolor zielony. Administratorzy mikroblogu "Twitter" przesunęli przerwę techniczną serwisu z godzin popołudniowych 17 czerwca na godzinę 1:00 w nocy czasu irańskiego, by dać mieszkańcom państwa możliwość niezakłóconego korzystania z serwisu. Wcześniej z prośbą o zmianę czasu przerwy do administratorów miał zwrócić się Departament Stanu Stanów Zjednoczonych. Administratorzy "Twittera" oświadczyli jednak, że zmiana czasu przerwy była ich samodzielną decyzją, podjętą na podstawie ich własnych wniosków. Serwisy Twitter, YouTube, Flickr oraz Facebook odgrywały ogromną rolę w komunikacji wewnątrz kraju oraz ze światem zewnętrznym, szczególnie po nałożeniu ograniczeń na zagranicznych dziennikarzy czy zablokowaniu wysyłania SMS-ów i e-maili. Władze starały się ograniczyć w jak największym stopniu dostęp do internetu. W celu ominięcia cenzury użytkownicy internetu wyszukiwali i wykorzystywali różne serwery proxy.
W środę 17 czerwca 2009 w Teheranie w godzinach popołudniowych opozycja zorganizowała kolejny wielki protest. Mieszkańcy zebrali się w centrum miasta i przemaszerowali jego ulicami. Według szacunków uczestniczyło w nim od 70 do 500 tysięcy osób. Musawi wezwał swoich zwolenników do udziału w czwartkowej, pokojowej demonstracji lub do zgromadzenia się w meczetach w celu uczczenia pamięci ofiar zamieszek. Zaapelował o przyodzianie czarnych strojów na znak żałoby.
W czwartek 18 czerwca 2009 Rada Strażników ogłosiła rozpoczęcie "dokładnego badania" 646 skarg, jakie wpłynęły od wszystkich trzech przegranych kandydatów. Zaprosiła ich również na swoje posiedzenie w dniu 20 czerwca 2009. Zgromadzenie Ekspertów, najważniejszy organ religijny w kraju, który nadzoruje działania samego najwyższego przywódcy, wyraziło zadowolenie z wysokiej (85%) frekwencji wyborczej. Nie wspomniało natomiast ani słowem o kwestionowanych wynikach wyborów.
Władze aresztowały byłego ministra spraw zagranicznych i lidera opozycyjnej partii Ruch Wolności Iranu, Ebrahima Jazdiego. Mir Hosejn Musawi oraz były prezydent Iranu Mohammad Chatami wystosowali wspólny list do szefa wymiaru sprawiedliwości, apelując w nim o zakończenie "aktów przemocy wobec ludności i uwolnienie aresztowanych". Grupa duchownych z obozu opozycji złożyła do irańskich władz wniosek o wydanie zgody na zorganizowanie marszu w stolicy w dniu 20 czerwca.
18 czerwca w Teheranie setki tysięcy osób wzięło udział w marszu ulicami miasta. Ludzie, ubrani na czarno i ze świecami w dłoniach, w żałobnym marszu oddali cześć 8 ofiarom zamieszek. Nieśli ze sobą transparenty z napisami: "Gdzie są nasi bracia?", "Dlaczego zabiliście naszych braci?" oraz "Śmierć dyktatorowi!".
Mahmud Ahmadineżad w przemówieniu telewizyjnym stwierdził, że "ci którzy wszczynają bunt, ci którzy podpalają budynki i atakują ludzi są wrogami narodu irańskiego". Podkreślił, że "zwycięstwo wyborcze należy do 70 mln Irańczyków i do 40 mln, którzy wzięli udział w głosowaniu. Każdy jest zwycięzcą". Irańska laureatka Nagrody Nobla Szirin Ebadi wezwała natomiast do anulowania wyników wyborów. W nocy z 18 na 19 czerwca Mohsen Rezaji, przegrany kandydat w wyborach prezydenckich, zarzucił władzy fałszowanie wyników wyborów, oświadczając że w niektórych okręgach wyborczych odnotowano frekwencję na poziomie od 95% do 140%.
19-20 czerwca.
W piątek 19 czerwca 2009, w tradycyjnym muzułmańskim dniu modlitw, opozycja nie zorganizowała demonstracji. Głos zabrał ajatollah Ali Chamenei, który na Uniwersytecie w Teheranie wygłosił przemówienie do narodu. Wyraził poparcie dla prezydenta Mahmuda Ahmadineżada, którego poglądy na tematy polityki zagranicznej i spraw społecznych określił jako bliskie jego własnym. Prezydent Ahmadineżad był obecny w kampusie uniwersytetu, razem z tysiącami swoich zwolenników. Chamenei odrzucił zarzuty o fałszerstwa wyborcze: "Gdy głosuje 40 milionów ludzi, może dojść do błędu przy 100 tysiącach głosów, 200 tysiącach, albo nawet milionie, ale jak można by pomylić 12 milionów głosów?". Dodał, że wynik wyborów musi rozstrzygać się przy urnie wyborczej, a nie na ulicach: "Jeśli po każdych wyborach przegrani wyjdą na ulicę, to po co organizować wybory?! To przy urnach rozgrywają się losy, nie na ulicach. Na ulicy ludzie chcą pracować, prowadzić biznes". Wezwał liderów opozycji do zakończenia organizowania nielegalnych demonstracji oraz ostrzegł ich, iż w przeciwnym wypadku będą odpowiedzialni za śmierć ludzi: "Polityczni liderzy powinni wystrzegać się powyborczego ekstremizmu. W przeciwnym wypadku będą odpowiedzialni za rozlew krwi". Ajatollah odniósł się również do stanowiska społeczności międzynarodowej wobec protestów. Stwierdził, że wybory były "politycznym trzęsieniem ziemi dla wrogów Iranu". Odpowiedzialnością za podsycanie niepokojów w kraju obarczył siły zagraniczne: "Nasi wrogowie w różnych częściach świata zamierzają przedstawić to absolutne zwycięstwo, to definitywne zwycięstwo, jako zwycięstwo wątpliwe". "Wszyscy trzej kandydaci są wierni islamskiej rewolucji. Różnice są podsycane przez syjonistyczne media". "Wróg pokazuje swoje prawdziwe oblicze. Apeluję: otwórzcie oczy i zobaczcie działanie wroga! Zagraniczni dyplomaci w ostatnich dniach zdjęli maski i można zobaczyć ich prawdziwe twarze. Najgorszy jest rząd Wielkiej Brytanii".
Kilka godzin po przemówieniu Mahdi Karrubi wezwał władze Iranu do unieważnienia wyników wyborów
20 czerwca Mir Hosejn Musawi oraz Mahdi Karrubi, pomimo zaproszenia, nie przybyli na posiedzenie Rady Strażników. Rada ogłosiła, że "jest gotowa" przeliczyć 10% losowo wybranych głosów. Musawi odrzucił taką ewentualność, podtrzymując żądanie powtórzenia całego głosowania.
Szef policji ostrzegł opozycję, planującą popołudniowy protest, że służby bezpieczeństwa "będą walczyć z każdą formą nielegalnych zgromadzeń i protestów". Dodał, że ich organizatorzy będą aresztowani. Władze wezwały Musawiego, by "unikał prowokowania nielegalnych manifestacji i nie popierał takich zgromadzeń". W przeciwnym razie "będzie odpowiedzialny za ich konsekwencje". Pomimo gróźb i ostrzeżeń opozycja nie odwołała protestów.
By nie dopuścić do manifestacji, tysiące funkcjonariuszy policji w mundurach i w cywilnym ubraniu zablokowało dostęp do placów Enghelab i Azadi, na których miały się one rozpocząć. Na ulicach stolicy doszło do ostrych walk zwolenników opozycji z policją oraz milicją "Basidż". Według świadków nie obyło się bez ofiar śmiertelnych. Policjanci i basidże otwierali ogień do protestujących. W pobliżu mauzoleum ajatollaha Chomeiniego zamachowiec samobójca zdetonował ładunek wybuchowy. Sam zginął w wyniku eksplozji, a dodatkowo ranił dwie osoby. Pomimo policyjnej blokady około 3 tysiące osób dostało się na plac Enghelab, krzycząc "Śmierć dyktatorowi!", "Śmierć dyktaturze!". Na ulicach doszło również do walk zwolenników opozycji ze zwolennikami Ahmadineżada. Ci pierwsi podpalili budynek w południowej części miasta, służący jako sztab wyborczy prezydenta Ahmadineżada.
Według zachodnich mediów, powołujących się na źródła w szpitalach, w starciach z policją mogło zginąć nawet 19 osób. Telewizja CNN poinformowała, że w sumie w tygodniowych protestach w całym Iranie mogło zginąć aż 150 osób. Jedną z ofiar była młoda dziewczyna, Neda Agha Soltan. Śmierć dziewczyny, która miała wysiąść z samochodu, przyglądać się demonstracji i zostać trafioną przez snajpera milicji "Basidż" prosto w serce, została utrwalona w amatorskim nagraniu i wywołała ogromne poruszenie w internecie. Dziewczyna miała 27 lat. Dwa dni później władze wydały rodzinie jej ciało i nakazały zorganizowanie cichego i skromnego pogrzebu. Według oficjalnej wersji irańskich władz przedstawionej w państwowej telewizji, w wyniku starć policji z "grupami terrorystów" zginęło 10 osób, a ponad 100 zostało rannych. "Buntownicy" podpalili również dwie stacje benzynowe oraz zaatakowali posterunek policji.
21-22 czerwca.
W niedzielę 21 czerwca 2009 w godzinach popołudniowych w Teheranie słychać było odgłosy strzałów, nie odbył się natomiast żaden masowy protest. Mir-Hosejn Musawi ogłosił, że planuje zorganizowanie strajku generalnego. Na ulicach Teheranu zostały rozmieszczone tysiące funkcjonariuszy służb bezpieczeństwa. Zwolennicy opozycji obrali inną formę protestów. Wieczorem i w nocy z dachów swoich domów wykrzykiwali hasła: "Śmierć dyktatorowi!" i "Allahu Akbar" ("Bóg jest wielki").
Władze kontynuowały stosowanie represji wobec zwolenników opozycji oraz dziennikarzy. Poinformowały o aresztowaniu 457 osób podejrzanych o organizację sobotnich demonstracji, a wśród nich córki byłego prezydenta Iranu Haszemiego Rafsandżaniego. Nakazały opuszczenie kraju przez brytyjskiego korespondenta BBC, Johna Loeyne'a oraz aresztowały bez przedstawienia zarzutów korespondenta magazynu Newsweek, Maziara Bahariego. Prezydent Mahmud Ahmadineżad, w swoim przemówieniu, zarzucił Stanom Zjednoczonym oraz Wielkiej Brytanii ingerencję w wewnętrzne sprawy Iranu. Szef policji, generał Ismail Ahmadi Moghadda, ostrzegł liderów opozycji, że dalsze protesty uliczne będą "zdecydowanie tłumione". Organizacja Reporterzy bez Granic poinformowała, że w okresie ostatniego tygodnia aresztowanych zostało 23 irańskich dziennikarzy i blogerów.
W poniedziałek 22 czerwca 2009 rzecznik ministerstwa spraw zagranicznych Iranu Hasan Kaszkawi oskarżył rządy państw zachodnich o wyraźne wspieranie protestów i podkopywanie stabilności republiki islamskiej. Powiedział, że Zachód działa w "niedemokratyczny" sposób, zamiast doceniać przywiązanie Iranu do demokracji. Oskarżył zachodnie rządy i media o rozpowszechnianie "anarchii i wandalizmu". Szczególnie mocno potępił sieci BBC i Głos Ameryki, które nazwał "kanałami rządowymi" i o których powiedział, że "są trybuną publicznej dyplomacji swoich rządów" oraz "mają dwa główne cele. Pierwszym jest nasilenie etnicznych i rasowych rozdźwięków wewnątrz Iranu, a drugim dezintegracja jego terytorium". Dodał, że "każdy kontakt z tymi sieciami, pod jakimkolwiek pretekstem i w jakiejkolwiek formie, oznacza kontakt z wrogami irańskiego narodu".
Rada Strażników, w odpowiedzi na skargi dotyczące frekwencji przekraczającej 100% w 170 okręgach wyborczych, ogłosiła, iż dopatrzyła się nieprawidłowości jedynie w 50 okręgach, jednak nie miały one wpływu na ostateczny rezultat wyborów. Korpus Strażników Rewolucji Islamskiej zagroził "zmiażdżeniem" dalszych protestów i wezwała do ich natychmiastowego zakończenia. Ostrzegła protestujących, by "byli przygotowani na starcie z nimi, milicją Basidż i innymi siłami bezpieczeństwa".
W godzinach popołudniowych służby bezpieczeństwa rozpędziły manifestację tysiąca osób, które zgromadziły się na placu Haft-e Tir w Teheranie. Policja użyła gazu łzawiącego i oddała strzały ostrzegawcze w powietrze z ostrej amunicji. Z powietrza sytuację obserwowały wojskowe helikoptery. Aresztowano co najmniej kilkanaście osób.
23-24 czerwca.
We wtorek 23 czerwca 2009 Rada Strażników wykluczyła możliwość przeprowadzenia powtórnego głosowania. Jeden z kandydatów opozycji, Mahdi Karrubi, wezwał Irańczyków do oddania czci i pamięci ofiarom protestów w czwartek 25 czerwca. Tego dnia nie doszło do żadnych protestów, co spowodowane też było zwiększoną obecnością służb bezpieczeństwa na ulicach.
W środę 24 czerwca kandydat opozycji Mohsen Rezaji wycofał swoją skargę na wyniki wyborów, jak stwierdził w interesie bezpieczeństwa narodowego. Ajatollah Chamenei zgodził się przedłużyć o 5 dni termin rozpatrywania skarg przez Radę Strażników. Oświadczył jednak, że "naród nie ustąpi pod naciskiem" w kwestii wyników wyborów. Władze kontynuowały stosowanie represji wobec zwolenników opozycji. Aresztowały 25 dziennikarzy należącej do Musawiego gazety "Kalemeh Sabz". Czworo spośród sześciu piłkarzy, którzy w meczu z Koreą Południową wystąpili w zielonych opaskach na ręce, zostało objętych zakazem gry w reprezentacji narodowej.
24 czerwca pod budynkiem parlamentu doszło do nowych starć protestujących z policją. Ich liczba była już zdecydowanie mniejsza niż w dniach poprzednich, liczona w setkach, a nie w tysiącach. Policja do stłumienia manifestacji użyła pałek, gazu łzawiącego i oddała strzały w powietrze.
25-27 czerwca.
W czwartek 25 czerwca Mehdi Karrubi odwołał planowane na ten dzień uroczystości żałobne ku czci ofiar zamieszek, gdyż nie dostał na nie pozwolenia. Musawi poinformował o aresztowaniu przez policję 70 profesorów uniwersytetu. Dodał, że "ci, którzy sfałszowali wybory, odpowiadają za rozlew krwi" i zaapelował do swoich zwolenników o kontynuowanie pokojowych protestów. Władze tymczasem próbowały wybielać winę służb bezpieczeństwa za spowodowanie ofiar wśród protestujących. Państwowa telewizja poinformowała, że w wyniku protestów zginęło 8 członków milicji "Basidż", a dziesiątki zostało rannych. Gazeta "Watan Emruz", popierająca prezydenta Ahmadineżada, napisała natomiast, że za śmierć Nedy Soltani odpowiedzialny jest dziennikarz BBC, który wynajął w tym celu płatnego zabójcę.
27 czerwca Human Rights Watch oskarżyła irańską milicję "Basidż" o dokonywanie nocnych nalotów i niszczenie mienia w prywatnych domach oraz pobicia obywateli. Naloty miały na celu powstrzymanie mieszkańców od skandowania antyrządowych haseł z dachów ich domów, do czego dochodziło późnym wieczorem i nocą.
28-30 czerwca.
W niedzielę 28 czerwca, za zgodą władz, pod meczetem Ghoba w Teheranie odbyły się modlitwy w intencji ofiar zamachu bombowego z 1981, w którym zginęło 70 osób. Oficjalne nabożeństwo przerodziło się w wiec poparcia dla opozycji, po tym jak tłum zaczął skandować antyrządowe hasła i wykrzykiwał imię Musawiego. Po zakończeniu uroczystości policja użyła pałek i gazu łzawiącego do rozpędzenia 3 tysięcy demonstrantów.
29 czerwca 2009 prezydent Ahmadineżad wezwał władze sądownicze do rozpoczęcia śledztwa w sprawie śmierci Nedy Soltani. Określił jej śmierć jako "podejrzaną". Dodał, że opozycja i zagraniczni wrogowie Iranu wykorzystali jej śmierć "do własnych celów politycznych i wypaczenia czystego i przejrzystego wizerunku Republiki Islamskiej na świecie". 29 czerwca 2009 Rada Strażników, po przeliczeniu 10% głosów, ostatecznie potwierdziła zwycięstwo Mahmuda Ahmadineżada w wyborach prezydenckich. Oznajmiła, że jakiekolwiek nieprawidłowości nie miały wpływu na rezultat wyborów.
Lipiec.
W lipcu 2009 w Iranie dochodziło do sporadycznych protestów i demonstracji ludności. Krytykę działań władz kontynuowali natomiast czołowi irańscy przywódcy polityczni i religijni. Otwarcie sprzeciwiali się polityce rządu i najwyższego przywódcy.
1 lipca 2009 milicja "Basidż" wezwała do postawienia Musawiego przed sądem. Zarzuciła mu popełnienie 9 przestępstw, w tym propagandę przeciw państwu i współudział w zakłócaniu bezpieczeństwa narodowego. Stwierdziła, że Musawi "szerzył defetyzm w społeczeństwie", za co grozi do 10 lat więzienia. 2 lipca władze zniosły blokadę wysyłania wiadomości tekstowych SMS.
5 lipca grupa wpływowych irańskich duchownych zakwestionowała wyniki wyborów prezydenckich w Iranie. Otwarcie sprzeciwiając się najwyższemu przywódcy stwierdzili, że wybory były nieważne, a Rada Strażników straciła swój autorytet. Był to pierwszy tak wyraźny dowód podziałów w irańskich kręgach władzy. 6 lipca ajatollah Chamenei ostrzegł państwa zachodnie, by nie ingerowały w wewnętrzne sprawy Iranu, gdyż w przeciwnym razie "irański naród zareaguje".
7 lipca Mir-Hosejn Musawi, Mehdi Karrubi i były prezydent Mohammad Chatami zaapelowali o uwolnienie osób uwięzionych po protestach. Wezwali do zakończenia praktyk "państwa policyjnego". Według różnych szacunków służby bezpieczeństwa zatrzymały w sumie ponad tysiąc osób popierających obóz opozycyjny. 8 lipca, w telewizyjnym orędziu, prezydent Ahmadineżad określił czerwcowe wybory "najbardziej uczciwymi na świecie" i stwierdził, że dla Iranu nadchodzi "nowa era".
9 lipca 2009 w Teheranie doszło do dwóch demonstracji, w okolicach Uniwersytetu Teherańskiego oraz na placu Rewolucji, upamiętniających wystąpienia studentów z lipca 1999. W ich trakcie tłum skandował hasła: "Śmierć dyktatorowi", "Uwolnić więźniów politycznych" oraz niósł zielone symbole kojarzone z poparciem dla Musawiego. Policja do stłumienia demonstracji użyła gazu łzawiącego. Gubernator prowincji Teheran, Morteza Tamaddon, ogłosił, że siły bezpieczeństwa "zmiażdżą" wszelki próby protestów. Były to pierwsze demonstracje od czasu zatwierdzenia przez Radę Strażników wyników wyborów.
17 lipca 2009 były irański prezydent i zwolennik Musawiego, Ali Akbar Haszemi Rafsandżani, poprowadził piątkowe modlitwy na Uniwersytecie w Teheranie. Wezwał w nich władze do uwolnienia osób zatrzymanych po czerwcowych protestach. Stwierdził, że wielu Irańczyków wciąż ma wątpliwości, co do uczciwości wyborów. Zaapelował także o zniesienie ograniczeń wolności mediów. W modlitwach wziął udział Mir-Hosejn Musawi. W ich trakcie doszło do protestów zwolenników opozycji. Zwolennicy Musawiego zaczęli wykrzykiwać jego imię oraz hasło "Allahu Akbar" (Bóg jest wielki). Tysiące osób przemaszerowało ulicami w pobliżu uniwersytetu, a policja użyła gazu łzawiącego w celu rozproszenia demonstracji.
20 lipca 2009 inny wpływowy irański przywódca, były prezydent Mohammad Chatami, stwierdził, że miliony Irańczyków utraciło wiarę w proces wyborczy i wezwał do przeprowadzenia referendum na temat legalności obecnego rządu. Oznajmił, że referendum, które powinno być zorganizowane przez bezstronną komisję, stanowi jedyne rozwiązanie zaistniałego kryzysu politycznego. Tego samego dnia, najwyższy przywódca ajatollah Ali Chamenei ostrzegł polityków irańskich przed działaniem w interesie wrogów Iranu. Raz jeszcze oskarżył zachodnie rządy i ich media o wszczynanie i popieranie protestów oraz spiskowanie przeciwko republice islamskiej.
21 lipca odbyła się kolejna demonstracja zwolenników opozycji. Setki bądź nawet tysiące ludzi wyszło na ulice Teheranu. Starli się oni ze służbami bezpieczeństwa oraz ubraną po cywilnemu milicją "Basidż", która aresztowała dziesiątki osób. Opozycja zaplanowała na ten dzień również nową formę protestu – "protest energetyczny". Miał on polegać na wyłączeniu światła i wszystkich urządzeń elektrycznych o 20:55 i włączeniu wszystkiego z powrotem po pięciu minutach o 21:00, co miałoby skutkować przeciążeniem sieci i spowodować zaciemnienie miasta.
23 lipca Mir-Hosejn Musawi ogłosił zamiar utworzenia nowego frontu politycznego, "Zielonego Ruchu", który skupiałby jego zwolenników. 26 lipca Musawi i Karrubi wystąpili do irańskich władz o zgodę na zorganizowanie uroczystości żałobnych w meczecie "Grand Mossala" w 40 dni po śmierci osób zabitych w czasie zamieszek.
30 lipca w Teheranie doszło do starć zwolenników opozycji z policją. Mimo braku zezwolenia ze strony władz około 3 tysięcy osób zebrało się na cmentarzu "Beheszt-e Zahra" wokół grobu Nedy Soltani w celu oddania czci zabitym w czasie zamieszek w 40 dni po ich śmierci. Zgromadzeni zostali rozpędzeni przez policję przy użyciu gazu łzawiącego. Służby bezpieczeństwa zatrzymały przed cmentarzem Mir-Hosejna Musawiego, uniemożliwiając mu dotarcie na miejsce zgromadzenia. Setki demonstrantów zebrało się również pod meczetem "Grand Mossala". Policja użyła przeciwko nim gazu łzawiącego i pałek.
Sierpień.
3 sierpnia 2009 Mahmud Ahmadineżad został oficjalnie zatwierdzony na stanowisku prezydenta przez najwyższego przywódcę Alego Chameneiniego. Chamenei określił czerwcowe wybory jako "złotą stronę" w historii politycznej Iranu. Jednocześnie służby bezpieczeństwa uniemożliwiły przeprowadzenie demonstracji przeciw zatwierdzeniu Ahmadeniżada na dwóch głównych placach stolicy. Zwolennicy opozycji, zgromadzeni na placach Wali Asr i Wanak Square, zostali rozpędzeni przez policję, milicję "Basidż" i Strażników Rewolucji.
5 sierpnia Mahmud Ahmadineżad został oficjalnie zaprzysiężony na drugą kadencję prezydenta Iranu. Składając przysięgę, obiecał "chronić oficjalną wiarę, zasady rewolucji islamskiej i konstytucję". Skrytykował zagraniczne siły za podważanie wyników wyborów stwierdzając, że Iran stawi im opór. Powiedział, że "zagraniczne rządy chcą by demokracja służyła tylko im interesom i nie chcą respektować praw innych narodów". Oznajmił, że nie oczekuje listów gratulacyjnych od zachodnich polityków. W czasie ceremonii zaprzysiężenia przed siedzibą parlamentu zebrali się zwolennicy opozycji i w proteście przeciw jego elekcji przemaszerowali dookoła budynku. Zostali jednak rozproszeni przez służby bezpieczeństwa.
6 sierpnia, z polecenia irańskich władz, zamknięto Stowarzyszenie Dziennikarzy Irańskich (Association of Iranian Journalists). Międzynarodowa Federacja Dziennikarzy (IFJ) potępiła tę decyzję, żądając jednocześnie zakończenia zastraszania dziennikarzy i wypuszczenia 42 z nich, przetrzymywanych w więzieniach. W tym samym dniu na placu Wanak w Teheranie doszło do nowych antyrządowych protestów. Zgromadziły się tam setki osób wykrzykujących hasło "Śmierć dyktatorowi" oraz trąbiących klaksonami. Policja, która została rozlokowana w pobliżu placu, wezwała demonstrujących do zakończenia zgromadzenia.
11 sierpnia 2009 przedstawiciele opozycji, opierając się na informacjach zebranych od rodzin uczestników protestów, ogłosili że w wyniku przemocy ze strony władz zginęło co najmniej 69 osób, a więc ponad dwukrotnie więcej niż przedstawiały oficjalne dane policji.
16 sierpnia 2009, po tym jak Mahdi Karrubi ogłosił, że protestanci przetrzymywani w więzieniach byli tam gwałceni i torturowani aż do śmierci, władze zamknęły należącą do niego gazetę "Etemad-e Melli" (Narodowe Zaufanie). Następnego dnia pod biurem jej redakcji doszło do starć zwolenników opozycji z policją. Policja rozproszyła kilkudziesięciu demonstrantów, którzy wykrzykiwali antyrządowe hasła. Po demonstracji doszło do aresztowań.
26 sierpnia 2009 ajatollach Chamenei złagodził nieco swoje wcześniejsze stanowisko i stwierdził, iż nie uważa, że liderzy czerwcowych demonstracji byli agentami obcych sił. Powtórzył jednak, że cały ruch antyrządowy i protesty były zaplanowane z góry, niezależnie od wiedzy ich przywódców.
Wrzesień-grudzień.
18 września 2009 tysiące zwolenników opozycji starło się ze zwolennikami prezydenta Ahmadineżada i służbami bezpieczeństwa na ulicach Teheranu w czasie corocznego propalestyńskiego marszu w Dniu Jerozolimy ("Ghods/Jerusalem Day"). W czasie starć zwolennicy władz zaatakowali samochód, którym poruszał się uczestniczący w demonstracji Mir-Hosejn Musawi. 28 września 2009, w dzień inauguracji nowego roku akademickiego, kilkaset studentów zorganizowało antyrządowy protest pod budynkiem Uniwersytetu w Teheranie.
4 listopada 2009 zwolennicy opozycji zorganizowali antyrządowy protest na placu Haft-e Tir w 30. rocznicę ataku na ambasadę USA w Teheranie przez irańskich studentów i wzięciu 52 amerykańskich zakładników. Protestujący, wykrzykujący hasła "Śmierć dyktatorom", zostali rozpędzeni przez milicję Basidż i Straż Rewolucji za pomocą pałek i gazu łzawiącego. Według opozycjnych źródeł, służby bezpieczeństwa otworzyły do demonstrantów ogień.
Kolejny duży protest zwolenników opozycji odbył się 7 grudnia 2009, przy okazji Dnia Studenta, upamiętniającego zabójstwo trzech studentów w grudniu 1953 przez irańską policję w czasie antyamerykańskiej demonstracji w okresie rządów szacha Mohammada Rezy Pahlaviego. Już na kilka dni przed rocznicą, władze, by nie dopuścić do protestów, wzmocniły środki bezpieczeństwa. Spowolniły lub zupełnie odcięły łącza internetowe w stolicy oraz zapowiedziały całkowitą blokadę internetu i sieci komórkowych w dniu 7 grudnia. Zakazały również zagranicznym dziennikarzom relacjonowania wydarzeń z centrum Teheranu od 7 do 9 grudnia 2009. Straż Rewolucyjna przestrzegła przed wykorzystywaniem rocznicy do wszczynania zamieszek i zapowiedziała podjęcie zdecydowanych środków prewencyjnych. 6 grudnia Musawi wezwał rodaków do udziału w protestach i ogłosił, że ruch antyrządowy jest wciąż żywy.
7 grudnia 2009, w Dniu Studenta, w centrum Teheranu doszło do zamieszek i starć zwolenników opozycji z policją. Demonstranci zebrali się na głównych placach stolicy, wykrzykując antyrządowe hasła "Śmierć dyktatorowi". Policja użyła przeciw nim gazu łzawiącego oraz oddawała strzały ostrzegawcze w powietrze. Wiele osób zostało dotkliwie pobitych pałkami i aresztowanych. Służby bezpieczeństwa otoczyły również demonstrujących w kampusie uniwersyteckim, nie chcąc dopuścić do połączenia się ich z pozostałymi grupami. Według doniesień, do protestów doszło również w innych miastach Iranu: Arak, Sziraz, Mashhad, Kerman i w Isfahan. W sumie aresztowanych zostało około 200 osób, w tym 39 kobiet. Władze ogłosiły, że "od tej pory nie okażą łaski nikomu, kto działa przeciw bezpieczeństwu narodowemu". 13 grudnia 2009 najwyższy przywódca Iranu, Ali Chamenei oskarżył zwolenników opozycji o znieważanie w czasie demonstracji z 7 grudnia 2009 swego poprzednika, ajatollaha Ruhollaha Chomejniego, założyciela Republiki Islamskiej. Irańskie media wyemitowały materiał, na którym uczestniczy protestu darli i deptali wizerunki Chomejniego. Zdaniem liderów opozycji, nagranie to zostało sfabrykowane. Musawi oznajmił, że jest pewien, iż "studenci nie dopuścili takich rzeczy ponieważ wszyscy wiedzą, że kochają ajatollaha Chomejniego". Chamenei powiedział, że protestujący "otwarcie łamali prawo i znieważali ajatollaha Chomeiniego". Stwierdził, że protest był nielegalny i nie będzie tolerował podobnych w przyszłości. Wezwał władze do zidentyfikowania "tych, którzy obrazili Chomeiniego". Podobne oświadczenie wydał Korpus Strażników Rewolucji Islamskiej. Wezwała ona do odnalezienia, osądzenia i ukarania osób odpowiedzialnych za znieważanie ajatollaha. 12 i 13 grudnia duchowni ze szkół teologicznych i zwolennicy rządu zorganizowali marsze w kilku miastach Iranu, wznosząc hasła "Śmierć Ameryce" i "Śmierć przeciwnikom najwyższego przywódcy". Następnego dnia teherański prokurator poinformował, że za obrazę ajatollaha Chomeiniego zatrzymanych zostało już kilka osób.
Protesty po śmierci ajatollaha Montazeriego.
19 grudnia 2009, w wieku 87 lat, zmarł ajatollah Hosejn Ali Montazeri, jeden z najbardziej wpływowych przywódców religijnych i politycznych w Iranie, a także zagorzały krytyk prezydenta Ahmadineżada i zwolennik opozycji. Jego śmierć i pogrzeb spowodowały nową falę manifestacji poparcia społeczeństwa dla Zielonego Ruchu ("Green Movement"), jak popularnie określano ruch opozycyjny powstały po wyborach prezydenckich. Już tego samego dnia przed rodzinnym domem Montazeriego w świętym mieście Kom zebrały się tłumy żałobników. Kolejne tysiące obywateli zjeżdżało się, by uczestniczyć w ceremonii pogrzebowej.
20 grudnia 2009 w Kom zgromadziły się wielotysięczne rzesze Irańczyków. Ciało Montazeriego wystawiono w świętym meczecie "Hazrate Mosume". W mieście rozlokowane zostały zwiększone siły policyjne. Opozycyjne serwisy internetowe informowały również o gromadzeniu się mieszkańców na kilku placach Teheranu w celu oddania czci zmarłemu. Liderzy opozycji, Musawi i Karrubi, wezwali obywateli do uczynienia 21 grudnia "dniem żałoby narodowej".
21 grudnia 2009 dziesiątki tysięcy osób wzięło udział w pogrzebie ajatollaha. Władze ograniczyły krajowym mediom i całkowicie zakazały mediom zagranicznym transmisję z ceremonii. Według opozycyjnych serwisów internetowych, wielu żałobników niosło zielone transparenty lub ubranych było w zielone stroje. Wielu wykrzykiwało antyrządowe hasła, podkreślając przy tym autorytet zmarłego i wolę kontynuowania walki z dyktatorem, jak nazwano najwyższego przywódcę. Po ceremonii doszło do zamieszek jej uczestników ze służbami bezpieczeństwa. W pogrzebie uczestniczyli także dwaj przywódcy opozycji. W drodze powrotnej samochód Musawiego został zaatakowany przez "zamaskowanych mężczyzn" na motorach, którzy wybili w pojeździe tylną szybę oraz zranili osoby towarzyszące Musawiemu.
22 grudnia 2009 w Kom wciąż trwały antyrządowe protesty przeradzające się w starcia z policją. 21 i 22 grudnia 2009 do zamieszek z policją doszło również w mieście Nadżafabad, miejscu urodzenia Montazeriego. 23 grudnia do protestów doszło w Isfahan, gdzie w głównym meczecie miasta mieszkańcy zamierzali zorganizować ceremonię żałobną. Nie zostali jednak do niego wpuszczeni przez otaczające budynek służby bezpieczeństwa. W wyniku starć, które miały trwać około dwóch godzin, wiele osób zostało dotkliwie pobitych, w tym kobiety i dzieci. Służby do rozpędzenia tłumu użyły gazu łzawiącego i pieprzowego, a aresztowanych zostało ponad 50 osób. 22 grudnia Musawi został usunięty przez władze ze stanowiska dyrektora Akademii Sztuki, które zajmował od 10 lat. Ponadto prorządowi politycy wezwali wymiar sprawiedliwości do postawienia go przed sądem za podżeganie do niepokojów. 24 grudnia władze zakazały organizowania uroczystości żałobnych w intencji Monatazeriego na terenie całego kraju, z wyjątkiem Nadżafabadu i Kom.
26 grudnia 2009 do starć z policją doszło w kilku miejscach Teheranu, w południowych biedniejszych dzielnicach miasta oraz na północy, gdzie w meczecie Jamaran były prezydent Mohammad Chatami miał wygłosić świąteczną przemowę. Służby policyjne brutalnie obeszły się z protestującymi, rozpędzając ich przy użyciu gazu łzawiącego i pałek oraz niszcząc maski samochodów. Ostrzegły również przed wykorzystywaniem muzułmańskiego święta Aszury do organizowania nowych protestów i zapowiedziały zdecydowane działania w przeciwnym wypadku.
Protesty z okazji święta Aszury.
27 grudnia 2009, w dniu najważniejszego szyickiego święta Aszury, które upamiętnia męczeńską śmierć Husajna, wnuka proroka Mahometa, w Iranie doszło do największych od czerwca protestów antyrządowych, w których, według oficjalnych danych, zginęło 8 osób.
Do zamieszek, brutalnie stłumionych przez policję, doszło w Teheranie w czasie zwyczajowej świątecznej procesji. Władze oraz publiczna telewizja "Press TV" poinformowały o 8 ofiarach śmiertelnych. Oświadczyły jednak, że nie ponoszą odpowiedzialności za żadną z nich. Stwierdziły, że 3 zmarłe osoby były ofiarami wypadków, a jedna została zastrzelona, jednak nie przez siły policyjne. Na temat pozostałych ofiar nie wypowiedziały się. Wśród zabitych znalazł się bratanek Mir Hosejna Musawiego, Sejjed Ali Musawi. Został on trafiony w plecy przez służby bezpieczeństwa w czasie demonstracji. Zdaniem opozycji, zabójstwo to miało stanowić bezpośrednie ostrzeżenie dla Musawiego i być próbą jego zastraszenia. Ciało Musawiego, wraz z czterema innymi, zostało zabrane ze szpitala przez policję w celu przeprowadzenia badań sądowych i medycznych. Władze dokonały tego bez wiedzy i zgody rodziny. Według opozycji przejęcie ciała zmarłego przez służby miało zapobiec organizacji szybkiego i masowego pogrzebu, który mógłby doprowadzić do nowej fali protestów.
Władze poinformowały również o aresztowaniu około 500 osób. Wśród nich znalazło się wiele osobiści życia publicznego, m.in. były minister spraw zagranicznych Ebrahim Jazdi, działacz na rzecz obrony praw człowieka Emadeddin Baghi, siostra laureatki Nagrody Nobla Nuszin Ebadi oraz doradcy Musawiego i byłego prezydenta Chatamiego.
Do protestów doszło także w innych miastach Iranu: Tebrizie, Isfahanie, Nadżafabadzie, Sziraz, Kom, Babol i Meszhedzie. W Tebrizie, według niepotwierdzonych źródeł, miały zginąć 4 osoby.
Przemoc w Iranie potępiły Stany Zjednoczone, Unia Europejska, Wielka Brytania, Francja, Niemcy, Włochy, Austria, Norwegia i Kanada. Prezydent USA Barack Obama stwierdził, że "decyzja przywódców Iranu o sprawowaniu rządów poprzez strach i tyranię nie może być kontynuowana". Minister spraw zagranicznych Wielkiej Brytanii David Miliband podkreślił fakt użycia siły w czasie najważniejszego szyickiego święta oraz pochwalił "wielką odwagę" irańskiej opozycji. Kanclerz Niemiec Angela Merkel skrytykowała "niedopuszczalne akcje sił bezpieczeństwa" i wezwała Teheran do poszanowania praw obywateli. Sprawująca przewodnictwo w UE Szwecja orzekła, że "brutalna akcja i arbitralne zatrzymania demonstrantów stanowią naruszenie podstawowych praw człowieka". Francja potępiła "arbitralne aresztowania i przemoc przeciw zwykłym protestantom" i stwierdziła, że tego typu działania nie "zaprowadzą donikąd". Również Rosja wyraziła zaniepokojenie wydarzeniami w Iranie. Rosyjskie MSZ oznajmiła, że "najważniejsze w tej sytuacji jest zachowanie powściągliwości, znalezienie kompromisów w oparciu o zasady prawa i podjęcie politycznych wysiłków na rzecz zapobieżenia dalszej eskalacji wewnętrznej konfrontacji"
28 grudnia 2009 protesty w stolicy były kontynuowane. Policja przy użyciu gazu rozpędziła tłum zgromadzony przed szpitalem, w którym znajdowali się ranni i zabici uczestniczy zamieszek. 29 grudnia prezydent Ahmadineżad oskarżył zachodnie rządy o inspirowanie, wspieranie i sponsorowanie protestów. Skrytykował komentarze amerykańskiej administracji i brytyjskiego rządu. Irańskie władze wezwały brytyjskiego ambasadora i złożyły na jego ręce oficjalna skargę, a irański minister spraw zagranicznych Manuczehr Mottaki oznajmił, że "jeśli Wielka Brytania nie przestanie bredzić, dostanie w twarz". Od 29 do 31 grudnia 2009 w Teheranie, Sziraz i Kom tysiące Irańczyków wzięło udział w demonstracjach poparcia dla rządu. Przemaszerowali ulicami miast wznosząc okrzyki "Śmierć przeciwnikom!". Demonstracje zostały zorganizowane przez władze, które m.in. zapewniły na nie transport pracownikom państwowych przedsiębiorstw. Ich uczestnicy domagali się ukarania liderów opozycji, a prokurator generalny Iranu zapowiedział, że jej przywódcy zostaną postawieni przed sądem. Państwowe media przedstawiały Musawiego i Karrubiego jako agentów obcych wywiadów, amerykańskiego, brytyjskiego lub izraelskiego. 30 grudnia 2009 odbył się pogrzeb zabitego Sejjeda Alego Musawiego. Jego rodzina otrzymała od władz nakaz zorganizowania małej i cichej ceremonii pogrzebowej.
1 stycznia 2010 Mir-Hosejn Musawi wezwał rząd do zakończenia działań przeciw jego zwolennikom oraz ogłosił, że jest gotów do poświęcenia życia w tej sprawie. Zaapelował do rządu, parlamentu i władz sądowniczych o wzięcie "bezpośredniej odpowiedzialności" za sytuację w kraju, wezwał władze do ustanowienia "przejrzystego prawa" w celu przeprowadzenia wiarygodnych wyborów, zwolnienia więźniów politycznych, uznania wolności prasy i prawa obywateli do demonstracji.
5 stycznia 2010 Iran ogłosił ograniczenie współpracy z 60 zagranicznymi organizacjami. Zakazał swoim obywatelom utrzymywania kontaktów z nimi i oskarżył je o próby destabilizacji rządu. Wśród wskazanych organizacji znalazły się m.in. Human Rights Watch, BBC, Głos Ameryki, Fundacja Sorosa. 6 stycznia 2010, w odpowiedzi na tłumienie przez irańskie władze grudniowych protestów, z urzędu zrezygnował ambasador Iranu w Norwegii. W nocy z 7 na 8 stycznia 2010 nieznani sprawcy ostrzelali samochód lidera opozycji, Mehdiego Karrubiego w momencie opuszczania przez niego miasta Kazwin po ceremonii pogrzebowej zabitego opozycjonisty. Karrubi nie odniósł obrażeń, wcześniej grupa kilkaset jego przeciwników demonstrowała i obrzuciła kamieniami budynek, w którym przebywał.
Protesty z okazji rocznicy powstania Republiki Islamskiej.
2 lutego 2009 Mir Hosejn Musawi stwierdził, że islamska rewolucja z 1979 nie zdołała osiągnąć swoich celów, gdyż nie wyeliminowała struktur prowadzących do tyranii i dyktatury, które cechowały rządy szacha. Oznajmił, iż "tłumienie mediów, zapełnianie więzień i brutalne zabijanie ludzi pokojowo domagających się swych praw na ulicach, wskazuje, że korzenie tyranii i dyktatury pozostały niezmienione od czasów monarchistycznych", a "dyktatura w imię religii jest najgorszą rzeczą". Dodał, że Zielony Ruch nie porzuci swojej pokojowej walki do czasu aż prawa obywateli będą przestrzegane i uznał pokojowe protesty za przynależne prawo Irańczyków. Liderzy opozycji wezwali również swoich zwolenników do uczestniczenia w manifestacjach 11 lutego 2010, w dniu 31. rocznicy powstania Republiki Islamskiej. 10 lutego 2010, na dzień przed rocznicą, irańskie władze dokonały aresztowań osób podejrzanych o przygotowywanie antyrządowych protestów. Zapowiedziały, że uczestnicy manifestacji zakłócających oficjalne uroczystości państwowe spotkają się z silną reakcją ze strony służ bezpieczeństwa.
11 lutego 2010 tysiące Irańczyków wzięło udział w państwowych obchodach 31. rocznicy powstania Republiki Islamskiej na placu Azadi (Wolności) w Teheranie, podczas których prezydent Ahmadineżad ogłosił Iran "państwem atomowym" i poinformował o wyprodukowaniu przez ten kraj uranu wzbogaconego do 20%. Zwolennicy opozycji próbowali organizować własne kontrmanifestacje, jednak ich działania zostały powstrzymane przez wszechobecną milicję. W stolicy służby bezpieczeństwa siłą rozpędziły protest na ulicy Saddeqiya. Dokonały także licznych pobić i aresztowań. Zaatakowani zostali m.in. lider opozycji Mahdi Karrubi, były prezydent Mohammad Chatami oraz żona Mir Hosejna Musawiego, do aresztu trafił syn Karubiego oraz brat Chatamiego. Do wystąpień opozycji doszło także w miastach Tebriz, Sziraz, Isfahan i Meszhed.
Irańskie władze w dniach obchodów rocznicy znacznie ograniczyły możliwość korzystania z internetu i innych technik komunikacji. Ograniczona została prędkość łączy internetowych, możliwość wykonywania połączeń telefonicznych, wysyłania wiadomości tekstowych i odbioru satelitarnego sygnału telewizyjnego. Uniemożliwiono korzystanie z internetowej poczty Gmail. Departament Stanu USA oskarżył władze o stosowanie "prawie całkowitej blokady informacji". Międzynarodowi nadawcy, jak BBC, Deutsche Welle i Głos Ameryki potępiły Iran za "zamierzoną ingerencję elektroniczną" i zakłócanie ich sygnału satelitarnego. Pozarządowa organizacja Reporterzy bez Granic stwierdziła, że działania irańskich władz wprowadzają wyścig o kontrolę cyberprzestrzeni w nową fazę.
Procesy zatrzymanych zwolenników opozycji.
27 lipca szef Wymiaru Sprawiedliwości w Iranie Mahmud Haszemi Szahrudi oświadczył, że w ciągu tygodnia wyda decyzję co do dalszych losów przetrzymywanych w więzieniach Irańczyków zatrzymanych po zamieszkach w tym kraju. Jego rzecznik stwierdził, że w więzieniach przebywa około 300 osób, a część z nich powinna zostać wkrótce zwolniona. Następnego dnia około 140 zatrzymanych zostało zwolnionych z więzienia Ewin w Teheranie. Zdaniem władz, w więzieniach pozostało jeszcze około 200 osób, oskarżonych o najcięższe przestępstwa. O zamknięcie miejsc ich przetrzymywania zaapelował ajatollah Chamenei, gdyż jego zdaniem nie zapewniały one "ochrony ich praw". Zwolennicy opozycji stwierdzili, że prawdziwa liczba zatrzymanych może być liczona w tysiącach, a nie setkach. Prezydent Ahmadineżad zaapelował do sędziów o okazanie oskarżonym więźniom "muzułmańskiej litości". Według licznych relacji, zatrzymani opozycjoniści byli bici, torturowani i upokarzani.
1 sierpnia 2009 rozpoczął się pierwszy proces ponad stu osób aresztowanych. Zostali oni oskarżeni o udział i organizowanie zamieszek, wandalizm, "działalność przeciw bezpieczeństwu narodowemu" i spiskowanie przeciw władzom państwowym. Wśród oskarżonych znaleźli się były wiceprezydent Iranu, były wiceprzewodniczący parlamentu oraz były wiceminister spraw zagranicznych.
Mir Hosejn Musawi, Mohsen Rezaji oraz były prezydent Mohammad Chatami skrytykowali władze za organizację procesów, które określili mianem sfałszowanych i pokazowych. Musawi stwierdził, że zatrzymani poddawani byli "średniowiecznym torturom" i zostali zmuszeni siłą do złożenia zeznań. 2 sierpnia przed sądem stanęło 10 kolejnych oskarżonych.
8 sierpnia przed sądem zostali postawieni pracownik brytyjskiej i pracownica francuskiej ambasady oraz francuska nauczycielka. Hossein Rassam [więcej:Reakcja międzynarodowa – Wielka Brytania], pracownik ambasady brytyjskiej w Teheranie, został oskarżony o "szpiegostwo na rzecz obcokrajowców". Miał razem z dwoma brytyjskimi dyplomatami monitorować przebieg zamieszek i informować o nich Londyn. Irańskie media poinformowały, że przyznał się do winy i przeprosił za "wyraźne naruszenia prawa, jakich się dopuścił". Wśród oskarżonych znalazła się również Nazak Afszar, pracownica francuskiej ambasady w Teheranie oraz Clotilde Reiss, nauczycielka zatrzymana na lotnisku w chwili opuszczania kraju [czytaj:Reakcja międzynarodowa – Francja]. Została ona oskarżona o "zbieranie informacji i prowokowanie zamieszek". Reiss powiedziała przed sądem, że napisała jednostronicowy raport o sytuacji w Isfahan i przekazała go sekcji kulturalnej francuskiej ambasady, w której pracowała Afshar. Przyznała się także do udziału w protestach, uznając to za błąd. Postawienie pracowników obu ambasad oraz obywatelki Francji przed sądem zostało potępione przez władze brytyjskie i francuskie oraz UE [czytaj:Reakcja międzynarodowa-UE]. Francuskie władze zaapelowały o wypuszczenie z więzienia dwóch kobiet. 11 sierpnia Nazak Afszar opuściła teherańskie więzienie, natomiast w przypadku Reiss władze zgodziły się na jej zwolnienie pod warunkiem przebywania we francuskiej ambasadzie w trakcie trwania procesu. 16 sierpnia Reiss został zwolniona z więzienia za kaucją i zobowiązana do pozostania we francuskiej ambasadzie do czasu ogłoszenia wyroku. Pod koniec października 2009 Hosejn Rassam został skazany za swoją działalność na cztery lata pozbawienia wolności. Wyrok ten został skrytykowany przez Wielką Brytanię, która nazwała go "atakiem przeciwko całej wspólnocie dyplomatycznej w Iranie" i wezwała do jego unieważnienia.
Na początku sierpnia przegrany kandydat opozycji w wyborach prezydenckich, Mahdi Karrubi, wystosował list do byłego prezydenta Alego Akbara Haszemiego Rafsandżaniego, stojącego na czele Rady Ekspertów. Informował w nim o licznych przypadkach brutalnych gwałtów kobiet i młodych mężczyzn przetrzymywanych w więzieniach po zamieszkach wyborczych. Karrubi pisał, że "gwałty były tak brutalne, że wywołały poważne obrażenia fizyczne, a nie tylko depresje i urazy psychiczne". Wezwał władze Iranu do wszczęcia postępowania w tej sprawie. 13 sierpnia 2009 Karrubi powiedział, że wielu zatrzymanych zmarło więzieniach na skutek tortur. Na swojej stronie internetowej napisał, że "część młodych ludzi było bitych aż do śmierci, tylko za wykrzykiwanie sloganów w czasie protestów".
6 sierpnia władze przyznały, że w więzieniu w Kahrizak "stosowano niewłaściwe metody przesłuchań", jednak zaprzeczyły jakimkolwiek przypadkom gwałtów. 9 sierpnia szef tego więzienia oraz trzech strażników zostało zwolnionych z pracy i oskarżonych o bicie zatrzymanych. Szef irańskiej policji potwierdził przypadki zgonów kilku osób przetrzymywanych więzieniu Kahrizak. Stwierdził jednak, że ich powodem była "infekcja wirusowa" panująca za murami więzienia. Jedną z tych ofiar był m.in. syn doradcy Mohsena Rezaje, kandydata w wyborach prezydenckich. 12 sierpnia przewodniczący irańskiego parlamentu Ali Laridżani, opierając się wynikach parlamentarnego dochodzenia, zaprzeczył doniesieniom o gwałtach w irańskich więzieniach. Określił te oskarżenia mianem "całkowicie bezpodstawnych". Dzień wcześniej irańskie władze poinformowały, że od początku protestów w czerwcu 2009 zatrzymanych zostało w sumie 4 tysiące osób, z czego 3700 zostało zwolnionych z więzień w ciągu kilku dni od aresztowania.
16 sierpnia 2009 przed sądem stanęła kolejna grupa 25 oskarżonych osób. 25 sierpnia odbył się proces czwartej grupy oskarżonych. Wśród nich znaleźli się byli wpływowi irańscy politycy, w tym były wiceminister spraw wewnętrznych Mostafa Tajzadeh oraz były wiceminister spraw zagranicznych Mohsen Aminzadeh. Część z oskarżonych przyznała się do winy i uznała za błąd swoje uczestnictwo w powyborczych demonstracjach. Były prezydent Mohammed Chatami uznał, że "takie zeznania są nieważne ponieważ zostały pozyskane w nadzwyczajnych warunkach i są najzwyklejszymi kłamstwami i fałszem".
10 października 2009 irańska agencja informacyjna "Isna" poinformowała, że trzy osoby zatrzymane po czerwcowych demonstracjach zostały skazane na karę śmierci. Wyroki miał wydać sąd pierwszej instancji i w związku z tym wymagały one jeszcze zatwierdzenia sądu wyższej instancji. Dwóch oskarżonych, o inicjałach M.Z. i A.P., zostało skazanych za powiązania z monarchistycznym ugrupowaniem "Kingdom Assembly of Iran", a trzeci, o inicjale N.A., z organizacją "People's Mujahedin of Iran" (Ludowi Mudżahedini Iranu), zmierzającą do obalenia republiki islamskiej w Iranie. Już dwa dni wcześniej agencja "Isna" informowała o wyroku śmierci dla niejakiego Mohammada Rezy Ali Zamaniego. Organizacja Amnesty International potępiła wydanie przez Iran kar śmierci i określiła procesy oskarżonych mianem "kpin ze sprawiedliwości". Wysoki Komisarz NZ ds. Praw Człowieka, Navy Pillay, wezwała iracki sąd apelacyjny do rewizji wyroków śmierci. 18 listopada 2009, iracka prokuratura wydała świadczenie, w którym informowała o wydaniu już 5 wyroków śmierci i 81 wyroków pozbawienia wolności od 6 miesięcy do 15 lat. Wyroki te nie były ostateczne i podlegały apelacji.
13 października 2009 irańska prokuratura rozpoczęła postępowanie przeciw Mehdiemu Karrubiemu z powodu głoszenia przez niego oskarżeń o maltretowaniu i gwałceniu zatrzymanych. Specjalna komisja sądowa, powołana do zbadania sprawy, uznała zarzuty Karrubiego za bezpodstawne i mające na celu wprowadzenie w błąd opinii publicznej. Władze ogłosiły zamiar postawienia duchownego przed specjalnym trybunałem religijnym.
10 listopada 2009 w więzieniu Kahrizak zmarł dr Ramin Purandardżani, 26-letni lekarz odbywający w nim praktykę w czasie przetrzymywania tam uczestników protestów. Lekarz był zeznawał przed parlamentarną komisją ds. nadużyć w więzieniu w Kahrizak. Jego śmierć wywołała zaniepokojenie opozycji, która podejrzewała, że został zabity, gdyż był świadkiem śmierci i tortur zatrzymanych. Jej zdaniem lekarz był szantażowany przez władze i zmuszony do zatajenia prawdy. W czasie przesłuchań miał powiedzieć, że w więzieniu nastąpił tylko jeden zgon spowodowany zapaleniem opon mózgowych. Władze stwierdziły na początku, że przyczyną śmierci Purandardżaniego był atak serca, następnie oświadczyły, że popełnił on samobójstwo. W wyniku wszczętego śledztwa, iracka prokuratura, oświadczyła w następnych tygodniach, że przyczyną jego śmierci była trucizna ukryta w tabletkach, ślady której znaleziono w jego sałatce.
22 listopada 2009, były wiceprezydent Iranu, Mohammad Ali Abtahi został skazany na 6 lat więzienia za działalność przeciw bezpieczeństwu narodowemu i propagandę przeciwko ustrojowi islamskiemu. Abtahi przyznał się do zarzucanych mu czynów, jednak zdaniem rodziny i obserwatorów dokonał tego pod przymusem. 20 listopada 2009 Komitet Praw Człowieka ONZ przyjął niewiążącą rezolucję potępiającą Iran za tłumienie powyborczych protestów. Rezolucja podkreślała naruszanie przez Iran praw człowieka, w tym stosowanie tortur i rosnącą liczbę wyroków śmierci. Wzywała do zaprzestania prześladowań oponentów politycznych i zwolnienia osób zatrzymanych za swoje poglądy polityczne. Iran odrzucił treść rezolucji, którą uznał za politycznie umotywowaną.
28 stycznia 2010 władze Iranu wykonały dwa pierwsze wyroki śmierci na osobach skazanych w poczerwcowych procesach. Agencja informacyjna ISNA poinformowała o powieszeniu tego dnia Mohammada Rezy Ali Zamaniego i Arasha Rahmanipura. Ich wyroki zostały zatwierdzone przez sąd apelacyjny. Obaj zostali ogłoszeni "wrogami Boga" (Mohareb) i skazani za współpracę z monarchistycznym, nielegalnych ugrupowaniem "Kingdom Assembly of Iran" oraz próbę obalenia republiki islamskiej. Jednocześnie agencja poinformowała o wydaniu kolejnych dziewięciu wyroków śmierci i niezwłocznym wykonaniu kar zaraz po zakończeniu procesów apelacyjnych. Obrońcy praw człowieka wskazywali, że pierwszy z zabitych, Ali Zamani, został aresztowany przed czerwcowymi protestami i nie odegrał w nich żadnej roli, a jego zeznania zostały wymuszone przy użyciu siły. Prawnicy 19-letniego Arasha Rahmanipura wskazywali, że ich klient został aresztowany w kwietniu 2009 i również nie uczestniczył w antyrządowych protestach. Twierdzili, że wiele z postawionych mu zarzutów dotyczyło czasów, gdy był niepełnoletni, a do winy przyznał się z powodu gróźb kierowanych pod adresem jego rodziny. Liderzy opozycji i międzynarodowe organizacje broniące praw człowieka potępiły stracenie obywateli Iranu i uznały ten akt za próbę zastraszenia przeciwników władz. Stany Zjednoczone uznały go za "punkt krytyczny niesprawiedliwych i bezwzględnych działań Republiki Islamskiej przeciw pokojowym opozycjonistom". Wielka Brytania oświadczyła, że "procesy i następujące po nich egzekucje podkopują głoszone przez Iran przywiązanie do sprawiedliwości, praw człowieka i wartości demokratycznych".
30 stycznia 2010 władze poinformowały o rozpoczęciu procesów 16 osób zatrzymanych po grudniowych protestach w dniu święta Ashury. Pięcioro z nich zostało oskarżonych o bycie "wrogami Boga", za co grozi im kara śmierci, postali o działania przeciw porządkowi publicznemu i bezpieczeństwu narodowemu.
19 stycznia 2010 na karę 8,5 roku pozbawienia wolności i 5 lat pozbawienia praw publicznych, za udział w grudniowych protestach w Dniu Studenta, skazany został 24-letni student Uniwersytetu Teherańskiego, Madżid Tawakoli. Władze usiłując go skompromitować w oczach opinii publicznych, ukazali go na zdjęciu w kobiecym czadorze, twierdząc, że próbował on w tymże stroju uniknąć aresztowania. Akt ten wywołał akcję poparcia dla jego osoby i przyodziewania nakryć głowy przez zwolenników opozycji, a on sam stał się jednym z symboli antyrządowego oporu. Na początku lutego 2010 władze skazały na karę 6 i 5 lat pozbawienia wolności dwóch znanych działaczy opozycji, byłego wiceministra spraw zagranicznych Mohsena Aminzade oraz byłego ministra przemysłu Behzada Nabawiego. Obaj zostali oskarżeni o udział w antyrządowych protestach, zakłócanie porządku publicznego i szerzenie antypaństwowej propagandy.
Reakcja międzynarodowa.
Protesty międzynarodowe.
W geście solidarności z demonstrantami w Iranie, w wielu miejscach na świecie odbyły się protesty przeciwko wynikom wyborów. 13 czerwca 2009 dwieście osób manifestowało przed ambasadą irańską w Londynie. Protesty pod konsulatem irańskim w Nowym Jorku zorganizowali Irańczycy mieszkający w USA. Protest zorganizowano również pod ambasadą Iranu w Rzymie.
14 czerwca 2009 protesty popierające opozycję irańską odbyły się przed siedzibą ONZ w Nowym Jorku, przed ambasadą irańską w Paryżu, Berlinie, Londynie, Ankarze, Wiedniu, Sydney i na placu miejskim w Toronto. Protesty zorganizowano również w Kuala Lumpur, Los Angeles, San Francisco, Dubaju i w Hadze.
15 czerwca protestowano na Placu des Art w Montrealu. W Kuala Lumpur w Malezji policja użyła gazu łzawiącego, by rozpędzić tłum sprzed miejskiego budynku ONZ. W Budapeszcie pod budynkiem irańskiej ambasady protestowało kilkadziesiąt studentów. 16 czerwca demonstracje poparcia zorganizowano w Chicago, Kopenhadze oraz pod ambasadą w Kijowie.
Przeciwko cenzurze wprowadzonej przez władze irańskie swój protest wyraził również Jean-Francois Julliard, sekretarz generalny organizacji Dziennikarze Bez Granic. Wezwał on wszystkich dziennikarzy do zgromadzenia się na znak protestu w czwartek, 18 czerwca, przed irańską ambasadą w Paryżu z widocznymi akredytacjami dziennikarskimi. 19 czerwca 2009 protesty odbyły się pod ambasadą irańską w Bukareszcie. 20 czerwca manifestacje solidarności z irańską opozycją i odbyły się w Los Angeles, Nowym Jorku i Waszyngtonie w Stanach Zjednoczonych, na obrzeżach Paryża i w Brukseli oraz w Sztokholmie. 26 czerwca pod ambasadą irańską w Sztokholmie protestowało ponad 150 osób. Cześć demonstrujących zdołała wedrzeć się do budynku ambasady i wdała się w bójkę z jej pracownikami.
19 czerwca 2009 pod ambasadą Iranu w Warszawie protest solidarności z irańskimi demonstrantami zorganizowała nieformalna grupa "Solidarni z Iranem". 21 czerwca 2009 w tym samym miejscu odbyła się kolejna pikieta. 24 czerwca w centrum Warszawy (wejście do stacji metra Centrum) kilkadziesiąt osób manifestowało poparcie dla irańskiej opozycji. Zorganizowali oni happening oraz zbierali podpisy pod petycją o zaprzestaniu przemocy w Iranie, celem przekazania jej ambasadzie Iranu.
25 lipca 2009 w około 100 miastach na sześciu kontynentach odbyły się demonstracje potępiające powyborczą przemoc w Iranie. Protesty zorganizowane zostały przez organizację "United For Iran", przy współudziale Human Rights Watch, Amnesty International i Reporterów bez Granic. Manifestacje odbyły się m.in. w Nowym Jorku, Waszyngtonie, Londynie, Amsterdamie i Berlinie. Demonstrujący wzywali do uwolnienia setek zatrzymanych osób po powyborczych starciach.

</doc>
<doc id="1711475" url="https://pl.wikipedia.org/wiki?curid=1711475" title="Ali Hassan Salemeh">
Ali Hassan Salemeh



</doc>
<doc id="1711476" url="https://pl.wikipedia.org/wiki?curid=1711476" title="Rozkład Maxwella-Boltzmanna">
Rozkład Maxwella-Boltzmanna



</doc>
<doc id="1711481" url="https://pl.wikipedia.org/wiki?curid=1711481" title="Desawa">
Desawa



</doc>
<doc id="1711482" url="https://pl.wikipedia.org/wiki?curid=1711482" title="Leandro">
Leandro

Znane osoby noszące imię Leandro:

</doc>
<doc id="1711484" url="https://pl.wikipedia.org/wiki?curid=1711484" title="Opera pekińska">
Opera pekińska

Opera pekińska – najbardziej znana forma chińskiej opery, mająca rangę klasycznego teatru narodowego. Ukształtowała się w połowie XIX wieku. Ma swój początek od wystąpienia Opery Anhui w 1790 r. dla uczczenia urodzin cesarza Qianlonga. Po tym wydarzeniu wiele grup teatralnych przyjechało do Pekinu by tam występować.
Opera pekińska jest bardzo symboliczna i alegoryczna. Niemal nie używa się w niej dekoracji, a miejsce i czas akcji określa zazwyczaj muzyka. Aktorzy dla oddania sytuacji posługują się symbolicznymi rekwizytami i tak na przykład bat w ręku oznacza jazdę konną, wiosło przeprawianie się przez rzekę, chorągwie za plecami prowadzenie oddziału wojskowego. Funkcję i pozycję społeczną postaci ukazują noszone przez aktorów stroje, zaś maski – charakter granej postaci. Maska czerwona oznacza człowieka uczciwego, biała kłamcę, żółta wojownika, zaś złota bóstwo. Również ruchy aktorów są ściśle określone kanonami. Strach ukazywany jest przez wymachiwanie rękami nad głową, zaś złość poprzez wciągnięcie głowy między ramiona. Wszystkie te elementy sprawiają, że dla niebędącego Chińczykiem widza opera pekińska jest zazwyczaj zupełnie niezrozumiała.
Aktorzy opery pekińskiej poza umiejętnościami dramatycznymi posiadają zazwyczaj także doskonałe umiejętności muzyczno-wokalne i akrobatyczne, gdyż wymagają od nich tego reguły przedstawienia. W przeszłości postacie kobiece były odgrywane przez mężczyzn.
W operze pekińskiej występuje pięć podstawowych typów postaci:
Scena w operze pekińskiej jest prostokątna, z trzech stron otwarta dla widzów, a z czwartej zasłonięta. Sceny budowano zazwyczaj przy świątyniach lub herbaciarniach, popularne były także wędrowne zespoły grające na rynkach i placach.
Jednym z najbardziej znanych aktorów opery pekińskiej był Mei Lanfang (1894–1961).
W 2010 roku opera pekińska została wpisana na listę niematerialnego dziedzictwa UNESCO.

</doc>
<doc id="1711488" url="https://pl.wikipedia.org/wiki?curid=1711488" title="Enkapsulacja">
Enkapsulacja

enkapsulacja może odnosić się do:

</doc>
<doc id="1711492" url="https://pl.wikipedia.org/wiki?curid=1711492" title="Rigas Autobusu Fabrika">
Rigas Autobusu Fabrika



</doc>
<doc id="1711493" url="https://pl.wikipedia.org/wiki?curid=1711493" title="Michael John Harrison">
Michael John Harrison



</doc>
<doc id="1711494" url="https://pl.wikipedia.org/wiki?curid=1711494" title="Arunas Beksta">
Arunas Beksta



</doc>
<doc id="1711495" url="https://pl.wikipedia.org/wiki?curid=1711495" title="Społeczna odpowiedzialność">
Społeczna odpowiedzialność



</doc>
<doc id="1711497" url="https://pl.wikipedia.org/wiki?curid=1711497" title="Rimmel">
Rimmel

Rimmel London – brytyjskie przedsiębiorstwo kosmetyczne, założone w 1834 roku przez Eugene Rimmel w Londynie. Twarze marki to: supermodelki Kate Moss, Lily Cole i Georgia May Jagger oraz piosenkarka Sophie Ellis-Bextor.

</doc>
<doc id="1711498" url="https://pl.wikipedia.org/wiki?curid=1711498" title="Rozkład prędkości Maxwella">
Rozkład prędkości Maxwella



</doc>
<doc id="1711499" url="https://pl.wikipedia.org/wiki?curid=1711499" title="Piłka nożna na Igrzyskach Azjatyckich 1951">
Piłka nożna na Igrzyskach Azjatyckich 1951

Piłka nożna na Igrzyskach Azjatyckich 1951 została rozegrana w dniach 5 - 10 marca w Nowym Delhi. Wszystkie mecze odbyły się na stadionie Major Dhyan Chand National Stadium. W turnieju udział wzięło sześć drużyn. 
Wymiary boiska piłkarskiego na stadionie Major Dhyan Chand National Stadium stanowiły 110 na 65 jardów - zatem boisko było nieco węższe niż dozwolone przez przepisy międzynarodowe, jednak FIFA usankcjonowała ten turniej.
Rezultaty meczów.
Ćwierćfinały.
&lt;br&gt;&lt;br&gt;
Półfinały.
&lt;br&gt;&lt;br&gt;
Strzelcy bramek.
&lt;br&gt;
&lt;br&gt;
&lt;br&gt;
Składy drużyn.
&lt;br&gt;
&lt;br&gt;
&lt;br&gt;
&lt;br&gt;
&lt;br&gt;

</doc>
<doc id="1711500" url="https://pl.wikipedia.org/wiki?curid=1711500" title="István Somodi">
István Somodi

István Somodi (ur. 22 sierpnia 1885 w Klużu, zm. 8 czerwca 1963 tamże) – węgierski lekkoatleta, skoczek wzwyż.
Życiowy sukces odniósł w 1908 podczas igrzysk olimpijskich w Londynie, gdzie zdobył srebrny medal w konkursie skoku wzwyż ("ex aequo" z Corneliusm Leahym reprezentującym Wielką Brytanię), ulegając jedynie Harry’emu Porterowi ze Stanów Zjednoczonych. Somodi podczas konkursu finałowego ustanowił swój rekord życiowy – 1,88 m, wysokość tę pokonując w pierwszej próbie.

</doc>
<doc id="1711501" url="https://pl.wikipedia.org/wiki?curid=1711501" title="Gdzie jest Eis?">
Gdzie jest Eis?

Gdzie jest Eis? – pierwszy i jedyny solowy album polskiego rapera o pseudonimie Eis. Ukazał się 2 sierpnia 2003 nakładem wytwórni T1-Teraz w dystrybucji Pomaton EMI. Reedycja albumu ukazała się w 2020 roku nakładem wydawnictwa Lajka Corp.. Pochodząca z albumu piosenka „Teraz albo nigdy” znalazła się na liście 120 najważniejszych polskich utworów hip-hopowych według serwisu T-Mobile Music.

</doc>
<doc id="1711503" url="https://pl.wikipedia.org/wiki?curid=1711503" title="Micha’il Nu’ajma">
Micha’il Nu’ajma

Micha’il Nu’ajma (arab. ميخائيل نعيمة, ur. 22 listopada 1889 w Libanie, zm. 1988 lub 1989) – arabski pisarz i krytyk literacki, przedstawiciel syryjsko-amerykańskiej szkoły emigracyjnej w literaturze arabskiej (tzw. "mahdżar"). Jeden z nielicznych pisarzy arabskich pozostających pod wyraźnym wpływem literatury rosyjskiej. Kształcił się w szkołach prowadzonych przez Rosjan w Libanie i Palestynie, w latach 1906–1911 studiował w Połtawie na Ukrainie. Z powodu udziału w tamtejszym strajku studenckim został czasowo wydalony ze szkoły, którą ukończył z opóźnieniem. W latach 1911–1931 przebywał w USA, gdzie studiował na University of Washington w Seattle, uzyskując dwukrotnie stopień magistra w 1916 roku. Na krótko przed zakończeniem I wojny światowej został wcielony do armii Stanów Zjednoczonych i wysłany na front we Francji. Wróciwszy do USA, zredagował kartę Związku Literackiego (arab. "Ar-Rabita al-Kalamijja"), stowarzyszenia literackiego założonego w 1920 r. w Nowym Jorku, i został jej sekretarzem. Po powrocie do Libanu w 1932 roku całkowicie poświęcił się pisaniu.
W swych utworach poruszał problematykę psychologiczną i społeczną. Tworzył szkice literackie, nowele, wspomnienia i dramaty. W pracach teoretycznoliterackich bronił wolności twórcy, m.in. możliwości odejścia od ograniczeń przez system metryczny w poezji.

</doc>
<doc id="1711506" url="https://pl.wikipedia.org/wiki?curid=1711506" title="Koszykówka na Igrzyskach Azjatyckich 1951">
Koszykówka na Igrzyskach Azjatyckich 1951

Koszykówka na Igrzyskach Azjatyckich 1951 została rozegrana w dniach 5 - 10 marca na stadionie Major Dhyan Chand National Stadium. W turnieju udział wzięło pięć drużyn. Drużyny rozgrywały mecze w systemie „każdy z każdym”. Reprezentacja, która zajęła pierwsze miejsce w grupie (Filipiny), otrzymała złoty medal, druga drużyna (Japonia) w grupie - srebro, a trzecia (Persja) sięgnęła po brąz.

</doc>
<doc id="1711508" url="https://pl.wikipedia.org/wiki?curid=1711508" title="Mistrzostwa Azji juniorów w lekkoatletyce">
Mistrzostwa Azji juniorów w lekkoatletyce

Mistrzostwa Azji juniorów w lekkoatletyce – azjatyckie zawody lekkoatletyczne organizowane przez Asian Athletics Association dla zawodników do lat 19. Pierwsza impreza tej rangi odbyła się w roku 1986 jednak rangę mistrzostw zawody otrzymały dopiero w roku 1992. Mistrzostwa rozgrywane są nieregularnie najczęściej w odstępach dwuletnich. 

</doc>
<doc id="1711512" url="https://pl.wikipedia.org/wiki?curid=1711512" title="Kościół Matki Boskiej Nieustającej Pomocy w Bydgoszczy">
Kościół Matki Boskiej Nieustającej Pomocy w Bydgoszczy

Kościół Matki Boskiej Nieustającej Pomocy w Bydgoszczy – kościół położony w Bydgoszczy, którego patronem jest Matka Boska Nieustającej Pomocy.
Położenie.
Kościół znajduje się przy ul. Ugory 16, na osiedlu Szwederowo w Bydgoszczy.
Historia.
Starania o budowę kościoła katolickiego na Szwederowie sięgają przełomu XIX i XX wieku. Władze pruskie opierały się jednak wydzieleniu nowych parafii rzymskokatolickich, obawiając się szybszej integracji w nich żywiołu polskiego. Mimo że w latach 1870-1910 przedmieście Szwederowo stanowiło główne skupisko ludności polskiej i katolickiej w Bydgoszczy, władze doprowadziły jedynie do budowy na tym terenie kościoła ewangelicko-unijnego (1906) 
W 1917, po wizytacji bydgoskiej parafii farnej, ówczesny arcybiskup gnieźnieński i poznański Edmund Dalbor powziął decyzję o potrzebie erygowania parafii na Szwederowie, a do czasu jej ustanowienia desygnował dla obsługi duszpasterskiej tego obszaru i budowy kościoła ks. Jana Konopczyńskiego, wikarego parafii farnej. Powołano również Katolickie Stowarzyszenie Budowy Kościołów w Bydgoszczy i Okolicy. 
W sierpniu 1917 Stowarzyszenie nabyło pod budowę przyszłego kościoła działki położone przy ul. ks. Ignacego Skorupki 2-4 i 8-10, a w końcu roku Edmund Pitak opracował wstępny projekt świątyni. Z uwagi na trwającą wojnę nie udało się jednak przystąpić do jego budowy.
Odpowiednie warunki do budowy kościoła zaistniały dopiero po odzyskaniu niepodległości przez państwo polskie w 1920. Szwederowo zostało włączone w obręb miasta Bydgoszczy, a dotychczasową parafię farną podzielono na cztery okręgi duszpasterskie. Wśród nich znalazł się okręg szwederowski z 6,7 tys. mieszkańców.
Początkowo z powodu braku kościoła, w niedziele i święta msze św. odprawiano pod gołym niebem, w dni powszednie w kuchni dla ubogich przy ul. Orlej 66. Później prowizoryczny kościół urządzono w nabytej sali tanecznej i restauracji Conitzera przy ul. Dąbrowskiego 2.
Adaptację sali na tymczasowy kościół przeprowadził bezpłatnie Paweł Kukliński przy pomocy parafian. Prace sfinansowano z dobrowolnych ofiar. 
Sali służącej tymczasowo jako kościół, nie nadano formalnie tytułu, ale w ołtarzu głównym umieszczono obraz Matki Boskiej Nieustającej Pomocy, pochodzący z parafii farnej.
10 kwietnia 1924 ks. kard. Edmund Dalbor dokonał podziału parafii farnej i erygował na Szwederowie parafię pw. Matki Boskiej Nieustającej Pomocy.
W następstwie wzrostu liczby mieszkańców Szwederowa prowizoryczny kościół stał się za mały, dlatego palącym problemem stała się budowa większej świątyni. Mimo że już w 1923 Rada Miejska Bydgoszczy przekazała grunt pod budowę kościoła przy ul. Orlej i Dąbrowskiego, proboszcz ks. Jan Konopczyński postanowił zbudować kościół na ogólnie dostępnym, wolnym terenie. W związku z tym w styczniu 1926 r. zakupił nieruchomość przy ul. Ugory 8-9 z przeznaczeniem pod budowę kościoła.
Pierwotnie projektowano budowę o konstrukcji z pruskiego muru, jednak za radą architekta Stefana Cybichowskiego z Poznania, postanowiono powiększyć kościół o jedno przęsło i zbudować nawę z żelazobetonu. Projekt ukończono w maju 1926, a wznoszenie świątyni rozpoczęto w październiku. W pracach pomagało codziennie bezinteresownie ok. 150 mieszkańców dzielnicy. Mury, dach i wieżę ukończono w 1927, ale upiększanie i wyposażanie świątyni trwało do 1937.
Środki na budowę pochodziły od osób prywatnych, instytucji, stowarzyszeń, szkół i przedsiębiorstw. Jedną z form gromadzenia funduszy były: loterie fantowe, zabawy charytatywne oraz darowizny materiałów budowlanych. Wiele środków zaoszczędzono dzięki darmowej pracy mieszkańców i obywateli.
7 marca 1927 budowę wizytował prymas Polski ks. kard. August Hlond. Postępem prac interesował się też bp Antoni Laubitz, podczas wizytacji parafii w dniu 19 maja 1928, który też wspomógł finansowo budowę.
W 1927 parafia otrzymała z Kurii Metropolitalnej w Warszawie XIV-wieczny dzwon „"św. Jan Apostoł"” o wadze ok. 300 kg, rewindykowany z Rosji z nieistniejącego już kościoła na Kresach Wschodnich. Z zakupionych XVI-XVII-wiecznych sygnaturek w Pustelniku pod Warszawą odlano drugi dzwon „"Matka Boska Nieustającej Pomocy"” o wadze ok. 500 kg. Wzniesiono też budynek nowej plebanii według projektu architekta Stefana Cybichowskiego.
Poświęcenie nowo zbudowanego kościoła nastąpiło 28 października 1928, a uroczysta introdukcja proboszcza 23 lutego 1930. 
W 1933 arch. Marianowi Andrzejewskiemu z Poznania powierzono zaprojektowanie barokowego wnętrza świątyni. W 1937 zakończono budowę ołtarzy.
Lata 1924-1939 stanowiły okres tworzenia się wspólnoty parafialnej, czas jego zasadniczego wzrostu duchowego. W tym czasie powstało w parafii 19 bractw i stowarzyszeń katolickich.
W czasie okupacji hitlerowskiej kościół był czynny, ale wydany został zakaz używania języka polskiego zarówno w czasie nabożeństw, jak również w kontaktach prywatnych. Mimo zagrażających konsekwencji aresztowania i wywiezienia do obozu koncentracyjnego, księża w parafii słuchali często spowiedzi w języku polskim oraz przygotowywali dzieci do I komunii św.
W tym czasie plebania szwederowska stanowiła komórkę kontaktową AK i miejsce „tajnego miniseminarium duchownego”.
II wojna światowa spowodowała niemałe uszkodzenia kościoła. Na znacznej powierzchni rozerwana została powała nad nawą główną, w 60% zniszczone dachy.
W 1946 przystąpiono do prac remontowych. W efekcie ogólnomiejskich zbiórek pieniężnych, przeprowadzono restaurację wnętrza kościoła przez art. plast. Władysława Pacholskiego.
Odnowiona świątynia została 29 czerwca 1947 konsekrowana przez ks. bp dr Lucjana Bernackiego, biskupa pomocniczego gnieźnieńskiego.
W okresie powojennym dokonano szeregu remontów i wzbogacono wystrój świątyni i jej otoczenia:
Architektura.
Forma architektoniczna świątyni powstała w kontekście poszukiwania stylu narodowego w architekturze w latach 20. XX wieku. Kościół jest przykładem historyzmu z elementami ludowymi.
Wygląd zewnętrzny.
Świątynia jest trójnawowa, o układzie bazylikowym, czteroprzęsłowa, z zamkniętym pięciobocznie prezbiterium skierowanym na południe oraz masywną wieżą od frontu. 
Według planów architektonicznych świątynia miała być o jedno przęsło krótsza, o konstrukcji ryglowej obłożonej z zewnątrz deskami. Na takie rozwiązanie nie zezwalały jednak przepisy przeciwpożarowe. A zatem korpus budowli otynkowano, a wieżę obito blachą miedzianą.
Wygląd zewnętrzny kościoła nasuwa skojarzenie z architekturą ludową. Proweniencję taką ma zarówno spłaszczony hełm wieży, jak też otoczenie głównego wejścia portykiem kolumnowym. Do stylu tego nawiązywały również pierwotne okna o podziale krzyżowym, zmienione po II wojnie światowej oraz dobudowany portyk od strony zachodniej.
Wnętrze.
Wnętrze świątyni ma formę neobarokową. Nawy rozdzielają spłaszczone arkady ze stiukowymi zwornikami w formie kartuszy z ornamentem rocaillowym i kratką regencyjną.
Nawy i prezbiterium z trójboczną absydą nakryte są spłaszczonymi sklepieniami kolebkowymi z lunetami. Prezbiterium uzyskało monumentalny charakter dzięki otoczeniu go sześcioma kolumnami z jońskimi kapitelami. Na kolumnach wsparto też owalny, murowany chór muzyczny nad wejściem głównym.
We wnętrzu znajdują się monumentalne polichromie wykonane przez poznańskiego artystę Leona Drapiewskiego. W ołtarzu głównym znajduje się obraz Matki Boskiej Nieustającej Pomocy, wykonany w latach 30. XX wieku w Bawarii.

</doc>
<doc id="1711513" url="https://pl.wikipedia.org/wiki?curid=1711513" title="Sebastien Ogier">
Sebastien Ogier



</doc>
<doc id="1711515" url="https://pl.wikipedia.org/wiki?curid=1711515" title="Parafia Matki Boskiej Nieustającej Pomocy w Bydgoszczy">
Parafia Matki Boskiej Nieustającej Pomocy w Bydgoszczy

Parafia Matki Boskiej Nieustającej Pomocy w Bydgoszczy – rzymskokatolicka parafia w Bydgoszczy wchodząca w skład dekanatu Bydgoszcz III diecezji bydgoskiej. Obejmuje część osiedla Szwederowo.
Historia.
Parafia powstała 1 maja 1924 r. w wyniku podziału parafii farnej na podstawie dekretu kardynała Edmunda Dalbora. Uroczysta introdukcja pierwszego proboszcza ks. Jana Konopczyńskiego nastąpiła 23 lutego 1930 r. Lata 1924–1939 stanowiły okres tworzenia się wspólnoty parafialnej, czas jego zasadniczego wzrostu duchowego. W tym czasie powstało w parafii 19 bractw i stowarzyszeń katolickich.
Do ważniejszych powojennych wydarzeń dotyczących parafii należał w 1960 r. ogólnomiejski Kongres Maryjny, w którym uczestniczyło stu księży oraz pięciu biskupów z prymasem kardynałem Stefanem Wyszyńskim na czele.
29 maja 1966 na cmentarzu przykościelnym odbyły się uroczystości Tysiąclecia Chrztu Polski. Prymas Stefan Wyszyński, przy udziale kardynała Karola Wojtyły, dokonał wówczas koronacji obrazu „Matki Boskiej z Różą”.
W 1968 r. odbyła się uroczystość dla uczczenia 50. Rocznicy Odzyskania Niepodległości z udziałem prymasa i biskupów, a kazanie wygłosił były powstaniec wielkopolski biskup Kazimierz Kowalski.
W 1972 r. z zachodniej części parafii wyodrębnionych zostało 17 ulic (Górzyskowo), które stworzyły ośrodek duszpasterski, a następnie parafię pw. Najświętszej Marii Panny Matki Kościoła.
W 2004r. ks. Andrzej Kłosiński został ustanowiony nowym proboszczem. 
Kościół parafialny.
Świątynią parafialną jest kościół Matki Boskiej Nieustającej Pomocy. Wzniesiono go w latach 1926–1928.

</doc>
<doc id="1711516" url="https://pl.wikipedia.org/wiki?curid=1711516" title="Herb Olsztyna (ujednoznacznienie)">
Herb Olsztyna (ujednoznacznienie)



</doc>
<doc id="1711517" url="https://pl.wikipedia.org/wiki?curid=1711517" title="Piłka wodna na Igrzyskach Azjatyckich 1951">
Piłka wodna na Igrzyskach Azjatyckich 1951

Piłka wodna na Igrzyskach Azjatyckich 1951 w Nowym Delhi została rozegrana w postaci jednego meczu pomiędzy drużyną gospodarzy (Indiami) a reprezentacją Singapuru. Mecz rozegrano w dniu 11 marca na pływalni stadionu Major Dhyan Chand National Stadium w Nowym Delhi. Reprezentanci Indii zwyciężyli wynikiem 6–4 nad drużyną Singapuru, zdobywając złoty medal.

</doc>
<doc id="1711528" url="https://pl.wikipedia.org/wiki?curid=1711528" title="Out of memory">
Out of memory



</doc>
<doc id="1711529" url="https://pl.wikipedia.org/wiki?curid=1711529" title="Dainius Trinkūnas">
Dainius Trinkūnas

Dainius Trinkūnas (ur. 25 lipca 1931 w Szawlach, zm. 30 listopada 1996 w Wilnie) – litewski pianista, pedagog, działacz kulturalny i polityk, minister kultury Litewskiej SRR w latach 1988–1990, minister kultury i edukacji Litwy od 1992 do 1994.
Życiorys.
Po ukończeniu w 1949 szkoły muzycznej w Szawlach studiował w Litewskim Konserwatorium Państwowym w Wilnie. Dyplom uzyskał w 1955. Pracował następnie jako nauczyciel w szkole muzycznej w Szawlach, a od 1958 był wykładowcą w Litewskim Konserwatorium Państwowym. W latach 1960–1970 kierował wileńską szkołą sztuk im. Mikalojusa K. Čiurlionisa. Od 1970 do 1973 był dyrektorem litewskiej filharmonii w Wilnie. Od 1973 pełnił funkcję zastępcy ministra, a w latach 1988–1990 ministra kultury Litewskiej SRR.
Od 1992 do 1994 był ministrem kultury i edukacji w gabinetach Bronislovasa Lubysa i Adolfasa Šleževičiusa, następnie w 1994 w drugim z nich pełnił funkcję ministra kultury.

</doc>
<doc id="1711532" url="https://pl.wikipedia.org/wiki?curid=1711532" title="Stade Lavallois">
Stade Lavallois

Stade Lavallois Mayenne Football Club – francuski klub piłkarski grający obecnie w Ligue 2, mający siedzibę w mieście Laval, leżącym w Kraju Loary.
Historia.
Klub został założony 17 lipca 1902 roku przez Josepha Germaina. Pierwszym prezesem klubu został Émile Sinoi, a swoje mecze zespół rozgrywał w czerwonych koszulkach i czarnych spodenkach. Swoje mecze zespół rozgrywał w dzielnicy miasta Laval, Senelle. Swoje pierwsze spotkanie Stade Lavallois rozegrał przeciwko Stade Rennais. W 1903 roku klub przystąpił do rozgrywek o mistrzostwo Bretanii i zmieniono wówczas barwy klubowe z czerwono-czarnych na zielono-białe. W 1918 roku stroje klubowe ponownie zostały zmienione, tym razem na pomarańczowe. W 1930 roku Stade Laballois przeniósł się na nowy obiekt - stadion Jeana Yvineca. W 1931 roku zespół awansował do Division d'Honneur, którą wygrał w 1964 roku i awansował do Championnat de France Amateurs, francuskiej najwyższej amatorskiej ligi. W 1965 roku zespół wygrał te rozgrywki. 
W 1976 roku drużyna awansowała do Ligue 1 i uzyskała status profesjonalnego klubu. W 1983 roku zespół zajął 5. miejsce w lidze i zakwalifikował się do Pucharu UEFA. W pierwszej rundzie Stade Lavallois wyeliminował Dynamo Kijów (0:0, 1:0), ale w drugiej przegrał w dwumeczu z Austrią Wiedeń (0:2, 3:3). W 1989 roku drużyna spadła do Ligue 2 po 13 latach gry w pierwszej lidze. W 2006 roku została zdegradowana do Championnat National (III liga), a w 2009 roku powróciła do drugiej ligi.

</doc>
<doc id="1711533" url="https://pl.wikipedia.org/wiki?curid=1711533" title="Stade Laval">
Stade Laval



</doc>
<doc id="1711538" url="https://pl.wikipedia.org/wiki?curid=1711538" title="Efekt Kondo">
Efekt Kondo

Efekt Kondo – w fizyce ciała stałego terminem tym określa się ogół procesów odpowiedzialnych za obserwowaną w niskich temperaturach (poniżej temperatury Kondo) anomalną zależność oporu materiału od temperatury, zaobserwowaną po raz pierwszy przez W. J. de Haasa w 1934 roku, następnie częściowo wytłumaczoną przez Juna Kondo w 1964, oraz ostatecznie w pełni wyjaśnioną przez Kennetha G. Wilsona w 1975 roku. Najprościej efekt Kondo można opisać jako efekt oddziaływania pojedynczych magnetycznych atomów domieszki z elektronami przewodnictwa materiału diamagnetycznego, czyli skomplikowany problem wielociałowy.
Efekt Kondo występuje w metalach niemagnetycznych domieszkowanych atomami o niezerowym momencie magnetycznym związanym ze spinem elektronów na orbitalu d. Np. występuje on w złocie domieszkowanym żelazem, lub miedzi domieszkowanej kobaltem, przy czym efekt można zaobserwować nawet przy niewielkiej koncentracji domieszki. Temperatura Kondo jest rzędu kilku do kilkunastu, maksymalnie kilkudziesięciu kelwinów.
Anomalny opór.
Przez anomalną zależność oporu od temperatury, obserwowaną w efekcie Kondo, rozumie się występowanie minimum oporu dla temperatury Kondo. Dla nie wykazujących szczególnych własności materiałów, wraz ze spadkiem temperatury następuje spadek oporu (następuje zmniejszanie intensywności rozpraszania na fononach), aż w dostatecznie niskich temperaturach zostaje osiągnięty stan nasycenia i wartość oporu pozostaje stała, aż do zerowej temperatury (tzw. opór resztkowy, wynikający głównie z rozpraszania elektronów na domieszkach i defektach sieci). W przypadku materiałów wykazujących efekt Kondo poniżej temperatury Kondo następuje logarytmiczny wzrost oporu ze spadkiem temperatury. Całkowitą zależność oporu od temperatury możemy wtedy przedstawić jako:
gdzie pierwszy człon to opór resztkowy, drugi – wkład do oporu od rozpraszania na drganiach sieci, oraz ostatni człon logarytmicznej zależności od temperatury, stanowiący istotę problemu Kondo.
Kwantowy opis zjawiska.
Hamiltonian Andersona zaproponowany przez C.D. Andesona, opisujący elektrony przewodnictwa, ich wzajemne oddziaływanie, jak i oddziaływanie z momentami magnetycznymi domieszki można, w formalizmie drugiej kwantyzacji, zapisać:
formula_2
gdzie pierwszy człon opisuje energie elektronu na orbitalu d magnetycznej domieszki, drugi – energie kinetyczną elektronów przewodnictwa, trzeci – oddziaływanie elektronów przewodnictwa z momentem magnetycznym domieszki, a czwarty odpowiada za oddziaływania dwu elektronów na tym samym orbitalu d.
Po odpowiednich przekształceniach, z hamiltonianiu Andersona, można otrzymać hamiltonian, który w swoich rachunkach zastosował Kondo, a który opisuję rozpraszanie elektronów o pędzie formula_3 do elektronów w stanie o pędzie formula_4:
gdzie formula_6 jest współczynnikiem sprzężenia elektronów przewodnictwa i d-elektronu (odpowiednia całka, której postać można jawnie znaleźć), a formula_7 formula_8 formula_9 są odpowiednio operatorem zetowej składowej, oraz operatorami zwiększania i zmniejszania zetowej składowej spinu magnetycznej domieszki.
Aby znaleźć zależność oporu próbki od temperatury stosuje się rachunek zaburzeń (odpowiednio oblicza się macierz przejścia, a z niej czas relaksacji rozpraszanych elektronów potrzebny do wyznaczenia oporu). W pierwszym rzędzie rachunku zaburzeń otrzymuje się brak zależności oporu od temperatury, natomiast w drugim rzędzie, jak pokazał w 1964 roku Kondo, otrzymujemy logarytmiczną rozbieżność oporu dla temperatury dążącej do zera. Oczywistym jest, że ten niefizyczny wynik jest niepoprawny dla temperatur bliskich zera, gdzie energia zaburzenia, wynikająca z hamiltonianu Kondo, jest zbyt duża dla stosowania rachunku zaburzeń. Niemniej jednak wynik otrzymany przez Kondo poprawnie odwzorowuje występowanie minimum oporu, oraz zależność oporu od temperatury w okolicach temperatury Kondo.
Rozwiązaniem problemu z otrzymywaną w drugim rzędzie rachunku zaburzeń logarytmiczną rozbieżnością dla niskich temperatur jest zastosowanie teorii grupy renormalizacji, zaproponowanej przez Kennetha G. Wilson.
Efekt Kondo w kropkach kwantowych.
Efekt Kondo w kropkach kwantowych sprawia, że mamy do czynienia z rezonansowym transportem elektronów przez kropkę. Różnice pomiędzy zjawiskiem w próbce objętościowej a kropce kwantowej polega na tym, że w metalu rozpraszanie (mieszanie się) stanów elektronów przewodzenia, opisanych falami płaskimi, ze stanami o innym pedzie, prowadzi do wzrostu oporu, natomiast w kropce kwantowej rezonans Kondo (rozpraszanie – mieszanie stanów elektronów przewodzenia) ułatwia przepływ elektronów z jednej elektrody do drugiej, co odpowiada obniżeniu oporu.

</doc>
<doc id="1711540" url="https://pl.wikipedia.org/wiki?curid=1711540" title="Efekt kondo">
Efekt kondo



</doc>
<doc id="1711542" url="https://pl.wikipedia.org/wiki?curid=1711542" title="Odbicie lustrzane">
Odbicie lustrzane



</doc>
<doc id="1711544" url="https://pl.wikipedia.org/wiki?curid=1711544" title="Mirroring dysków">
Mirroring dysków



</doc>
<doc id="1711547" url="https://pl.wikipedia.org/wiki?curid=1711547" title="Wyższa Szkoła Handlowa im. Bolesława Markowskiego w Kielcach">
Wyższa Szkoła Handlowa im. Bolesława Markowskiego w Kielcach

Wyższa Szkoła Handlowa im. Bolesława Markowskiego w Kielcach – niepubliczna szkoła wyższa, powstała w 1993 roku w Kielcach. 
Charakterystyka.
W ciągu swojego istnienia, z jednokierunkowej wyższej szkoły ekonomicznej przekształciła się w uczelnię o charakterze uniwersalnym, kształcącą studentów na kierunkach ekonomicznych, technicznych, humanistycznych, a nawet na kierunku artystycznym.
Wyższa Szkoła Handlowa posiadała prawo nadawania tytułu licencjata lub inżyniera na kierunkach: Zarządzanie, Ekonomia, Administracja, Pedagogika, Elektronika i Telekomunikacja, Budownictwo oraz Wzornictwo na trzyletnich lub 3,5-letnich studiach zawodowych prowadzonych systemem: dziennym (stacjonarnym), zaocznym i eksternistycznym (niestacjonarnym), a od czerwca 2001 roku posiadała prawo prowadzenia studiów magisterskich na kierunku Ekonomia.
Uczelnia z dniem 9 maja 2016 roku została postawiona w stan likwidacji.
Szkoła Zarządzania i Marketingu.
Powstała w 1991 roku. Była ona założycielem Wyższej Szkoły Handlowej w Kielcach, najstarszej niepublicznej uczelni w mieście.
Od 1992 roku SZiM prowadziła BUSINESS COLLEGE Policealne Studium Zawodowe dla Dorosłych. 
Szkoła była prężnie rozwijającą się instytucją szkoleniową w regionie. W ciągu całego okresu działalności w kursach i szkoleniach wzięło udział prawie 8000 osób. 
Szkoła Zarządzania i Marketingu realizowała takie projekty jak: „WIEDZA=PRACA=SUKCES” i „EuroJezyki.pl”.
Poza funkcją dydaktyczną WSH realizowała także inne cele:

</doc>
<doc id="1711548" url="https://pl.wikipedia.org/wiki?curid=1711548" title="Operacja Drewniana Noga">
Operacja Drewniana Noga

Operacja Drewniana Noga (, "Miwca Regel Ec", ) – izraelska operacja przeprowadzona 1 października 1985 roku, podczas której izraelskie lotnictwo zaatakowało siedzibę Organizacji Wyzwolenia Palestyny. Zbombardowana została osada Hammam asz-Szatt, leżąca 19 km od Tunisu.
Geneza.
W 25 września 1985 roku, trzech izraelskich cywili zginęło podczas ataku na jacht u wybrzeży Larnaki, na Cyprze. Do zamachu przyznała się elitarna jednostka OWP, znana jako "Force 17". Rząd Izraelski zażądał natychmiastowego odwetu, na cel wybrano właśnie siedzibę organizacji w Tunisie.
Organizacja Wyzwolenia Palestyny wybrała Tunezję w 1982 roku, jako bazę do kierowania siłami podczas pierwszej wojny libańskiej.
Atak.
Nalot został przeprowadzony przez osiem myśliwców F-15 Eagle, z których część miała za zadanie zaatakować, cześć służyła jako samoloty rezerwowe, a reszta miała eskortować grupę. 1 października o siódmej rano, myśliwce wystartowały, kierując się w stronę Tunezji. Plan operacji zakładał przebycie 2060 kilometrów, czyniąc akcję podjętą przez Siły Powietrzne Izraela, mającą największy zasięg od czasów Operacji Entebbe w 1976 roku.
Nad Morzem Śródziemnym doszło do spotkania samolotów przeprowadzających nalot z Boeingiem 707 w celu tankowania. Izraelskie samoloty zrzuciły naprowadzane bomby na siedzibę OWP. Przez cały czas operacji dostępne były śmigłowce, operujące z okrętów w pobliżu Malty, w przypadku potrzeby ewakuacji zestrzelonych pilotów. Ich pomoc okazała się jednak niepotrzebna.
Siedziba OWP została zniszczona; w ataku nie ucierpiał szef organizacji Jasir Arafat, który nie przebywał w miejscu ataku. Izrael stwierdził, iż około 60 członków OWP zostało zabitych, w tym kilku liderów Force 17. Ponadto podczas nalotu zginęła nieznana liczba cywili.
Następstwa.
Atak wywołał silne oburzenie, nawet w Stanach Zjednoczonych, bliskim sojuszniku Izraela. Usprawiedliwianie ataku, mówiące o „uzasadnionej odpowiedzi” na terror, spotkało się z krytyką administracji Reagana. W wyniku przeprowadzonej operacji, ucierpiały stosunki między USA a prezydentem Tunezji, Habibem Burgibą, jak i również z zerwaniem negocjacji między Izraelem i Egiptem w sprawie kontroli granicznej w miejscowości Taba.
W rezolucji 573, Rady Bezpieczeństwa Organizacji Narodów Zjednoczonych, zatwierdzonej jednogłośnie (Stany Zjednoczone wstrzymały się od głosu), potępiano atak, jako rażące naruszenie suwerenności Tunezji oraz uznano, iż zaatakowana strona ma prawo do otrzymania odpowiedniego odszkodowania.

</doc>
<doc id="1711549" url="https://pl.wikipedia.org/wiki?curid=1711549" title="Microsoft Exchange .net">
Microsoft Exchange .net



</doc>
<doc id="1711550" url="https://pl.wikipedia.org/wiki?curid=1711550" title="Fotoasocjacja">
Fotoasocjacja

Fotoasocjacja (spektroskopia fotoascocjacji) - proces otrzymywania cząsteczek z atomów pod wpływem pola elektromagnetycznego zazwyczaj generowanego laserem, stosowany do otrzymywania zarówno ultrazimnych cząsteczek o temperaturze poniżej 1 μK, jak i cząsteczek w gazie ultragorących atomów o temperaturach rzędu 1000 K.
Istota procesu.
Fotoasocjacja jest jedną z tzw. pośrednich metod (obok m.in. magnetoasocjacji) otrzymywania gazu ultrazimnych cząsteczek. W przeciwieństwie do metod bezpośrednich, w których startuje się od gazu cząsteczek o większych temperaturach i następnie wykorzystując spowalnianie Starka, sympatyczne chłodzenie lub chłodzenie przez odparowanie dochodzi się do ultraniskich temperatur (podejście jeszcze niezrealizowane eksperymentalnie), w przypadku fotoasocjacji zaczyna się od ochłodzenia gazu atomów do ultraniskich temperatur - procedury dobrze poznanej - a następnie użycia promieniowania laserowego odpowiednio dobranego do przejść elektronowych konkretnego układu. Istotą procesu fotoasocjacji jest bowiem przeniesienie, poprzez oddziaływanie z promieniowaniem elektromagnetycznym (np. lasera, zarówno pracy ciągłej jak i w polu impulsów), układu dwu atomów będących w stanie niezwiązanym, do stanu związanego. Zazwyczaj punktem startowym są atomy oddziałujące poprzez podstawowy stan elektronowy, wzbudzane następnie do jednego ze wzbudzonych stanów elektronowych. Wzbudzanie może zachodzić poprzez absorpcję jednego fotonu (zagadnienie to było dość intensywnie badane zarówno teoretycznie jak i doświadczalnie dla wielu atomów alkalicznych i ziem alkalicznych), jak również przez absorpcję większej liczby fotonów. 
Ograniczenia fotoasocjacji jako metody otrzymywania zimnych cząsteczek.
Największym problemem stojącym na drodze efektywnej produkcji zimnych cząsteczek wykorzystując jednofotonowa fotoasocjacje jest fakt, iż wraz z wzbudzeniami cząsteczkowymi mogą następować wzbudzenia atomowe, gdzie przez wzbudzenie atomowe
rozumiemy przeniesienie układu zderzających się atomów w niezwiązanym elektronowym stanie podstawowym do niezwiązanego stanu wzbudzonego, podczas gdy pisząc wzbudzenie cząsteczkowe mamy na myśli przeniesienie układu rozważanych atomów do związanego stanu wzbudzonego (zwanego dalej cząsteczka). Wzbudzenia atomowe stanowią problem ze względu na uwalnianie się wzbudzonych atomów z pułapki, w której są gromadzone. Tak więc zasadniczym zadaniem optymalizacji procesu fotoasocjacji jest ograniczenie wzbudzeń atomowych, przy jednoczesnym utrzymaniu prawdopodobieństwa wzbudzeń cząsteczkowych na poziomie pozwalającym zastosować
metodę do efektywnej produkcji zimnych cząsteczek. 
Ze względu na postać funkcji falowej startowego stanu niezwiązanych zimnych atomów, współczynniki Franca-Condona w procesie fotoasocjacji są największe dla wzbudzeń do najsłabiej związanych stanów (czyli cząsteczek o największej średniej odległości międzyjądrowej, mogącej dochodzić nawet do kilkuset bohrów), które jednak są o kilka rzędów wielkości mniejsze niż dla wzbudzeń atomowych. Jednocześnie stany słabo związane są energetycznie bardzo podobne do wzbudzonych stanów atomowych, co oznacza, że wzbudzając do słabo związanych stanów cząsteczkowych bardzo trudno uniknąć wzbudzeń atomowych.
Gdyby jednak udało się odwrócić stosunek prawdopodobieństwa wzbudzeń cząsteczkowych do atomowych na korzyść tych pierwszych, wtedy nawet gdyby bezwzględne prawdopodobieństwo fotoasocjacji dla pojedynczego impulsu nie byłoby duże, można by zastosować szereg impulsów akumulujących zimne cząsteczki w pułapce. W celu ograniczenia wzbudzeń atomowych zastąpiono lasery pracy ciągłej przez coraz krótsze impulsy laserowe, modyfikując częstotliwość lasera w trakcie trwania impulsu (ang. "chirping"), czy kontrolując w bardziej zaawansowany sposób kształt i fazę impulsów. Jednak ze względu na nieskomplikowaną fizykę jednofotonowej fotoasocjacji, spektrum możliwości nie jest zbyt szerokie, dlatego z jednej strony można zwrócić się w stronę procesów wielofotonowych lub z drugiej strony umieścić gaz zimnych atomów w sieci optycznej lokalizującej atomy w przestrzeni, co zwiększa współczynniki Franca-Condona przejść do stanów cząsteczkowych i znacząco zwiększa efektywność procesu otrzymywania ultrazimnych cząsteczek.
Analizując proces fotoasocjacji należy mieć na uwadze, że otrzymuje się w nim cząsteczki we wzbudzonym stanie elektronowym, czyli mającym skończony czas życia. Oznacza to, że pozostawiona cząsteczka po jakimś czasie wyemituje foton i przejdzie do podstawowego stanu elektronowego. Efektem takiej emisji spontanicznej może być otrzymanie układu związanego, z pewnym prawdopodobieństwem w każdym ze stanów oscylacyjnych, lecz prawdopodobieństwo otrzymania układu na powrót w stanie niezwiązanym jest także niezerowe. Rozkład stanów końcowych zależy zarówno od właściwości molekularnych rozpatrywanego układu, jak i od stanu, do którego układ został wzbudzony w procesie fotoasocjacji.

</doc>
<doc id="1711552" url="https://pl.wikipedia.org/wiki?curid=1711552" title="Spektroskopia fotoasocjacji">
Spektroskopia fotoasocjacji



</doc>
<doc id="1711554" url="https://pl.wikipedia.org/wiki?curid=1711554" title="Matti Sippala">
Matti Sippala

Matti Kalervo Sippala (ur. 11 marca 1908 w Hollola, zm. 22 sierpnia 1997 w Kotka) − fiński lekkoatleta, który specjalizował się w rzucie oszczepem.
W 1932 został wicemistrzem olimpijskim - w Los Angeles uzyskał wynik 69,80 m i przegrał tylko ze swoim rodakiem Matti Järvinenem. W 1934 zdobył srebrny krążek mistrzostw Europy w Turynie. Rekord życiowy uzyskany w 1934 to 70,54 m.

</doc>
<doc id="1711556" url="https://pl.wikipedia.org/wiki?curid=1711556" title="Lloyd La Beach">
Lloyd La Beach

Lloyd La Beach (ur. 28 czerwca 1924 w Panamie, zm. 8 czerwca 1999 w Nowym Jorku) – panamski lekkoatleta, sprinter.
W 1948 pobił rekord świata na 200 metrów, co uczyniło go jednym z faworytów igrzysk olimpijskich w Londynie. Ostatecznie La Beach sięgnął po 2 olimpijskie medale - brązowe krążki zarówno na 100 jak i 200 metrów.

</doc>
<doc id="1711559" url="https://pl.wikipedia.org/wiki?curid=1711559" title="Srebrna Pagoda">
Srebrna Pagoda



</doc>
<doc id="1711562" url="https://pl.wikipedia.org/wiki?curid=1711562" title="Agata Yi Kyŏng-i">
Agata Yi Kyŏng-i

Św. Agata Yi Kyŏng-i (ko. 이경이 아가다) (ur. 1814 w Korei, zm. 31 stycznia 1840) – święta Kościoła katolickiego, męczennica.
Agata Yi Kyŏng-i urodziła się w rodzinie katolickiej. Podczas prześladowań katolików została aresztowana 17 lipca 1839 roku razem z Agatą Kwŏn Chin-i. Uciekły dzięki pomocy litującego się nad nimi policjanta. Jednak w niedługim czasie obie trafiły do więzienia. Pomimo tortur Agata Yi Kyŏng-i nie wyrzekła się wiary. Została ścięta razem z 5 innymi katolikami (Augustynem Pak Chong-wŏn, Piotrem Hong Pyŏng-ju, Magdaleną Son Sŏ-byok, Marią Yi In-dŏk i Agatą Kwŏn Chin-i) 31 stycznia 1840 roku.
Dzień jej wspomnienia przypada 20 września (w grupie 103 męczenników koreańskich).
Beatyfikowana 5 lipca 1925 roku przez papieża Piusa XI, kanonizowana 6 maja 1984 roku w Seulu przez Jana Pawła II w grupie 103 męczenników koreańskich.

</doc>
<doc id="1711563" url="https://pl.wikipedia.org/wiki?curid=1711563" title="Zębiełek kaspijski">
Zębiełek kaspijski

Zębiełek kaspijski ("Crocidura caspica") – gatunek ssaka z rodziny ryjówkowatych. Występuje na południowo-zachodnich wybrzeżach Morza Kaspijskiego w Iranie i Azerbejdżanie. Nic nie wiadomo na temat ekologii tego ssaka. W Czerwonej księdze gatunków zagrożonych Międzynarodowej Unii Ochrony Przyrody i Jej Zasobów został zaliczony do kategorii DD (brak danych).

</doc>
<doc id="1711564" url="https://pl.wikipedia.org/wiki?curid=1711564" title="Kasuga-taisha">
Kasuga-taisha



</doc>
<doc id="1711567" url="https://pl.wikipedia.org/wiki?curid=1711567" title="Partizan">
Partizan

Partizan – polska grupa muzyczna wykonująca rock alternatywny. Zespół powstał w 2006 roku w Warszawie z inicjatywy Pawła Sulika (ex–Kinsky) na bazie nowofalowego zespołu CHE!. W 2009 roku grupa podpisała kontrakt płytowy z wytwórnią muzyczną Lemon Records. 12 czerwca tego samego roku ukazał się debiutancki album grupy pt. "Homoapatia". Wydawnictwo powstało we współpracy z Wojciechem Olszakiem było, a było promowane singlem pt. "Jeśli", do którego wrocławski zespół producencki Grupa 13 zrealizował teledysk.

</doc>
<doc id="1711576" url="https://pl.wikipedia.org/wiki?curid=1711576" title="Robert Jarociński">
Robert Jarociński

Robert Jarociński (ur. 8 maja 1976 w Toruniu) – polski aktor teatralny i filmowy.
Życiorys.
Syn opozycjonisty i menedżera Marka Jarocińskiego. Uczęszczał do VI LO im. Jana i Jędrzeja Śniadeckich w Bydgoszczy, przez pewien czas studiował politologię na Wyższej Szkole Pedagogicznej w Bydgoszczy. Absolwent warszawskiej Akademii Teatralnej (2002). Od 2002 aktor Teatru Narodowego w Warszawie. Jego żoną jest aktorka Monika Węgiel.
Filmografia.
Debiutem serialowym była rola Koszykarza w "Zostać miss". Na dużym ekranie debiutował w 2002 roku rolą Staszka Gipsona w "Superprodukcji" Juliusza Machulskiego.

</doc>
<doc id="1711584" url="https://pl.wikipedia.org/wiki?curid=1711584" title="Mistrzostwa Świata Mężczyzn w Curlingu 2000">
Mistrzostwa Świata Mężczyzn w Curlingu 2000

Mistrzostwa Świata Mężczyzn w Curlingu 2000 odbyły się między 1 a 9 kwietnia 2000 w szkockim Glasgow, w Braehead Arena.
Tytuł mistrzów świata po roku przerwy zdobyli Kanadyjczycy (Greg McAulay), którzy w finale pokonali Szwedów (Peja Lindholm) 9:4. W małym finale Finowie (Markku Uusipaavalniemi) pokonali 9:4 Amerykanów (Craig Brown).

</doc>
<doc id="1711587" url="https://pl.wikipedia.org/wiki?curid=1711587" title="Michael Lusch">
Michael Lusch

Michael Lusch (ur. 16 czerwca 1964 w Hamm) – niemiecki piłkarz występujący na pozycji pomocnika lub napastnika.
Kariera klubowa.
Lusch jest wychowankiem Germanii Hamm. W sezonie 1982/1983 trafił do pierwszoligowej Borussii Dortmund. W niemieckiej ekstraklasie zadebiutował 18 września 1982 w wygranym 2:0 meczu z FC Schalke 04. 4 września 1984 w wygranym 4:1 pojedynku z Waldhof Mannheim Lusch strzelił pierwszego gola w trakcie gry w lidze niemieckiej. Przez pierwsze cztery sezony pełnił rolę rezerwowego w Borussii. Jej podstawowym graczem stał się od początku sezonu 1986/1987. W sezonie 1988/1989 zdobył z klubem Puchar Niemiec. W 1992 roku wywalczył z Borussią wicemistrzostwo Niemiec, a w 1993 roku wystąpił z nią w finale Pucharu UEFA, gdzie jego klub przegrał finałowy dwumecz z Juventusem. W Borussii Lusch spędził 11 lat. W sumie rozegrał tam 203 ligowe spotkania, w których zdobył 10 bramek.
Latem 1993 roku odszedł do innego pierwszoligowca - 1. FC Kaiserslautern. W sezonie 1993/1994 wywalczył z klubem wicemistrzostwo Niemiec, a w następnym sezonie uplasował się z FCk na 4. miejscu w lidze. W Kaiserslautern spędził dwa sezony. Łącznie zagrał tam w 44 ligowych meczach.
W 1995 roku przeszedł do KFC Uerdingen 05, podobnie jak jego dotychczasowy klub występującego w Bundeslidze. W pierwszym sezonie zajął z klubem ostatnie, 18. miejsce w lidze i spadł z nim do drugiej ligi. Wówczas odszedł do trzecioligowego Schwarz-Weiß Essen, gdzie grał przez dwa kolejne lata. Od 1998 roku grał dla Rot-Weiss Essen, w którym w 2000 roku zakończył karierę.
Kariera reprezentacyjna.
W 1984 roku Lusch rozegrał jedno spotkanie w reprezentacji RFN U-21.
Po zakończeniu kariery.
Po zakończeniu kariery, w 2003 roku Lusch został asystentem trenera w Rot-Weiss Essen. Tę funkcję pełnił przez rok, a potem został skautem Rot-Weiss Essen. W tej roli pracował dla klubu przez rok. W 2005 roku objął stanowisko asystenta trenera Rot-Weiß Oberhausen, które piastował do 2006 roku. Od tego czasu pozostaje bez pracy.

</doc>
<doc id="1711592" url="https://pl.wikipedia.org/wiki?curid=1711592" title="Live in Ukraine">
Live in Ukraine

Live in Ukraine – wydawnictwo koncertowe formacji Queen + Paul Rodgers. Dokumentuje ono koncert w Charkowie na Ukrainie z 12 września 2008 roku. 
Lista utworów.
CD 1:
CD 2: 
Historia.
Jesienią zeszłego roku, zaledwie na kilka tygodni przed rozpoczęciem trasy koncertowej promującej album Queen i Paula Rodgersa "The Cosmos Rocks", grupa zaoferowała pomoc ukraińskiej Fundacji na rzecz walki z AIDS (AntiAids Fundation). Celem akcji było dotarcie do młodych ludzi z przesłaniem „Nie pozwól, by AIDS zrujnował twoje życie”.
Artyści bez namysłu udzielili wsparcia pomysłowi Fundacji – Ukraina jest bowiem krajem o najwyższym współczynniku wzrostu zakażeń AIDS w całej Europie. W tym czasie Queen i Paul Rodgers byli już dobrze przygotowani do trasy mającej się zacząć od dwóch koncertów na moskiewskiej arenie SCO. Pomoc dla Fundacji zwiastowała jednak poważne zmiany w planach koncertowych zespołu.
Dla zespołu i obsługi występ w Charkowie oznaczał, jak mówią muzycy, że „każdy musiał uwijać się jak w ukropie, ale w końcu większość wspaniałych i wartościowych rzeczy w życiu jest wyzwaniem”.
Mimo że wydawało się to niemożliwością, Queen i Paul Rodgers zmienili swoje plany i pojawili się na Placu Wolności w Charkowie, 12 września 2008 roku.

</doc>
<doc id="1711595" url="https://pl.wikipedia.org/wiki?curid=1711595" title="Héctor Ricardo">
Héctor Ricardo

Héctor Ricardo (10 lutego 1925 w Rosario) – piłkarz argentyński, bramkarz.
Urodzony w Rosario Ricardo rozpoczął karierę piłkarską w 1940 roku w klubie Rosario Central. Jako piłkarz klubu Rosario Central wziął udział w turnieju Copa América 1945, gdzie Argentyna zdobyła tytuł mistrza Ameryki Południowej. Ricardo zagrał w czterech meczach - z Kolumbią (stracił bramkę), Chile (stracił bramkę), Brazylią (stracił bramkę) i Urugwajem.
Po mistrzostwach kontynentalnych przeniósł się do klubu Racing Club de Avellaneda, gdzie grał do 1947 roku. W 1948 roku Ricardo był już graczem zespołu CA Huracán, gdzie występował do 1952 roku. Na koniec kariery, w 1954 roku, był bramkarzem klubu Boca Juniors, w którym zadebiutował 4 kwietnia w wygranym 3:2 meczu przeciwko Newell's Old Boys Rosario, a ostatni raz zagrał 9 maja w przegranym 0:2 meczu z CA Platense. Łącznie Ricardo rozegrał w Boca Juniors 5 meczów (450 minut), tracąc w nich 9 bramek - i to był cały jego udział w zdobytym w tym sezonie przez Boca Juniors tytule mistrza Argentyny.
Łącznie w pierwszej lidze argentyńskiej Ricardo rozegrał 217 meczów.

</doc>
<doc id="1711596" url="https://pl.wikipedia.org/wiki?curid=1711596" title="Dainius Trinkunas">
Dainius Trinkunas



</doc>
<doc id="1711598" url="https://pl.wikipedia.org/wiki?curid=1711598" title="Parafia św. Mikołaja Biskupa w Wolborzu">
Parafia św. Mikołaja Biskupa w Wolborzu

Parafia pw. św. Mikołaja Biskupa w Wolborzu – parafia rzymskokatolicka znajdująca się w archidiecezji łódzkiej w dekanacie wolborskim.
Parafia erygowana przez arcybiskupa gnieźnieńskiego Jakuba ze Żnina (1126–1148). Do roku 1764 parafia należała do archidiecezji gnieźnieńskiej.
Jest to rodzinna parafia ks. arcybiskupa metropolity łódzkiego Władysława Ziółka.
3 marca 1544 roku arcybiskup gnieźnieński Piotr Gamrat nadał kościołowi pod wezwaniem świętego Mikołaja w Wolborzu tytuł kolegiaty i erygował przy nim kapitułę. W 1819 r. nakazem władz carskich Kapituła Kolegiacka przestała istnieć. Dla upamiętnienia setnej rocznicy umieszczenia w głównym ołtarzu świątyni obrazu Matki Bożej Częstochowskiej, ks. arcybiskup Władysław Ziółek dekretem z dnia 26 czerwca 2010 roku przywrócił Kapitułę Kolegiacką Wolborską.
Przy kolegiacie w Wolborzu, w sali parafialnej, działa biblioteka parafialna, czynna w każdą niedzielę od godz. 9:00 do 12:00.
Od 2011 roku w parafii działa Klub Inteligencji Katolickiej.
Miejscowości należące do parafii.
Białkowice nr 1–48, Bogusławice Dąbrowa, Bogusławice PSO-bloki, Bogusławice PSO-domki, Bogusławice PSO-Wesoła, Bogusławice wieś, Borek, Brudaki, Gazomia Nowa, Gazomia Stara, Gazomka, Komorniki, Krzykowice, Kuznocin nr 1–30, Lubiatów, Łaknarz, Młynary, Polichno-Budy, Polichno, Proszenie, Psary-Lechawa, Psary Stare, Psary Witowskie, Świątniki, Lubiatów-Zakrzew, Zwierzyniec, Żarnowica Duża, Żarnowica Mała, Żywocin.

</doc>
<doc id="1711599" url="https://pl.wikipedia.org/wiki?curid=1711599" title="Paleokoty">
Paleokoty



</doc>
<doc id="1711601" url="https://pl.wikipedia.org/wiki?curid=1711601" title="Pradrapieżne">
Pradrapieżne



</doc>
<doc id="1711604" url="https://pl.wikipedia.org/wiki?curid=1711604" title="Hector Ricardo">
Hector Ricardo



</doc>
<doc id="1711611" url="https://pl.wikipedia.org/wiki?curid=1711611" title="Matthias Ruländer">
Matthias Ruländer

Matthias Ruländer (ur. 16 sierpnia 1964) – niemiecki piłkarz występujący na pozycji obrońcy. Trener piłkarski.
Kariera.
Ruländer jest wychowankiem klubu VfR Wilsche-Neubokel. Później był zawodnikiem juniorskiej ekipy zespołu VfL Wolfsburg. W 1983 roku trafił do pierwszoligowego Werderu Brema. Jednak w sezonie 1983/1984 nie rozegrał tam żadnego spotkania. W listopadzie 1984 roku został wypożyczony do końca sezonu 1984/1985 do drugoligowego FC St. Pauli. W jego barwach wystąpił 20 razy. Potem powrócił do Werderu. W Bundeslidze zadebiutował 16 sierpnia 1985 w wygranym 8:2 meczu z Hannoverem 96. W 1986 roku wywalczył z klubem wicemistrzostwo Niemiec, a w 1988 roku zdobył z nim mistrzostwo Niemiec. W ciągu czterech sezonów w barwach Werderu rozegrał 24 spotkania.
Latem 1988 roku Ruländer przeszedł do Borussii Dortmund, również z Bundesligi. Pierwszy ligowy mecz zaliczył tam 20 sierpnia 1988 roku przeciwko Bayerowi 04 Leverkusen (0:2). 10 września 1988 roku w wygranym 3:0 pojedynku z Waldhofem Mannheim strzelił pierwszego gola w trakcie gry w Bundeslidze. W 1989 roku zdobył z klubem Puchar Niemiec. W tym samym roku odszedł z Borussii, a karierę kontynuował w zespołach amatorskich.

</doc>
<doc id="1711612" url="https://pl.wikipedia.org/wiki?curid=1711612" title="Matthias Rulander">
Matthias Rulander



</doc>
<doc id="1711613" url="https://pl.wikipedia.org/wiki?curid=1711613" title="Gunnar Lindström">
Gunnar Lindström

Nils Gunnar Lindström (ur. 11 lutego 1896 w Eksjö, zm. 6 października 1951 tamże) - szwedzki lekkoatleta, który specjalizował się w rzucie oszczepem.
Trzykrotny uczestnik igrzysk olimpijskich - Antwerpia 1920, Paryż 1924 oraz Amsterdam 1928. Podczas swojego drugiego olimpijskiego występu - w Paryżu - rzutem na odległość 60,92 wywalczył srebrny medal. Rekord życiowy: 67,77 (1928).
Brat Elofa.

</doc>
<doc id="1711616" url="https://pl.wikipedia.org/wiki?curid=1711616" title="Josippon">
Josippon

Księga Josippona (hebr. Sefer Josippon, ספר יוסיפון) – jedno z najpopularniejszych hebrajskich dzieł historiograficznych w kulturze żydowskiej, opowiadające o losach Żydów w okresie Drugiej Świątyni. Powstała na podstawie m.in. łacińskiej wersji "Wojny żydowskiej" Józefa Flawiusza sporządzonej przez tzw. Pseudo-Hegesippusa. Autor wskutek nieporozumienia nazywany był Józefem ben Gorionem i żył w 1. poł. X wieku w południowej Italii. Nie wiadomo dokładnie, w jaki sposób powstało imię Josippon, podług którego określa się obecnie samą księgę. Prawdopodobnie jeszcze w X lub w XI w. "Księga Josippona" uzyskała tłumaczenie arabskie, a w XIV w. etiopskie.
Editio princeps ukazała się ok. 1475 r. w Mantui, inna wersja zaś w Konstantynopolu w 1510 r. i na jej podstawie w Wenecji w 1544. "Josippon" jeszcze w XVI w. został przetłumaczony na język łaciński, angielski, niemiecki i jidysz. 
W tablicy narodów "Księgi Josippona" zachowały się informacje o plemionach tureckich, słowiańskich i innych.
Wydania współczesne i przekłady.
Przedruk wydania weneckiego: Joseph ben Gorion Hacohen, "Josiphon". "History of the Jews during the period of the Second Temple, and the war between Jews and the Romans reprinted according to the completed edition of Venice 5304 with supplements from the Mantua edition (5238–5240) and the Constantinople edition (5270) with added remarks, and preface," ed. by H. Hominer, Jerusalem 1956.
Wydanie krytyczne: "The Josippon [Josephus Gorionides]", vol. 1–2, ed. by D. Flusser, Jerusalem 1980–1981. Wersja arabska i judeo-arabska: S. Sela, "The Arabic Josippon", vol. 1–2, Jerusalem – Tel-Aviv 2009. Wersja etiopska: "Des Josef ben Gorion (Josippon) Geschichte der Juden, ዜና፡ አይሁድ። nach den Handschriften in Berlin, London, Oxford, Paris und Strassburg", hrsg. von M. Kamil, New York [1938]. Tłumaczenie niemieckie wraz z hebrajskim tekstem krytycznym: "Josippon: Jüdische Geschichte vom Anfang der Welt bis zum Ende des ersten Aufstands gegen Rom", hrsg. von D. Börner-Klein, B. Zuber, Wiesbaden 2010. Tłumaczenie włoskie pierwszej części "Księgi Josippona:" A"." Toaff, "Cronaca ebraica del Sepher Yosephon", Roma 1969.

</doc>
<doc id="1711617" url="https://pl.wikipedia.org/wiki?curid=1711617" title="Związek Naprawy Rzeczypospolitej">
Związek Naprawy Rzeczypospolitej

Związek Naprawy Rzeczypospolitej – sanacyjna organizacja polityczna powstała w 1926 r. W jej skład weszli działacze Związku Strzeleckiego, Związku Powstańców Śląskich i Związku Osadników Wojskowych wywodzący się ze Związku Młodzieży Polskiej „Zet” (tzw. Związek Patriotyczny). Pod względem ideologicznym lokował się na lewym skrzydle obozu piłsudczykowskiego. Przejawiało się to głównie w postulatach przeprowadzenia w Polsce reform społecznych, umocnienia władzy prezydenta i zmniejszenia zakresu uprawnień parlamentu. Członkowie Związku sprzeciwiali się także narastającym nastrojom nacjonalistycznym. Organizacja skupiała przede wszystkim inteligencję pracującą, posiadając wpływy w ruchu spółdzielczym oraz organizacjach nauczycielskich i rolniczych.
W 1928 r. Związek Naprawy Rzeczypospolitej wszedł w skład BBWR, później wraz z Partią Pracy utworzył Zjednoczenie Pracy Wsi i Miast. W 1930 r. zaprzestał działalności. Część byłych członków organizacji utworzyła natomiast nieformalną grupę nazywaną „Naprawą”, której formą organizacyjną stał się utworzony w 1936 r. Związek Działaczy Społecznych. W 1937 r. prawe skrzydło „Naprawy” weszło w skład Obozu Zjednoczenia Narodowego. Inna grupa polityków związanych z "Naprawą" znalazła się w opozycji wobec obozu sanacyjnego (byli to przede wszystkim zwolennicy syndykalizmu kierujący Związkiem Związków Zawodowych).
Pod wpływem Naprawy pozostawały m.in. Generalna Federacja Pracy (potem Związek Związków Zawodowych), Związek Polskiej Młodzieży Demokratycznej, Centralny Związek Młodej Wsi „Siew”, Związek Harcerstwa Polskiego. Głównymi działaczami Związku Naprawy Rzeczypospolitej byli: Michał Grażyński, Zdzisław Lechnicki, Wiktor Zygmunt Przedpełski, Jerzy Szurig i inni. Organami prasowymi organizacji były gazety „Przełom” oraz „Naród i Państwo”.

</doc>
<doc id="1711619" url="https://pl.wikipedia.org/wiki?curid=1711619" title="Digital Deceit">
Digital Deceit

Digital Deceit – singel grupy After Forever wydany w 2004 roku.

</doc>
<doc id="1711621" url="https://pl.wikipedia.org/wiki?curid=1711621" title="Lekkoatletyka na Igrzyskach Azjatyckich 1951">
Lekkoatletyka na Igrzyskach Azjatyckich 1951

Lekkoatletyka na Igrzyskach Azjatyckich 1951 – zawody lekkoatletyczne rozegrane podczas I. Igrzysk Azjatyckich w dniach 8 - 11 marca na stadionie Major Dhyan Chand National Stadium w Nowym Delhi. Tabelę medalową zawodów lekkoatletycznych wygrali reprezentanci Japonii zdobywając 20 złotych medali (łącznie 48). 
Reprezentacje uczestniczące w zawodach.
 

</doc>
<doc id="1711622" url="https://pl.wikipedia.org/wiki?curid=1711622" title="Endre Kelemen">
Endre Kelemen

Endre Kelemen (ur. 5 grudnia 1947 w Turze) – węgierski lekkoatleta, skoczek wzwyż.
Osiągnięcia.
W 1976 Kelemen reprezentował Węgry podczas igrzysk olimpijskich w Montrealu. 15. lokata w eliminacjach nie dała mu awansu do finału.

</doc>
<doc id="1711627" url="https://pl.wikipedia.org/wiki?curid=1711627" title="Being Everyone">
Being Everyone

Being Everyone – singel zespołu After Forever wydany w 2005 roku. Singel pochodzi z czwartego studyjnego albumu grupy "Remagine".

</doc>
<doc id="1711628" url="https://pl.wikipedia.org/wiki?curid=1711628" title="Urho Peltonen">
Urho Peltonen

Urho Pellervo Peltonen (ur. 15 stycznia 1893 w Nurmes, zm. 4 maja 1950 w Helsinkach) - fiński lekkoatleta, który specjalizował się w rzucie oszczepem.
Trzykrotny uczestnik igrzysk olimpijskich - Sztokholm 1912, Antwerpia 1920 oraz Paryż 1924. Peltonen dwukrotnie stawał na olimpijskim podium. W roku 1912 zdobył brązowy krążek w konkursie rzutu oszczepem oburącz, a osiem lat później – w 1920 – wywalczył srebro w tradycyjnym rzucie oszczepem. Rekord życiowy: 64,35 (1916).

</doc>
<doc id="1711630" url="https://pl.wikipedia.org/wiki?curid=1711630" title="Starożytności Rzymskie">
Starożytności Rzymskie

Starożytności Rzymskie (oryg. fr. "Les Antiquités de Rome") – tom sonetów Joachima du Bellaya wydany po raz pierwszy w 1558. 
Okoliczności powstania utworu.
Du Bellay napisał "Starożytności Rzymskie" w czasie podróży do Rzymu, jaką odbył ze swoim wujem Jeanem, kardynałem, jako jego osobisty sekretarz i intendent. Poeta, mając początkowo nadzieję na zrobienie dzięki protekcji krewnego kariery w dyplomacji, szybko uznał te marzenia za nierealne, a swoją pracę za nudną i niepotrzebną. Dodatkowym źródłem rozczarowania było zetknięcie się z hipokryzją i upadkiem norm moralnych, jaki cechował otoczenie papieża i kardynałów, jak i widok ruin starożytnego Rzymu, opiewanego i idealizowanego przez francuskich humanistów. 
Treść.
Du Bellay rozpoczyna cykl zapowiedzią, że zostanie w nim przedstawiona cała wielkość i późniejszy upadek Rzymu. Gloryfikuje nieistniejące imperium i mieszkających w nim ludzi, porównując ich do olbrzymów ducha i intelektu. Nawiązuje do szeregu epizodów z historii Rzymu, które prowadzą go do wniosku, że miasta takiego, jakim był Rzym, w historii nie było i więcej nie będzie. Wspomina wielkich twórców antycznych, których dzieła parafrazuje w niektórych sonetach. Podmiot liryczny jest pełen zachwytu i dumy z tego, że swoją twórczością może kontynuować ich dzieło. Nastrój ten stopniowo ustępuje jednak miejsca smutkowi - podmiot liryczny uzmysławia sobie, że wszystko, co wychwalał, należy już do przeszłości, w dodatku może zostać całkowicie zapomniane. 
Kontemplacja kolejnych zrujnowanych zabytków z czasów rzymskich doprowadza podmiot liryczny do ogólnej refleksji nad kruchością wszystkich dzieł człowieka, przemijaniem najwspanialszych nawet osiągnięć i nieuniknioną ruiną całych cywilizacji. Łączy przemijanie wytworów kultury z procesami zachodzącymi w naturze. 

</doc>
<doc id="1711633" url="https://pl.wikipedia.org/wiki?curid=1711633" title="József Csermák">
József Csermák

József Csermák (ur. 14 lutego 1932 w Sencu w Czechosłowacji, zm. 14 stycznia 2001 w Tapolcy) – węgierski lekkoatleta, specjalizujący się w rzucie młotem, mistrz olimpijski i rekordzista świata.
Niespodziewanie w wielu 20 lat zwyciężył na igrzyskach olimpijskich w 1952 w Helsinkach, pokonując swego rodaka, obrońcę tytułu Imre Németha (zdobył brązowy medal), któremu odebrał wówczas rekord świata wynikiem 60,34 m (był to pierwszy w historii rzut na odległość ponad 60 m).
Na mistrzostwach Europy w 1954 w Bernie Csermák zdobył brązowy medal. Później startował również na igrzyskach olimpijskich w 1956 w Melbourne (5. miejsce), mistrzostwach Europy w 1958 w Sztokholmie (8. miejsce) oraz na igrzyskach olimpijskich w 1960 w Rzymie (odpadł w eliminacjach).
Czterokrotnie zdobywał mistrzostwo Węgier (w 1953, 1954, 1956 i 1957), ośmiokrotnie ustanawiał rekord kraju. Jego rekord życiowy pochodził z 1960 i wynosił 64,23 m. Zmarł w wieku 68 lat na zawał serca.

</doc>
<doc id="1711635" url="https://pl.wikipedia.org/wiki?curid=1711635" title="Strażnicy Miejsc Przyrodniczo Cennych">
Strażnicy Miejsc Przyrodniczo Cennych

Strażnicy Miejsc Przyrodniczo Cennych – warsztaty organizowane przez stowarzyszenie Pracownia na rzecz Wszystkich Istot, odbywają się od 1996 roku. Skierowane są do osób dorosłych zainteresowanych zdobyciem wiedzy i umiejętności w działaniach na rzecz ochrony przyrody, które lokalnie będą chronić miejsca o wartościach przyrodniczych i kulturowych.
Celem szkoleń jest stworzenie grupy osób, które wypełnią lukę pomiędzy badającym swój obiekt naukowcem, a działającym z pobudek serca miłośnikiem przyrody - amatorem. Strażnicy biorą udział zbieraniu informacji o cennych przyrodniczo miejscach oraz tworzeniu mapy miejsc przyrodniczo-cennych pod nazwą Mapa Dzikiej Polski.
Linki zewnętrzne.
O warsztatach Strażnicy Miejsc Przyrodniczo-Cennych

</doc>
<doc id="1711636" url="https://pl.wikipedia.org/wiki?curid=1711636" title="Filaret (metropolita Mińska i Słucka)">
Filaret (metropolita Mińska i Słucka)



</doc>
<doc id="1711640" url="https://pl.wikipedia.org/wiki?curid=1711640" title="Wiktor (biskup iżewski i wotkiński)">
Wiktor (biskup iżewski i wotkiński)



</doc>
<doc id="1711642" url="https://pl.wikipedia.org/wiki?curid=1711642" title="Warłaam (metropolita permski)">
Warłaam (metropolita permski)



</doc>
<doc id="1711644" url="https://pl.wikipedia.org/wiki?curid=1711644" title="Frank Kabui">
Frank Kabui

Frank Ofagioro Kabui (ur. 20 kwietnia 1946) – polityk z Wysp Salomona. Gubernator generalny od 7 lipca 2009 do 7 lipca 2019. 
Frank Kabui pochodzi z wyspy Malaita. W 1975 r. ukończył prawo na Uniwersytecie Papui-Nowej Gwinei ("University of Papua New Guinea"). W przeszłości zajmował stanowisko sędziego Sądu Najwyższego Wysp Salomona oraz przewodniczącego Komisji Reformy Prawa.
15 czerwca 2009 Parlament Narodowy Wysp Salomona wybrał Franka Kabui nowym gubernatorem generalnym. Jego kandydaturę poparło 30 z 45 deputowanych. Jego konkurenci, przewodniczący Komisji Służb Publicznych Edmund Andersen oraz urzędujący gubernator generalny Nathaniel Waena, uzyskali odpowiednio 8 i 7 głosów poparcia. Frank Kabui objął urząd 7 lipca 2009.

</doc>
<doc id="1711645" url="https://pl.wikipedia.org/wiki?curid=1711645" title="Two Sides/Boundaries Are Open">
Two Sides/Boundaries Are Open

Two Sides/Boundaries Are Open – singel grupy After Forever wydany w 2006 roku. Singel jest wzięty z albumu kompilacyjnego Mea Culpa, jednak oryginalna wersja utworu "Two Sides" znajduje się na albumie "Invisible Circles", a "Boundaries Are Open" na "Remagine".

</doc>
<doc id="1711646" url="https://pl.wikipedia.org/wiki?curid=1711646" title="Dymitr (arcybiskup rostowski)">
Dymitr (arcybiskup rostowski)



</doc>
<doc id="1711648" url="https://pl.wikipedia.org/wiki?curid=1711648" title="Hermogen (biskup Tobolska)">
Hermogen (biskup Tobolska)



</doc>
<doc id="1711649" url="https://pl.wikipedia.org/wiki?curid=1711649" title="Juho Saaristo">
Juho Saaristo

Juho Julius Saaristo (ur. 21 lipca 1891 w Tampere, zm. 12 października 1969 tamże) – fiński lekkoatleta, który specjalizował się w rzucie oszczepem.
Dwukrotny uczestnik igrzysk olimpijskich – Sztokholm 1912 oraz Antwerpia 1920. Podczas swojego pierwszego olimpijskiego występu zdobył dwa medale – złoto w rzucie oszczepem oburącz oraz srebro w tradycyjnym konkursie rzutu oszczepem. Rekord życiowy: 62,39 m (1920).

</doc>
<doc id="1711652" url="https://pl.wikipedia.org/wiki?curid=1711652" title="Acoustic (album Stanisława Sojki)">
Acoustic (album Stanisława Sojki)

Acoustic – dziewiąty album Stanisława Sojki nagrany w sierpniu 1991 w Studio Wisła. LP wydany w 1991 przez wytwórnię Zic Zac. W 2002 roku Pomaton EMI wydał reedycję tego albumu.
Lista utworów.
Strona A
Strona B

</doc>
<doc id="1711654" url="https://pl.wikipedia.org/wiki?curid=1711654" title="Warnawa (biskup wasilsurski)">
Warnawa (biskup wasilsurski)



</doc>
<doc id="1711655" url="https://pl.wikipedia.org/wiki?curid=1711655" title="Roy Miller">
Roy Miller

Roy Miller Hernández (ur. 24 listopada 1984 w San José) – piłkarz kostarykański grający na pozycji lewego obrońcy, zawodnik Deportivo Saprissa.
Kariera klubowa.
Miller wychował się w klubie Cartaginés, wywodzącego się z miasta Cartago. W sezonie 2001/2002 zadebiutował w kostarykańskiej Primera División, a od następnego zaczął występować w podstawowym składzie Cartaginés. W rodzimej lidze grał do połowy 2005 roku, jednak nie osiągnął znaczących sukcesów.
Latem 2005 roku Miller wraz z rodakiem Randallem Brenesem przeszedł do norweskiego Bodø/Glimt i 28 sierpnia zadebiutował w norweskiej Tippeligaen w przegranym 1:3 wyjazdowym spotkaniu z Vålerenga Fotball. Był to jego jedyny mecz w sezonie 2005 i spadł z Bodø/Glimt do drugiej ligi. Na tym szczeblu rozgrywek Kostarykańczyk występował do końca 2007 roku i wywalczył ze swoją drużyną awans do pierwszej ligi.
Na początku 2008 roku Miller przeszedł do Rosenborga Trondheim. 31 marca 2008 rozegrał pierwsze spotkanie w tym zespole, wygrane 2:1 z Lyn Fotball. W 2008 roku zajął z Rosenborgiem 5. miejsce w lidze. W sezonie 2009 pełnił rolę rezerwowego lewego obrońcy dla Szweda Mikaela Dorsina i został wypożyczony do Örgryte IS, z którym spadł ze szwedzkiej ekstraklasy.
W 2010 roku Miller został zawodnikiem klubu Major League Soccer, New York Red Bulls. Zadebiutował w nim 28 marca 2010 w wygranym 1:0 domowym meczu z Chicago Fire. W 2015 przeszedł do Deportivo Saprissa.
Kariera reprezentacyjna.
W 2001 roku Miller wystąpił z reprezentacją Kostaryki U-17 na Mistrzostwach Świata U-17 w Trynidadzie i Tobago. W pierwszej reprezentacji zadebiutował 16 lutego 2005 w przegranym 1:2 towarzyskim spotkaniu z Ekwadorem. W tym samym roku wystąpił z Kostaryką w Złotym Pucharze CONCACAF.

</doc>
<doc id="1711657" url="https://pl.wikipedia.org/wiki?curid=1711657" title="Lubuski Regionalny Program Operacyjny 2007-2013">
Lubuski Regionalny Program Operacyjny 2007-2013



</doc>
<doc id="1711659" url="https://pl.wikipedia.org/wiki?curid=1711659" title="Follow in the Cry">
Follow in the Cry

Follow in the Cry/Silence From Afar to pierwszy singel zespołu After Forever z ich debiutanckiego albumu "Prison of Desire". Na końcu utworu "Mea Culpa" w wersji a cappella znajduje się również wstęp do utworu "Yield to Temptation".
Linki zewnętrzne.
Singel na Dicogs

</doc>
<doc id="1711664" url="https://pl.wikipedia.org/wiki?curid=1711664" title="Monolith of Doubt">
Monolith of Doubt

Monolith of Doubt – singel grupy After Forever wydany w 2002 roku.

</doc>
<doc id="1711667" url="https://pl.wikipedia.org/wiki?curid=1711667" title="Hallstatt-Dachstein">
Hallstatt-Dachstein

Hallstatt-Dachstein - miejscowość w Austrii leżąca u podnóża gór Dachstein.
W miejscowości i jej pobliżu od II tys. p.n.e. do połowy XX wieku n.e wydobywano sól. Miasto w XVIII wieku liczyło ok. 1000 mieszkańców W 1750 roku w mieście wybuchł pożar i zostało zniszczone.
Od 1997 roku miejscowość została wpisana na listę Światowego Dziedzictwa Kultury UNESCO

</doc>
<doc id="1711668" url="https://pl.wikipedia.org/wiki?curid=1711668" title="Mikołaj (metropolita kruticki)">
Mikołaj (metropolita kruticki)



</doc>
<doc id="1711669" url="https://pl.wikipedia.org/wiki?curid=1711669" title="Piotr (metropolita kruticki)">
Piotr (metropolita kruticki)



</doc>
<doc id="1711671" url="https://pl.wikipedia.org/wiki?curid=1711671" title="Arne Halse">
Arne Halse

Arne Halse (ur. 20 października 1887 w Kristiansund, zm. 3 lipca 1975 w Trondheim) – norweski lekkoatleta, który specjalizował się w rzucie oszczepem.
Dwukrotnie startował w igrzyskach olimpijskich - Londyn 1908 oraz Sztokholm 1912. Uczestniczył także - w roku 1906 - w olimpiadzie letniej. Podczas igrzysk w Londynie wywalczył dwa medale - srebro w konkursie rzutu oszczepem oraz brąz w zawodach rzutu oszczepem stylem dowolnym. Startował także w pchnięciu kulą. 
Rekord życiowy w rzucie oszczepem: 55,40 (1912)

</doc>
<doc id="1711675" url="https://pl.wikipedia.org/wiki?curid=1711675" title="Tibor Tolnai">
Tibor Tolnai

Tibor Tolnai (ur. 23 września 1964) – węgierski szachista i pokerzysta, arcymistrz od 1990 roku.
Kariera szachowa.
Wielokrotnie startował w finałach indywidualnych mistrzostw Węgier, dwukrotnie (1989, 1995) zdobywając brązowe medale. W 1989 r. reprezentował swój kraj na rozegranych w Hajfie drużynowych mistrzostwach Europy (drugi start w DME odnotował w 1992 r. w Debreczynie, ale w drugiej reprezentacji Węgier), natomiast w 1990 r. uczestniczył – jedyny raz w karierze – w szachowej olimpiadzie w Nowym Sadzie (zdobywając na V szachownicy 7½ pkt w 10 partiach). W 1990 r. wystąpił w turnieju strefowym (eliminacji mistrzostw świata), rozegranym w Starej Zagorze, zajmując VI miejsce w jednej z dwóch grup eliminacyjnych.
Odniósł szereg sukcesów w turniejach międzynarodowych, z których jednym z największych było zajęcie II miejsca w turnieju "Dortmunder Schachtage" w Dortmundzie w 1989 r. (za Jefimem Gellerem, a przed m.in. Ivanem Sokolovem, Vlastimilem Hortem i Lwem Psachisem). Do innych jego sukcesów należą m.in.:
Najwyższy ranking w karierze osiągnął 1 stycznia 1998 r., z wynikiem 2560 punktów zajmował wówczas 7. miejsce wśród węgierskich szachistów.
Kariera pokerowa.
Od 1998 r. jest stałym uczestnikiem prestiżowych turniejów pokerowych, największe sukcesy odnosząc w Novej Goricy (2000, "Torneo Di Poker 2000", II m.), Wiedniu (2000, "Austrian Masters", III m. oraz 2001, "Vienna Spring Festival", III m.), Bregenz (2005, "Bregenz Open", I m.), Budapeszcie (2006, "Budapest Poker Open", II m.) oraz Innsbrucku (2009, "CAPT Innsbruck", I m.). Do maja 2009 r. w rozgrywkach tych zarobił ponad 221 tysięcy dolarów.

</doc>
<doc id="1711677" url="https://pl.wikipedia.org/wiki?curid=1711677" title="Saw You Drown">
Saw You Drown

Saw You Drown – minialbum zespołu Katatonia wydany w 1998 roku w nakładzie 1500 egzemplarzy. Utwory "Saw You Drown" oraz "Nerve" pojawiły się później na albumie "Discouraged Ones".
Linki zewnętrzne.
Album na Discogs

</doc>
<doc id="1711678" url="https://pl.wikipedia.org/wiki?curid=1711678" title="Väinö Siikaniemi">
Väinö Siikaniemi

Väinö Villiam Siikaniemi (ur. 27 marca 1887 w Hollola, zm. 24 sierpnia 1932 w Helsinkach) - fiński lekkoatleta, który specjalizował się w rzucie oszczepem.
Podczas igrzysk olimpijskich w roku 1912 zdobył srebrny medal w konkursie rzutu oszczepem oburącz. W tych samych zawodach zajął także piąte miejsce w tradycyjnym konkursie rzutu oszczepem. Rekord życiowy: 54,09 (1912).

</doc>
<doc id="1711680" url="https://pl.wikipedia.org/wiki?curid=1711680" title="Hawadax Island">
Hawadax Island

Hawadax Island, dawniej Rat Island (dosł. "Wyspa Szczurów") – niewielka amerykańska wyspa należąca do grupy Wysp Szczurzych w archipelagu Aleutów.
Poprzednia nazwa pochodzi od gryzoni, które dostały się tam w 1780 r., uciekając z tonącego japońskiego statku. Szybko rozmnożyły się na wysepce, dziesiątkując niemal wszystkie populacje lokalnych ptaków. Przetrwały jedynie największe gatunki. Szczury zostały wytępione, gdy przyrodnicy w 2007 roku przekonali władze USA do masowej akcji deratyzacyjnej. Jesienią kosztem 2,5 mln dol. przez półtora tygodnia z helikopterów rozrzucono duże ilości trutki.
Amerykańska Służba Ochrony Przyrody w 2009 roku stwierdziła, że na Hawadax Island nie ma dziś żywych gryzoni. Powróciły natomiast niektóre gatunki ptaków – np. pardwa górska, bernikla północna, ostrygojad czarny, sokół wędrowny.

</doc>
<doc id="1711683" url="https://pl.wikipedia.org/wiki?curid=1711683" title="Zakładnik (ujednoznacznienie)">
Zakładnik (ujednoznacznienie)



</doc>
<doc id="1711685" url="https://pl.wikipedia.org/wiki?curid=1711685" title="Thaddeus Young">
Thaddeus Young

Thaddeus Charles Young (ur. 21 czerwca 1988 w Nowym Orleanie) – amerykański koszykarz występujący na pozycji skrzydłowego, obecnie zawodnik Toronto Raptors.
Jego rodzicami są Lula Hall i Felton Young, były koszykarz.
Thaddeus Young uczęszczał do Mitchell High School, gdzie przewodził szkolnej drużynie. W 2006 wystąpił w trzech meczach gwiazd amerykańskich szkół średnich – McDonald’s All-American, Jordan Classic i Nike Hoop Summit, w drugim z wymienionych został wybrany MVP. Został też wybrany najlepszym zawodnikiem szkół średnich stanu Tennessee (Tennessee Gatorade Player of the Year – 2--6, Tennessee Mr. Basketball (Class AA) – 2005). Zaliczono go również II składu Parade All-American i USA Today All-USA.
Następnie w 2006 został najmłodszym członkiem drużyny Georgia Tech Yellow Jackets. Osiągał tam średnio 14,4 punktów, 4,9 zbiórki i 2,2 asysty ze skutecznością 47,8% z gry i 41,9% za trzy punkty.
28 czerwca 2007 Young został wybrany z 12. numerem w drafcie przez Philadelphia 76ers.
Swój debiutancki mecz w NBA zagrał 7 listopada 2007, zdobył 6 punktów i 3 zbiórki. Już w pierwszym roku zaczął wychodzić w wyjściowym składzie – 22 razy spośród 74 meczów. W sezonie 2007/2008 notował średnio 8,2 punktów i 4,2 zbiórki podczas 21 minut gry. W fazie play-off zdobywał więcej, średnio ponad 10 punktów na mecz. Najlepsze spotkanie rozegrał 9 marca 2008 przeciwko Milwaukee Bucks, rzucając 22 punkty.
Podczas drugiego sezonu w NBA Young został podstawowym zawodnikiem Sixers, występując na pozycji niskiego lub silnego skrzydłowego. Zagrał w 75 meczach, z czego 71 w pierwszej piątce, grając po średnio 34,4 minuty i zdobywając 15,3 punktów. Przeciwko Chicago Bulls rzucił 31 punktów 13 marca 2009 roku. Zagrał we wszystkich 6 meczach play-off. Został także wybrany do drużyny drugoroczniaków Rookie Challenge podczas ASW 2009 i zanotował 13 punktów.
W kolejnych sezonach w systemie trenera Douga Collinsa został najważniejszym, obok Louisa Williamsa, rezerwowym drużyny. Doceniono to w głosowaniach na najlepszego rezerwowego NBA, gdzie w sezonie 2010-2011 uplasował się na trzecim miejscu, a rok później na dziewiątym.
23 sierpnia 2014 w ramach wymiany zawodników między trzema klubami przeszedł z Philadelphii 76ers do Minnesoty Timberwolves (w wymianie brała jeszcze udział drużyna Cleveland Cavaliers).
6 lipca 2019 został zawodnikiem Chicago Bulls. 11 sierpnia 2021 trafił w wyniku transferu do San Antonio Spurs. 10 lutego 2022 został wytransferowany do Toronto Raptors

</doc>
<doc id="1711687" url="https://pl.wikipedia.org/wiki?curid=1711687" title="Michalis Dorizas">
Michalis Dorizas

Michalis Dorizas (ur. 16 kwietnia 1886 w Stambule, zm. 21 października 1957 w Filadelfii) – grecki lekkoatleta, który specjalizował się w rzucie oszczepem.
Dwukrotny uczestnik igrzysk olimpijskich – Londyn 1908 oraz Sztokholm 1912. Podczas swojego pierwszego olimpijskiego startu zdobył srebrny medal w konkursie rzutu oszczepem stylem dowolnym. W Sztokholmie bez powodzenia startował w rzucie dyskiem oraz pchnięciu kulą. W roku 1906 wywalczył brązowy krążek olimpiady letniej w rzucie głazem.
Rekord życiowy: rzut oszczepem – 55,10 m (1907)

</doc>
<doc id="1711689" url="https://pl.wikipedia.org/wiki?curid=1711689" title="KNMiOF">
KNMiOF



</doc>
<doc id="1711690" url="https://pl.wikipedia.org/wiki?curid=1711690" title="Koronawirus">
Koronawirus



</doc>
<doc id="1711691" url="https://pl.wikipedia.org/wiki?curid=1711691" title="Loonatics Unleashed">
Loonatics Unleashed

Loonatics Unleashed (2005-2007) – amerykański serial animowany, w którym występują bohaterowie "Zwariowanych Melodii", a raczej ich prawnuki/następcy, którzy są superbohaterami walczącymi ze złem. Akcja tego serialu się dzieje w 2772 roku na planecie-mieście Acmetropolis.
Postacie.
Ponieważ serial nie był emitowany w Polsce, polskie imiona bohaterów są nieoficjalne.

</doc>
<doc id="1711692" url="https://pl.wikipedia.org/wiki?curid=1711692" title="SSS">
SSS



</doc>
<doc id="1711693" url="https://pl.wikipedia.org/wiki?curid=1711693" title="Wewirżany">
Wewirżany



</doc>
<doc id="1711694" url="https://pl.wikipedia.org/wiki?curid=1711694" title="PDP-10">
PDP-10

PDP-10 – rodzina komputerów klasy mainframe produkowanych przez DEC. Nazwa oznacza "Programmed Data Processor model 10". Była to pierwsza maszyna, na której dzielenie czasu stało się powszechną praktyką. Maszyna ta odegrała istotną rolę w historii społeczności hakerskiej między innymi ze względu na użycie jej w projektach laboratorium sztucznej inteligencji MIT i Uniwersytetu Stanforda, jak również Computer Center Corporation i Carnegie Mellon University.
Co do architektury, PDP-10 był bezpośrednim rozwinięciem wcześniejszego komputera PDP-6: dalej stosował 36-bitowe słowa, miał jednak rozbudowany (w porównaniu z pierwowzorem) zestaw instrukcji. Niektóre aspekty jego modelu programowego są unikatowe, w szczególności instrukcje "bajtowe" operujące na polach bitowych długości od jednego bitu do 36 włącznie (w oparciu o najbardziej ogólną definicję bajtu, mówiącą, że bajt to "każdy ciąg ustalonej liczby bitów").

</doc>
<doc id="1711695" url="https://pl.wikipedia.org/wiki?curid=1711695" title="Abdulaziz">
Abdulaziz



</doc>
<doc id="1711702" url="https://pl.wikipedia.org/wiki?curid=1711702" title="Židikai">
Židikai

Židikai (pol. Żydyki) - miasteczko na Litwie, położone w okręgu telszańskim, w rejonie możejskim, 21 km na zachód od Możejek. Miasteczko liczy 524 mieszkańców (2001). Siedziba gminy Židikai. Litewski pomnik urbanistyki.
Znajduje się tu kościół, szkoła, poczta, filia szkoły muzycznej w Możejkach i muzeum poświęcone litewskiej pisarce Marii Pečkauskaitė.
Od 2007 roku miasteczko posiada własny herb, nadany dekretem prezydenta Republiki Litewskiej.

</doc>
<doc id="1711704" url="https://pl.wikipedia.org/wiki?curid=1711704" title="Proces Markowa">
Proces Markowa



</doc>
<doc id="1711706" url="https://pl.wikipedia.org/wiki?curid=1711706" title="Ajoke Odumosu">
Ajoke Odumosu

Ajoke Odumosu (ur. 27 października 1987 w Lagos) – nigeryjska lekkoatletka, płotkarka i sprinterka.
Osiągnięcia.
W 2008 Odumosu reprezentowała Nigerę podczas igrzysk olimpijskich w Pekinie. W starcie indywidualnym odpadła w półfinale 400 metrów, zaś w sztafecie 4 x 400 metrów razem z koleżankami z reprezentacji uplasowała się na 5. pozycji. Podczas igrzysk olimpijskich w Londynie (2012) zajęła 8. miejsce w finale biegu na 400 m przez płotki. Weszła także w skład sztafety 4 x 400 metrów, która po biegu finałowym została zdyskwalifikowana.

</doc>
<doc id="1711709" url="https://pl.wikipedia.org/wiki?curid=1711709" title="Partia Pracy (Polska)">
Partia Pracy (Polska)

Partia Pracy – działające w dwudziestoleciu międzywojennym ugrupowanie polityczne, powstałe w 1925 r. jako parlamentarny Klub Pracy. Partia została założona przez polityków, którzy opuścili klub parlamentarny PSL Wyzwolenie w ramach protestu przeciwko uchwale kongresu partii, postulującej wywłaszczenie wielkich posiadaczy ziemskich bez odszkodowania. W 1926 r. Partia Pracy opowiedziała się za siłami Józefa Piłsudskiego podczas przewrotu majowego. W 1928 r. weszła w skład BBWR. W latach 1929-1930 wraz ze Związkiem Naprawy Rzeczypospolitej ugrupowanie tworzyło Zjednoczenie Naprawy Wsi i Miast. Po utworzeniu Obozu Zjednoczenia Narodowego, do organizacji tej przeszła większość działaczy partii.
Powstanie.
W dniach 15-16 marca 1925 r. w Warszawie odbył się wspólny kongres PSL Wyzwolenie oraz Jedności Ludowej (grupy secesjonistów z PSL Piast). Podczas niego przyjęto uchwały postulujące m.in. wprowadzenia zdecydowanego rozdziału pomiędzy Kościołem a państwem oraz wywłaszczenia bez odszkodowania na rzecz reformy rolnej. Wydarzenie to podzieliło posłów. Jedni opowiadali się za jak najszybszym ich wdrożeniem, inni byli przeciwni tym postulatom. 25 marca podjęto uchwałę, stwierdzającą, iż klub parlamentarny PSL Wyzwolenia i Jedności Ludowej Uchwała ta nie zadowoliła ani prawego, ani lewego skrzydła klubu. Poseł Alfred Fiderkiewicz zdecydował się przejść do Niezależnej Partii Chłopskiej, a senatorzy Gustaw Dobrucki, Stanisław Gaszyński i Bolesław Wysłouch ogłosili opuszczenie klubu PSL Wyzwolenie i Jedności Ludowej. Gdy miesiąc później zarząd główny stronnictwa uznał uchwały kongresu za obowiązujące, z klubu wystąpili także: Kazimierz Bartel, Jerzy Barański, Ludwik Chomiński, Marian Zyndram-Kościałkowski i Eugeniusz Śmiarowski. Do grupy secesjonistów przyłączył się wkrótce poseł Stanisław Thugutt i senator Bronisław Krzyżanowski. Wszyscy oni w maju 1925 r. założyli Klub Pracy.
Klub Pracy.
Deklaracja ideowa Klubu Pracy zwracała uwagę na konieczność demokratyzacji życia politycznego w Polsce: Program Klubu Pracy podkreślał także konieczność dbania o prawa mniejszości narodowych zamieszkujących Rzeczpospolitą, wywodząc ją z wartości liberalnych: Członkowie Klubu Pracy deklarowali także, że interesom ludu wiejskiego należy poświęcić szczególną uwagę, ale nie chcą budować ugrupowania klasowego, dbającego jedynie o interes jednej grupy. Podkreślali konieczność nawiązania współpracy "postępowej inteligencji" z "najszerszymi masami ludowymi", bez tworzenia jednak stronnictwa chłopskiego. Posłowie i senatorowie, którzy utworzyli Klub Pracy zadeklarowali także, że uważają się za "demokratów – radykałów". Opowiedzieli się przeciwko dążeniom rewolucyjnym, podkreślili konieczność zwalczania komunizmu, jak również innych radykalnych ruchów: Pod deklaracją ideową Klubu Pracy podpisało się 6 posłów i 4 senatorów. Prezesem stronnictwa został Kazimierz Bartel, a sekretarzem Wacław Grzybowski.
Klub początkowo nastawiony był przychylnie do gabinetu Władysława Grabskiego. 27 maja 1925 r. podjął jednak uchwałę w której skrytykował rząd. W jej efekcie Stanisław Thugutt podał się do dymisji ze stanowiska wicepremiera, które piastował w gabinecie Grabskiego. Klub Pracy znalazł się w opozycji.
Ugrupowanie nie brało udziału w tworzeniu rządu Aleksandra Skrzyńskiego. 25 listopada 1925 r. Bartel wezwał w imieniu Klubu z mównicy sejmowej rząd do "dokonania dzieła sanacji" życia publicznego. Jak mówił Postulaty te stały się jednymi z głównych założeń późniejszego przewrotu majowego. W kwietniu 1926 r. Klub Pracy uważał się za ugrupowanie znajdujące się na lewym skrzydle sceny politycznej. Wszedł więc w skład bloku lewicy parlamentarnej, wraz z PPS, PSL Wyzwoleniem i Stronnictwem Chłopskim. Po powołaniu trzeciego gabinetu Wincentego Witosa, kluby te wydały wspólne oświadczenie, w którym utworzenie tego rządu nazwały "wyzwaniem, rzuconym całej demokracji polskiej" i zapowiadały wobec niego "walkę bezwzględną i opozycję najostrzejszą".
Tuż po zamachu majowym dotychczasowy prezes Klubu Pracy, Kazimierz Bartel, został wyznaczony przez Piłsudskiego na stanowisko premiera. Zrezygnował on ze stanowiska prezesa stronnictwa i członkostwa w Klubie, a jego miejsce zajął Marian Zyndram-Kościałkowski. Faktycznie jednak wpływ Bartla na poczynanie ugrupowania pozostawał wciąż duży. Narastał konflikt z Thuguttem, który miał zastrzeżenia co do składu gabinetu Bartla. Opowiadał się także za rozwiązaniem Sejmu, przeciwko czemu zagłosował ostatecznie Klub. Zakończyło się to odejściem Thugutta pierwszego z ugrupowania.
Po upadku rządu Bartla, utworzono gabinet Józefa Piłsudskiego, do którego były premier wszedł jako wicepremier. Tekę ministra oświaty otrzymał także senator Dobrucki z Klubu Pracy.
Partia Pracy.
We wrześniu 1926 r. Klub Pracy rozpoczął budowę struktur partyjnych w całym kraju. Kierownictwo organizacji pragnęło przeistoczyć stronnictwo działające jedynie na arenie parlamentarnej w partię polityczną. W październiku 1926 r., podczas zjazdu założycielskiego Partii Pracy na stanowisko prezesa dwunastoosobowego Zarządu Głównego został wybrany Marian Zyndram-Kościałkowski. W grudniu tego roku ugrupowanie miało już utworzone zarządy wojewódzkie w Warszawie, Krakowie, Wilnie, Poznaniu, Łodzi i Lwowie.
W tym czasie partia ideologicznie przesuwała się z pozycji lewicowych w kierunku centrum. 23 stycznia na zgromadzeniu w Warszawie Kościałkowski oświadczył: Zjazd Partii Pracy z 6 i 7 lutego 1927 r. domagał się natomiast od rządu "otoczenia stanu średniego jak najszerszą opieką (wolne zawody, rzemiosła, drobny przemysł i kupiectwo, drobne włościaństwo, pracownicy wszelkiej kategorii)". Kościałkowski postulował także zastąpienie parlamentaryzmu systemem prezydenckim oraz zniesienia Senatu i zastąpienia go Najwyższą Izbą Gospodarczą. W czerwcu 1927 r. Partia Pracy miała ok. 10 tys. członków.
Fuzje i rozłamy.
W marcu 1928 r. Kościałkowski został wiceprezesem nowo utworzonego Bezpartyjnego Bloku Współpracy z Rządem (funkcję tę sprawował jednak tylko do maja 1928 r.). W czerwcu Partia Pracy połączyła się ze Związkiem Naprawy Rzeczypospolitej, tworząc Zjednoczenie Pracy Wsi i Miast. Nowe ugrupowanie weszło w skład BBWR, zachowując jednak swój autonomiczny charakter. Kościałkowski został prezesem Zjednoczenia. Wkrótce jednak popadł w konflikt z byłymi członkami Związku Naprawy Rzeczypospolitej, którzy pragnęli większej samodzielności ugrupowania i uniezależnienia się od władzy kierownictwa BBWR. W grudniu 1929 r. Kościałkowski ustąpił ze stanowiska prezesa Zjednoczenia. W styczniu 1930 r. w Zjednoczeniu doszło do rozłamu – reaktywowano dawną Partię Pracy. Nie na długo jednak – w wyborach 1930 r. ugrupowanie nie wystawiło własnej listy. 
Schyłek partii.
Prezesem partii w latach 30. został Ludwik Józef Evert. Do czołowych działaczy należeli Julian Poczętowski, Kazimierz Bogacki, Klemens Wysocki, Henryk Olsienkiewicz. Struktury PP funkcjonowały tylko w Warszawie. W celu zdynamizowania działalności syn prezesa Władysław Ludwik Evert tworzył młodzieżowe przybudówki Partii Pracy: Korpus Lechitów, potem Narodowy Front Młodych. Ideologia KL i NFM miała jednak charakter faszyzujący, odbiegała od liberalizmu PP. W listopadzie 1936 r. Partia Pracy ogłosiła samorozwiązanie. Po utworzeniu Obozu Zjednoczenia Narodowego, do organizacji tej przeszła większość działaczy partii.

</doc>
<doc id="1711712" url="https://pl.wikipedia.org/wiki?curid=1711712" title="Tirkšliai">
Tirkšliai



</doc>
<doc id="1711713" url="https://pl.wikipedia.org/wiki?curid=1711713" title="Tyrkszle">
Tyrkszle

Tyrkszle (lit. "Tirkšliai") - miasteczko na Litwie, położone w okręgu telszańskim, w rejonie możejskim, 7 km na południowy zachód od Możejek. Miasteczko liczy 1 626 mieszkańców (2001). Siedziba starostwa Tyrkszle.
Znajduje się tu kościół, szkoła i poczta.
Od 2004 roku miasteczko posiada własny herb, nadany dekretem prezydenta Republiki Litewskiej.

</doc>
<doc id="1711719" url="https://pl.wikipedia.org/wiki?curid=1711719" title="Pikiele">
Pikiele

Pikiele (lit. "Pikeliai") – miasteczko na Litwie, położone w okręgu telszańskim, w rejonie możejskim, w starostwie Żydyki, 14 km na północny wschód od Żydyk, przy granicy z Łotwą nad dopływem rzeki Windawy. Miasteczko liczy 520 mieszkańców (2001). 
Znajduje się tu zabytkowy Kościół św. Trójcy, szkoła, biblioteka, poczta i pomnik Witolda.
W 1667 roku należały do dóbr stołowych kapituły żmudzkiej, położone były w powiecie telszańskim. 

</doc>
<doc id="1711720" url="https://pl.wikipedia.org/wiki?curid=1711720" title="Pikeliai">
Pikeliai



</doc>
<doc id="1711721" url="https://pl.wikipedia.org/wiki?curid=1711721" title="Władca">
Władca



</doc>
<doc id="1711722" url="https://pl.wikipedia.org/wiki?curid=1711722" title="Abel (arcybiskup lubelski i chełmski)">
Abel (arcybiskup lubelski i chełmski)



</doc>
<doc id="1711724" url="https://pl.wikipedia.org/wiki?curid=1711724" title="Adam (arcybiskup przemyski i nowosądecki)">
Adam (arcybiskup przemyski i nowosądecki)



</doc>
<doc id="1711726" url="https://pl.wikipedia.org/wiki?curid=1711726" title="Grzegorz (biskup supraski)">
Grzegorz (biskup supraski)



</doc>
<doc id="1711727" url="https://pl.wikipedia.org/wiki?curid=1711727" title="Lacków">
Lacków

Lacków (lit. "Leckava") – miasteczko na Litwie, położone w okręgu telszańskim, w rejonie możejskim, 12 km na północny zachód od Możejek przy granicy z Łotwą. Miasteczko liczy 235 mieszkańców (2001). 
Znajduje się tu kościół, biblioteka i filia szkoły w Możejkach.
Od 2008 roku miasteczko posiada własny herb, nadany dekretem prezydenta Republiki Litewskiej.

</doc>
<doc id="1711728" url="https://pl.wikipedia.org/wiki?curid=1711728" title="Leckava">
Leckava



</doc>
<doc id="1711730" url="https://pl.wikipedia.org/wiki?curid=1711730" title="Jerzy (arcybiskup łódzki i poznański)">
Jerzy (arcybiskup łódzki i poznański)



</doc>
<doc id="1711732" url="https://pl.wikipedia.org/wiki?curid=1711732" title="Jerzy (biskup siemiatycki)">
Jerzy (biskup siemiatycki)



</doc>
<doc id="1711733" url="https://pl.wikipedia.org/wiki?curid=1711733" title="Jakub (arcybiskup białostocki i gdański)">
Jakub (arcybiskup białostocki i gdański)



</doc>
<doc id="1711734" url="https://pl.wikipedia.org/wiki?curid=1711734" title="Nikanor (biskup białostocki i gdański)">
Nikanor (biskup białostocki i gdański)



</doc>
<doc id="1711735" url="https://pl.wikipedia.org/wiki?curid=1711735" title="Jeremiasz (arcybiskup wrocławski i szczeciński)">
Jeremiasz (arcybiskup wrocławski i szczeciński)



</doc>
<doc id="1711737" url="https://pl.wikipedia.org/wiki?curid=1711737" title="Miron (arcybiskup hajnowski)">
Miron (arcybiskup hajnowski)



</doc>
<doc id="1711739" url="https://pl.wikipedia.org/wiki?curid=1711739" title="Laižuva">
Laižuva



</doc>
<doc id="1711740" url="https://pl.wikipedia.org/wiki?curid=1711740" title="Łajżew">
Łajżew

Łajżew (lit. "Laižuva") – miasteczko na Litwie, położone w okręgu telszańskim, w rejonie możejskim, 17 km na północny wschód od Możejek. Miasteczko liczy 560 mieszkańców (2001). Siedziba starostwa Łajżew.
Znajduje się tu kościół, szkoła i poczta.
Od 2008 roku miasteczko posiada własny herb, nadany dekretem prezydenta Republiki Litewskiej.

</doc>
<doc id="1711741" url="https://pl.wikipedia.org/wiki?curid=1711741" title="Tverai">
Tverai



</doc>
<doc id="1711742" url="https://pl.wikipedia.org/wiki?curid=1711742" title="Bolko II Opolski">
Bolko II Opolski



</doc>
<doc id="1711744" url="https://pl.wikipedia.org/wiki?curid=1711744" title="Jörg Hoffmann">
Jörg Hoffmann



</doc>
<doc id="1711745" url="https://pl.wikipedia.org/wiki?curid=1711745" title="Twery">
Twery

Twery (lit. "Tverai") - miasteczko na Litwie, położone w okręgu telszańskim, w rejonie retowskim, 17 km na wschód od Retowa. Miasteczko liczy 680 mieszkańców (2001). Siedziba starostwa Twery.
Znajduje się tu kościół, szkoła, biblioteka, ośrodek kultury, informacja turystyczna i poczta.
Od 2008 roku miasteczko posiada własny herb, nadany dekretem prezydenta Republiki Litewskiej.

</doc>
<doc id="1711747" url="https://pl.wikipedia.org/wiki?curid=1711747" title="Barendorf (Dolna Saksonia)">
Barendorf (Dolna Saksonia)

Barendorf – miejscowość i gmina położona w niemieckim kraju związkowym Dolna Saksonia, w powiecie Lüneburg. Jest siedzibą (niem. "Samtgemeinde") gminy zbiorowej Ostheide.
Położenie geograficzne.
Barendorf leży 7,5 km na wschód od Lüneburga.
Od zachodu sąsiaduje z Lüneburgiem, od północy i wschodu z gminą Reinstorf, od południa z gminą Vastorf i od południowego zachodu z gminą Wendisch Evern.
Na wschodzie gminy znajduje się Kanał Boczny Łaby ("niem. Elbe-Seitenkanal").
Historia.
Po raz pierwszy wzmiankowany jest w 1158 jako "Bardenthorpe", która to nazwa może pochodzić od longobardzkiego imienia "Bardo". Te tereny były w pierwszych wiekach pierwszego tysiąclecia zamieszkane właśnie przez Longobardów.
We wspomnianym dokumencie z 1158 Henryk Lew, ówczesny książę saski, podarowuje wieś biskupowi z Ratzeburga. Po 1291 ówczesne "Barendorpe" zostaje sprzedane za 400 talarów klasztorowi Lüne.
W 1529 Barendorf zostaje siedzibą wójta (niem. "Vogt"). Administracją wójta były objęte geograficznie mniej więcej tereny obecnej gminy zbiorowej Ostheide.
Komunikacja.
Barendorf znajduje się 11 km od węzła Lüneburg-Nord na autostradzie A 39 (do 2010 o nazwie A250) i leży na szlaku drogi krajowej B216 pomiędzy Lüneburgiem na zachodzie a Dannenberg (Elbe) na wschodzie.
Do dróg krajowych B4 i B209 na wschodniej obwodnicy Lüneburga są 4 km.

</doc>
<doc id="1711749" url="https://pl.wikipedia.org/wiki?curid=1711749" title="Björn Lange">
Björn Lange

Björn Lange (ur. 15 czerwca 1979) - niemiecki lekkoatleta, specjalizujący się w rzucie oszczepem.
W 1998 bez powodzenia startował w mistrzostwach świata juniorów. W 2001 roku zdobył w Amsterdamie tytuł młodzieżowego mistrza Europy. Rekord życiowy: 85,21 (19 sierpnia 2001, Gateshead).

</doc>
<doc id="1711752" url="https://pl.wikipedia.org/wiki?curid=1711752" title="Prawosławie w Norwegii">
Prawosławie w Norwegii

Prawosławie w Norwegii jest związane głównie z mniejszościami rosyjską i grecką oraz z emigrantami napływającymi do Norwegii z krajów bałkańskich. Według statystyk rządowych, w 2020 r. Norwegię zamieszkiwało 28 544 wyznawców prawosławia.
Pierwsze ślady obecności.
W XVI wieku na terenie dzisiejszej Norwegii, w jej północnych regionach, działał prawosławny misjonarz, św. Tryfon z Pieczengi. Prowadził on działalność misyjną wśród Lapończyków, odnosząc pewne sukcesy. Ślady prawosławia na tych terenach zanikły jednak na skutek działań Kościoła luterańskiego.
Obecność w XX w. i współcześnie.
Rosyjski Kościół Prawosławny.
Rosyjscy wyznawcy prawosławia pojawili się w Norwegii po rewolucji październikowej, na fali białej emigracji. W 1918 w Oslo zostało odprawione nabożeństwo żałobne ku czci rozstrzelanego cara Mikołaja II i jego rodziny. Okazjonalne nabożeństwa były odprawiane w Trondheim oraz w stolicy kraju. W 1996 w Oslo powstała parafia św. Olgi, która wykorzystywała dla swoich potrzeb dawny budynek konsulatu radzieckiego, a w 2003 zaadaptowała dawną luterańską kaplicę pogrzebową (obecnie jest to cerkiew Chrystusa Zbawiciela). Wśród parafian, obok Rosjan, jest również grupa konwertytów narodowości norweskiej. W następnych latach powstawały kolejne wspólnoty; w 2015 na terenie Norwegii działało 8 placówek duszpasterskich Rosyjskiego Kościoła Prawosławnego – parafia św. Olgi w Oslo, parafia Zaśnięcia Matki Bożej w Barentsburgu (Spitsbergen), parafia Objawienia Pańskiego w Bergen, parafia św. Tryfona Pieczenskiego w Kirkenes (pozostająca pod zarządem i obsługiwana przez duchowieństwo eparchii murmańskiej), parafia św. Ireny w Stavanger, parafia św. Mikołaja w Tromsø, parafia św. Anny Nowogrodzkiej w Trondheim oraz norweskojęzyczny punkt duszpasterski Trójcy Świętej w Oslo. Patriarsze Moskwy podlegał również działający w latach 2003–2013 skit św. Olafa w Folldal; tamtejsza kaplica została w 2014 r. przeniesiona do Stiklestad i od tego czasu jest świątynią filialną parafii w Trondheim.
Arcybiskupstwo Zachodnioeuropejskich Parafii Tradycji Rosyjskiej.
W Norwegii działają też dwie parafie Rosyjskiego Kościoła Prawosławnego podlegające Arcybiskupstwu Zachodnioeuropejskich Parafii Tradycji Rosyjskiej. Wchodzą w skład dekanatu skandynawskiego. Są to: parafia św. Hallvarda w Oslo i parafia Zwiastowania w Loddefjord.
Patriarchat Konstantynopolitański.
Zachodnioeuropejski Egzarchat Parafii Rosyjskich.
Na początku lat 30. XX wieku grupa wiernych prawosławnych narodowości rosyjskiej, podlegających dotąd parafii Przemienienia Pańskiego w Sztokholmie, podjęła starania na rzecz powołania samodzielnej parafii. Powstała ona w 1936 (w Oslo) i przyjęła wezwanie św. Mikołaja. W wyposażeniu prywatnego pomieszczenia zaadaptowanego na cele kultowe pomogli przedstawiciele Fińskiego Kościoła Prawosławnego. Parafia ta do 2018 r. wchodziła w skład Zachodnioeuropejskiego Egzarchatu Parafii Rosyjskich. Do 1952 w parafii pracował wyłącznie kler rosyjski. Do parafii przez krótki czas należała nieistniejąca już kaplica na wyspie Helgoya. Egzarchatowi podlegał też męski monaster św. Tryfona Pieczenskiego w okolicy Hurdal (na północ od Oslo). W 2019 r. parafia św. Mikołaja w Oslo przyjęła jurysdykcję Patriarchatu Serbskiego.
Metropolia Szwecji i całej Skandynawii.
W 1965 z inicjatywy mniejszości greckiej w Norwegii powstała parafia Zwiastowania w Oslo, która od 1992 posiada wolnostojącą cerkiew. Podlega ona metropolii szwedzkiej Patriarchatu Konstantynopola, językiem liturgicznym jest grecki, tej narodowości jest większość wiernych.
Serbski Kościół Prawosławny.
W Oslo od 1992 istnieje parafia św. Bazylego z Ostroga, podlegająca eparchii brytyjsko-skandynawskiej. Jej parafianami są głównie uchodźcy oraz emigranci z krajów bałkańskich, co czyni z niej najszybciej rozwijającą się prawosławną placówkę duszpasterską w Norwegii. Kler pracujący w parafii okazjonalnie organizuje również nabożeństwa poza stolicą. Językiem liturgicznym jest cerkiewnosłowiański.
Od 2019 r. w jurysdykcji Patriarchatu Serbskiego znajduje się również parafia św. Mikołaja w Oslo.
Rumuński Kościół Prawosławny.
Podległa patriarsze Rumunii parafia wykorzystuje w swojej pracy budynek greckiej cerkwi w Oslo. Nabożeństwa odbywają się w języku rumuńskim, są odprawiane okazjonalnie przez kler przybyły z parafii w Göteborgu. 
Bułgarski Kościół Prawosławny.
W Norwegii istnieje jedna parafia bułgarska (z językiem cerkiewnosłowiańskim), również działająca w Oslo w cerkwi Zwiastowania. Podobnie jak parafia rumuńska, a w odróżnieniu od pozostałych prawosławnych jurysdykcji w Norwegii, posługuje się kalendarzem gregoriańskim.

</doc>
<doc id="1711755" url="https://pl.wikipedia.org/wiki?curid=1711755" title="Tom Whittaker">
Tom Whittaker

Thomas James Whittaker (ur. 21 lipca 1898 w Aldershot, Hampshire, Anglia; zm. 24 października 1956 w Londynie, Anglia) – angielski trener piłkarski i piłkarz.
W ciągu całej swojej działalności w futbolu Whittaker związany był tylko z jednym klubem - Arsenalem. Najpierw w latach 1919-1925 jako zawodnik, zaś od 1947 do śmierci, czyli do 1956 jako trener.
W czasie II wojny światowej był pilotem RAFu, zaś za udział w misji D-Day otrzymał Order Imperium Brytyjskiego.
Zmarł na zawał 24 października 1956 w University College Hospital w Londynie w wieku 58 lat.

</doc>
<doc id="1711757" url="https://pl.wikipedia.org/wiki?curid=1711757" title="Grand/LATTC">
Grand/LATTC

Grand/LATTC – naziemna stacja niebieskiej linii metra w Los Angeles znajdująca się na platformie na Washington Boulevard w pobliżu skrzyżowania z Grand Avenue. Jest to stacja położona najbliżej USC - University of Southern California ("Uniwersytetu Południowej Kalifornii").
Godziny kursowania.
Tramwaje kursują codziennie od około godziny 5:00 do 0:45
Miejsca użyteczności publicznej.
W pobliżu znajdują się:

</doc>
<doc id="1711760" url="https://pl.wikipedia.org/wiki?curid=1711760" title="San Pedro (stacja metra)">
San Pedro (stacja metra)

San Pedro – naziemna stacja niebieskiej linii metra w Los Angeles znajdująca się na platformie na Washington Boulevard w pobliżu skrzyżowania z San Pedro Avenue.
Godziny kursowania.
Tramwaje kursują codziennie od około godziny 5:00 do 0:45

</doc>
<doc id="1711761" url="https://pl.wikipedia.org/wiki?curid=1711761" title="Raval">
Raval



</doc>
<doc id="1711762" url="https://pl.wikipedia.org/wiki?curid=1711762" title="Tramwaje w Gliwicach">
Tramwaje w Gliwicach

Tramwaje w Gliwicach – element systemu komunikacji tramwajowej konurbacji górnośląskiej, który funkcjonował na terenie Gliwic, będący częścią sieci należącej do Tramwajów Śląskich. Liczyła 3 linie i działała do 1.09.2009.
Obecnie jest to najkrótsza czynna miejska sieć tramwajowa w Polsce. Czynny jest wyłącznie około 75-metrowy odcinek od granic Gliwic do zajezdni tramwajowej w Zatorzu, na którym znajduje się jeden przystanek. Na odcinku od zajezdni tramwajowej do pętli tramwajowej tramwaje zostały zlikwidowane (zawieszone) 1 września 2009 roku i zastąpione przez autobusy.
Informacje ogólne.
Długość torów od pętli tramwajowej na terenie dzielnicy Wójtowa Wieś do granicy Gliwic wynosiła około 8,5 km. Gliwicki odcinek linii zawierał 3 odcinki jednotorowe.
Historia.
Historia tramwajów w Gliwicach sięga drugiej połowy XIX wieku.
24 kwietnia 1892 została podpisana umowa pomiędzy miastem Bytom, a firmą "Kramer &amp; Co.", na mocy której miała zostać wybudowana pierwsza linia tramwajowa na Górnym Śląsku. Umowa zakładała, że linia miała przebiegać z Gliwic przez Zabrze, Chebzie, Królewską Hutę, Bytom do Piekar Śląskich. W tym samym czasie zostały zawarte podobne umowy z miastem Zabrze i Gliwice.
Gliwicki odcinek linii tramwajowej uruchomiono 26 sierpnia 1894. Cała linia z Piekar Śląskich do Gliwic liczyła 34,5 km. W tym okresie powstała również pierwsza zajezdnia w Gliwicach obok tak zwanego Lasku Miejskiego, przy ulicy Chorzowskiej.
W pierwszych latach do prowadzenia wagonów stosowano parowozy specjalnie przystosowane do poruszania się po ulicach miast. Jednak po protestach mieszkańców Gliwic i Bytomia narzekających na hałas przejeżdżających tramwajów, wiosną 1895 wprowadzono w centrach Gliwic i Bytomia tramwaje konne. Lokomotywa dojeżdżała na granic miasta, a od dworca kolejowego do obecnego placu Inwalidów Wojennych kursowały tramwaje konne.
Likwidacja.
W maju 2009 Prezydent Miasta Gliwice Zygmunt Frankiewicz wystąpił do KZK GOP z wnioskiem o likwidację komunikacji tramwajowej na terenie miasta Gliwic. KZK GOP 26 maja 2009 rozpatrzył pozytywnie wniosek prezydenta. Zarówno wniosek prezydenta Frankiewicza, jak również Uchwała Zarządu KZK GOP została zaskarżona do Samorządowego Kolegium Odwoławczego w Katowicach i czeka obecnie na rozpatrzenie.
Decyzja prezydenta wywołała falę protestów mieszkańców Gliwic przeciwko likwidacji tramwajów w mieście. W ich obronie powstał m.in. Obywatelski Komitet Obrony Tramwajów i Promocji Komunikacji Miejskiej, a 17 czerwca 2009 Grupa Inicjatywna Referendum dla Gliwic rozpoczęła zbieranie podpisów pod referendum o odwołanie prezydenta i Rady Miasta pod hasłem: TAK dla Tramwaju, NIE dla Prezydenta.
31 sierpnia 2009 odbyły się obchody 115 lat tramwajów w Gliwicach połączone z ich pożegnaniem, gdyż był to ostatni dzień funkcjonowania tramwajów w Gliwicach. Podczas obchodów po gliwickich torach kursował specjalny pożegnalny tramwaj Konstal 105N-2K na linii numer 4.
11 września 2009 po przeprowadzeniu weryfikacji zebranych podpisów Komisarz Wyborczy w Katowicach ogłosił referendum w sprawie odwołania Rady Miasta Gliwice oraz Prezydenta Gliwic przed upływem kadencji. Termin przeprowadzenia referendum został wyznaczony na dzień 8 listopada 2009. W referendum udział wzięło prawie 20 tysięcy mieszkańców, a blisko 90% z nich opowiedziało się przeciwko władzom miasta, a tym samym za powrotem tramwajów do Gliwic. Referendum było nieważne ze względu na brak odpowiedniej frekwencji (minimum 33 tysiące mieszkańców).
27 kwietnia 2010 pojawiła się informacja w lokalnych gliwickich mediach o możliwości likwidacji torowisk. Stowarzyszenie Grupa Inicjatywna i Obywatelski Komitet Obrony Tramwajów i Promocji Komunikacji Miejskiej w Gliwicach, skierowały apel do władz Tramwajów Śląskich o niepodejmowanie pochopnych decyzji o likwidacji części torowisk na wniosek władz Gliwic do czasu jesiennych wyborów samorządowych, by ewentualne nowe władze miały możliwość przywrócenia komunikacji tramwajowej.
Ostatecznie w połowie 2010 r. rozpoczęto proces systematycznego demontażu torowisk, który trwa do chwili obecnej (2022 r.). Odcinki torów demontowane są sukcesywnie w miarę prowadzenia remontów poszczególnych ulic.
Kalendarium.
1992–1993 – podczas remontu wiaduktu na ul. Zabrskiej w Gliwicach i Zabrzu linię 4 obsługiwały dwukierunkowe składy 111N wyprodukowane specjalnie na tę okoliczność
Linie.
Aktualne.
Na mapkach z przebiegiem linii na szaro oznaczono trasy zlikwidowane w 2009 roku na terenie Gliwic. Tory są sukcesywnie likwidowane od 18 kwietnia 2010 roku.
Zawieszone.
Na mapkach z przebiegiem trasy na szaro oznaczono zlikwidowane w 2009 torowisko na terenie Gliwic.
Trasa.
Przebieg.
Tramwaje w Gliwicach poruszały się następującymi ulicami (od pętli do granic miasta): Daszyńskiego (częściowo jeden tor), Wieczorka (obecnie Siemińskiego), Dolnych Wałów (częściowo jeden tor), Zwycięstwa, Bohaterów Getta Warszawskiego, Jagiellońska, Zabrska, Chorzowska (częściowo jeden tor na wiadukcie). Przystanek strefowy pomiędzy Gliwicami i Zabrzem znajduje się przy zajezdni tramwajowej w Gliwicach.
Pętla.
Pętla tramwajowa znajdowała się na terenie dzielnicy Wójtowa Wieś u zbiegu ulic: Daszyńskiego, Słowackiego i Dolnej Wsi. Pętla powstała około 1971 roku, zlikwidowano ją w 2013 roku i w jej miejsce wybudowano sklep Biedronka.
Zajezdnia.
Zajezdnia tramwajowa znajduje się przy ulicy Chorzowskiej 150.
Tramwaje gliwickie w filmie.
Cień.
W jednej ze scen filmu "Cień" z 1956 roku, w reżyserii Jerzego Kawalerowicza, aktor wyskakuje z tramwaju jadącego po wiadukcie w ciągu ulicy Zabrskiej w Gliwicach.
Tramwajada.
Finałowa scena filmu "Tramwajada" z 1989 roku, w reżyserii Bolesława Pawicy, rozgrywa się na skrzyżowaniu ulic Zwycięstwa i Dolnych Wałów w Gliwicach. Film opowiada o dzieciach ze śląskiego domu dziecka, które w sylwestrową noc porywają tramwaj i podróżują nim po śląskich miastach.
Operacja Himmler.
Jednej ze scen filmu "Operacja Himmler" z 1979 roku, w reżyserii Zbigniewa Chmielewskiego, rozgrywa się przed hotelem Haus Oberschlesien (Dom Górnośląski, obecnie Urząd Miejski w Gliwicach), przed którym widać stare tramwaje poruszające się ulicą Zwycięstwa.

</doc>
<doc id="1711764" url="https://pl.wikipedia.org/wiki?curid=1711764" title="Promieniowanie IR">
Promieniowanie IR



</doc>
<doc id="1711766" url="https://pl.wikipedia.org/wiki?curid=1711766" title="Wojna edytorowa">
Wojna edytorowa

Wojny edytorowe – kłótnie internetowe, dotyczące edytorów tekstu vi i Emacs, będące częścią kultury hakerskiej i ruchu wolnego oprogramowania. Kłótnie te zaowocowały licznymi dowcipami, a nawet piosenkami i grami komputerowymi.
Vi ma specyficzną składnię, o której (zwłaszcza wśród użytkowników Emacsa) krążą dowcipy typu:
Zwolennicy Emacsa bywają nazywani Kościołem Emacsa – w „kościele” tym używanie wolnej wersji vi nie jest grzechem. Jest pokutą.
Z kolei dowcipy o Emacsie dotyczą zwykle jego rozmiarów oraz „przerostu” funkcjonalności niezwiązanej z edycją, np. „Emacs to świetny system operacyjny, szkoda tylko że nie ma dla niego dobrego edytora”. Jednakże te słowa mogą również znaczyć, że Vi nie jest dobrym edytorem, gdyż w Emacsie zawarty jest tryb symulujący Vi. Popularne również są alternatywne rozwinięcia wyjaśnienia nazwy EMACS typu "Eight Megabytes And Constantly Swapping", "Escape Meta Alt Control Shift" (ze względu na bardzo rozbudowaną klawiszologię), czy "EMACS Makes A Computer Slow". Celem dowcipów stał się także wbudowany w Emacsie moduł psychoanalizy (ELIZA).

</doc>
<doc id="1711767" url="https://pl.wikipedia.org/wiki?curid=1711767" title="Washington (stacja metra)">
Washington (stacja metra)

Washington – naziemna stacja niebieskiej linii metra w Los Angeles znajdująca się na platformie na Long Beach Avenue w pobliżu skrzyżowania z Washington Boulevard. Jest to pierwsza stacja od której trasa niebieskiej linii zmienia kierunek na północno-południowy.
Godziny kursowania.
Tramwaje kursują codziennie od około godziny 5:00 do 0:45

</doc>
<doc id="1711768" url="https://pl.wikipedia.org/wiki?curid=1711768" title="Targ rybny Tsukiji">
Targ rybny Tsukiji

, właściwie – największy hurtowy targ rybny na świecie i zarazem jeden z największych hurtowych targów żywnościowych, na którym sprzedawane były wszelkie rodzaje ryb i inne owoce morza.
Historia.
W 1657 roku Edo (dawniejsze Tokio) zostało zdewastowane w wyniku wielkiego pożaru Meireki (nazwa pochodzi od ery historycznej Meireki, 1655–1658). Rozbudowując miasto siogunat Tokugawów postanowił wypełnić i osuszyć obszar przybrzeżny, korzystając z zaawansowanej inżynierii lądowej. Ziemia została odzyskana z Zatoki Tokijskiej i nazwana Tsukiji (築地), stając się spokojnym miejscem chramów i domów rodzin samurajskich.
W 1923 roku trzęsienie ziemi w Kantō zniszczyło znaczną część centrum Tokio, w tym targ rybny w dzielnicy Nihonbashi, co doprowadziło do przeniesienia go właśnie do Tsukiji, gdzie rozpoczął działalność w 1935 roku.
Targ w liczbach.
Targ rybny w Tsukiji był uważany za największy na świecie hurtowy rynek ryb. Sprzedawał dziennie około 2000 ton owoców morza, od kawioru do ważącego kilkaset kilogramów tuńczyka błękitnopłetwego. Zajmowało się tym około 900 licencjonowanych dealerów i ponad 60 tys. pracowników. W okresie Nowego Roku ceny szły w górę, a aukcje miały dynamiczny charakter. W 2013 roku właściciel Kiyomura Corp. zarządzającej siecią restauracji „Sushi Zenmai” zakupił tuńczyka o wadze 222 kg za rekordową kwotę 155,4 mln jenów (1,76 mln USD).
Przeniesienie do Toyosu.
W dniu 6 października 2018 roku targ rybny Tsukiji został zamknięty i przeniesiony na Toyosu, sztuczną wyspę w Zatoce Tokijskiej. Jednakże nie został zamknięty Zewnętrzny Rynek Tsukiji (Tsukiji Jōgai Shijō) z wieloma sklepami i restauracjami usytuowanymi wzdłuż wąskich uliczek. Jest to dzielnica sąsiadująca z terenem dawnego rynku hurtowego Tsukiji.

</doc>
<doc id="1711769" url="https://pl.wikipedia.org/wiki?curid=1711769" title="Kup teraz">
Kup teraz

Kup teraz – polska komedia filmowa z 2008 roku w reżyserii Piotra Matwiejczyka. Okres zdjęciowy trwał od 17 stycznia do 17 czerwca 2008 (film zrealizowano w ciągu 25 dni zdjęciowych).
Obsada.
i inni

</doc>
<doc id="1711770" url="https://pl.wikipedia.org/wiki?curid=1711770" title="Leonard Myles-Mills">
Leonard Myles-Mills

Leonard Myles-Mills (ur. 9 maja 1973) – ghański lekkoatleta, sprinter.
Osiągnięcia.
Myles-Mills dwukrotnie reprezentował Ghanę podczas igrzysk olimpijskich (Sydney 2000 i Ateny 2004). W obu startach w sztafecie 4 x 100 metrów odpadał w eliminacjach, a na 100 metrów dochodził do półfinału.

</doc>
<doc id="1711773" url="https://pl.wikipedia.org/wiki?curid=1711773" title="Jörg Hoffmann (saneczkarz)">
Jörg Hoffmann (saneczkarz)

Jörg Hoffmann (ur. 15 marca 1963 w Sondershausen) − niemiecki saneczkarz reprezentujący NRD, medalista olimpijski, mistrzostw świata i Europy oraz zwycięzca Pucharu Świata.
Kariera.
Pierwszy sukces odniósł w 1982 roku, kiedy w parze z Jochenem Pietzschem zwyciężył w dwójkach na mistrzostwach świata juniorów w Lake Placid. Była to pierwsza edycja tej imprezy, wobec czego został on pierwszym oficjalnym mistrzem świata juniorów. W tym składzie reprezentanci NRD zdobyli również złote medale na mistrzostwach świata w Lake Placid (1983), w Oberhofie (1985) i w Innsbrucku (1987) oraz brązowe podczas mistrzostw świata w Winterbergu (1989) i w Calgary (1990). Ponadto w 1985 roku był też drugi w jedynkach, przegrywając tylko ze swym rodakiem - Michaelem Walterem, a w 1990 roku zdobył też złoto w zawodach drużynowych.
W 1984 roku wystartował na igrzyskach olimpijskich w Sarajewie, zdobywając brązowy medal. Na rozgrywanych cztery lata później igrzyskach w Calgary Pietzsch i Hoffmann zdobyli złoty medal. Ponadto zdobył też złote medale w dwójkach i zawodach drużynowych na mistrzostwach Europy w Innsbrucku w 1990 roku. W sezonie 1983/1984 zwyciężył w klasyfikacji generalnej Pucharu Świata w dwójkach.
W 1988 roku został odznaczony Orderem Zasługi dla Ojczyzny.

</doc>
<doc id="1711774" url="https://pl.wikipedia.org/wiki?curid=1711774" title="Jochen Pietzsch">
Jochen Pietzsch

Jochen Pietzsch (ur. 1 grudnia 1963 w Halle) − niemiecki saneczkarz reprezentujący NRD, medalista olimpijski, mistrzostw świata i Europy oraz zwycięzca Pucharu Świata.
Kariera.
Pierwszy sukces odniósł w 1982 roku, kiedy w parze z Jörgiem Hoffmannem zwyciężył w dwójkach na mistrzostwach świata juniorów w Lake Placid. Była to pierwsza edycja tej imprezy, wobec czego został on pierwszym oficjalnym mistrzem świata juniorów. W tym składzie reprezentanci NRD zdobyli również złote medale na mistrzostwach świata w Lake Placid (1983), mistrzostwach świata w Oberhofie (1985) i mistrzostwach świata w Innsbrucku (1987) oraz brązowe podczas mistrzostw świata w Winterbergu (1989) i mistrzostw świata w Calgary (1990). Ponadto w 1990 roku zdobył też złoto w zawodach drużynowych.
W 1984 roku wystartował na igrzyskach olimpijskich w Sarajewie, zdobywając brązowy medal. Na rozgrywanych cztery lata później igrzyskach w Calgary Pietzsch i Hoffmann zdobyli złoty medal. Ponadto zdobył też złote medale w dwójkach i zawodach drużynowych na mistrzostwach Europy w Innsbrucku w 1990 roku. W sezonie 1983/1984 zwyciężył w klasyfikacji generalnej Pucharu Świata w dwójkach.
W 1988 roku został odznaczony Orderem Zasługi dla Ojczyzny. Jego żoną jest była niemiecka biegaczka narciarska, Kerstin Möring.

</doc>
<doc id="1711775" url="https://pl.wikipedia.org/wiki?curid=1711775" title="Kazimierz Miotk">
Kazimierz Miotk

Kazimierz Miotk (ur. 14 marca 1905 w Lewinku, zm. 16 lipca 1982 w Jastarni) – polski działacz społeczny i polityk, poseł na Sejm PRL IV kadencji (1965–1969). 
Życiorys.
W latach 1926–1928 służył w Wojsku Polskim na terenie Grudziądza. Od 1928 pracował fizycznie: początkowo jako robotnik na stacji kolejowej, później kasjer biletowy oraz bagażowy stacji kolejowej Hel. W czasie II wojny światowej zmuszony był zająć się rybołówstwem. Od 1945 pozostawał oficerem Polskiego Rybołówstwa Morskiego. Siedem lat później zasiadł w zarządzie Zrzeszenia Rybaków Morskich. Był również członkiem Zrzeszenia Kaszubsko-Pomorskiego. 
W 1961 uzyskał mandat radnego Powiatowej Rady Narodowej w Pucku. Był również członkiem Miejskiej Rady Narodowej na ówczesnym osiedlu Jastarnia (1961–1965). W 1960 wstąpił do Stronnictwa Demokratycznego, z ramienia którego nominowano go na posła na Sejm PRL IV kadencji z okręgu Gdynia. Zasiadał w Komisji Gospodarki Morskiej i Żeglugi.
W 1964 otrzymał odznakę honorową „Zasłużony Pracownik Morza”.

</doc>
<doc id="1711777" url="https://pl.wikipedia.org/wiki?curid=1711777" title="ZKP">
ZKP



</doc>
<doc id="1711780" url="https://pl.wikipedia.org/wiki?curid=1711780" title="1st Street (stacja metra)">
1st Street (stacja metra)

1st Street – naziemna stacja niebieskiej linii metra w Los Angeles, znajdująca się na platformie na Long Beach Boulevard, w pobliżu skrzyżowania z 1st Street, w mieście Long Beach. Jest to stacja położona na pętli ulicznej, na południowym krańcu linii, obsługuje tylko tramwaje jadące w kierunku południowym.
Godziny kursowania.
Tramwaje kursują w przybliżeniu od 5:00 do 0:45 
Miejsca użyteczności publicznej.
W pobliżu znajdują się:

</doc>
<doc id="1711782" url="https://pl.wikipedia.org/wiki?curid=1711782" title="5th Street">
5th Street

5th Street – naziemna stacja niebieskiej linii metra w Los Angeles znajdująca się na platformie na Long Beach Boulevard w pobliżu skrzyżowania z 5th Street w mieście Long Beach. Jest to stacja położona na pętli ulicznej na południowym krańcu linii, obsługuje tylko tramwaje jadące w kierunku południowym.
Godziny kursowania.
Tramwaje kursują codziennie od około godziny 5:00 do 0:45

</doc>
<doc id="1711783" url="https://pl.wikipedia.org/wiki?curid=1711783" title="Waleria Fegler">
Waleria Fegler

Waleria Fegler-Bielińska (ur. 9 kwietnia 1910 w Chersoniu, zm. 20 sierpnia 1984 w Lęborku) – polska nauczycielka i polityk, posłanka na Sejm PRL III kadencji (1961–1965).
Życiorys.
Po ukończeniu szkoły średniej w Lidzie studiowała przez krótki okres w Wyższej Szkole Sztuk Pięknych w Wilnie, później przeniosła się do Państwowego Instytutu Robót Ręcznych w Warszawie. Po zakończeniu nauki powróciła do Lidy, gdzie do 1937 uczyła w miejscowej szkole podstawowej. Od 1937 do 1939 była pracowała w gimnazjum i liceum w Nieświeżu. W latach okupacji radzieckiej zatrudniona została jako nauczyciel w szkole radzieckiej. Podczas okupacji niemieckiej pracowała w biurze rolnym jako urzędniczka. 
Po zakończeniu wojny w 1944 podjęła pracę w gimnazjum w Ostrowi Mazowieckiej (do 1950). W 1950 wyjechała na Pomorze i osiadła w Lęborku, gdzie nauczała w Liceum Pedagogicznym oraz była dyrektorką Liceum Pedagogicznego dla Wychowawczyń Przedszkoli. 
W 1947 wstąpiła do Stronnictwa Demokratycznego. Była wieloletnią radną Powiatowej Rady Narodowej w Lęborku. W wyborach w 1961 uzyskała mandat posłanki na Sejm PRL z okręgu Gdynia, zasiadała w Komisji Kultury i Sztuki oraz Komisji Pracy i Spraw Socjalnych.
Została odznaczona Medalem Komisji Edukacji Narodowej, Krzyżem Kawalerskim Orderu Odrodzenia Polski oraz Odznaką „Zasłużonemu Działaczowi Stronnictwa Demokratycznego”.
Została pochowana na cmentarzu parafialnym w Lęborku.

</doc>
<doc id="1711786" url="https://pl.wikipedia.org/wiki?curid=1711786" title="Barkarola (Chopin)">
Barkarola (Chopin)

Barkarola Fis-dur op. 60 – barkarola na fortepian skomponowana przez Fryderyka Chopina w latach 1845–1846.
Barkarola dedykowana została baronowej de Stockhausen. Kompozycja utrzymana jest w tempie "allegretto". Arthur Hedley porównał ją do nokturnu. Czas trwania utworu wynosi ok. 9 minut

</doc>
<doc id="1711787" url="https://pl.wikipedia.org/wiki?curid=1711787" title="Tinia">
Tinia

Tinia – etruski bóg burzy, odpowiednik rzymskiego Jowisza oraz greckiego Zeusa. Rzymianie przyjęli go do panteonu jako Jowisza za czasów panowania królów etruskich (ok. 650-510 p.n.e.). Tinia uświęcał granice, czuwał nad ich nienaruszalnością i bezpieczeństwem. 
Tinia miał dysponować trzema typami piorunów:

</doc>
<doc id="1711790" url="https://pl.wikipedia.org/wiki?curid=1711790" title="Leszek Guzicki">
Leszek Guzicki

Leszek Stefan Guzicki (ur. 19 stycznia 1917 w Warszawie, zm. 23 lutego 1984 tamże) – polski ekonomista i działacz polityczny, wykładowca Politechniki Warszawskiej, poseł do Krajowej Rady Narodowej i Sejmu Ustawodawczego (1945–1952). 
Życiorys.
Po ukończeniu szkoły średniej w rodzinnej Warszawie uczył się ekonomii w Wolnej Wszechnicy Polskiej. W 1937 znalazł się wśród członków założycieli Klubu Demokratycznego w stolicy, a dwa lata później Stronnictwa Demokratycznego. Działał w Sekcji Młodych Klubu Demokratycznego (1937–1939). Podczas II wojny światowej kontynuował nielegalnie naukę w Szkole Głównej Handlowej. Stał na czele związanego ze Stronnictwem Polskiej Demokracji Ruchu Młodzieży Demokratycznej. Redagował dwie gazety związane z tym ruchem: „Mosty” oraz „Młodą Demokrację”. Był jednocześnie żołnierzem Gwardii Ludowej, następnie zaś oficerem Armii Ludowej. Podczas powstania warszawskiego walczył w Zgrupowaniu pułku Baszta na Mokotowie. W 1944 został członkiem Koła Młodych przy Krajowej Radzie Narodowej. Był jednym z sygnatariuszy deklaracji Centralnego Komitetu Młodzieży uznającej Polski Komitet Wyzwolenia Narodowego (1944). Został posłem do KRN. W 1945 wybrano go na wiceprezesa okręgu warszawskiego Stronnictwa Demokratycznego, w którym reprezentował frakcję opowiadającą się za marginalizacją Stronnictwa oraz podporządkowaniem go PPR i PZPR. W wyborach w 1947 uzyskał mandat posła do Sejmu Ustawodawczego w okręgu Przasnysz. Zasiadał w Komisjach Morskiej i Handlu Zagranicznego oraz Skarbowo-Budżetowej. Po odejściu z aktywnej polityki poświęcił się pracy naukowo-dydaktycznej. Został wykładowcą Politechniki Warszawskiej. Kierował Zakładem Polityki Gospodarczej i Stosunków Międzynarodowych w Instytucie Nauk Ekonomiczno-Społecznych PW. Zmienił przynależność partyjną, wstępując do Polskiej Zjednoczonej Partii Robotniczej. 
Zmarł w 1984 po krótkiej chorobie, został pochowany na cmentarzu Powązkowskim (kwatera 149-2-24).
Odznaczenia.
Odznaczony m.in. Krzyżem Grunwaldu, Walecznych i Partyzanckim (za działalność wojenną), a także Krzyżem Oficerskim Orderu Odrodzenia Polski (1946), Medalem 10-lecia Polski Ludowej (1955), Złotym Odznaczeniem im. Janka Krasickiego i Pamiątkowym Medalem z okazji 40. rocznicy powstania Krajowej Rady Narodowej (1983).

</doc>
<doc id="1711793" url="https://pl.wikipedia.org/wiki?curid=1711793" title="Farmakopea Polska">
Farmakopea Polska

Farmakopea Polska – farmakopea określająca podstawowe wymagania jakościowe oraz metody badania produktów leczniczych i ich opakowań oraz surowców farmaceutycznych w Polsce. Jest opracowywana i wydawana przez Urząd Rejestracji Produktów Leczniczych, Wyrobów Medycznych i Produktów Biobójczych. 
W roku 2017 ukazała się Farmakopea Polska XI, która stanowi polskojęzyczny tekst Farmakopei Europejskiej 9. Niektóre surowce i preparaty jednak posiadają swoją monografię w poprzednich wydaniach Farmakopei Polskiej (w obecnym ich nie ma) i monografie te obowiązują dla produkowanych preparatów oraz surowców farmaceutycznych przeznaczonych do receptury aptecznej, pod warunkiem że mają świadectwo dopuszczenia do obrotu (pozwolenie na wprowadzenie do obrotu) wydane przez Urząd Rejestracji Produktów Leczniczych, Wyrobów Medycznych i Produktów Biobójczych. 
W suplemencie FP X z 2015 roku, w rozdziale „Monografie narodowe” (czyli nieposiadające odpowiednika w Farmakopei Europejskiej), wprowadzone zostały zaktualizowane monografie zamieszczone w poprzednich wydaniach FP, między innymi "Aqua Calcis, Calcii oxidum, Iodoformium.".
Komisja Farmakopei Polskiej planuje wprowadzenie w następnych suplementach, w rozdziale „Monografie narodowe”, informacji o substancjach (na podstawie monografii farmakopealnych innych krajów lub specyfikacji własnych wytwórcy), których nie zamieszczono we wcześniejszych wydaniach FP, mimo że substancje te były lub są dopuszczone w Polsce do obrotu (na przykład o zieleni brylantowej).

</doc>
<doc id="1711795" url="https://pl.wikipedia.org/wiki?curid=1711795" title="Berceuse (Chopin)">
Berceuse (Chopin)

Berceuse Des-dur op. 57 (z ‘kołysanka’) – kołysanka w formie tematu z wariacjami w tonacji Des-dur oraz metrum 6/8 skomponowana na fortepian przez Fryderyka Chopina. Początkowo utwór nosił nazwę „Warianty”, a późniejszy tytuł został dodany przez kompozytora przy okazji publikacji.

</doc>
<doc id="1711796" url="https://pl.wikipedia.org/wiki?curid=1711796" title="Nauka prawa przyrodzonego, politycznego, ekonomiki politycznej i prawa narodów">
Nauka prawa przyrodzonego, politycznego, ekonomiki politycznej i prawa narodów

Nauka prawa przyrodzonego, politycznego, ekonomiki politycznej i prawa narodów − książka napisana przez Hieronima Stroynowskiego, jednego z głównych przedstawicieli polskiego fizjokratyzmu. Dzieło to stało się na kilka dziesięcioleci jednym z najważniejszych polskich podręczników prawa i ekonomii, stosowanym aż do 1824 roku. 
Historia powstania.
W okresie gdy Stroynowski nauczał w warszawskim Collegium Nobilium zebrał materiały do swych wykładów w skrypcie „Zbiór prawa I. Przyrodzonego, II. Politycznego, III. Narodów”, (ok. 1780 r.), który to zachował się do dziś w formie rękopisu. Nieco później przerobił te materiały, usystematyzował i wydał drukiem w 1785 r. właśnie jako „Naukę prawa przyrodzonego, politycznego, ekonomiki politycznej i prawa narodów”. 
Według K. Opałka Stroynowski dał jasno i precyzyjnie skonstruowany wykład fizjokratycznego prawa natury, znacznie lepszy jakościowo od dotychczasowych, rozwlekłych i zagmatwanych pism fizjokratów.
Główne tezy zawarte w książce.
Hieronim Stroynowski uważał, iż:
Ponadto, w kwestii bardzo aktualnej w czasie powstawania publikacji, mianowicie utrudnień celnych na granicy polsko-pruskiej, stawianych handlowi polskiemu przez stronę pruską, radził Stroynowski nie tylko zrezygnować z działań noszących znamiona wojny celnej czy odwetu, ale w ogóle znieść wszelkie ograniczenia w handlu z Prusami, nawet jeśli one pozostaną przy swej ostrej względem Polski polityce.

</doc>
<doc id="1711797" url="https://pl.wikipedia.org/wiki?curid=1711797" title="Jaime Bergman">
Jaime Bergman

Jaime Bergman (ur. 23 września 1975 r. w Salt Lake City w stanie Utah, USA) – amerykańska modelka i aktorka.
W styczniu 1999 roku znalazła się na rozkładówce magazynu "Playboy"; rok później jej wizerunek zdobił okładkę lipcowego wydania pisma. W 1999 roku także jako jedna z pierwszych zagranicznych modelek reklamowała niemieckie piwo St. Pauli Girl.
W latach 2000-2002 występowała w roli B. J. Cummings w serialu telewizyjnym Howarda Sterna "Nagi patrol", będącym parodią legendarnego "Słonecznego patrolu".
24 listopada 2001 roku poślubiła Davida Boreanaza – aktora, odtwórcę tytułowej roli w serialu "Anioł ciemności". 1 maja 2002 roku urodziła mu syna, Jadena Rayne'a; 
31 sierpnia 2009 roku urodziła im się córka Bardot Vita.

</doc>
<doc id="1711800" url="https://pl.wikipedia.org/wiki?curid=1711800" title="Międzynarodowy Dzień Rodziny">
Międzynarodowy Dzień Rodziny



</doc>
<doc id="1711801" url="https://pl.wikipedia.org/wiki?curid=1711801" title="Kapkazy (Wiącka)">
Kapkazy (Wiącka)

Kapkazy – przysiółek wsi Wiącka w Polsce, położony w województwie świętokrzyskim, w powiecie kieleckim, w gminie Bodzentyn.
W latach 1975–1998 przysiółek administracyjnie należał do województwa kieleckiego.
We wsi przydrożny krzyż żeliwny z 1892 i kilka chat drewnianych. Od nazwy wsi nazwano dolnodewońską formację kapkazką.

</doc>
<doc id="1711804" url="https://pl.wikipedia.org/wiki?curid=1711804" title="Ballada op. 47 (Chopin)">
Ballada op. 47 (Chopin)

Ballada As-dur op. 47 – trzecia ballada na fortepian skomponowana przez Fryderyka Chopina. Utwór powstał latem 1841 podczas pobytu autora u George Sand; dedykowany został Pauline de Noailles. "Ballada" ukazała się nakładem wydawnictwa Schlesingera w Paryżu (1841) oraz w Londynie nakładem Chritiana Rudolfa Wessela (1842). Czas trwania utworu wynosi ok. 7,5 minuty.
Charakter kompozycji jest pogodny, co odróżnia ten utwór od dwóch poprzednich ballad Chopina. Jan Kleczyński upatrywał źródło inspiracji Chopina w „Świteziance” Adama Mickiewicza. Zygmunt Noskowski wskazywał natomiast natchnienie wieszem Heinricha Heinego „Die Lore-Ley”.

</doc>
<doc id="1711805" url="https://pl.wikipedia.org/wiki?curid=1711805" title="Albin Jura">
Albin Jura

Albin Jura (ur. 28 listopada 1883 w Wieprzu, zm. 19 listopada 1958 w Krakowie) – polski nauczyciel, archeolog, działacz społeczny i dziennikarz związany z rolnictwem, poseł do Krajowej Rady Narodowej i Sejmu Ustawodawczego RP (1945–1952). 
Życiorys.
W czerwcu 1902 zdał z odznaczeniem egzamin dojrzałości w C. K. Gimnazjum w Wadowicach (w jego klasie byli Urban Przyprawa, Maksymilian Rose). Po ukończeniu Wydziału Filozofii Uniwersytetu Jagiellońskiego nauczał w gimnazjach i liceach na terenie Krakowa. Działał na rzecz rozwoju galicyjskiej wsi: w 1911 znalazł się wśród inicjatorów stworzenia mleczarni w rodzinnym Wieprzu. Do 1918 pozostawał członkiem Stronnictwa Demokratycznego, później znalazł miejsce w szeregach PSL „Piast” (do 1928). Był prezesem Związku Młodzieży Małopolskiej. W latach 1929–1937 był redaktorem pisma „Zagroda Wzorowa. Przewodnik Kółek Rolniczych Małopolskiego Towarzystwa Rolniczego: ilustrowany tygodnik rolniczy”. W 1935 został wybrany wiceprezesem Małopolskiego Towarzystwa Rolniczego. 
Podczas okupacji niemieckiej redagował organy SD „Dziennik Polski” oraz „Tygodnik Polski”. 
Po 1945 zasiadał w Radzie Naczelnej, CK oraz Komitecie Wojewódzkim SD w Krakowie. Od 1945 pełnił obowiązki posła do Krajowej Rady Narodowej. Pełnił też funkcję ławnika. W latach 1947–1952 sprawował mandat posła do Sejmu Ustawodawczego RP. 
Choć nie posiadał wykształcenia archeologicznego prowadził badania paleolitycznych stanowisk w regionie krakowskim, a także w Jaskini Magurskiej. W 1938 r. opublikował artykuł nt. znalezisk oryniackich w Polsce ("Das Aurignacien in Polen").

</doc>
<doc id="1711808" url="https://pl.wikipedia.org/wiki?curid=1711808" title="Tomasz Szukalski">
Tomasz Szukalski

Tomasz Szukalski (ur. 8 stycznia 1947 w Warszawie, zm. 2 sierpnia 2012 w Piasecznie) – polski saksofonista jazzowy.
Życiorys.
Edukacja i początki kariery.
Przeszedł całą drogę edukacji muzycznej: po nauce w warszawskim liceum muzycznym ukończył klasę klarnetu (pod kierunkiem
Ludwika Kurkiewicza) w PWSM w Warszawie. Samodzielnie zapoznał się z techniką gry na saksofonie sopranowym i tenorowym, sporadycznie używając także innych instrumentów, z których klarnet basowy zajmował szczególną pozycję. Kiedy był jeszcze uczniem szkoły średniej, rozpoczął występowanie na estradzie.
Jako nastolatek był członkiem zespołu, który akompaniował podczas koncertów grupie Partita, m.in. podczas Jazz Jamboree '67. Nawiązał także współpracę z zespołami Janusza Muniaka, Tomasza Ochalskiego oraz z Big Bandem Stodoła i sporadycznie z nimi występował.
Lata 70..
Znamiennym dla młodego saksofonisty okazał się okres współpracy (od roku 1972) z zespołem czołowego wówczas saksofonisty altowego, Zbigniewa Namysłowskiego. Razem dokonali wielu nagrań. Podczas tej współpracy powstały znaczące (również dla Zbigniewa Namysłowskiego) albumy „Winobranie” i „Kuyaviak Goes Funky”. W okresie tym wzrosła pozycja saksofonisty na jazzowym rynku: do współpracy zapraszali go znane postacie rodzimego jazzu: Włodzimierz Nahorny, Tomasz Stańko czy Jan Ptaszyn Wróblewski.
W latach 1974–1979 wraz z Tomaszem Stańką koncertował i nagrywał płyty w całej Europie (również dla prestiżowego wydawnictwa ECM) wraz z takimi muzykami jak: Arild Andersen, Dave Holland, Edward Vesala, Palle Danielsson, Terje Rypdal, Palle Mikkelborg, Juhani Aaltonen czy Antti Hytti.
Mimo licznych wyjazdów z Tomaszem Stańko w latach 1975–1976 współpracował i nagrywał z zespołem SBB. Zimą 1976 roku wziął udział w warsztatach jazzowych „Radost ’76” w [Mąchocice-Scholasteria|Mąchocicach]] k. Kielc, co zostało ówiecznione w filmie dokumentalnym pt. „Gramy Standard!” w reż. Andrzeja Wasylewskiego.
W tym czasie zdecydował się na założenie autorskiego zespołu. W roku 1977 powstał zespół The Quartet, skupiający wielkie indywidualności: basista Paweł Jarzębski, pianista Sławomir Kulpowicz oraz perkusista Janusz Stefański. The Quartet i jego muzyczne propozycje postrzegano jako typowy zespół bez lidera, złożony z wybitnych muzyków, będących indywidualnościami muzycznymi.
Zadebiutowali w roku 1977 – co nietypowe dla jazzmanów – nagraniami dla archiwum Polskiego Radia, ale już w styczniu 1978 odbyli dużą trasę koncertową po kraju, wystąpili na Jazz Jamboree'78. Repertuar tworzyły głównie kompozycje Kulpowicza oraz Szukalskiego, inspirowane muzyką takich postaci jak McCoy Tyner, Sonny Rollins, John Coltrane, tradycjami modern jazzu lat 60. The Quartet zaliczany był przez wielu krajowych i zagranicznych krytyków do najważniejszych zespołów jazzowych Europy.
Lata 80..
W latach 1980–1981 Tomasz Szukalski i Józef Skrzek stworzyli duet grający wysublimowane fusion uwiecznione na płycie „Ambitus Extended”. Tomasz towarzyszył też jako solista założonej po rozwiązaniu SBB Formacji Józefa Skrzeka nagrywając m.in. płytę „Wojna Światów”. W roku 1981 występował zarówno na Jazz Jamboree '81, jak i na towarzyszącym Rock Jamboree '81 i wraz z Formacją Józefa Skrzeka (Andrzej Ryszka, Andrzej Urny) i grał z takimi muzykami jak Gil Goldstein oraz Dean Brown.
Miesiąc przed ogłoszeniem stanu wojennego wyjechał jeszcze do Baden-Baden, by zagrać wśród takich postaci jak Rashied Ali, Alan Skidmore czy Albert Mangelsdorff cykl koncertów poświęconych pamięci Johna Coltrane’a.
Po nastaniu stanu wojennego Szukalski zaproszony został do współpracy przez Jana Ptaszyna Wróblewskiego, który w tym czasie kierował SPPT Chałturnik i Studiem Jazzowym Polskiego Radia. Po okresie ostrego straight-ahead jazzu, sukcesach z zespołami Namysłowskiego, Stańko i The Quartet udział w muzyce mainstreamowej Ptaszyna Wróblewskiego nie był dla Szukalskiego kreatywną odskocznią.
Dopiero w roku 1984 wraz z nowym trio (Czesław Bartkowski – perkusja, Wojciech Karolak – instrumenty klawiszowe) muzyka saksofonisty nabrała większego wigoru. Album „Time Killers” został uznany przez krytyków za najciekawszą polską płytę jazzową lat 80. Zachęcony sukcesem zorganizował w 1985 r. kolejny kwartet (Piotr Biskupski, Andrzej Cudzich, Andrzej Jagodziński), który z założenia miał przejąć sukcesję po The Quartet.
W 1986 roku Szukalski wraz z pianistą Januszem Szprotem utworzył duet Blues Duo SZ-SZ i choć dokonali wielu nagrań i wystąpili na licznych koncertach, to formacja okazała się efemerydą na polskim rynku jazzowym.
Lata 90. i współcześnie.
Do koncepcji duetu Szukalski powrócił raz jeszcze: od roku 1990 gra wspólnie z pianistą Arturem Dutkiewiczem. Z muzykami: Dutkiewiczem, Cudzichem i zmieniającymi się perkusistami, reaktywował koncepcję kwartetu.
Od roku 2000 coraz częściej występuje w trio (Wojciech Karolak, Krzysztof Dziedzic) oraz gościnnie w różnych konstelacjach i zespołach, np. Tadeusz Nalepa, Piotr Wojtasik, Wojciech Majewski, Carrantuohill czy Apostolis Anthimos Quartet (Arild Andersen i Krzysztof Dziedzic lub Janusz Skowron).
W „Dniu Szakala” zorganizowanym w celu pomocy Szukalskiemu 21 listopada 2010 roku w Warszawie przez pianistę Artura Dutkiewicza i RadioJAZZ.FM, udział wzięli polscy artyści, którzy zjechali się z całego świata, między innymi:
Szukalski pod koniec życia przebywał w Domu Artysty Weterana w podwarszawskim Skolimowie. Zmarł w szpitalu w Piasecznie. Został pochowany na cmentarzu Bródnowskim w Warszawie (kw. 9D-4-25).

</doc>
<doc id="1711809" url="https://pl.wikipedia.org/wiki?curid=1711809" title="Symulakr">
Symulakr

Symulakr, symulakrum (łac. "simulacrum" „podobieństwo, pozór”; l.mn. "simulacra") – jest reprezentacją lub imitacją osoby lub rzeczy. Pozoruje lub tworzy własną rzeczywistość. Słowo to zostało po raz pierwszy zapisane w języku angielskim pod koniec XVI wieku i było używane do opisania przedstawienia wizerunku, takiego jak posąg lub obraz, często bóg. Pod koniec XIX wieku termin zaczął być kojarzony z niższością, jako obraz pozbawiony istoty lub cech oryginału. Symulakry wykorzystywane są w celach religijnych, magicznych, naukowych, praktycznych, rozrywkowych, wszędzie tam, gdzie korzystamy z wyobrażenia obiektu, do którego się odwołujemy. Niekiedy są wyposażone w atrybuty, stwarzające złudzenie życia, na przykład zdolności motoryczne, wydawanie dźwięków.
Filozofia.
Pojęcia zbliżone do symulakrum od dawna interesują filozofów. Platon w dialogu „Sofista” mówił o dwóch sposobach tworzenia obrazów. Pierwszy z nich, to wierna reprodukcja, próba dokładnego odwzorowania oryginału. Drugi polega na celowym zniekształceniu, aby kopia wydawała się widzom poprawna. Platon podaje przykład greckiego posągu, który został wykonany jako większy na górze niż na dole, aby widzowie na ziemi widzieli go poprawnie. Gdyby mogli zobaczyć to w skali, zdaliby sobie sprawę, że jest zdeformowany. Ten przykład ze sztuk wizualnych służy jako metafora odnosząca się do sposobu uprawiania filozofii i tendencji niektórych filozofów do zniekształcania prawdy tak, aby wydawała się dokładnym odzwierciedleniem rzeczywistości, jeśli przyjmiemy określoną perspektywę. 
Nietzsche odnosi się do pojęcia symulakrum (ale nie używa tego terminu) w "Zmierzchu bożków", sugerując, że większość filozofów, ignorując wiarygodny wkład swoich zmysłów i odwołując się do konstrukcji języka i rozumu, dochodzi do zniekształconej kopii rzeczywistości. 
Sam termin filozoficzny spopularyzowany został przez Jeana Baudrillarda w książce „Symulakry i symulacja”z 1981 roku. Odnosi się do kluczowej dla francuskiego filozofa i socjologa koncepcji ewolucji znaków, tzw. teorii symulacji. Według autora wraz z rozwojem systemów znakowych granica między światem rzeczywistym a jego przedstawieniami stopniowo zacierała się, prowadząc do wzrastającego uniezależnienia znaku. Poszczególne fazy emancypacyjne tego procesu nazywa precesją symulakrów. Główną tendencją towarzyszącą symulacji jest odejście od referencyjnego charakteru znaku, zamiast skrywać za sobą rzeczywistość, skrywają, że rzeczywistość nie istnieje. Symulakrum nie jest kopią rzeczywistości, ale staje się samo w sobie hiperrealistyczną prawdą:„Chodzi o podstawienie w miejsce rzeczywistości znaków rzeczywistości, to znaczy o operację, gdzie zamiast realnego procesu na pierwszy plan wysuwa się jego operacyjny sobowtór, homeostatyczna maszyna znakotwórcza, bezgrzeszna, programowalna, która oferuje wszystkie znaki rzeczywistości i w krótkim zwarciu wszystkie jej perypetie”. Według Baudrillarda to, co kopiuje symulakrum albo nie miało oryginału, albo już go nie ma, ponieważ symulakrum oznacza coś, czym nie jest, i tym samym uniemożliwia zlokalizowanie oryginału. Tam, gdzie Platon widział dwa typy reprezentacji – wierne i celowo zniekształcone, Baudrillard widzi cztery: (1) odbicie głębszej rzeczywistości; (2) wypaczenie i wynaturzenie rzeczywistości; (3) udawanie rzeczywistości (przesłanianie braku modelu rzeczywistości); oraz (4) symulakrum, które nie ma związku z jakąkolwiek rzeczywistością, jest swoim własnym symulakrum. 
W koncepcji Baudrillarda, podobnie jak u Nietzschego, symulakry są postrzegane jako negatywne, ale już współczesny filozof, Gilles Deleuze, ma inny pogląd, traktując symulakry jako „drogę, na której zaakceptowany ideał lub „uprzywilejowana pozycja” może zostać zakwestionowana i obalona”. Symulakry są tu traktowane jako sposób na zmianę zastanych norm i wzorców. Deleuze definiuje symulakry jako „te systemy, w których różne odnosi się do różnych poprzez samą różnicę. Istotne jest to, że nie znajdujemy w tych systemach żadnej wcześniejszej tożsamości, żadnego wewnętrznego podobieństwa”. 
Alain Badiou, nawiązując do nazizmu w kontekście zła, pisze: „wierność symulakrum, w przeciwieństwie do wierności wydarzeniu, reguluje jego zerwanie z sytuacją nie przez uniwersalność pustki, lecz przez zamkniętą osobliwość zbioru abstrakcyjnego ... („Niemcy” lub „Aryjczycy”) ”. Wierność symulakrum, a więc pewnej fikcji, pozwala odwoływać się do abstrakcyjnych ram, zamiast zakotwiczyć się w rzeczywistości.
Wprowadzenie pojęcia symulakrum jako kategorii filozoficznej wywarło istotny wpływ na późną refleksję postmodernistyczną, filozofię kultury i socjologię, stając się praktycznym narzędziem analizy zjawisk kultury masowej. Specyficzny język, którego używał Baudrillard, a także wielość kontekstów i punktów odniesienia, w których nim operuje, utrudnia jednak precyzyjne wykreślenie sfery czy zakresu, do którego ogranicza się możliwość jego stosowania. Sam Baudrillard mianem symulakrum określał m.in. figurę, czy raczej recepcję figury Boga, instytucję Disneylandu, zjawisko społecznego funkcjonowania fotografii , a także rozmaite aspekty popkultury.
Przykłady.
Karykatura.
Przykładem symulakrum może być karykatura. Kiedy artysta tworzy rysunek liniowy, który jest bardzo zbliżony do rysów twarzy prawdziwej osoby, obiekt szkicu nie może być łatwo zidentyfikowany przez przypadkowego obserwatora. Jednak karykaturzysta wyolbrzymia widoczne rysy twarzy, a widz wychwyci te cechy i będzie w stanie zidentyfikować podmiot, nawet jeśli karykatura jest nieznacznie podobna do podmiotu, ale tylko jeśli ma porównanie modela z rysunkiem. Rysunek jest tutaj symulakrum żyjącej osoby. Nie jest jej dokładną dwuwymiarową repliką, ale odsyła nas do źródła, czyli właśnie fizycznego wizerunku konkretnej osoby.
Rekreacja.
Kolejną grupą przykładów są symulakry rekreacyjne. Obejmują rekonstrukcje wydarzeń historycznych lub repliki zabytków (takich jak Colonial Williamsburg i Wieża Eiffla) oraz konstrukcje fikcyjnych lub kulturowych idei (takich jak Fantasyland w The Walt Disney Company Magic Kingdom). Poszczególne parki Disneya przez niektórych filozofów były uważane za ostateczne symulakrum rekreacyjne, a Baudrillard zauważył, że Walt Disney World Resort jest kopią kopii, „symulakrum drugiej potęgi”. W 1975 roku włoski pisarz i filozof Umberto Eco przekonywał, że w parkach Disneya „nie tylko cieszymy się doskonałą imitacją, ale cieszymy się również przekonaniem, że imitacja osiągnęła swój szczyt, a potem rzeczywistość zawsze będzie od niej gorsza”. Badając wpływ symulakrów parków narodowych – Disney Wilderness Lodge, ekolożka Jennifer Cypher i antropolog Eric Higgs, wyrazili obawy, że „granica między sztucznością a rzeczywistością stanie się tak cienka, że sztuczność stanie się centrum wartości moralnej”. Eco odnosi się również do komentarza na temat oglądania sportu jako sportu do potęgi trzeciej lub sportu sześciennego. Najpierw są zawodnicy, którzy uczestniczą w sporcie (realnym), potem widzowie tylko go obserwują, a na końcu jest komentarz do aktu bycia świadkiem sportu. 
Ikonografia.
Robert Beer używa terminu „symulakrum” do określenia formowania się znaku lub obrazu ikonograficznego, czy to ikonicznego, czy anikonicznego (brak materialnej reprezentacji świata naturalnego lub nadprzyrodzonego), w krajobrazie lub w szerszym obszarze sztuki thanka i ikonografii buddyjskiej tantrycznej. Na przykład ikonograficzne przedstawienie formacji chmur, które chronią bóstwo w thance lub zasłaniają patronat świętej góry w środowisku naturalnym, mogą być postrzegane jako symulakrum „pomyślnego baldachimu” (sanskryt: Chhatra) Asztamangali.

</doc>
<doc id="1711811" url="https://pl.wikipedia.org/wiki?curid=1711811" title="Rondo à la Krakowiak (Chopin)">
Rondo à la Krakowiak (Chopin)

Wielkie rondo koncertowe "Krakowiak" F-dur op. 14, tzw. Rondo à la Krakowiak – utwór w formie ronda na fortepian i orkiestrę skomponowany w 1828 przez Fryderyka Chopina. Dzieło dedykowane księżnej Annie z Sapiehów Adamowej Czartoryskiej.
Po raz pierwszy publicznie Chopin grał "Krakowiaka" 18 sierpnia 1829 w Theater am Kärntnertor (Teatr przy Karynckiej Bramie) w Wiedniu, w czasie swojego drugiego koncertu w tym mieście. W Warszawie wykonał go, razem z "II koncertem fortepianowym f-moll op. 21", 22 marca 1830.
Oryginalny rękopis partytury znajduje się w Muzeum Czartoryskich w Krakowie.
Budowa "Ronda".
Utwór rozpoczyna się "Introdukcją" w tempie trójdzielnym. Na tle orkiestry pianista gra w wysokim rejestrze melodię opartą na pentatonice.
Po 59 taktach wstępu rozpoczyna się właściwe "Rondo" oparte na krakowiaku. Utwór tchnie spontanicznością, wykorzystuje bardzo bogatą skalę ekspresji. Pojawiają się dwa tematy, oba opracowane wariacyjnie.

</doc>
<doc id="1711814" url="https://pl.wikipedia.org/wiki?curid=1711814" title="Stanisław Ochab">
Stanisław Ochab

Stanisław Emil Ochab (ur. 25 kwietnia 1909 w Krakowie, zm. 3 września 1996 w Warszawie) – polski polityk okresu PRL, wieloletni wiceminister (1951–1969) oraz poseł na Sejm V kadencji (1969–1972).
Życiorys.
Syn Józefa (urzędnika) i Marii z domu Muller (robotnicy rolnej), brat Edwarda Ochaba. Po ukończeniu szkoły średniej w rodzinnym Krakowie studiował chemię na Uniwersytecie Jagiellońskim. Pracował jako naczelnik wydziału przemysłu w Krakowskim Urzędzie Wojewódzkim, dyrektor naczelny Centralnego Zarządu Przemysłu Skórzanego w Łodzi. Po 1945 został wiceprzewodniczącym Wojewódzkiej Rady Narodowej w Krakowie, w 1951 (od 1 lutego do 14 marca) był jej przewodniczącym.
W 1945 przystąpił do Stronnictwa Demokratycznego, w 1946 był skarbnikiem partii w okręgu krakowskim. Był członkiem Rady Naczelnej, Centralnego Komitetu oraz w latach 1954–1973 prezydium CK. W 1951 otrzymał nominację na stanowisko wiceministra handlu wewnętrznego w rządzie Józefa Cyrankiewicza. Później był wiceministrem przemysłu rolnego i spożywczego (1954–1956), przemysłu spożywczego (1956–1957) oraz przemysłu spożywczego i skupu (1957–1969). Od 1969 do 1972 sprawował mandat posła na Sejm PRL V kadencji wybranego w okręgu Łódź-Śródmieście. Był również przewodniczącym rady Nadzorczej Wydawnictwa „Epoka”.
Odznaczony m.in. Krzyżem Komandorskim z Gwiazdą Orderu Odrodzenia Polski. Pochowany na Cmentarzu Podgórskim (kwatera VIII-płn-8).

</doc>
<doc id="1711817" url="https://pl.wikipedia.org/wiki?curid=1711817" title="Little Sadie">
Little Sadie

Little Sadie – piosenka zaaranżowana przez Boba Dylana, nagrana przez niego na dwóch sesjach w marcu 1970 r. i wydana na albumie "Self Portrait" w czerwcu 1970 r. Piosenka ta znana była także pod tytułem "Transfusion Blues".
Historia i charakter utworu.
Utwór ten został nagrany na siódmej sesji do albumu 5 marca 1970 r. Plonem tej sesji były także: "Alberta # 1", "Alberta # 2", "Gotta Travel On", "The Boxer", "It Hurts Me Too", "Belle Isle", "Copper Kettle" oraz "Annie's Gonna Sing Her Song", "If Not for You". Na sesji ósmej dokonano instrumentalnych overdubbingów tej piosenki oraz "Alberty # 1", "All the Tired Horses" i "Days of '49".
Piosenka ta jest inną wersją tradycyjnego tematu folkowego z Appalachów o morderstwie, ucieczce, aresztowaniu, procesie i więzieniu, który został już nagrany na tym samym albumie pod tytułem "In Search of Little Sadie".
Tym razem wykonanie piosenki jest zdecydowanie lepsze.

</doc>
<doc id="1711821" url="https://pl.wikipedia.org/wiki?curid=1711821" title="Woogie Boogie">
Woogie Boogie

Woogie Boogie – instrumentalny utwór skomponowany przez Boba Dylana, nagrany na trzech sesjach w marcu 1970 roku, który znalazł się na albumie "Self Portrait", wydanym w czerwcu 1970 roku.
Historia i charakter utworu.
Utwór ten został nagrany na piątej sesji do albumu 3 marca 1970 r. Plonem piątej sesji były – poza „In Search of Little Sadie” – same odrzuty: „Pretty Saro”, „Sittin’ on the Dock of the Bay”, „Went to See the Gypsy”, „Universal Soldier”, „When a Man’s Out of a Job”, „These Working Hands”, „Spanish Eyes” i „Woogie Boogie”. Na sesjach dziesiątej i jedenastej dokonano instrumentalnych overdubbingów kompozycji.
Kompozycja ta oparta jest na bluesowym temacie w stylu fortepianowego „boogie-woogie”.
Ponieważ Dylan w ogóle nie brał udziału w sesjach overdubbingowych (od 8 do 14), najpewniej w ogóle nie występuje w tym całkowicie błahym utworze, przeznaczonym zapewne do wypełnienia miejsca.
Tytuł został prawdopodobnie zaczerpnięty z wypowiedzi Chico Marxa w filmie "The Big Store". Grał w nim nauczyciela gry na fortepianie i wychodząc powiedział swoim uczniom: "Ćwiczcie kiedy mnie nie będzie – ale pamiętajcie – żadnego woogie boogie!".

</doc>
<doc id="1711823" url="https://pl.wikipedia.org/wiki?curid=1711823" title="Tfilin">
Tfilin



</doc>
<doc id="1711824" url="https://pl.wikipedia.org/wiki?curid=1711824" title="28 Łotewski Batalion Schutzmannschaft Bartas">
28 Łotewski Batalion Schutzmannschaft Bartas

28 Łotewski Batalion Schutzmannschaft "Bartas" (niem. Lettische Schutzmannschafts Bataillon 28 "Bartas") – kolaboracyjny pomocniczy oddział policyjny złożony z Łotyszy podczas II wojny światowej
Historia.
Jego formowanie rozpoczęło się w lutym 1942 r. w Lipawie. Dowódcą został por. K. Musins. Był przewidziany jako oddział wartowniczy. W związku z tym trafili do niego starsi wiekiem i z gorszym zdrowiem Łotysze, którzy zgłosili się do pozostałych batalionów, tworzonych w tym czasie. W poł. marca batalion liczył 8 oficerów, 10 podoficerów i 106 szeregowych policjantów. Byli oni umundurowani w uniformy po armii łotewskiej (później zmienione na mundury niemieckie różnych formacji). 11 marca nowym dowódcą został ppłk A. Gramatiņš. Od 29 kwietnia do 15 maja schutzmani, którzy byli rolnikami, zostali zwolnieni na prace polowe. 9 czerwca ppłk A. Gramatiņš został odkomenderowany do Rygi, a jego miejsce zajął kpt. E. Šmits. Liczebność batalionu wzrosła do 52 oficerów, 61 podoficerów i 420 szeregowych policjantów. Pod koniec czerwca przeniesiono go w rejon Krzywego Rogu, Pawłogradu i Dniepropietrowska na okupowanej Ukrainie. Łotysze początkowo pełnili zadania wartownicze i ochronne. Wkrótce podjęli też walkę z partyzantami, którzy byli bardzo silni w tym regionie. Pod koniec lutego 1943 r. oddziały Armii Czerwonej wsparte czołgami zaatakowały niemiecko-włoski garnizon Pawłogradu, w skład którego wchodziła m.in. 3 kompania batalionu. Po uporczywej obronie miasto zostało zdobyte, a siły niemiecko-włosko-łotewskie zniszczone. W kwietniu 3 kompania została odtworzona z uzupełnień, które przybyły z Łotwy. Niespodziewanie dla Łotyszy zostali oni w poł. lipca rozbrojeni, po czym powrócili do Rygi. Wkrótce potem batalion wszedł w skład 34 Pułku Grenadierów SS 15 Dywizji Grenadierów SS jako III batalion.

</doc>
<doc id="1711825" url="https://pl.wikipedia.org/wiki?curid=1711825" title="Śrićakra">
Śrićakra



</doc>
<doc id="1711827" url="https://pl.wikipedia.org/wiki?curid=1711827" title="Białobóg">
Białobóg



</doc>
<doc id="1711828" url="https://pl.wikipedia.org/wiki?curid=1711828" title="Eddie Slovik">
Eddie Slovik

Edward Donald Slovik (ur. 18 lutego 1920, zm. 31 stycznia 1945) – szeregowy US Army podczas II wojny światowej pierwszy i jedyny amerykański żołnierz rozstrzelany za dezercję od czasów wojny secesyjnej. Jakkolwiek ponad 21 tysięcy żołnierzy otrzymało wyroki za tchórzostwo w obliczu nieprzyjaciela, w tym 49 wyroków śmierci, Slovik był jedynym, na którym wyrok ten wykonano.
Młode lata.
Slovik urodził się w rodzinie polskiego pochodzenia w Detroit, w stanie Michigan. Jako nastolatek często wchodził w konflikt z prawem. Pierwszy raz został aresztowany w wieku lat 12, gdy włamał się z kolegami do odlewni metali kolorowych z zamiarem ukradzenia pewnej ilości brązu. W latach 1932–1937 był kilkakrotnie zatrzymywany za drobne kradzieże z włamaniem oraz za zakłócanie spokoju. W październiku roku 1937 został uwięziony, a w rok później zwolniony warunkowo z dalszego odbywania kary, jednak po kradzieży i rozbiciu po pijanemu samochodu, ponownie trafił do więzienia w styczniu 1939 roku.
W kwietniu 1942 roku Slovik został ponownie warunkowo zwolniony i otrzymał pracę w firmie hydraulicznej "Montella Plumbing &amp; Heating" w Dearborn. Tam poznał Antoinettę Wisniewski, pracownicę księgowości w biurze właściciela zakładu, Jamesa Montelli. Pobrali się 7 listopada 1942 roku i zamieszkali u jej rodziców. Kryminalna przeszłość Slovika wykluczała go z możności odbycia służby wojskowej (kategoria 4-F), ale krótko po pierwszej rocznicy ślubu Slovik został uznany za zdolnego do pełnienia służby i otrzymał kategorię 1-A, a w konsekwencji został powołany do armii.
Slovik przybył 24 stycznia 1944 roku do Fortu Wolters w Teksasie, by odbyć podstawowe przeszkolenie, a w sierpniu tegoż roku został skierowany do oddziałów walczących we Francji, gdzie dotarł 20 sierpnia jako jeden z dwunastu żołnierzy stanowiących uzupełnienie kompanii G, 109. pułku, 28 Dywizji Piechoty.
Dezercja.
W drodze do miejsca przeznaczenia Slovik i jego kolega, szeregowiec John Tankey, dostali się pod ostrzał artyleryjski nieprzyjaciela. Przeczekali go w ukryciu, ale stracili kontakt z resztą oddziału. Następnego dnia rano napotkali pododdział kanadyjskiej żandarmerii (Canadian Forces Military Police) i następne sześć tygodni spędzili wraz z nim. Tankey napisał do dowództwa rodzimego pułku list wyjaśniający nieobecność, po czym wraz ze Slovikiem zameldował się 7 października 1944 roku w kompanii G. Nie pociągnięto ich za to do odpowiedzialności.
Następnego dnia, 8 października, Slovik zameldował się u dowódcy kompanii, kapitana Ralpha Grottego, i oznajmił, że jest „zbyt przerażony” by móc służyć w kompanii strzeleckiej oraz prosił o przeniesienie do służb tyłowych. Powiedział Grottemu, że ucieknie, jeśli zostanie posłany na pierwszą linię i zapytał, czy będzie to potraktowane jak dezercja. Grotte potwierdził, że tak się stanie. Odmówił prośbie Slovika o przeniesienie i odesłał do plutonu.
9 października Slovik zjawił się w placówce amerykańskiej żandarmerii wojskowej (Military Police), gdzie zostawił notatkę, w której zawiadamiał, że zamierza uciec, jeśli zostanie posłany do służby liniowej. Został, wobec powyższego, postawiony przed obliczem podpułkownika Rossa Henbesta, który dał mu możliwość podarcia notatki i uniknięcia w ten sposób kary. Slovik odmówił i napisał kolejną notatkę, w której oznajmił, że wie co robi i że zdaje sobie sprawę z konsekwencji.
Slovik został wobec powyższego zatrzymany i zamknięty w dywizyjnym areszcie. Naczelny prawnik dywizji, ppłk Henry Summer, ponownie przedstawił mu ofertę wycofania oskarżenia o dezercję w zamian za powrót do kompanii. Zaproponował mu również przeniesienie do innego oddziału. Slovik odrzucił te oferty mówiąc: „Podjąłem decyzję. Chcę stanąć przed sądem polowym”.
Sąd i rozstrzelanie.
28 Dywizja była przeznaczona do ataku w lesie Hürtgen. Żołnierze wiedzieli o tym. Wiedzieli również, że mogą spodziewać się wysokich strat. Niemcy walczyli z ogromną determinacją, a nieprzyjazny teren i pogoda zmniejszały amerykańską przewagę w broni pancernej i lotnictwie niemal do zera. Niewielka grupa (mniej niż 0,5%) żołnierzy mówiła otwarcie, że wolałaby dostać się do niewoli niż walczyć. Odsetek dezerterów i popełniających inne występki dla uniknięcia walki zaczął rosnąć w gwałtownym tempie. Dowództwu potrzebny był odstraszający przykład.
Slovik został oskarżony o dezercję w obliczu nieprzyjaciela i postawiony przed sądem polowym 11 listopada 1944 roku. Oskarżyciel, kpt. John Green, przedstawił sądowi świadków, którym Slovik wyjawił, że „ma zamiar uciec”. Obrońca z urzędu, kpt. Edward Woods, ogłosił, że Slovik nie ma zamiaru zeznawać. Składający się z dziewięciu oficerów sztabowych 28 Dywizji sąd uznał Slovika winnym i skazał go na śmierć. Jeden z sędziów, płk Benedict B. Kimmelman, tak opisał później ów proces:
"Przesłuchano pięciu świadków, którym zadano wiele pytań. Obrońca nie wygłosił mowy końcowej. Sąd ogłosił dziesięciominutową przerwę, by następnie udać się na naradę. Przy drzwiach zamkniętych odbyły się trzy głosowania; w ich wyniku uznano oskarżonego winnym wszystkich postawionych mu zarzutów. Po powrocie na salę sądową przewodniczący ogłosił wyrok: oskarżony będzie usunięty z wojska z pozbawieniem honorów, on i jego rodzina utracą prawo do żołdu i zapomóg, a on sam zostanie rozstrzelany. Rozprawa rozpoczęła się o godz. 10.00, zakończyła o 11.40."
Wyrok został zatwierdzony przez dowódcę dywizji, generała-majora Normana Cotę.
9 grudnia Slovik napisał list do głównego dowódcy sił sprzymierzonych, gen. Eisenhowera, z prośbą o ułaskawienie. Na jego nieszczęście dezercja stała się problemem w US Army, wobec czego Eisenhower zatwierdził wyrok 23 grudnia. Egzekucja przed plutonem egzekucyjnym nastąpiła o godzinie 10.04 31 stycznia 1945 roku w pobliżu wioski Sainte-Marie-aux-Mines. 
Slovik został pochowany w kwaterze „E” amerykańskiego cmentarza wojennego w Fère-en-Tardenois, wraz z innymi 96 amerykańskimi żołnierzami rozstrzelanymi za zbrodnie takie jak morderstwo lub gwałt. Ich czarne nagrobki oznaczono numerami w miejsce nazwisk, więc bez uzyskania dokładnych informacji niemożliwe było rozpoznanie. W roku 1987, 42 lata po egzekucji, szczątki Slovika spoczęły na Cmentarzu Woodmere w Detroit, obok żony Antoinette Slovik, która zmarła w roku 1979. Mimo że żona Slovika i inni apelowali do siedmiu kolejnych prezydentów o łaskę, Slovik nigdy nie został oczyszczony z zarzutów.
Slovik w kulturze.
W roku 1960 Frank Sinatra ogłosił zamiar nakręcenia filmu zatytułowanego "The Execution of Private Slovik", według scenariusza napisanego przez znajdującego się na "czarnej liście" Hollywood Alberta Maltza. Zgłoszenie spotkało się z głośnym sprzeciwem, a Sinatra został oskarżony o sympatyzowanie z komunizmem. Sinatra brał w tym czasie udział w kampanii prezydenckiej Kennedy’ego, został więc poproszony o rezygnację ze swych planów.
Egzekucja Slovika stała się w roku 1954 kanwą książki Williama Bradforda Huie’go. W roku 1974 książka ta stała się kanwą dla filmu telewizyjnego (Slovika zagrał Martin Sheen). Rozkaz Eisenhowera odnośnie do egzekucji Slovika znalazł miejsce w filmie z roku 1963: "The Victors".
Kurt Vonnegut wspominał o egzekucji Slovika w swojej powieści "Rzeźnia numer pięć". Vonnegut napisał też libretto do opery Igora Strawinskiego "Histoire du soldat", która opowiada dzieje Slovika. Slovik pojawia się również w opowiadaniu Nicka Arvina w roku 2005 "Articles of War," w którym jego fikcyjny oponent, szeregowiec George (Heck) Tilson, jest jednym z członków plutonu egzekucyjnego.

</doc>
<doc id="1711830" url="https://pl.wikipedia.org/wiki?curid=1711830" title="2 lata wakacji">
2 lata wakacji



</doc>
<doc id="1711831" url="https://pl.wikipedia.org/wiki?curid=1711831" title="Astylosternus nganhanus">
Astylosternus nganhanus

Astylosternus nganhanus – gatunek płaza krytycznie zagrożonego wyginięciem.
Występowanie.
Prawdopodobnie gatunek jest endemitem. Jedyne miejsce, w którym potwierdzono jego istnienie, to Mount Nganha (por. epitet gatunkowy "A. nganhanus") w Adamawa Plateau na północy Kamerunu.
Mieszka na wysokości od 1400 do 1700 m n.p.m. Jego siedlisko to gęste lasy galeriowe nieopodal zbiorników wodnych, a także pobliskie tereny trawiaste.
Rozmnażanie.
Larwy (kijanki) przechodzą rozwój s strumieniach, gdzie widywano je między kamieniami.
Status.
Ponieważ gatunek wyodrębniono na podstawie 5 osobników, nieznana jest jego liczebność, ale można się spordziewać, że spada.
Zagrożeniem dla tego gatunku o wąskim zasięgu występowania są rolnictwo i deforestacja.

</doc>
<doc id="1711834" url="https://pl.wikipedia.org/wiki?curid=1711834" title="Astylosternus occidentalis">
Astylosternus occidentalis

Astylosternus occidentalis – gatunek płaza z zachodniej Afryki.
Występowanie.
Zamieszkuje wybrzeża zachodniej Afryki, zajmując południowe Sierra Leone, prawie całą Lberię (choć niegdy go w tym kraju nie znaleziono), zachodnie Wybrzeże Kości Słoniowej, a także część południowej Gwinei.
Przede wszystkim lasy i inne środowiska zienione działalnością ludzką.
Rozmnażanie.
Kijanki przechodzą metamorfozę w płykich strumykach.
Status.
Nie spotyka się go często, gatunek prowadzi skryty tryb życia. Jego liczebność prawdopodobnie zmniejsza się.
Zagraża mu wylesianie, rozwój rolnictwa i osadnictwa.

</doc>
<doc id="1711836" url="https://pl.wikipedia.org/wiki?curid=1711836" title="Kobylarzowe Siodełko">
Kobylarzowe Siodełko

Kobylarzowe Siodełko – niewielkie wcięcie w północno-zachodniej grani Małołączniaka w Tatrach Zachodnich. Znajduje się na wysokości ok. 1840 m i oddziela Czerwony Grzbiet od Kobylarzowej Kopki. Jest wcięte w grzbiecie zaledwie na 3 m. Na zachodnią stronę, do Doliny Miętusiej opada z niego jedna z dwóch odnóg Kobylarzowego Żlebu, na wschodnią, do Doliny Małej Łąki jedna z dwóch odnóg Żlebu Pronobisa. Główne odnogi tych żlebów opadają spod Małołąckiego Siodła znajdującego się po drugiej stronie Kobylarzowej Kopki.
Kobylarzowe Siodełko jest trawiaste, bardzo płytkie i łatwo je przeoczyć. Ma ono jednak duże znaczenie topograficzne. To tutaj niebieski szlak prowadzący z Małołączniaka Czerwonym Grzbietem skręca w lewo na zachód do Kobylarzowego Żlebu. Miejsce to przy złej widoczności było przyczyną wielu pomyłek turystów, którzy zamiast do Kobylarzowego Żlebu zeszli w urwiska Wielkiej Turni lub Skrajnej i Pośredniej Małołąckiej Turni. Przypadki te (niektóre skończyły się tragicznie) opisuje Michał Jagiełło w książce "Wołanie w górach".

</doc>
<doc id="1711837" url="https://pl.wikipedia.org/wiki?curid=1711837" title="Achacy Mniejszy">
Achacy Mniejszy



</doc>
<doc id="1711838" url="https://pl.wikipedia.org/wiki?curid=1711838" title="Koszykówka na Igrzyskach Azjatyckich 1954">
Koszykówka na Igrzyskach Azjatyckich 1954

Wyniki turnieju koszykarskiego rozegranego podczas Igrzysk Azjatyckich 1954:

</doc>
<doc id="1711840" url="https://pl.wikipedia.org/wiki?curid=1711840" title="Ennu">
Ennu

Ennu - wieś w Estonii, w prowincji Sarema, w gminie Pihtla.

</doc>
<doc id="1711841" url="https://pl.wikipedia.org/wiki?curid=1711841" title="DSP Media">
DSP Media

DSP Media (hangul: DSP 미디어, wcześniej DSP Entertainment) – południowokoreańska agencja talentu, producent i wydawca muzyki. Ma swoją siedzibę w Seulu. Firma została założona w październiku 1991 roku przez Lee Ho-yeon. DSP weszła na scenę K-pop w latach 90. XX w. wraz z sukcesem grup SechsKies i Fin.K.L.
DSP Media jest firmą zajmującą się przemysłem rozrywkowym: firma odpowiedzialna jest za produkcję muzyczną, marketing, bycie agentem talentów i zarządzanie, dystrybucję muzyki i publikację. Agencja obecnie jest domem dla takich K-popowych artystów nagrywających, jak Oh Jong-hyuk, APRIL, Heo Young-ji, Kasper oraz KARD, a także aktorów, m.in. Heo Young-ji.
26 stycznia 2022 roku ogłoszono, że 39,13% udziałów DSP Media zostało wykupionych przez RBW – agencję takich zespołów jak Mamamoo, Oneus i Purple Kiss. DSP Media została połączona z RBW jako spółka zależna.
Artyści.
Wszyscy artyści pod DSP Media znani są zbiorczo pod nazwą DSP Friends:

</doc>
<doc id="1711842" url="https://pl.wikipedia.org/wiki?curid=1711842" title="Ilpla">
Ilpla

Ilpla - wieś w Estonii, w prowincji Sarema, w gminie Pihtla.

</doc>
<doc id="1711843" url="https://pl.wikipedia.org/wiki?curid=1711843" title="Andrea Ranocchia">
Andrea Ranocchia

Andrea Ranocchia (ur. 16 lutego 1988 w Asyżu) – włoski piłkarz występujący na pozycji obrońcy we włoskim klubie Inter Mediolan oraz w reprezentacji Włoch.
Kariera klubowa.
Andrea Ranocchia zawodową karierę rozpoczynał w Perugii, której jest wychowankiem. Na początku występował jako gracz środka pola, a nie obrońca. W 2004 po bankructwie Perugii przeniósł się do grającego Arezzo, w którym to miał okazję występować pierwotnie w zespołach juniorskich, by po jakimś czasie wylądować w zespole Primavery, a niedługo potem w pierwszym zespole. W pierwszym sezonie w 2006/2007 rozegrał 24 mecze w Serie B, ale wraz z klubem spadł do trzeciej ligi. W sezonie 2007/2008 piłkarz był podstawowym obrońcą swojego zespołu i wystąpił w 32 ligowych pojedynkach. W barwach Arezzo zagrał w 56 meczach i zdobył jedną bramkę.
Bari.
W 2008 Ranocchia podpisał kontrakt z grającą w Serie A Genoą, która nabyła połowę praw do niego za 1,55 mln euro, jednak działacze klubu jeszcze przed rozpoczęciem rozgrywek wypożyczyli go do Bari. Spotkał tam dawnego trenera z Arezzo - Antonio Conte. W barwach nowej drużyny zawodnik zadebiutował 22 listopada podczas zremisowanego 1:1 meczu z Rimini. 23 maja 2009 strzelił natomiast pierwszego gola dla Bari, a jego zespół przegrał 2:3 z Salernitaną. W sezonie 2008/2009 Ranocchia wystąpił w 17 spotkaniach Serie B, w tym 10 w wyjściowym składzie. Razem z Bari zajął pierwsze miejsce w tabeli drugiej ligi i awansował do Serie A. 26 lipca 2009 r. Genoa wykupiła resztę jego karty zawodniczej za 2,45 mln euro. W pierwszej lidze zadebiutował 23 sierpnia w zremisowanym 1:1 pojedynku z Interem Mediolan. Od początku sezonu grał w podstawowym składzie beniaminka Serie A i tworzył duet środkowych obrońców z Leonardo Bonuccim. 18 października 2009 zdobył gola w meczu z Chievo Werona. Osiągnięcie to powtórzył w starciu z SSC Napoli. 10 stycznia 2010 podczas meczu z Fiorentiną naderwał więzadła krzyżowe w prawym kolanie i do końca sezonu nie powrócił już na boisko. Dla Bari zagrał w 34 spotkaniach i strzelił 3 gole.
Genoa.
Latem 2010 "Żaba" powrócił do Genoi, a o jego transfer zabiegali wciąż działacze, zwłaszcza wobec długotrwałej kontuzji Waltera Samuela Interu Mediolan. W zespole "Grifone" zadebiutował w spotkaniu z Udinese Calcio 28 sierpnia 2010 r. Ranocchia partnerował zazwyczaj w obronie Dario Dainelliemu i Domenico Criscito. 20 lipca 2010 r. w wyniku zawartego w czerwcu porozumienia Inter nabył za 6,5 mln euro i wypożyczenie Matti Destro z opcją współwłasności, połowę praw do Andrei. Włoch podpisał 5-letnią umowę z Interem, jednak pozostał w Genoi na zasadzie wypożyczenia. 14 listopada strzelił jedynego gola dla "Rossoblu" w meczu z Cagliari Calcio. 5 grudnia 2011 zdobył drugą bramkę w starciu z US Lecce. Ogółem dla Genuy zagrał w 16 spotkaniach i strzelił 2 gole.
Inter Mediolan.
27 grudnia 2010 r. Mediolańczycy wykupili połowę jego karty w cenie 12.5 mln euro. 3 stycznia 2011 roku obrońca podpisał kontrakt z Interem do 30 czerwca 2015 roku. 9 stycznia 2011 r. zadebiutował w barwach "Nerazzurrich" w meczu z Catanią (2:1). 19 lutego 2011 r. jego pierwsza bramka dla Interu dała Mediolańczykom zwycięstwo 1:0 z Cagliari Calcio. 23 lutego 2011 zadebiutował w europejskich pucharach w meczu z Bayernem. 24 września został ukarany czerwoną kartką w spotkaniu z FC Bologna. 18 grudnia 2011 jego bramka dała zwycięstwo Nerazzurrim w meczu z Ceseną. Sezon 2011/12 dla Ranocchii, jak i dla całego Interu był nieudany. W lipcu, sierpniu i październiku 2012 r., a także w lutym 2013 r. został przesłuchany przez prokuraturę w sprawie ustawiania meczów przez Bari. 22 listopada 2012 r. w meczu z Rubinem był kapitanem "Nerazzurrich". Bramka, jaką zdobył 15 grudnia w meczu z Bologną, dała Mediolańczykom awans do półfinału Pucharu Włoch. Początek sezonu 2012/13 miał obiecujący, potem jednak braki w koncentracji doprowadziły do licznych błędów, co spowodowało m.in., że został ogłoszony przez Goal.com najgorszym graczem Serie A. Z Interem wiąże go umowa do czerwca 2015 r. na mocy której rocznie otrzymuje 1,7 mln euro. Z dniem 10 lipca 2014 r. został nowym kapitanem Interu Mediolan. Zastąpił on Javiera Zanettiego, który zakończył karierę. Z końcem sezonu odebrano mu opaskę kapitana, na co wpłynęła w dużej mierze bardzo słaba forma piłkarza.
Kariera reprezentacyjna.
Po pół roku gry w Arezzo Ranocchia otrzymał powołanie do kadry U-20. Tam też się sprawdził i jeszcze w tym samym roku został przesunięty do reprezentacji U- 21. 21 sierpnia 2007 podczas wygranego 2:1 meczu z Francją Ranocchia zadebiutował w reprezentacji Włoch do lat 21. W lipcu 2008 Pierluigi Casiraghi umieścił piłkarza na rezerwowej liście kadry na Igrzyska Olimpijskie w Pekinie. W 2009 Ranocchia znalazł się w 23-osobowym zespole powołanym na mistrzostwa Europy do lat 21, na których wywalczył wraz z reprezentacją brązowy medal. 17 listopada 2010 roku zadebiutował w seniorskiej reprezentacji Włoch w spotkaniu z Rumunią (1:1), rozegranym w austriackim Klagenfurcie. Znalazł się w szerokiej kadrze reprezentacji Włoch na Euro 2012, jednak selekcjoner Cesare Prandelli zdecydował się pozostawić go w kraju.
Sukcesy.
Klubowe
Reprezentacyjne
Indywidualne
Życie prywatne.
Jest synem Claudii i Marca Ranocchia. Dorastał w miejscowości Bastia Umbra. Lubi czytać książki, np. Paulo Coelho. Jego pasją, którą przejął od ojca, są filmy z Jamesem Bondem.

</doc>
<doc id="1711844" url="https://pl.wikipedia.org/wiki?curid=1711844" title="Kangrusselja">
Kangrusselja

Kangrusselja - wieś w Estonii, w prowincji Sarema, w gminie Pihtla.

</doc>
<doc id="1711845" url="https://pl.wikipedia.org/wiki?curid=1711845" title="Masa (wieś)">
Masa (wieś)

Masa - wieś w Estonii, w prowincji Sarema, w gminie Pihtla.

</doc>
<doc id="1711846" url="https://pl.wikipedia.org/wiki?curid=1711846" title="Regionalny Program Operacyjny Województwa Śląskiego">
Regionalny Program Operacyjny Województwa Śląskiego



</doc>
<doc id="1711847" url="https://pl.wikipedia.org/wiki?curid=1711847" title="Najwyżej położone schroniska w Sudetach Polskich">
Najwyżej położone schroniska w Sudetach Polskich

Najwyżej położone schroniska turystyczne w Sudetach Polskich - zestawienie najwyżej położonych (powyżej 1000 m n.p.m.) schronisk turystycznych w obecnych granicach Polski. 
Po 1945 istniały jeszcze następujące schroniska, położone powyżej 1000 m n.p.m.:

</doc>
<doc id="1711849" url="https://pl.wikipedia.org/wiki?curid=1711849" title="Regionalny Program Operacyjny Województwa Pomorskiego">
Regionalny Program Operacyjny Województwa Pomorskiego



</doc>
<doc id="1711850" url="https://pl.wikipedia.org/wiki?curid=1711850" title="Szary Żleb (Małołączniak)">
Szary Żleb (Małołączniak)

Szary Żleb – nieduży żleb w masywie Małołączniaka w Tatrach Zachodnich. Opada ze Skrajnej Małołąckiej Turni w kierunku południowo-zachodnim do Kobylarzowego Żlebu (jest jego odgałęzieniem).
Szary Żleb obramowany jest dwoma skalisto-trawiastymi grzędami Skrajnej Małołąckiej Turni. Orograficznie prawa, oddzielająca go od Kobylarzowego Zachodu jest od strony Szarego Żlebu niska (jej wysokość nie przekracza 10 m) i łatwa do pokonania. W górnej części dość szerokie i głębokie koryto Szarego Żlebu kończy się pod urwiskiem Skrajnej Małołąckiej Turni, ale można na jej grań z Szarego Żlebu bez trudności wejść stromym trawiastym żlebkiem. Obecnie jednak jest to rejon niedostępny dla turystów i taterników (obszar ochrony ścisłej Wantule, Wyżnia Mała Łąka).
Dno Szarego Żlebu jest piarżysto-trawiaste, obrzeża nieco porośnięte kosodrzewiną, wylot do Kobylarzowego Żlebu podsypany piargami.
W żlebie znajduje się kilka jaskiń, m.in. Dziurka w Trawce i Kobylarzowa Szczelina.

</doc>
<doc id="1711853" url="https://pl.wikipedia.org/wiki?curid=1711853" title="Podwójne wiązanie">
Podwójne wiązanie

Podwójne wiązanie (także blokada) – termin z zakresu psychologii i psychopatologii wprowadzony przez Gregory'ego Batesona opisujący sytuację otrzymywania sprzecznych komunikatów od ważnej osoby. Na przykład matka daje synowi koszulę białą i czarną. Gdy ten zakłada czarną, jest niezadowolona, że nie założył białej, a gdy zakłada białą, jest niezadowolona, że nie założył czarnej.
Często podwójne wiązanie pojawia się w odniesieniu do zbliżania/separacji dziecka - matka nie potrafi znieść zarówno indywiduacji dziecka, jak i jego symbiotycznych skłonności.
Bateson zakładał, że podwójne wiązanie jest częstym rodzajem komunikacji przez rodziny, w których obecna jest schizofrenia, a w umyśle dziecka odzwierciedla się chaos i sprzeczność w komunikacji między członkami rodziny. Badania nie potwierdziły tej hipotezy.
Odmianą powyższego jest podwójne wiązanie rozdwojone, kiedy to dana osoba pozostaje w interakcji z co najmniej dwiema innymi osobami, a każda z nich formułuje żądanie sprzeczne ze sobą z punktu widzenia odbiorcy przekazu. Spełnienie jednej prośby nie zadowoli drugiej osoby i odwrotnie. Odbiorca staje w sytuacji bez wyjścia, zwłaszcza wtedy, gdy nie ma możliwości zerwania relacji lub wysłania metakomunikatu. Przykładem takiego rozdwojonego wiązania jest dziecko rozwiedzionych rodziców, pozostających w konflikcie i podkopujących wzajemnie swoje autorytety.

</doc>
<doc id="1711854" url="https://pl.wikipedia.org/wiki?curid=1711854" title="Stepan Jadłowśkyj">
Stepan Jadłowśkyj

Stepan Jadłowśkyj (ukr. Степан Ядловський, pol. Stefan Jodłowski; ur. 22 maja 1901 w Szklarach – zm. 26 września 1973 w Trzcińsku-Zdroju) – duchowny greckokatolicki.
Urodził się w rodzinie Teodora i Anastazji (nazwisko panieńskie nie ustalone). Wyświęcony 26 czerwca 1926 w Przemyślu; celebs.
Po święceniach pracował na Łemkowszczyźnie. Wykładał też Nowy Testament w Greckokatolickim Seminarium Duchownym w Przemyślu. Później był proboszczem w Polanach Surowicznych. Pełnił także funkcję sędziego prosynodalnego, członka Rady ds. Ochrony Wiary i Obyczajów oraz cenzora ksiąg religijnych. Redaktor schematyzmu Apostolskiej Administracji Łemkowszczyzny. 24 sierpnia 1944 powołany (jako jeden z trzech) przez administratora AAŁ ks. Aleksandra Malinowskiego na stanowisko generalnego wikariusza. W czasie przejścia frontu jesienią/zimą 1944 objął w zarządzanie wschodnią część administracji.
Zmarł w Państwowym Domu Specjalnym dla Przewlekle Chorych w Trzcińsku-Zdroju. Jego życzeniem było spocząć na cmentarzu w Chłopowie, wśród swoich parafian. Życzenie księdza zostało spełnione.

</doc>
<doc id="1711855" url="https://pl.wikipedia.org/wiki?curid=1711855" title="Ahmed Eid Abdel Malek">
Ahmed Eid Abdel Malek

Ahmed Eid Abdel Malek (ur. 15 maja 1980) – egipski piłkarz, grający na pozycji pomocnika. Od 2018 występuje w klubie Wadi Degla SC.
W rodzimych rozgrywkach w sezonie 2008/09 udało mu się wywalczyć Puchar Egiptu, po zwycięstwie jego drużyny w rzutach karnych w finale nad zespołem ENPPI Club.
W Afrykańskim Pucharze Konfederacji występował dotychczas podczas trzech edycji – 2006, 2008 i 2009 strzelając 9 bramek, zaś w Arabskiej Lidze Mistrzów zdołał strzelić jedną bramkę (w sezonie 2005/06).
W barwach reprezentacji Egiptu rozegrał dotąd 46 spotkań, strzelając przy tym 7 goli. Znalazł się w składzie na Puchar Narodów Afryki 2006 (gdzie Egipt został mistrzem Afryki) oraz Puchar Konfederacji 2009.

</doc>
<doc id="1711857" url="https://pl.wikipedia.org/wiki?curid=1711857" title="Arado Ar 80">
Arado Ar 80

Arado Ar 80 – niemiecki samolot myśliwski z okresu II wojny światowej
Historia.
Na początku 1934 roku dowództwo Luftwaffe ogłosiło konkurs na budowę jednopłatowego, jednomiejscowego samolotu myśliwskiego o konstrukcji metalowej. Do konkursu na tego typu samolot przystąpiła również wytwórnia lotnicza Arado Flugzeugwerke GmbH. 
W wytwórni opracowano projekt samolotu oznaczony jako "Ar 80". Był to dolnopłat o konstrukcji całkowicie metalowej z charakterystycznym układem skrzydeł w kształcie spłaszczonej litery W. Pierwszy prototyp został zbudowany i oblatany na początku 1935 roku. Został on wyposażony w brytyjskie silniki "Rolls-Royce Kestrel VI" o mocy 695 KM (511 kW). W czasie jednego z pierwszych lotów doszło do wypadku i uległ on całkowitemu zniszczeniu.
W tym czasie budowano kolejny prototyp samolotu "Ar 80", który został wyposażony w niemieckie silniki "Junkers Jumo 210C" o mocy 600 KM (411 kW). Zastosowanie tego silnika spowodowało nieznaczny wzrost masy samolotu, lecz dzięki niemu poprawiły się nieco osiągi. Nie spełniał on zakładanych warunków, w związku z tym przystąpiono do budowy trzeciego prototypu, w którym zmieniono kształt skrzydła na proste z niewielkim wzniosem dodatnim. Próby trwały do 1938 roku, kiedy to zaniechano dalszych prac rozwojowych tego samolotu. 
W 1938 roku w trzecim prototypie zainstalowano drugą kabinę obserwatora. Samolot ten był używany jako samolot łącznikowy; mógł przewozić jednego pasażera.
Ostatecznie zbudowano tylko 3 prototypy samolotu "Ar 80".
Użycie.
Dwa pierwsze prototypy samolotu "Ar 80" używane były wyłącznie do prób, natomiast trzeci prototyp po zainstalowaniu drugiej kabiny, był używany jako samolot łącznikowy.
Opis konstrukcji.
Samolot "Ar 80" był dolnopłatem o skrzydłach w kształcie spłaszczonej litery W. Konstrukcja całkowicie metalowa. Kabina zakryta. Podwozie klasyczne, chowane w locie, kółka osłonięte owiewkami. Napęd stanowił 1 silnik rzędowy. Uzbrojenie miało składać się z 2 karabinów maszynowych "MG 17" kal. 7,92 mm. Zbudowane prototypy nie posiadały uzbrojenia.

</doc>
<doc id="1711858" url="https://pl.wikipedia.org/wiki?curid=1711858" title="Reo">
Reo

Reo – wieś w Estonii, w prowincji Sarema, w gminie Pihtla.
W miejscowości znajduje się żeński skit św. Jana Chrzciciela, w jurysdykcji Estońskiego Apostolskiego Kościoła Prawosławnego.

</doc>
<doc id="1711859" url="https://pl.wikipedia.org/wiki?curid=1711859" title="Black Sails at Midnight">
Black Sails at Midnight

Black Sails at Midnight – drugi album szkockiej grupy folk/power metalowej Alestorm, wydany przez wytwórnię Napalm Records. W Polsce płyta ukazała się 1 czerwca 2009 roku. 
Ukazała się także wersja kolekcjonerska albumu, gdzie dodano płytę DVD z występem zespołu na Wacken Open Air 2008.
Podobnie, jak w przypadku poprzedniego albumu perkusja została nagrana przez Migo Wagnera, natomiast perkusista koncertowy, Ian Wilson dodał od siebie inne instrumenty perkusyjne.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="1711863" url="https://pl.wikipedia.org/wiki?curid=1711863" title="Koszykówka na Igrzyskach Azjatyckich 1990">
Koszykówka na Igrzyskach Azjatyckich 1990

Wyniki turnieju koszykarskiego rozegranego podczas Igrzysk Azjatyckich 1990:

</doc>
<doc id="1711869" url="https://pl.wikipedia.org/wiki?curid=1711869" title="Felicjan Szczęsny Kowarski">
Felicjan Szczęsny Kowarski

Felicjan Szczęsny Kowarski (ur. 8 września 1890 w Starosielcach, zm. 22 września 1948 w Konstancinie) – polski malarz, rzeźbiarz, pedagog.
Życiorys.
Urodził się 8 września 1890 w Starosielcach, obecnej dzielnicy Białegostoku, w rodzinie kolejarza Feliksa i Wiktorii z Niewiarowskich. 
W latach 1902–1908 uczył się malarstwa w szkole artystycznej Odeskiego Towarzystwa Sztuk Pięknych, następnie studiował malarstwo w Cesarskiej Akademii Sztuk Pięknych w Petersburgu (1910–1918). W 1919 pracował w warszawskim zakładzie litograficznym Władysława Główczewskiego. Wiosną 1920 po przeprowadzce do Torunia, razem z Henrykiem Szczyglińskim i Henrykiem Nowiną-Czernym założyli Zakład Graficzny „Sztuka”, który działał do 1923. W latach 1923–1929 był profesorem malarstwa dekoracyjnego i monumentalnego Akademii Sztuk Pięknych w Krakowie, od 1930 był profesorem Akademii Sztuk Pięknych w Warszawie. Członek ugrupowań artystycznych Jednoróg, Pryzmat i Rytm. Członek zarządu Instytutu Propagandy Sztuki i Związku Zawodowego Polskich Artystów Plastyków. Od 1936 był mężem Jadwigi Cyrulińskiej.
Cechą malarstwa Kowarskiego jest monumentalizm formy. Oprócz malarstwa sztalugowego uprawiał malarstwo ścienne, w tym zespół plafonów na zamku wawelskim. Pod koniec życia zajmował się też rzeźbą. Krytycy sztuki dostrzegają w malarstwie Kowarskiego wpływy rosyjskiej grupy Świat Sztuki. W 1929 wykonał dekorację malarską plafonów w sali "Pod Ptakami" Zamku Wawelskiego w Krakowie. Wspólnie z Janem S. Sokołowskim otrzymał w konkursie Instytutu Propagandy Sztuki w Warszawie I nagrodę za projekty polichromii wnętrza katedry w Chełmie.
W okresie okupacji niemieckiej przebywał w Skierniewicach. W okresie powojennym kontynuował działalność pedagogiczną w warszawskiej ASP. Zachowując indywidualny styl malarstwa, stworzył kilka obrazów o tematyce społeczno-politycznej, jak „Proletariatczycy” (1948, w zbiorach warszawskiego Muzeum Narodowego). 
Zmarł w Konstancinie. Został pochowany na cmentarzu Powązkowskim w Warszawie (Aleja Zasłużonych-1-33)

</doc>
<doc id="1711870" url="https://pl.wikipedia.org/wiki?curid=1711870" title="Przywilej jedlińsko-krakowski">
Przywilej jedlińsko-krakowski



</doc>
<doc id="1711872" url="https://pl.wikipedia.org/wiki?curid=1711872" title="Piermario Morosini">
Piermario Morosini

Piermario Morosini (ur. 5 lipca 1986 w Bergamo, zm. 14 kwietnia 2012 w Pescarze) – włoski piłkarz występujący najczęściej na pozycji defensywnego pomocnika. Zmarł w trakcie meczu. Morosini przebywał w Livorno na zasadzie wypożyczenia z Udinese. Był wychowankiem Atalanty Bergamo.
Kariera klubowa.
Piermario Morosini był wychowankiem Atalanty BC. Zawodową karierę rozpoczynał w 2005 roku w Udinese Calcio, działacze którego wykupili połowę praw do karty zawodnika. W Serie A Włoch zadebiutował 23 października podczas przegranego 0:1 meczu z Interem Mediolan. Łącznie w sezonie 2005/2006 Morosini rozegrał 5 ligowych pojedynków i razem z Udinese uplasował się na 10. pozycji w tabeli. Wystąpił także w 3 meczach Pucharu Włoch oraz spotkaniu Pucharu UEFA z Lewski Sofia. Po zakończeniu rozgrywek piłkarz został wypożyczony do Bologny. Z nowym klubem w sezonie 2006/2007 zajął 8. miejsce w Serie B. Morosini pełnił rolę rezerwowego – wystąpił łącznie w 18 spotkaniach, w tym 8 w podstawowym składzie.
W lipcu 2007 roku włoski gracz podpisał kontrakt z Vicenzą Calcio. W nowym zespole zadebiutował 1 września podczas zremisowanego 1:1 spotkania drugiej ligi przeciwko AlbinoLeffe. W sezonie 2007/2008 był podstawowym zawodnikiem Vicenzy, a w linii pomocy grywał najczęściej z takimi graczami jak Luca Rigoni, Luis Helguera i Cristian Raimondi. Morosini zanotował łącznie 34 ligowe występy – wszystkie w podstawowym składzie i strzelił 1 gola. Vicenza w tabeli Serie B zajęła 17. miejsce. W kolejnych rozgrywkach wychowanek Atalanty również miał zapewnione miejsce w wyjściowej jedenastce, a w linii przyszło mu grać między innymi z Davide Bottone, Stefano Bottą i Antonino Bernardinim.
W 2009 roku Morosini powrócił do Udinese Calcio, działacze którego zapłacili za transfer 1,5 miliona euro. 31 sierpnia 2009 roku Włoch został jednak wypożyczony do drugoligowej Regginy. 1 lutego 2010 roku został natomiast wypożyczony do Calcio Padova, która nie zdecydowała się wykupić jego karty po zakończeniu okresu wypożyczenia.
W styczniu 2011 roku został wypożyczony do Vicenzy Calcio, gdzie zagrał 15 spotkań. 31 stycznia 2012 roku został wypożyczony do Livorno.
Śmierć.
14 kwietnia 2012 roku podczas meczu upadł na murawę. Niestety nie udało się go uratować. W 31. minucie gry ofensywną akcję przeprowadzali jego przeciwnicy. Morosini pozostał nieco obok. Były młodzieżowy reprezentant Włoch zachwiał się i upadł twarzą na murawę. Targały nim silne konwulsje. Sytuację dostrzegł arbiter, zaalarmowany przez siedzących na ławkach rezerwowych i przerwał spotkanie. Pomocy piłkarzowi udzielili medycy, starając się uratować mu życie zastosowaniem masażu serca.
Chwilę później 25-latek był już w ambulansie. W drodze do szpitala jego serce przestało bić, a lekarze starali się przywrócić czynności życiowe przy pomocy defibrylatora.
Morosini zmarł w karetce pogotowia. Powodem śmierci było zatrzymanie akcji serca. Kiedy dotarł do szpitala, już nie żył – powiedział jeden z lekarzy.
Z powodu śmierci piłkarza wszystkie zaplanowane mecze na weekend (14-15 kwietnia 2012) Serie A i Serie B zostały odwołane.
Według raportu z sekcji zwłok, który opublikowano po upływie dwóch i pół miesiąca, przyczyną śmierci włoskiego piłkarza było rzadkie genetyczne schorzenie, które stopniowo zamienia komórki mięśniowe serca w tłuszcz, bardzo trudne do wykrycia.
Kariera reprezentacyjna.
Morosini miał za sobą występy w młodzieżowych reprezentacjach Włoch, dla których rozegrał już łącznie ponad 50 meczów. W drużynie do lat 21 zadebiutował 5 września 2006 roku podczas wygranego 1:0 spotkania z Austrią. W 2009 roku Pierluigi Casiraghi powołał go do 23–osobowej kadry na mistrzostwa Europy do lat 21.

</doc>
<doc id="1711874" url="https://pl.wikipedia.org/wiki?curid=1711874" title="Papieska Akademia im. św. Tomasza z Akwinu">
Papieska Akademia im. św. Tomasza z Akwinu

Papieska Akademia im. św. Tomasza z Akwinu (z łac. Pontificia Academia Sancti Thomae Aquinatis) – watykańska akademia utworzona 15 października 1879 roku przez papieża Leona XIII. 
Historia i cele.
Pierwszym pierwszym prefektem utworzonej w 1879 był kardynał Giuseppe Pecci (1879-1890), znany Tomista. Akademia znalazła się wśród kilkunastu przedsięwzięć fundowanych przez tomistów m.in. w takich miastach jak: Bolonia, Freiburg (Szwajcaria), Paryż. Akademia została zatwierdzona przez Piusa X w liście apostolskim z 23 stycznia 1904 roku i powiększona przez Benedykta XV 31 grudnia 1914 roku. Jan Paweł II zreformował Akademię 28 stycznia 1999 roku, pisząc o tym w liście apostolskim Inter munera Academiarium, wydanym krótko po jego encyklice Fides et Ratio.
Akademia mieści się na Casina Pio IV w Watykanie.
Obecnym prezydentem Papieskiej Akademii im. św. Tomasza z Akwinu jest Serge-Thomas Bonino OP, który zastąpił Lluísa Clavell z Opus Dei. Wśród dzisiejszych członków znajdują się: Romanus Cessario O.P., Lawrence Dewan O.P., Leo Elders S.V.D., Russell Hittinger, Ralph McInerny, Piotr Roszak i John F. Wippel.

</doc>
<doc id="1711876" url="https://pl.wikipedia.org/wiki?curid=1711876" title="Sasa Bjelanovic">
Sasa Bjelanovic



</doc>
<doc id="1711877" url="https://pl.wikipedia.org/wiki?curid=1711877" title="Henryk Skwarka">
Henryk Skwarka

Henryk Andrzej Skwarka (ur. 11 maja 1953 w Toruniu) – polski pracownik kolejowy i polityk, poseł na Sejm PRL IX kadencji.
Życiorys.
W 1974 ukończył Technikum Kolejowe Ministra Komunikacji im. Jana Rabanowskiego w Warszawie i wstąpił do Polskiej Zjednoczonej Partii Robotniczej. Działał też w Związku Młodzieży Socjalistycznej i Związku Socjalistycznej Młodzieży Polskiej (jako członek Zarządu Głównego). Był pomocnikiem maszynisty, a następnie maszynistą w Lokomotywowni PKP Warszawa – Olszynka Grochowska, następnie głównym technologiem utrzymania taboru trakcyjnego, maszynistą-instruktorem w Lokomotywowni PKP Warszawa – Olszynka Grochowska, kontrolerem, starczym kontrolerem trakcji w Zakładzie Taboru w Warszawie oraz Naczelnikiem Wydziału w PKP Cargo Mazowiecko-Podlaskiego Zakładu PKP Cargo S.A. Współzałożyciel Zakładowego Klubu Techniki i Racjonalizacji. Radny Rady Narodowej miasta stołecznego Warszawy. W latach 1985–1989 pełnił mandat posła na Sejm PRL IX kadencji w okręgu Warszawa Praga-Południe, zasiadając w Komisji Transportu, Żeglugi i Łączności oraz w Komisji Nadzwyczajnej do rozpatrzenia projektu ustawy o zmianie ustawy Ordynacja wyborcza do rad narodowych.
Po 38 latach pracy w PKP ostatnio w PKP Cargo S.A., na 5 lat przed osiągnięciem wieku emerytalnego, przeszedł do pracy w Szybkiej Kolei Miejskiej w Warszawie, piastując stanowisko Kierownika Kontroli Wewnętrznej i Szkoleń. W czerwcu 2015, po 42 latach pracy na kolei, przeszedł na emeryturę. Od 2008 nauczyciel przedmiotów zawodowych w Zespole Szkół im. St. Wysockiego (dawna „Kolejówka”) w Warszawie. Współzałożyciel i Dyrektor „Centrum Kształcenia i Doskonalenia Szkolenia Kadr Kolejowych” z siedzibą w Warszawie, aktualnie członek doraźny Państwowej Komisji Badania Wypadków Kolejowych przy Ministerstwie Spraw Wewnętrznych i Administracji. 
Odznaczenia i wyróżnienia.
Otrzymał Brązowy Krzyż Zasługi. Wyróżniony Złotą Odznaką „Zasłużony dla Transportu”, został także Zasłużonym Honorowym Dawcą Krwi I, II i III stopnia.

</doc>
<doc id="1711880" url="https://pl.wikipedia.org/wiki?curid=1711880" title="Kazimierz Smuda">
Kazimierz Smuda

Kazimierz Ignacy Smuda (ur. 30 sierpnia 1939 w Katowicach) – polski hutnik i polityk, poseł na Sejm PRL VIII i IX kadencji.
Życiorys.
Syn Konrada i Anny. Po ukończeniu w 1957 Technikum Hutniczego w Katowicach-Szopienicach rozpoczął pracę w Hucie Metali Nieżelaznych „Szopienice” na Wydziale Elektrolizy Cynku. Kolejno robotnik stażysty, mistrz zmianowy, kierownik zmiany i starszy mistrz dyplomowany. Do Polskiej Zjednoczonej Partii Robotniczej wstąpił w 1959. W partii był członkiem egzekutywy OOP, I sekretarzem OOP, członkiem plenum Komitetu Zakładowego i Komitetu Miejskiego. W 1980 został I sekretarzem KZ PZPR. Zasiadał w Wojewódzkiej Radzie Narodowej w Katowicach. W 1982 objął mandat posła na Sejm PRL VIII kadencji, reprezentując okręg Katowice. Zasiadał w Komisji Przemysłu Ciężkiego, Maszynowego i Hutnictwa oraz w Komisji Przemysłu. W 1985 uzyskał reelekcję z tego samego okręgu. Zasiadał w Komisji Spraw Samorządowych, Komisji Nadzwyczajnej do rozpatrzenia projektu Ordynacji Wyborczej do Sejmu oraz Ordynacji Wyborczej do Senatu oraz w Komisji Nadzwyczajnej do rozpatrzenia projektów ustaw o stosunku Państwa do Kościoła Katolickiego, o gwarancjach wolności sumienia i wyznania oraz o ubezpieczeniu społecznym duchownych.

</doc>
<doc id="1711881" url="https://pl.wikipedia.org/wiki?curid=1711881" title="Grzywacz (fala)">
Grzywacz (fala)

Grzywacz – załamująca się fala morska powstająca przy wietrze powyżej 5 stopni w skali Beauforta.

</doc>
<doc id="1711882" url="https://pl.wikipedia.org/wiki?curid=1711882" title="Prawo sylaby otwartej">
Prawo sylaby otwartej

Prawo sylaby otwartej – prawo fonetyczne języka prasłowiańskiego, zgodnie z którym każda sylaba w wyrazie kończyła się samogłoską. 
Prawo to obowiązywało także w klasycznym okresie języka staro-cerkiewno-słowiańskiego i w innych językach słowiańskich do XI–XII w. Odnosiło się do każdej sylaby – nagłosowej (na początku wyrazu), śródgłosowej i wygłosowej (na końcu wyrazu). Ośrodkiem sylaby mogły być samogłoski pełne, samogłoski zredukowane (jery) oraz w określonych warunkach sonanty, tj. zgłoskotwórcze spółgłoski płynne. Ich zgłoskotwórczy charakter oddawano w zapisie poprzez dodanie znaków jerów (ь, ъ), które jednak w tym konkretnym przypadku miały wartość tylko graficzną, stąd "sl̥nьce" = "slъnьce".
Przykłady podziału sylabowego:
Podział wyrazów na sylaby nie musi pokrywać się z podziałem morfologicznym (słowotwórczym i fleksyjnym uwzględniającym prefiksy, sufiksy i rdzeń), np. "sъ-věd-ě-tel’–ьstv-o".
Wyrazy z sylabami zamkniętymi odziedziczone z języka praindoeuropejskiego były w różny sposób zastępowane przez sylaby otwarte. Odbywało się to poprzez:
Ponadto pod wpływem tego prawa dokonała się:
W późniejszym okresie języka staro-cerkiewno-słowiańskiego oraz w innych językach słowiańskich zostało zniesione prawo otwartej sylaby, głównie w wyniku zaniku jerów słabych. Przykładowo w prasłowiańskim wyrazie "*pьsъ" jer mocny w wyniku wokalizacji jerów zmienił się w polszczyźnie w "’e" (e zmiękczające poprzedzającą spółgłoskę), a jer słaby zanikł całkowicie, stąd współczesna forma "pies".

</doc>
<doc id="1711883" url="https://pl.wikipedia.org/wiki?curid=1711883" title="Gerris gracilicornis">
Gerris gracilicornis

Gerris gracilicornis – gatunek owada z rodziny nartnikowatych (Gerridae). Występuje na terenie Azji Wschodniej, w tym Chin, Japonii i Korei.

</doc>
<doc id="1711885" url="https://pl.wikipedia.org/wiki?curid=1711885" title="Radosław Smuszkiewicz">
Radosław Smuszkiewicz

Radosław Marek Smuszkiewicz (ur. 8 kwietnia 1955 w Zagórowie) – polski górnik, poseł na Sejm PRL IX kadencji.
Życiorys.
W 1981 skończył Technikum Górnicze w Koninie. Od 1973 pracował w Kopalni Węgla Brunatnego „Konin”. Radny Miejskiej Rady Narodowej. W 1985 uzyskał mandat posła na Sejm PRL IX kadencji w okręgu Konin z ramienia Polskiej Zjednoczonej Partii Robotniczej. Zasiadał w Komisji Górnictwa i Energetyki. Otrzymał Medal 40-lecia Polski Ludowej.

</doc>
<doc id="1711888" url="https://pl.wikipedia.org/wiki?curid=1711888" title="Siwarowa Przełęcz">
Siwarowa Przełęcz

Siwarowa Przełęcz (1531 m) – przełęcz w północno-zachodniej grani Małołączniaka w Tatrach Zachodnich, znajdująca się pomiędzy Zagonną Turnią (1710 m) a Niedźwiedziem (około 1550 m) stanowiącym zakończenie grzbietu Skoruśniaka. Z jej północnych stoków do Doliny Małej Łąki opada Uwieziony Żleb, w kierunku północno-zachodnim do Doliny Miętusiej, ku Wantulom, duży żleb Wodniściak. Uwieziony Żleb jest bezwodny, w Wodniściaku zwykle bywa woda. Obydwoma tymi żlebami można dość łatwo wyjść na Siwarową Przełęcz, z niej zaś dwoma żlebkami stanowiącymi odnogi Wodniściaka na Kobylarzowy Zachód i Zagonną Przełęcz. Rejon ten jednak został przez TPN zamknięty dla turystów i taterników.

</doc>
<doc id="1711890" url="https://pl.wikipedia.org/wiki?curid=1711890" title="Marian Sokołowski (polityk)">
Marian Sokołowski (polityk)

Marian Sokołowski (ur. 28 lipca 1939 w Brzozowej, zm. 23 grudnia 1997) – polski górnik i polityk, poseł na Sejm PRL VIII i IX kadencji.
Życiorys.
Ukończył Technikum Górnicze, a od 1962 pracował w Kopalni Węgla Kamiennego „Rozbark” w Bytomiu (jako cieśla górniczy, strzałowy, kombajnista, górnik przodowy i sztygar zmianowy). W 1963 wstąpił do Polskiej Zjednoczonej Partii Robotniczej, gdzie zasiadał w egzekutywie Komitetu Zakładowego oraz w Komitecie Miejskim. W 1980 uzyskał mandat posła na Sejm PRL VIII kadencji z okręgu Bytom. Zasiadał w Komisji Górnictwa, Energetyki i Chemii, Komisji Mandatowo-Regulaminowej, Komisji Nadzwyczajnej do rozpatrzenia projektu ustawy o Radach Narodowych i Samorządzie Terytorialnym oraz w Komisji Górnictwa, Energetyki i Wykorzystania Zasobów Naturalnych. W 1985 uzyskał reelekcję z tego samego okręgu. Zasiadał w Komisji Regulaminowej i Spraw Poselskich oraz w Komisji Górnictwa i Energetyki.
Pochowany na cmentarzu komunalnym w Bytomiu.

</doc>
<doc id="1711891" url="https://pl.wikipedia.org/wiki?curid=1711891" title="Szachy na Igrzyskach Azjatyckich 2006">
Szachy na Igrzyskach Azjatyckich 2006

Wyniki turniejów szachowych rozegranych podczas Igrzysk Azjatyckich 2006:

</doc>
<doc id="1711893" url="https://pl.wikipedia.org/wiki?curid=1711893" title="Monte Argentera">
Monte Argentera

Monte Argentera (fr. "Cime de l'Argentera") – szczyt w Alpach Nadmorskich, części Alp Zachodnich. Leży w północnych Włoszech w regionie Piemont, blisko granicy z Francją. Jest to najwyższy szczyt Alp Nadmorskich. Ma dwa wierzchołki: niższy, północny - Cima Nord dell'Argentera (3286 m) oraz wyższy, południowy - Cima Sud dell'Argentera (3297 m). Szczyt można zdobyć ze schronisk: Rifugio Remondino (2430 m) i Rifugio Genova-Figari (2010 m) od północy lub Rifugio Morelli-Buzzi (2351 m) od południa.
Pierwszego wejścia dokonali William Auguste Coolidge i Christian Alme 18 sierpnia 1879 r.

</doc>
<doc id="1711894" url="https://pl.wikipedia.org/wiki?curid=1711894" title="Cestmir Kozisek">
Cestmir Kozisek



</doc>
<doc id="1711896" url="https://pl.wikipedia.org/wiki?curid=1711896" title="Wojewódzki Szpital dla Nerwowo i Psychicznie Chorych &quot;Dziekanka&quot; im. Aleksandra Piotrowskiego w Gnieźnie">
Wojewódzki Szpital dla Nerwowo i Psychicznie Chorych &quot;Dziekanka&quot; im. Aleksandra Piotrowskiego w Gnieźnie



</doc>
<doc id="1711897" url="https://pl.wikipedia.org/wiki?curid=1711897" title="Kamil Sadowski">
Kamil Sadowski

Kamil Sadowski (ur. 29 września 1986 w Końskich) – polski piłkarz ręczny, rozgrywający, od 2015 zawodnik Chrobrego Głogów.
Wychowanek KSSPR-u Końskie, z którym zdobył mistrzostwo Polski juniorów. W latach 2004–2009 był zawodnikiem Vive Kielce, z którym wywalczył mistrzostwo Polski (2009) i dwukrotnie zdobył Puchar Polski (2006, 2009). W barwach kieleckiego klubu grał również w europejskich pucharach, m.in. w sezonie 2008/2009 rzucił 11 bramek w rozgrywkach Pucharu Zdobywców Pucharów. W sezonie 2009/2010 występował w Śląsku Wrocław, a w sezonie 2010/2011 w Nielbie Wągrowiec. Od 2011 do 2015 był zawodnikiem MMTS-u Kwidzyn, z którym w sezonie 2012/2013 zdobył brązowy medal mistrzostw Polski. W 2015 trafił do Chrobrego Głogów. W sezonie 2017/2018, w którym rozegrał 27 meczów i rzucił 137 bramek, był jego najlepszym strzelcem w Superlidze.
W 2006 wystąpił w mistrzostwach Europy U-20 w Austrii, podczas których zagrał w sześciu meczach i rzucił 10 bramek. W 2007 wystąpił w turnieju kwalifikacyjnym do mistrzostw świata U-21 w Macedonii, w którym zdobył pięć goli w spotkaniach z Włochami U-21 (33:31) i Serbią U-21 (29:34).
W listopadzie 2013 wraz z reprezentacją Polski B wystąpił w towarzyskim turnieju w Wągrowcu – zagrał w meczach z Norwegią (24:24), Nielbą Wągrowiec (24:29) i Niemcami (22:23), rzucając w nich osiem bramek.

</doc>
<doc id="1711898" url="https://pl.wikipedia.org/wiki?curid=1711898" title="Andrea Mátay">
Andrea Mátay

Andrea Mátay (ur. 27 września 1955 w Budapeszcie) – węgierska lekkoatletka, skoczkini wzwyż.
Międzynarodową karierę zaczęła w 1973: zajęła 5. miejsce w halowych mistrzostwach Europy oraz była 4. podczas mistrzostw Europy juniorów. W 1979 trzykrotnie ustanawiała halowe rekordy świata: 31 stycznia w Budapeszcie uzyskała 1,95 m (wyrównując rezultat Rosemarie Ackermann i Sary Simeoni), zaś 17 lutego także w stolicy Węgier skoczyła najpierw 1,96 m zostając samodzielną rekordzistką globu, a po chwili poprawiła i ten rezultat skokiem na 1,98 m. 3 lata później rekord Węgieki poprawiła o jeden centymetr Kanadyjka Debbie Brill. Jej rekord życiowy w skoku wzwyż na stadionie jest o 4 centymetry gorszy do tego z hali, Mátay w latach 1976–79 siedmiokrotnie ustanawiała rekord Węgier na stadionie (od 1,87 do 1,94 m) Kilkunastokrotna mistrzyni kraju. Reprezentantka Węgier w pucharze Europy.
Jej córka – Enikõ Erõs także uprawia lekkoatletykę.
Osiągnięcia.
Dwukrotna olimpijka – 9. zawodniczka igrzysk w Montrealu (1976), w 1980 podczas igrzysk olimpijskich w Moskwie zajęła 10. lokatę w finałowym konkursie skoku wzwyż.

</doc>
<doc id="1711901" url="https://pl.wikipedia.org/wiki?curid=1711901" title="Gwiazda Zasługi za Pracę">
Gwiazda Zasługi za Pracę

Gwiazda Zasługi za Pracę (wł. "Stella al Merito del Lavoro") – odznaczenie włoskie za zasługi osiągnięte w pracy, nadawane od 1924 roku.
Historia.
W roku 1898 król Humbert I stworzył „odznaczenie za zasługi dla rolnictwa i przemysłu” dla „wybitnych osobistości” oraz medal honorowy „dla pracowników”. W roku 1901 następca Humberta, Wiktor Emanuel III, ustanowił „Order Zasługi Rolniczej, Przemysłowej i Handlowej”, którego posiadacze, niezależnie od pozycji społecznej, mieli prawo do tytułu „Kawaler Pracy” (wł. "Cavaliere del Lavoro"). Dekret królewski tego samego monarchy z dnia 30 grudnia 1923 podzielił dotychczasowe odznaczenie na dwa, jednoklasowy Order Zasługi za Pracę i również jednoklasową „Gwiazda Zasługi za Pracę”. Proklamowana w 1947 Republika Włoska odnowiła oba odznaczenia w latach 1952 i 1967, zachowując wygląd gwiazdy z czasów monarchii.
Oznaka.
Oznaką odznaczenia jest obustronnie emaliowana na biało ze złotym obramowaniem pięcioramienna gwiazda. W emaliowanym na zielono medalionie środkowym awersu znajduje się złoty symbol Italii, głowa kobieca -Italia Turrita -, medalion rewersu nosi napis „Al Merito del Lavoro – 1924”. Odznaczenie jest noszone na lewej piersi na żółtej wstążce z szerokim zielonym paskiem w środku.
Nadawane wyłącznie obywatelom włoskim odznaczenie jest przyznawane w dniu Święta Pracy, 1 maja. Liczba corocznych nadań jest ograniczona do 1000. Opiniodawcą jest Ministerstwo Pracy. Odznaczonym przysługuje tytuł honorowy „Mistrza Pracy” ("Maestro del Lavoro"). Posiadają własną organizację „Maestri del Lavoro”.

</doc>
<doc id="1711902" url="https://pl.wikipedia.org/wiki?curid=1711902" title="Alfred Nijhuis">
Alfred Nijhuis

Alfred Nijhuis (ur. 23 marca 1966 w Utrechcie) – były holenderski piłkarz występujący na pozycji obrońcy.
Kariera.
Nijhuis zawodową karierę rozpoczynał w sezonie 1984/1985 w pierwszoligowym FC Twente. W debiutanckim sezonie zajął z nim 8. miejsce w lidze. W następnym sezonie jego uplasował się na 14. pozycji, a w sezonie 1986/1987 na siódmej. W Twente Nijhuis spędził trzy lata.
W 1987 roku odszedł do niemieckiego trzecioligowca - ASC Schöppingen. W tym klubie występował przez cztery lata. W 1991 roku przeszedł do pierwszoligowego MSV Duisburg. W pierwszej lidze niemieckiej zadebiutował 2 sierpnia 1991 w wygranym 1:0 meczu z VfB Stuttgart. 1 listopada 1991 w przegranym 3:6 pojedynku z Eintrachtem Frankfurt Nijhuis strzelił pierwszego gola w trakcie gry w niemieckiej ekstraklasie. W sezonie 1991/1992 zajął z klubem 19. miejsce w lidze i spadł z nim do drugiej ligi. W 1993 roku jego klub powrócił do ekstraklasy. W 1995 roku ponownie został zdegradowany do 2. Bundesligi, ale po roku ponownie awansował do pierwszej ligi. W Duisburgu Nijhuis spędził 6 sezonów. W sumie rozegrał tam 180 ligowych spotkań i zdobył w nich 17 bramek.
W 1997 roku odszedł do japońskiego Urawa Red Diamonds. Tam spędził jeden sezon, a potem powrócił do Niemiec, gdzie podpisał kontrakt z Borussią Dortmund. W jej barwach zadebiutował 22 sierpnia 1998 w wygranym 3:0 meczu rozgrywek Bundesligi z Herthą Berlin. W sezonie 2000/2001 zajął z klubem trzecie miejsce w lidze, które było jego najlepszym w trakcie gry w Bundeslidze. W Borussii zagrał łącznie w 61 ligowych meczach i strzelił 6 goli. W 2001 roku zakończył karierę.

</doc>
<doc id="1711904" url="https://pl.wikipedia.org/wiki?curid=1711904" title="Los Colorados">
Los Colorados

Los Colorados (z hisz.: "Stonki ziemniaczane") – ukraiński zespół muzyczny założony w 2006 roku w Tarnopolu.
Historia.
Pierwszy publiczny występ zespołu miał miejsce 24 kwietnia 2006 roku i tę datę przyjmuje się za dzień jego powstania. Grupę założyli pracujący razem w biurze w Tarnopolu Rusłan Prystupa (główny wokalista), Rostysław Fuk (ps. Rosłyk; gitara, wokal) i Serhij Masyk (bas, wokal). Pierwszym utworem była piosenka „Pomidory”. Członkowie grupy zdali sobie sprawę z konieczności posiadania perkusisty w zespole (ˌˌnie sposób grać rocka bez perkusjiˈˈ) i dlatego dołączył do nich Ołeksandr Draczuk, a następnie kolejny gitarzysta Witalij Szostak.
W 2008 roku z powodu rosnącej popularności Los Colorados został zaproszony do programu lokalnej telewizji w Tarnopolu, gdzie zaskoczył fanów nowymi, akustycznymi wersjami swoich przebojów. Wtedy premierę miał cover "Hot n Cold" Katy Perry. Dzięki publikacji nagrania tej piosenki w serwisie youtube.com zespół zyskał popularność na całym świecie.
W 2012 zespół wydał pierwszy album "Move It!".

</doc>
<doc id="1711905" url="https://pl.wikipedia.org/wiki?curid=1711905" title="Učka">
Učka

Učka – masyw górski w Chorwacji na półwyspie Istria, na północ od Rijeki. Zbudowany głównie ze skał wapiennych, w których utworzyły się liczne jaskinie. Najwyższym szczytem jest Vojak (1396 m n.p.m.). Pod masywem biegnie zbudowany w 1981 roku tunel Učka. 
W 1999 roku masyw został objęty ochroną jako park przyrody. Ochroną objęto występującą tu dziką zwierzynę (między innymi spotykany jest tu niedźwiedź brunatny), a także roślinność zarówno śródziemnomorską (np. wawrzyny), jak i wysokogórskie (szarotka alpejska). Zbocza porastają stuletnie lasy kasztanowe, a także dębowe oraz bukowe. 
Szczyty:

</doc>
<doc id="1711906" url="https://pl.wikipedia.org/wiki?curid=1711906" title="50 Armia Rakietowa">
50 Armia Rakietowa

50 odznaczona Orderem Czerwonego Sztandaru Armia Rakietowa – związek operacyjny Wojsk Rakietowych Przeznaczenia Strategicznego. Sztab armii stacjonował w mieście Smoleńsk, ul. Rewwojensowieta – JW 55135.
Dowództwo armii zostało sformowane 1 września 1960 na bazie dowództwa 50 Armii Lotnictwa Dalekiego Zasięgu w Smoleńsku na podstawie dyrektywy Sztabu Głównego Wojsk Rakietowych Przeznaczenia Strategicznego ZSRR nr 866397 z 4 czerwca 1960.
W skład armii początkowo weszły dywizje rakietowe posiadające na uzbrojeniu rakiety średniego zasięgu R-12 (kod NATO: SS-4 "Sandal") i R-14 (kod NATO: SS-5 Skean). W drugiej połowie lat 70. na uzbrojenie weszły mobilne kompleksy rakietowe RSD-10 Pionier (kod NATO: SS-20 Saber)
W związku z podpisaniem w 1987 roku układu między Stanami Zjednoczonymi i ZSRR układu o likwidacji rakiet średniego zasięgu – w 1989 roku armia została rozformowana. Dywizje zostały przekazane w skład 27 Armii Rakietowej z dowództwem we Władymirze oraz 43 Armii Rakietowej z dowództwem w Winnicy.
Skład.
W skład 50 Armii Rakietowej weszły:

</doc>
<doc id="1711907" url="https://pl.wikipedia.org/wiki?curid=1711907" title="Kuliai">
Kuliai



</doc>
<doc id="1711912" url="https://pl.wikipedia.org/wiki?curid=1711912" title="Harold Connolly">
Harold Connolly

Harold Vincent Connolly (ur. 1 sierpnia 1931 w Somerville, zm. 18 sierpnia 2010 w Catonsville) – amerykański lekkoatleta, specjalizujący się w rzucie młotem, mistrz olimpijski i rekordzista świata.
Przebieg kariery.
Ukończył Boston College, studiował również na UCLA. Na niespełna miesiąc przed igrzyskami olimpijskimi w 1956 w Melbourne po raz pierwszy ustanowił rekord świata w rzucie młotem wynikiem 68,54 m. Na igrzyskach zdobył złoty medal po zaciętej walce z Michaiłem Kriwonosowem ze Związku Radzieckiego, poprawiając rekord olimpijski na 63,19 m. Na tych igrzyskach zakochał się z wzajemnością w Oldze Fikotovej z Czechosłowacji, która zdobyła złoty medal w rzucie dyskiem. Fikotová i Connolly pobrali się w 1957 (para rozwiodła się w 1975).
Connolly z następnych latach jeszcze pięciokrotnie poprawiał rekord świata, aż do wyniku 71,26 m 29 maja 1965. Był pierwszym człowiekiem na świecie, który rzucił młotem ponad 70 metrów. Po swym triumfie w 1956 jeszcze trzykrotnie startował na igrzyskach olimpijskich. W Rzymie (1960) zajął 8. miejsce, w Tokio (1964) 6 miejsce, a w Meksyku (1968) nie wszedł do finału.
Zdobył srebrny medal na igrzyskach panamerykańskich w 1959 w Chicago. Był mistrzem USA (AAU) w rzucie młotem od 1955 do 1961 oraz w 1964 i 1965. Po zakończeniu kariery był nauczycielem i trenerem lekkoatletycznym. Po rozwodzie z Fikotovą ożenił się z Pat Winslow, która była trzykrotną olimpijką w biegu na 800 metrów i w pięcioboju lekkoatletycznym.
Rekordy życiowe.
źródło:

</doc>
<doc id="1711917" url="https://pl.wikipedia.org/wiki?curid=1711917" title="NAMC YS-11">
NAMC YS-11

NAMC YS-11 – japoński samolot pasażerski średniego zasięgu, przeznaczony do lotów na liniach lokalnych.
Historia.
W 1954 roku japońskie Ministerstwa Międzynarodowego Handlu i Przemysłu (ang. Ministry of International Trade and Industry) zainicjowało program budowy samolotu pasażerskiego o średnim zasięgu. Wykonawcą projektu zostało konsorcjum Nihon Aircraft Manufacturing Corporation, koordynujące pracę firm-podwykonawców. W skład konsorcjum weszły, m.in.: Mitsubishi Heavy Industries, które zajmowało się budową kadłuba i końcowym montażem samolotu, Fuji Heavy Industries – odpowiedzialne za budowę ogona maszyny, Shinmeiwa Manufacturing – tylna część kadłuba, Grupa Sumitomo, Showa Corporation, Kawasaki Heavy Industries i Japan Aircraft. W 1957 roku rozpoczęto prace projektowe, a w marcu 1961 roku rozpoczęto budowę dwóch latających prototypów, z których pierwszy wzleciał w powietrze 30 sierpnia 1962 roku. Zbudowano również dwa prototypy do prób naziemnych. Ogółem zbudowano 182 egzemplarzy samolotu. W planach wytwórni była dalsza modyfikacja samolotu. Planowano zbudować wersję napędzaną silnikami turboodrzutowymi oznaczoną jako NAMC YS-11J (J-jet/odrzutowy). Silniki samolotu miały zostać umieszczone na wysięgnikach nad płatem oraz wersję z czterema silnikami turbośmigłowymi YS-11S. W kolejnych latach Nihon Aircraft Manufacturing Corporation planowało budowę 92–149 miejscowego samolotu pasażerskiego oznaczonego jako YS-33 napędzanego trzema silnikami turbowentylatorowymi (dwoma umieszczonymi pod skrzydłami i jednym w podstawie statecznika pionowego). Kryzys paliwowy z początku lat 70. XX w. położył kres tym zamierzeniom.
Kilka maszyn weszło w skład Japońskich Powietrznych Sił Samoobrony. Trzy w wersji YS-11P, które wykorzystywane są do przewozu osób, jeden z samolotów wycofany został w 2014 roku. Maszyna YS-11NT była maszyną treningową wykorzystywaną do szkolenia nawigatorów, jedyny egzemplarz wycofano z użycia w październiku 2015 roku. Cztery samoloty w wersji YS-11EB wypełniają misję zwiadu elektronicznego. Maszyny wyposażone są w system rozpoznania elektronicznego J/ALR-2. Na co dzień stacjonują w bazie Iruma zlokalizowanej niedaleko Tokio. Dwa YS-11EA służą do szkolenia personelu w walce elektronicznej. Kolejne trzy maszyny, w wersji YS-11FC, służą do kalibracji i kontroli systemów używanych w nadzorze ruchu lotniczego.
Konstrukcja.
Samolot jest całkowicie metalowym dolnopłatem napędzanym dwoma silnikiami turbośmiglowymi z czterołpatowymi śmigłami o średnicy 4,42 m z hermetyzowaną kabinią.

</doc>
<doc id="1711918" url="https://pl.wikipedia.org/wiki?curid=1711918" title="Maicon (ur. 1990)">
Maicon (ur. 1990)

Maicon, właśc. Maicon Marques Bitencourt (ur. 22 lutego 1990 w Duque de Caxias) – brazylijski piłkarz występujący na pozycji napastnika.
Maicon rozpoczął piłkarską karierę w Fluminense FC w 2008 roku. W tym samym roku dotarł z Fluminense do finału Copa Libertadores, w którym klub z Rio de Janeiro przegrał z ekwadorskim LDU Quito. Maicon nie zagrał w żadnym z dwóch spotkań finałowych. W marcu 2010 roku przeszedł do Lokomotiwu Moskwa. Następnie grał w takich klubach jak: Antalyaspor, Clube Atlético Mineiro i Buriram United FC.

</doc>
<doc id="1711922" url="https://pl.wikipedia.org/wiki?curid=1711922" title="Monte Stella">
Monte Stella

Monte Stella – szczyt w Alpach Nadmorskich, części Alp Zachodnich. Leży w północnych Włoszech w regionie Piemont, blisko granicy z Francją. Jest to drugi co do wysokości szczyt Alp Nadmorskich. Znajduje się na północny wschód od Monte Argentera.

</doc>
<doc id="1711924" url="https://pl.wikipedia.org/wiki?curid=1711924" title="Kościół św. Rocha w Dobrzeniu Wielkim">
Kościół św. Rocha w Dobrzeniu Wielkim

Kościół św. Rocha – drewniana, zabytkowa, rzymskokatolicka świątynia znajdująca się na cmentarzu w północnej części Dobrzenia Wielkiego. Otoczona jest starodrzewiem oraz ceglanym murem. Kościół należy do parafii św. Katarzyny Aleksandryjskiej w Dobrzeniu Wielkim w dekanacie Siołkowice, diecezji opolskiej. 2 czerwca 1954 roku pod numerem 105/54 kościół został wpisany do rejestru zabytków województwa opolskiego.
Historia kościoła.
Świątynia została wybudowana w 1658 roku - jest to obiekt o konstrukcji zrębowej, orientowany. Nawa główna jest szersza niż krótkie prezbiterium (zamknięte trójbocznie), nakryta płaskim stropem. Od wschodu przylega zakrystia. Kościół otoczono sobotami, wspartymi na słupach z zastrzałami. Nad głównym wejściem znajduje się ganek, wsparty czterema słupami - ganek umożliwia dojście do chóru. Dachy konstrukcji siodłowej i pulpitowej zostały pokryte gontem, podobnie jak soboty. Nad nawą wzniesiono niewielką wieżyczkę na sygnaturkę, zwieńczoną baniastym, podwójnym hełmem.
Kościół gruntowanie odnowiono lub przebudowano w 1752, a następnie jeszcze w 1928, 1958 i w 2006 roku. Największa restauracja miała miejsce w 1928 roku, kiedy powstało m.in. nowe malowanie wnętrza.
Wyposażenie i wnętrze kościoła.
Wyposażenie kościoła jest przeważnie barokowe - ołtarz główny z obrazem świętego Rocha pochodzi z ok. 1700 (choć sam obraz został przemalowany współcześnie). Ołtarze boczne są także barokowe i powstały w II połowie XVII wieku. Cennym elementem wyposażenia jest ambona z początku XVII wieku, zdobiona dekoracją z rzeźbami czterech ewangelistów. Z okresu baroku pochodzą również dwa XVIII-wieczne obrazy św. Barbary i św. Katarzyny. 
W 1945 roku, po wkroczeniu do wsi, wojska sowieckie kilkukrotnie próbowały podpalić kościół, jednak za każdym razem parafianom udało się go ugasić.
W pobliżu kościoła, już za ogrodzeniem cmentarnym, w latach 30. XX wieku powstał pomnik poświęcony poległym mieszkańcom wsi podczas I wojny światowej o wymowie pacyfistycznej. Pomnik przetrwał wszystkie burze dziejowe XX stulecia i nadal stoi na swoim miejscu.

</doc>
<doc id="1711925" url="https://pl.wikipedia.org/wiki?curid=1711925" title="Miętusi Niedźwiedź">
Miętusi Niedźwiedź

Niedźwiedź lub Miętusi Niedźwiedź – pas stromo podciętych wapiennych skał w stokach Miętusiego Skoruśniaka w Tatrach Zachodnich od strony Doliny Miętusiej. Opada z grani Skoruśniaka znad Siwarowej Przełęczy (1531 m) na północny zachód, skośnie wśród jego zalesionych stoków (około 1550–1400 m n.p.m.). Kończy się znacznie powyżej niebieskiego szlaku turystycznego z Przysłopu Miętusiego na Małołączniaka przez Kobylarzowy Żleb. W grani Skoruśniaka po północnej stronie szczytowej części Niedźwiedzia znajduje się płytka przełęcz zwana Niedźwiedzim Przechodem (około 1500 m).
W Niedźwiedziu znajduje się jaskinia Szczelina w Niedźwiedziu.
W Tatrach istnieje jeszcze kilka formacji skalnych noszących nazwę Niedźwiedź.

</doc>
<doc id="1711927" url="https://pl.wikipedia.org/wiki?curid=1711927" title="Edward Potkowski">
Edward Potkowski

Edward Potkowski (ur. 10 maja 1934, zm. 31 lipca 2017 w Warszawie) – polski historyk, profesor nauk humanistycznych, emerytowany profesor Wydziału Historycznego Uniwersytetu Warszawskiego i Akademii Humanistycznej w Pułtusku.
Zainteresowania naukowe.
Specjalności: historia średniowieczna – powszechna i Polski, historia kultury i wierzeń, kultura piśmienna w średniowieczu, historia książki i księgozbiorów w średniowieczu, kodykologia (rękopisoznawstwo) i paleografia.
Studia i praca zawodowa.
Studia historyczne na Wydziale Filozoficzno-Historycznym Uniwersytetu Wrocławskiego (1955–1956) i w Instytucie Historycznym Uniwersytetu Warszawskiego (1956–1960), magisterium z historii (1960) i doktorat (1967) tamże pod kierunkiem prof. Tadeusza Manteuffla; półroczne studia historyczno-mediewistyczne w Paryżu (1974 – École Pratique des Hautes Études, Sciences historiques et philologiques). Habilitacja na Wydziale Historycznym UW (1979), profesor nadzwyczajny nauk humanistycznych (1989), profesor zwyczajny (1997). 
Pracował w Instytucie Historycznym UW (1963–1986), w Instytucie Informacji Naukowej i Studiów Bibliologicznych UW (1986–2004), profesor Akademii Humanistycznej im. A. Gieysztora w Pułtusku (1994–2012). Wicedyrektor Instytutu Historycznego UW (1978–1981). Dyrektor Archiwum Głównego Akt Dawnych w Warszawie (1981–1986). 
Przewodniczący Rady Naukowej Instytutu Informacji Naukowej i Studiów Bibliologicznych UW (1991-2004), kierownik Zakładu Wiedzy o Dawnej Książce w Instytucie Informacji Naukowej i Studiów Bibliologicznych UW (1994-2004), członek Rady Naukowej Instytutu Historii Nauki PAN (od 1999). Członek Zarządu Fundacji im. Aleksandra Gieysztora, członek Komitetu (Zarządu) Kasy im. J. Mianowskiego-Fundacji Popierania Nauki (1991–2009), członek Rady Naukowej tejże Fundacji (od 2010). 
Członek: Komitetu Redakcyjnego „Kwartalnika Historycznego” (1985–2003), Komitetu Redakcyjnego „Wiadomości Historycznych” (1991–1998), redakcji „Przeglądu Humanistycznego” (2010–2011).
Członek Polskiego Komitetu Programu UNESCO „Pamięć Świata” (od 1996), członek Komisji Historii Książki i Bibliotek PAN (od 2005); członek Polskiego Towarzystwa Historycznego oraz Towarzystwa Naukowego Warszawskiego (od 1988); członek Comité International de Paléographie Latine (od 1997).
Współpracował naukowo z Uniwersytetem w Tybindze (Eberhard-Karls-Universität, Institut fűr Geschichtliche Landeskunde und Historische Hilfswissenschaften) – współkierownictwo programu badawczego „Pismo i książka w średniowieczu” oraz „Kartuzi” (1994–2004); inicjator i kierownik polskiego programu badawczego „Polska pisząca w średniowieczu”. 
28 grudnia 2007 na wniosek ówczesnego burmistrza Sulmierzyc Idziego Kalinowskiego profesorowi Edwardowi Potkowskiemu Rada Miejska nadała tytuł Honorowego Obywatela Miasta Sulmierzyce. 
9 sierpnia 2017 został pochowany na Cmentarzu Wojskowym na Powązkach w Warszawie (kwatera A2-1-7).

</doc>
<doc id="1711929" url="https://pl.wikipedia.org/wiki?curid=1711929" title="Ziaja">
Ziaja

Ziaja Ltd Zakład Produkcji Leków sp z o.o. – polskie przedsiębiorstwo kosmetyczne, założone w 1989 roku przez farmaceutów Aleksandrę i Zenona Ziaja.
Pierwszym produktem firmy był krem oliwkowy, sprzedawany do dziś. Marka Ziaja oferuje produkty do pielęgnacji twarzy, ciała i włosów. Kosmetyki Ziaja nie są testowane na zwierzętach.
W 2018 roku na rynek trafiło ponad 130 milionów sztuk produktów firmy Ziaja. Firma również eksportuje swoje produkty do innych państw. Obecnie w Europie dystrybucja odbywa się do 30 krajów, są to m.in. Czechy, Austria, Finlandia, Dania.

</doc>
<doc id="1711931" url="https://pl.wikipedia.org/wiki?curid=1711931" title="Transformata">
Transformata

Transformata – wynik przekształcenia operandu pod wpływem działania operatora. Innymi słowy, transformatą nazywa się wynik działania transformacji (zob. szybka transformacja Fouriera).

</doc>
<doc id="1711933" url="https://pl.wikipedia.org/wiki?curid=1711933" title="Osiedle Chemiczna (Hajnówka)">
Osiedle Chemiczna (Hajnówka)

Osiedle Chemiczna (Fabryka Chemiczna) – jedna z najstarszych dzielnic Hajnówki.
Ulice.
Białostocka, J.Filipczuka, Fabryka chemiczna, T. Sołoniewicz
Nazwa.
Nawiązuje do wybudowanej tu przez Niemców w 1916 r. fabryki suchej destylacji drewna. Fabryka produkowała między innymi materiały wybuchowe na potrzeby frontu, dlatego też nadano jej nazwę Fabryka Chemiczna.
Historia powstania.
W latach I wojny światowej okupujący tereny Puszczy Białowieskiej, Niemcy wybudowali na terenie obecnej Hajnówki kilka osiedli baraków w których rozlokowani byli jeńcy wojenni (Francuzi i Rosjanie). Największe osiedle baraków znajdowało się przy wybudowanej Fabryce Chemicznej (obecnie ul. Białostocka). Po zakończeniu działań wojennych i opuszczeniu tych terenów przez Niemców i jeńców wojennych baraki zasiedlała ludność cywilna.
Przed II wojną światową.
Na osiedlu Chemiczna w następnych latach powstało kilka uliczek przy których budowano prowizoryczne ziemianki i trocinianki. W latach 20–30. w okolicy Fabryki Chemicznej wybudowano kilka budynków biurowych i kilka dla pracowników fabryki. Do czasów dzisiejszych pozostał tylko jeden z baraków wybudowanych w 1915 r. Barak do dziś jest zamieszkały choć lokatorzy dokonali w nim drobne przeróbki. W baraku po remizie strażackiej utworzono świetlice związków zawodowych pracowników fabryki. Mieściła się tam biblioteka zespół teatralny i śpiewaczy.
Za II RP należała do gminy Łosinka w powiecie bielskim w województwo białostockim. 13 kwietnia 1929 weszła w skład nowo utworzonej gminy Hajnówka w tymże powiecie, której 1 kwietnia 1930 nadano status gminy wiejskiej o miejskich uprawnieniach finansowych. Gmina Hajnówka przetrwała tylko ponad rok, bo już 30 czerwca 1930 zniesiono ją, a Chemiczna (zakłady chemiczne Grodzisk) powróciła do gminy Łosinka.
16 października 1933 roku Placówka wraz z Fabryką Chemiczną utworzyły gromadę Placówka w gminie Łosinka.
1 października 1934 po raz drugi utworzono gminę Hajnówka, w związku z czym Fabrykę Chemiczną ponownie odłączono od gminy Łosinka (którą zniesiono) i włączono do gminy Hajnówka.
Po II wojnie światowej Placówka zachowała przynależność administracyjną. 1 lipca 1952 gromadę Placówkę (z Fabryką Chemiczną) zniesiono, włączając ją do miasta Hajnówki.
III Rzeczpospolita.
Po przekształceniu Fabryki Chemicznej w firmę prywatną (początek lat 90.) mieszkania lokatorskie sprzedano dotychczasowym mieszkańcom. W roku 2004 w dawnym budynku biurowym pochodzącym z lat 20. po modernizacji i dostosowaniu, utworzono mieszkania lokatorskie.

</doc>
<doc id="1711938" url="https://pl.wikipedia.org/wiki?curid=1711938" title="Monte Gelàs">
Monte Gelàs

Monte Gelàs (fr. "Cime du Gélas") – szczyt w Alpach Nadmorskich, części Alp Zachodnich. Leży na granicy między Włochami (Piemont) a Francją (Prowansja-Alpy-Lazurowe Wybrzeże). Jest to trzeci co do wysokości szczyt Alp Nadmorskich. Można go zdobyć ze schronisk: Rifugio Federici-Marchesini al Pagarì (2650 m) lub Rifugio Soria (1840 m).
Pierwszego wejścia dokonał Paolo di Saint-Robert w 1864 r.

</doc>
<doc id="1711940" url="https://pl.wikipedia.org/wiki?curid=1711940" title="Cima di Nasta">
Cima di Nasta

Cima di Nasta – szczyt w Alpach Nadmorskich, części Alp Zachodnich. Leży w północnych Włoszech w regionie Piemont, blisko granicy z Francją. Szczyt można zdobyć ze schroniska Rifugio Remondino (2430 m). Sąsiaduje z Baus na południowym wschodzie i z Cima Paganini na północy.
Pierwszego wejścia dokonał D. W. Freshfield 1878 r.

</doc>
<doc id="1711943" url="https://pl.wikipedia.org/wiki?curid=1711943" title="Monte Matto">
Monte Matto

Monte Matto (fr. "Cime de l'Argentera") – szczyt w Alpach Nadmorskich, części Alp Zachodnich. Leży w północnych Włoszech w regionie Piemont, blisko granicy z Francją. Góra ma kilka wierzchołków: Cima Est (3088 m), Cima Centrale (3097 m), Cima Bobba (3079 m) i Cima Verani (3050 m). Szczyt można zdobyć ze schroniska Rifugio Dante Livio Bianco (1910 m).
Pierwszego wejścia dokonali William Auguste Coolidge, Christian Almer starszy, Christian Almer młodszy 14 sierpnia 1879 r.

</doc>
<doc id="1711959" url="https://pl.wikipedia.org/wiki?curid=1711959" title="Astylosternus perreti">
Astylosternus perreti

Astylosternus perreti – gatunek płaza z Afryki Zachodniej.
Występowanie.
Jest to gatunek endemiczny, występuje w trzech obszarach zachodniego Kamerunu: na południowych stokach Mount Manenguba, gdzie jest nawet pospolity, na wzgórzach Mount Bana i Mount Nlonako oraz na wzgórzach Rumpi Hills.
Zamieszkuje wysokości 1200–1710 m n.p.m. Żyje w wodach płynących i w ich pobliżu w niżej położonych górskich lasach. W dzień ma zwyczaj ukrywać się w norkach.
Rozmnażanie.
Strumienie górskie.
Status.
IUCN uznaje go za gatunek zagrożony (EN, "Endangered"). Liczebność maleje.

</doc>
<doc id="1711970" url="https://pl.wikipedia.org/wiki?curid=1711970" title="Kule (Litwa)">
Kule (Litwa)

Kule (lit. "Kuliai") – miasteczko na Litwie, położone w okręgu telszańskim, w rejonie płungiańskim, 19 km na południowy zachód od Płungian. Miasteczko liczy 704 mieszkańców (2001). Siedziba starostwa Kule.
Znajduje się tu kościół, szkoła, biblioteka, ośrodek kultury i poczta.
Od 2008 roku miasteczko posiada własny herb, nadany dekretem prezydenta Republiki Litewskiej.

</doc>
<doc id="1711975" url="https://pl.wikipedia.org/wiki?curid=1711975" title="Kościół św. Walentego w Dobrodzieniu">
Kościół św. Walentego w Dobrodzieniu

Kościół św. Walentego - zabytkowa drewniana rzymskokatolicka świątynia, położona w Dobrodzieniu. Kościół należy do parafii św. Marii Magdaleny w Dobrodzieniu w dekanacie Dobrodzień diecezji opolskiej. 12 marca 1960 oraz 1 marca 1978 roku, pod numerem 365/60 oraz 74/78 kościół został wpisany do rejestru zabytków województwa opolskiego. Obecnie funkcjonuje jako kościół cmentarny.
Historia kościoła.
Kościół wybudowano w 1630 roku w miejscu starszego, który został zniszczony podczas wojny trzydziestoletniej. Był wielokrotnie odnawiany - szczególnie konieczna stała się renowacja po II wojnie światowej, kiedy został uszkodzony podczas ostrzału miasta przez wojska radzieckie. Dużo szczęścia miał również w 1846 roku, podczas wielkiego pożaru miasta, który strawił niemal wszystkie budynki, natomiast kościół wyszedł z niego bez szwanku.
Obecnie msze święte odbywają się w nim tylko podczas pogrzebów oraz 14 lutego - w dniu św. Walentego.
Architektura i wnętrze kościoła.
Kościół powstał na podmurówce; jest konstrukcji zrębowej (wieża konstrukcji słupowej) i orientowany. Prostokątna nawa z płaskim stropem jest szersza od trójbocznie zamkniętego prezbiterium (nakryte pozornym sklepieniem o łuku segmentowym), do którego przylega czworoboczna zakrystia. Dachy świątyni są siodłowe, kryte gontem - od strony zachodniej znajduje się wieża, nakryta baniastym, ośmiobocznym hełmem. Zewnętrzne ściany oszalowano deskami. Okna kościoła zamknięto łukiem segmentowym.
Wyposażenie świątyni jest barokowe - ołtarz główny ufundował w 1644 roku Adam Wilhelm Dobrodzieński. Ołtarz główny z XVIII wieku, z obrazem olejnym przedstawiającym św. Walentego. Chór muzyczny wsparto na 2 słupach.

</doc>
<doc id="1711976" url="https://pl.wikipedia.org/wiki?curid=1711976" title="Jean-Pierre Gorin">
Jean-Pierre Gorin

Jean-Pierre Gorin (ur. 17 kwietnia 1943 w Paryżu) – francuski filmowiec i profesor. 
Do najlepiej znanych jego dzieł należą te wykonane z luministą Jean-Luc Godard'em, w czasie działania tzw. Nowej Fali i były uznawane za zbyt radykalne i zasadnicze. Kiedy Gorin poznał Godarda był skrajnym lewicowcem, co miało odbicie w twórczości artysty - m.in. współpracą z "Dziga Vertow Group" - ugrupowaniem, które skupiało wokół siebie aktywnych politycznie producentów filmowych, z którym współpracował też i Gadard. Razem wyprodukowali serię filmów o tematyce politycznej. W połowie 1970 Gorin pozostawił Francję i przeniósł się do USA, gdzie przyjął posadę wykładowcy historii filmu i krytyki na California University w San Diego. Od 1975 prowadził fakultety ze sztuki wizualnej na UCSD. W Stanach Zjednoczonych kontynuował kręcenie filmów. Najbardziej znanym jego filmem jest "Southern California trilogy".

</doc>
<doc id="1711978" url="https://pl.wikipedia.org/wiki?curid=1711978" title="Unia Europejska a Kanada">
Unia Europejska a Kanada



</doc>
<doc id="1711979" url="https://pl.wikipedia.org/wiki?curid=1711979" title="Unia Europejska a USA">
Unia Europejska a USA



</doc>
<doc id="1711980" url="https://pl.wikipedia.org/wiki?curid=1711980" title="Unia Europejska a Ukraina">
Unia Europejska a Ukraina



</doc>
<doc id="1711982" url="https://pl.wikipedia.org/wiki?curid=1711982" title="Unia Europejska a Mołdawia">
Unia Europejska a Mołdawia



</doc>
<doc id="1711984" url="https://pl.wikipedia.org/wiki?curid=1711984" title="Olsiady">
Olsiady

Olsiady (lit. "Alsėdžiai") – miasteczko na Litwie, położone w okręgu telszańskim, w rejonie płungiańskim, 16 km na północny wschód od Telszy. Miasteczko liczy 956 mieszkańców (2001). Siedziba starostwa Olsiady, litewski pomnik urbanistyki.
Znajduje się tu kościół, szkoła, poczta i grodzisko Olsiady datowane na X-XIII wiek. 
Na miejscowym cmentarzu znajduje się grób Stanisława Narutowcza (1862-1932), sygnatariusza aktu niepodległości Litwy i brata prezydenta Rzeczypospolitej Gabriela Narutowicza. 
Od 2003 roku miasteczko posiada własny herb, nadany dekretem prezydenta Republiki Litewskiej.

</doc>
<doc id="1711985" url="https://pl.wikipedia.org/wiki?curid=1711985" title="Unia Europejska a Ameryka Łacińska">
Unia Europejska a Ameryka Łacińska



</doc>
<doc id="1711986" url="https://pl.wikipedia.org/wiki?curid=1711986" title="Alsėdžiai">
Alsėdžiai



</doc>
<doc id="1711987" url="https://pl.wikipedia.org/wiki?curid=1711987" title="Unia Europejska a Białoruś">
Unia Europejska a Białoruś



</doc>
<doc id="1711988" url="https://pl.wikipedia.org/wiki?curid=1711988" title="Niedźwiedzi Przechód">
Niedźwiedzi Przechód

Niedźwiedzi Przechód – położona na wysokości około 1500 m n.p.m. płytka przełączka w Tatrach Zachodnich pomiędzy kulminacją 1503 m lesistego Miętusiego Skoruśniaka a znajdującym się w jego grani skalistym Niedźwiedziem (około 1550 m). Na niektórych mapach nosi nazwę Skoruszowego Siodła. Po wschodniej stronie stoki spod tej przełączki opadają do Doliny Małej Łąki, po zachodniej do Doliny Miętusiej.
Rejon przełęczy jest zalesiony i niedostępny turystycznie. Przez Niedźwiedzi Przechód przebiega granica pomiędzy własnością Tatrzańskiego Parku Narodowego (powyżej) a własnością Wspólnoty Leśnej Uprawnionych Ośmiu Wsi (poniżej).

</doc>
<doc id="1711989" url="https://pl.wikipedia.org/wiki?curid=1711989" title="Skoruszowe Siodło">
Skoruszowe Siodło



</doc>
<doc id="1711990" url="https://pl.wikipedia.org/wiki?curid=1711990" title="Óscar Sastre">
Óscar Sastre

Óscar Carlos Sastre – piłkarz argentyński grający na pozycji pomocnika.
Sastre karierę piłkarską rozpoczął w 1942 roku w klubie CA Independiente. Jako piłkarz klubu Independiente był w kadrze reprezentacji podczas turnieju Copa América 1945, gdzie Argentyna zdobyła tytuł mistrza Ameryki Południowej. Sastre nie zagrał w żadnym meczu.
Nadal jako gracz klubu Independiente wziął udział w turnieju Copa América 1947, gdzie Argentyna trzeci raz z rzędu zdobyła mistrzostwo Ameryki Południowej. Sastre zagrał w dwóch meczach – z Boliwią (w 63 minucie wszedł na boisko, zmieniając Norberto Yácono) i Kolumbią.
W 1948 roku Sastre razem z Independiente zdobył tytuł mistrza Argentyny. W 1949 roku zakończył karierę piłkarską – łącznie w lidze argentyńskiej rozegrał 187 meczów i zdobył 5 bramek.
W latach 1945–1947 rozegrał w reprezentacji Argentyny 4 mecze.

</doc>
<doc id="1711992" url="https://pl.wikipedia.org/wiki?curid=1711992" title="FC Rouen">
FC Rouen

Football Club de Rouen 1899 - francuski klub piłkarski grający obecnie w Championnat National (III lidze), mający siedzibę w mieście Rouen, leżącym w Górnej Normandii.
Historia.
Klub został założony w 1899 roku. W drugiej dekadzie XX wieku był czołową drużyną Normandii i pięciokrotnie zostawał mistrzem regionu w tamtym okresie. W 1925 roku jedyny raz w swojej historii Rouen dotarł do finału Pucharu Francji, w którym uległ CASG Paryż w dwumeczu (1:1, 2:3). W 1936 roku Rouen awansował po raz pierwszy do pierwszej ligi francuskiej, w której grał do 1943 roku. W okresie I wojny światowej dwukrotnie w latach 1940 i 1945 wywalczył mistrzostwo Francji Północnej. W 1944 roku Rouen powrócił do pierwszej ligi i grał w niej do 1947 roku. Kolejne pobyty w Ligue 1 przypadały na lata: 1960-1970, 1977-1978 i 1982-1985. W sezonie 1969-1970 klub wystąpił w Pucharze Miast Targowych 1969/1970. W pierwszej rundzie pokonał FC Twente (2:0, 0:1), w drugiej Sporting Charleroi (1:3, 2:0) i odpadł w 1/8 finału po dwumeczu z Arsenalem (0:0, 0:1). W 2004 roku Rouen spadł z Ligue 2 do Championnat National (III liga), a w 2005 do ligi amatorskiej (IV szczebel rozgrywek). W 2009 roku zespół wrócił do Championnat National.

</doc>
<doc id="1711993" url="https://pl.wikipedia.org/wiki?curid=1711993" title="Oscar Sastre">
Oscar Sastre



</doc>
<doc id="1711996" url="https://pl.wikipedia.org/wiki?curid=1711996" title="France Inter">
France Inter

France Inter – publiczna rozgłośnia radiowa, powstała w r. 1947 i należąca do publicznego nadawcy Radio France. Do 31 grudnia 2016 roku, jako jedna z trzech stacji francuskojęzycznych, nadawała na falach długich – 162 kHz z nadajnika w Allouis. Obecnie rozgłośni można słuchać na falach ultrakrótkich oraz w Internecie. Redaktorem naczelnym stacji jest Frédéric Schlesinger.
Historia.
Stacja powstała w r. 1947 pod nazwą "Paris Inter", a nadawać zaczęła 16 lutego. Korzystała z nadajnika zostawionego przez armię amerykańską, na którym nadawał program American Forces Network. Od 8 grudnia 1963 radio nadaje pod swoją obecną nazwą "France Inter". Nazwa została wybrana w drodze konkursu ogłoszonego wśród słuchaczy.
Format stacji.
France Inter jest przede wszystkim radiem mówionym. Od r. 2006 wprowadzono interaktywność ze słuchaczami. Sloganem stacji jest "Écoutez la différence" (pol. 'posłuchajcie różnicy').

</doc>
<doc id="1711998" url="https://pl.wikipedia.org/wiki?curid=1711998" title="Plateliai">
Plateliai



</doc>
<doc id="1711999" url="https://pl.wikipedia.org/wiki?curid=1711999" title="Óscar Carlos Sastre">
Óscar Carlos Sastre



</doc>
<doc id="1712003" url="https://pl.wikipedia.org/wiki?curid=1712003" title="Oscar Carlos Sastre">
Oscar Carlos Sastre



</doc>
<doc id="1712007" url="https://pl.wikipedia.org/wiki?curid=1712007" title="Płótele">
Płótele

Płótele, także Płotele (lit. "Plateliai") – miasteczko na Litwie, położone w okręgu telszańskim, w rejonie płungiańskim, 20 km na północ od Płungian, nad jeziorem o tej samej nazwie. Miasteczko liczy 1 021 mieszkańców (2001). Siedziba starostwa Płótele.
Znajduje się tu kościół, gimnazjum, poczta, klub jachtowy, dyrekcja Żmudzkiego Parku Narodowego i zespół pałacowo-parkowy założony przez Ogińskich.
Historia.
Okolica, za czasów I Rzeczypospolitej była starostwem królewskim. W wieku XVI należała do Kieżgajłów, następnie do królowej Bony, później do Billewiczów, Chodkiewiczów oraz Stabrowskich, a od końcu stulecia do końca XVII wieku, do Wołłowiczów. W XVIII wieku właścicielami zostali Ogińscy.
Na przełomie XVIII i XIX wieku właścicielami zostali hrabiowie Choiseul de Gouffier, Francuzi, krewni Ludwika XV, którzy władali majątkiem do 1940. W 1905 założyli oni pierwszy na Żmudzi telegraf, który połączył dwór z Płungianami.
Od 2003 roku miasteczko posiada własny herb, nadany dekretem prezydenta Republiki Litewskiej.

</doc>
<doc id="1712008" url="https://pl.wikipedia.org/wiki?curid=1712008" title="Rozdzielnica tablicowa">
Rozdzielnica tablicowa

Rozdzielnica tablicowa (tablica rozdzielcza) – zestaw zawierający urządzenia łączeniowe lub zabezpieczenia (bezpieczniki lub małogabarytowe wyłączniki) skojarzone z jednym obwodem odbiorczym lub większą ilością obwodów odbiorczych, zasilanych z jednego lub większej ilości obwodów zasilających wraz z zaciskami przyłączowymi do przyłączania przewodu neutralnego i ochronnego PE. Rozdzielnice tablicowe mogą także zawierać urządzenia sygnalizacyjne i inne aparaty sterownicze. Może być wyposażona w łączniki izolacyjne które jednak mogą być umieszczone oddzielnie poza daną tablicą.
Napięcie, jakie jest rozdzielane przy ich pomocy w Polsce, to 400 V oraz 230 V (dawniej 380 V oraz 220 V), a natężenie od około 20 A do około 100 A, dlatego rozdzielnice tablicowe znajdują zastosowane głównie w budynkach mieszkalnych, szkołach, szpitalach, placach budów i innych obiektach nieprzemysłowych o niewielkich mocach znamionowych. Wyposażenie montowane jest wewnątrz skrzynki rozdzielczej na tablicy wykonanej z materiału izolacyjnego. Połączenia elektryczne między aparatami wykonane są za tablicą. 
Zamontowane mogą w nich być: liczniki energii elektrycznej, bezpieczniki, wyłączniki różnicowoprądowe, wyłączniki nadmiarowe oraz styczniki.

</doc>
<doc id="1712009" url="https://pl.wikipedia.org/wiki?curid=1712009" title="Biegi narciarskie na Zimowych Igrzyskach Olimpijskich 1976">
Biegi narciarskie na Zimowych Igrzyskach Olimpijskich 1976

Konkurencje biegów narciarskich podczas Zimowych Igrzysk Olimpijskich w 1976 roku zostały przeprowadzone w dniach 5 - 14 lutego 1976 w mieście Innsbruck. W ramach igrzysk zawodniczki i zawodnicy walczyli w siedmiu konkurencjach: czterech indywidualnych (biegach na 15 km, 30 km i 50 km dla mężczyzn oraz 5 km i 10 km dla kobiet) i sztafetach (4 x 10 km dla mężczyzn i 4 x 5 km dla kobiet) – łącznie rozdanych zostało zatem dwadzieścia jeden medali. O medale igrzysk olimpijskich biegacze narciarscy rywalizowali po raz dwunasty, a biegaczki po raz siódmy w historii.
Mężczyźni.
Bieg na 15 km.
Data: 8.02.1976
Bieg na 30 km.
Data: 5.02.1976
Bieg na 50 km.
Data: 14.02.1976
Sztafeta 4 x 10 km.
Data: 12.02.1976
Kobiety.
Bieg na 5 km.
Data: 9.02.1976
Bieg na 10 km.
Data: 10.02.1976
Sztafeta 4 x 5 km.
Data: 12.02.1976

</doc>
<doc id="1712012" url="https://pl.wikipedia.org/wiki?curid=1712012" title="Hanna Lachman">
Hanna Lachman

Hanna Lachman z domu Iwanowska (ur. 20 czerwca 1937 we Włocławku, zm. 24 czerwca 2012 w Warszawie) – polska aktorka.
W latach 1961-84 była aktorką Teatru Komedia w Warszawie. Najbardziej znana z roli w serialu "Dom" Jana Łomnickiego, gdzie wcieliła się w postać Wandy Jasińskiej.
Pochowana na cmentarzu Bródnowskim (kw. 58A - 5 - 7).

</doc>
<doc id="1712026" url="https://pl.wikipedia.org/wiki?curid=1712026" title="Prawo do sądu">
Prawo do sądu

Prawo do sądu – jedna z fundamentalnych zasad państwa prawa. Traktowana jest i jako dyrektywa tworzenia prawa skierowana do ustawodawcy, i jako publiczne prawo podmiotowe jednostki wobec państwa.
W Polsce znajduje uregulowanie w Konstytucji (art. 45 ust. 1).

</doc>
<doc id="1712027" url="https://pl.wikipedia.org/wiki?curid=1712027" title="Mrozu">
Mrozu

Mrozu, właśc. Łukasz Mróz (ur. 22 lipca 1986 we Wrocławiu) – polski piosenkarz, producent muzyczny, kompozytor i autor tekstów.
Życiorys.
Jest absolwentem Zespołu Szkół nr 6 im. Agnieszki Osieckiej we Wrocławiu. Uczęszczał do klasy o profilu teatralnym, rozwijając jednocześnie swoje umiejętności wokalne. Studiował fizjoterapię w Wyższej Szkole Fizjoterapii we Wrocławiu.
Występował w młodzieżowych musicalach w Teatrze Lalek we Wrocławiu oraz w Centrum Sztuki Impart. Jest laureatem konkursu Agnieszki Osieckiej „Bardzo Wielka Woda”. Współpracował z „Wozem” nad utworem „Jestem Imprezą”. Współpracował ponadto z wykonawcami, takimi jak DJ Kenneth, Mr. Kinglover, Natural Dread Killaz, Jamal, EastWest Rockers, Bob One, Junior Stress, Molesta Ewenement, K.A.S.T.A., Lilu, Wice Wersa czy White House.
Kariera.
W 2009 wydał debiutancki album studyjny pt. "Miliony monet", a tytułowy singiel z płyty stał się ogólnopolskim przebojem. Tę piosenkę zaprezentował na Sopot Hit Festiwal 2009, gdzie zajął 8 miejsce. W 2010 roku wziął udział w kolejnej edycji tego festiwalu, gdzie zaprezentował piosenkę "Vabank", z którą zajął 9 miejsce. Uczestniczył w jedenastej edycji programu rozrywkowego TVN "Taniec z gwiazdami", w parze z Anetą Piotrowską odpadł w trzecim odcinku. 25 października wydał album pt. "Vabank". W kolejnych latach wydał jeszcze cztery płyty: "Rollercoaster" (2014), "Zew" (2017), "Aura" (2019) i "Złote bloki" (2022).

</doc>
<doc id="1712028" url="https://pl.wikipedia.org/wiki?curid=1712028" title="Alexandre Luiz Reame">
Alexandre Luiz Reame

Xandão, właśc. Alexandre Luiz Reame (ur. 23 lutego 1988 w Araçatuba) – brazylijski piłkarz, występujący na pozycji środkowego obrońcy.
Kariera klubowa.
Xandão rozpoczął piłkarską karierę w Guarani FC w 2005 roku. W latach 2005-2007 występował w Athletico Paranaense, po czym wrócił do Guarani FC. Na przełomie 2008 i 2009 występował we Fluminense FC. W 2009 roku występował w pierwszoligowym Grêmio Barueri.
Dobra gra w Grêmio zaowocowała transferem do São Paulo FC w styczniu 2010. W styczniu 2012 został wypożyczony do Sportingu. W 2013 roku został zawodnikiem Kubania Krasnodar. Następnie był piłkarzem takich klubów jak: Anży Machaczkała, Cercle Brugge, Red Bull Brasil, Guarani FC i Persija Dżakarta.

</doc>
<doc id="1712031" url="https://pl.wikipedia.org/wiki?curid=1712031" title="Samotność we dwoje">
Samotność we dwoje

Samotność we dwoje – polski film psychologiczny z 1968 roku w reżyserii Stanisława Różewicza na podstawie opowiadania Karola Ludwika Konińskiego "Straszny czwartek w domu pastora".
Fabuła.
Syn pastora Hubina ginie stratowany przez spłoszone konie. Tragedia niszczy spokój i szczęście rodziny. Edyta przeżywa załamanie psychiczne. Z tego powodu jedzie do swojej siostry w Pradze. Tam poznaje nauczyciela muzyki von Kschitzky'ego, z którym po pewnym czasie przyjeżdża do domu.
Adalbert uczy Olesię muzyki i jednocześnie stara się o jej względy. Czyni to w sposób tak ostentacyjny, że pastor pozbywa się gościa.
Małżonkowie nie potrafią już żyć ze sobą i Edyta odchodzi od pastora.

</doc>
<doc id="1712034" url="https://pl.wikipedia.org/wiki?curid=1712034" title="Dziamgon Kongtrul">
Dziamgon Kongtrul

Dziamgon Kongtrul (tyb. འཇམམགོན་ཀོངསྤྲུལ, Wylie: " 'Jam-mgon Kong-sprul", ZWPY: "Jamgoin Gongzhü") – wielki nauczyciel buddyzmu tybetańskiego, mający istotne znaczenie dla historii, teorii i praktyk wszystkich jego tradycji, którego linia związana jest przede wszystkim z tradycją Kagju poprzez następujących tulku:
1. Dziamgon Kongtrul Lodro Thaje (1813–1899)
2. Dziamgon Kongtrul Khjentse özer (1902–1952)
3. Dziamgon Kongtrul Karma Lodrö Czökji Senge (1954–1992)
4. Dziamgon Kongtrul Karma Lodrö Chökji Njima (1995-)
4. Dziamgon Kongtrul Jangsi Rinpocze (1995-) – rozpoznany przez II Beru Czientse Rinpocze, XVII Karmapę Taje Dordże i Penora Rinpocze

</doc>
<doc id="1712037" url="https://pl.wikipedia.org/wiki?curid=1712037" title="Zbigniew Sowa">
Zbigniew Sowa

Zbigniew Sowa (ur. 2 czerwca 1955 w Warszawie) – polski technik elektronik, poseł na Sejm PRL IX kadencji.
Życiorys.
Ukończył Pomaturalne Studium Techniczne. Od 1976 monter w Zakładach Metalowych „Predom-Mesko” w Skarżysku-Kamiennej. W 1978 wstąpił do Polskiej Zjednoczonej Partii Robotniczej, członek Komitetu Zakładowego. Członek Zarządu Fabrycznego Związku Socjalistycznej Młodzieży Polskiej. W 1985 uzyskał mandat posła na Sejm PRL IX kadencji z okręgu Skarżysko-Kamienna, zasiadał w Komisji Kultury.
Był dyrektorem Centrum Kształcenia Praktycznego w Skarżysku-Kamiennej, pracuje w Powiatowym Centrum Rozwoju Edukacji.

</doc>
<doc id="1712038" url="https://pl.wikipedia.org/wiki?curid=1712038" title="Czej Czettha IV">
Czej Czettha IV

Czej Czettha IV (?-1725) – król Kambodży z dynastii Warmanów panujący w latach 1675 - 1695, 1696 - 1699, 1701 - 1702, 1704 - 1706, który toczył walki z najazdami Syjamczyków i Wietnamczyków. 
Życiorys.
Czej Czettha IV był młodszym synem Paramaradży IX (Barom Reaczea V) i jego drugiej żony królowej (Samdach Brhat Devi) Maha Kshatryi. Brat regenta Ang Czeja.
Czej Czettha IV w 1675 stanął na czele antywietnamskiego powstania i po zajęciu stolicy Udong koronował się na króla pod imieniem Czej Czetthy IV i z tytułem Samdach Brhat Jaya Jatha Parama Surendra Rajadhiraja Ramy (1688), wypierając do prowincji Prejkop (Sajgon) regenta Ang Nona i popierających go Wietnamczyków. Czej Czettha IV zreformował prawo następstwa tronu przez wprowadzenie zasady: możliwości abdykacji panującego z zachowaniem przez niego realnej władzy i ponownego powrotu na tron, co pozwoliło uniknąć ciągłych zmian na tronie. Następnie przeniósł stolicę państwa z Udongu do Samrong Tong (Tran Czrung). 
Umocnienie Ang Nona przez zaciąg do jego armii emigrantów chińskich, skłoniło go do rozpoczęcia walk z Czej Czetthą IV; w latach 1682-1683 wojska Ang Nona zajęły Płd. Kambodżę z miastami Phnom Penh i Udong, a w rękach Czej Czetthy IV pozostały Angkor, Battambang i Pursat. W 1684 z pomocą syjamską udało się Czej Czecie IV odzyskać utracone prowincje i wyprzeć Ang Nona z powrotem do delty Mekongu; arbitraż Naraia, króla Syjamu przyznał koronę Czej Czecie IV. W 1688 Ang Non korzystając z zaabsorbowania Syjamu walką z agresją angielsko-francuską, z pomocą wietnamską zajął Udong, lecz Czej Czettha IV po zwycięstwie nad nim w bitwie pod Veal Hong zmusił go do ponownego wycofania się do delty Mekongu. W 1689 Ang Non zajął Phnom Penh, a spustoszenie kraju skłoniło króla Czej Czetthę IV do rozpoczęcia rozmów; w rezultacie zawartego traktatu Czej Czettha IV uznał się za wasala Wietnamu i wydzielił Ang Nonowi, jako jego dzielnicę Srei Santhor, gdzie on zmarł bezpotomnie, a Nguyễnowie zgłosili pretensje do ziem leżących na lewym brzegu rzeki Mekong. Stosunki z rodem Nguyễn były napięte i Czej Czettha IV w 1692 udzielił schronienia Czamom, którzy zbiegli do Kambodży po podboju ich księstwa Pandurangi, i osiedlił ich w pobliżu Lovek. Następnie król stłumił w prowincji Kampong Xzhnang bunt wysokiego dygnitarza Ema, popieranego przez dynastię Nguyễn, ale nie odzyskał trzech prowincji: Prey Kor (Sajgon), Baria i Kampeap Srekatrey (Biên Hoà). 
Śmierć Ang Nona pozwoliła w 1691 Czej Czecie IV na powtórną koronację; król umocnił feudalno-biurokratyczny aparat, wzmocnił władzę feudałów nad chłopami poprzez przeprowadzenie reform prawodawczych (rewizja kodeksu i dostosowanie go do czasów mu współczesnych). W 1695 Czej Czettha IV abdykował na rzecz swego bratanka Udajaradży II (Narairamadhipati I), lecz po jego 10-miesięcznym panowaniu ponownie wstąpił na tron (1696). W 1699 Czej Czettha IV, zniechęcony, abdykował po raz drugi na rzecz swego zięcia Ang Ema, lecz po jego 2-letnim panowaniu w 1701 ogłosił go za nieudolnego, pozbawił tronu i ponownie wstąpił na tron podczas konfliktu z rodem Nguyễn. Król stłumił bunt feudała Kima popieranego przez ród Nguyễn i w 1702 abdykował po raz trzeci na rzecz swego 12-letniego syna Śri Dharmaradży IV (Thommo Reaczea III), sprawując do 1704 faktyczne rządy, kiedy to ponownie zasiadł na tronie; w 1706 ostatecznie abdykował na rzecz syna Śri Dharmaradży IV (Thommo Reaczea III); zmarł w 1725.

</doc>
<doc id="1712039" url="https://pl.wikipedia.org/wiki?curid=1712039" title="Anna Staruch">
Anna Staruch

Anna Jadwiga Staruch z domu Sysło (ur. 29 kwietnia 1932 w Szpicy, zm. 12 października 2019) – polska nauczycielka, działaczka społeczna i polityk, posłanka na Sejm PRL IX kadencji.
Życiorys.
Córka Władysława i Stanisławy, nauczycieli i organizatorów oświaty oraz elektryfikacji wsi. Zdała maturę w Lublinie, a w 1954 uzyskała tytuł zawodowy magistra historii w Wyższej Szkole Pedagogicznej w Krakowie i podjęła pracę jako nauczycielka w II Liceum Ogólnokształcącym w Rzeszowie. W 1957 ukończyła studia II stopnia, po czym została wizytatorem metodykiem nauczania historii w województwie. Była też dyrektorem Zespołu Szkół Ekonomicznych w Rzeszowie. Od 1968 była kierownikiem sekcji historii w Okręgowym Ośrodku Medycznym, a potem wizytatorem metodyki historii w Kuratorium Oświaty i Wychowania w Rzeszowie. W 1977 przeszła z pracy w rzeszowskim LO na stanowisko wicekuratora w Rzeszowie. W 1982 przeszła na funkcję dyrektora Zespołu Szkół Ekonomicznych w Rzeszowie, pełniąc ją do momentu przejścia na emeryturę w 1989.
W 1960 została kandydatką, a w 1961 członkinią Polskiej Zjednoczonej Partii Robotniczej. W 1969 została absolwentką Wieczorowego Uniwersytetu Marksizmu-Leninizmu. Od marca 1971 do lutego 1975 zasiadała w plenum i egzekutywie Komitetu Wojewódzkiego partii w Rzeszowie, od listopada 1975 do grudnia 1980 ponownie w plenum. Od 1970 do 1983 przewodniczyła Wojewódzkiej Radzie Kobiet, była też członkiem prezydium Krajowej Rady Kobiet. W lutym 1976 została członkinią Komisji ds. Kształcenia i Wychowania Socjalistycznego KW PZPR w Rzeszowie. Była także delegatką na VI, VII i VIII Zjazd PZPR (w 1971, 1975 i 1980). Zasiadała w Radzie Wojewódzkiej PRON, zasiadała w Prezydium tejże. Była wiceprzewodniczącą Zarządu Wojewódzkiego Towarzystwa Wiedzy Powszechnej, zasiadała w Zarządzie Wojewódzkim Towarzystwa Przyjaźni Polsko-Radzieckiej. W latach 1985–1989 pełniła mandat posłanki na Sejm PRL IX kadencji, reprezentując okręg rzeszowski. Zasiadała w Komisji Administracji, Spraw Wewnętrznych i Wymiaru Sprawiedliwości, Komisji Edukacji Narodowej i Młodzieży oraz w Komisji Nadzwyczajnej do rozpatrzenia projektu ustawy o zmianie Konstytucji Polskiej Rzeczypospolitej Ludowej. W okresie III RP działała w Sojuszu Lewicy Demokratycznej.
Współzałożycielka Towarzystwa Przyjaciół Rzeszowa, organizatorka wielu konkursów dotyczących miasta Rzeszów. Otrzymała Medal Komisji Edukacji Narodowej. W 1984 wyróżniona wpisem do „Księgi zasłużonych dla województwa rzeszowskiego”.
Jej mężem był doc. dr inż. Stanisław Staruch (1930–2010), prorektor Politechniki Krakowskiej w latach 1972–1975. Pochowana 17 października 2019 na cmentarzu Wilkowyja w Rzeszowie.

</doc>
<doc id="1712040" url="https://pl.wikipedia.org/wiki?curid=1712040" title="Jociel Ferreira da Silva">
Jociel Ferreira da Silva

Ciel, właśc. Jociel Ferreira da Silva (ur. 31 marca 1982 w Caruaru) – brazylijski piłkarz, występujący na pozycji ofensywnego pomocnika.
Ciel rozpoczął piłkarską karierę w Santa Cruz w 2005 roku. Rok 2006 spędził w Salgueiro i Icasie. W 2007 roku grał w Ceará, po czym przeszedł do koreańskiego Busan I'Park. Po powrocie do Brazylii w 2008 grał 4 miesiące ponownie w Ceará, po czym przeszedł do Fluminense Rio de Janeiro. Od marca do czerwca 2009 występował w Américe Natal. W czerwcu 2009 zdecydował się na transfer do portugalskiego FC Paços de Ferreira. W 2010 powrócił do Brazylii i występował kolejno w Guarany Sobral, Corinthians Alagoano Maceió oraz obecnie w ASA Arapiraca. W ASA rozegrał w drugiej lidze 21 meczów, w których strzelił 14 bramek.
Od stycznia 2011 Ciel występuje w Zjednoczonych Emiratach Arabskich w klubie Al-Shabab Dubaj.

</doc>
<doc id="1712041" url="https://pl.wikipedia.org/wiki?curid=1712041" title="Klucz do koszmaru">
Klucz do koszmaru

Klucz do koszmaru – amerykański thriller z 2005 roku w reżyserii Iaina Softleya.
Opis fabuły.
Caroline Ellis pracuje w hospicjum, choć marzy by uczyć się w szkole pielęgniarskiej. Opiekuje się sparaliżowanym Benem Devereaux, który wraz z żoną jest właścicielem podupadającej rezydencji. Wprowadza się do ich domu. Violet, żona Bena wręcza Caroline klucz otwierający wszystkie pomieszczenia w domu. Kiedy trafia na strych, znajduje drzwi ukryte za książkami. Tam znajdują się przedmioty związane z uprawianiem magii. W dziewczynie twardo stąpającej po ziemi przedmioty wzbudzają duże zainteresowanie.
Obsada.
i inni
Nagrody.
Nagrody Saturn 2005

</doc>
<doc id="1712042" url="https://pl.wikipedia.org/wiki?curid=1712042" title="Jean Danjou">
Jean Danjou

Jean Danjou (ur. 15 kwietnia 1828 w Chalabre, Francja, zginął 30 kwietnia 1863 w Camarón de Tejeda, Meksyk) – oficer francuskich wojsk kolonialnych.
Życiorys.
Urodził się w Chalabre, małej miejscowości u podnóża Pirenejów, na południu Francji. Ojciec był francuskim oficerem a matka właścicielem fabryki materiałów sukienniczych. Był czwartym dzieckiem z ośmiorga potomstwa. Po ukończeniu szkoły podstawowej w wieku 15 lat rozpoczął pracę w rodzinnej fabryce. W roku 1847 wstąpił na uczelnię École Spéciale Militaire de Saint-Cyr. Po ukończeniu akademii został przydzielony do 51 Pułku Piechoty Liniowej. Przeniesiony w 1852 do Legii Cudzoziemskiej. Ranny stracił rękę. Nie godząc się ze swoim kalectwem, kazał zrobić sobie drewnianą protezę, żeby nadal służyć w armii. Proteza przechowywana jest w muzeum Legii Cudzoziemskiej w Aubagne i traktowana jest niemal jak relikwia. Kapitan zasłynął heroiczną obroną, podczas bitwy pod Camerone. Przeszedł do historii formacji jako wzór zachowania Legionisty. Rocznica bitwy obchodzona jest jako święto jednostki. Jean Danjou został odznaczony Legią Honorową V klasy.

</doc>
<doc id="1712043" url="https://pl.wikipedia.org/wiki?curid=1712043" title="Żale (tom wierszy)">
Żale (tom wierszy)

Żale (oryg. fr. "Les Regrets") – tom 191 sonetów Joachima du Bellaya
Okoliczności powstania utworu.
Podobnie jak "Starożytności Rzymskie", du Bellay pisał "Żale" w czasie pobytu w Rzymie, widząc hipokryzję wyższych środowisk kościelnych i tracąc nadzieję na karierę dyplomatyczną. W tym okresie powstała większość - 127 - sonetów. Dziesięć kolejnych powstawało w czasie drogi powrotnej do Francji, ostatnie 42 już w kraju. 
Treść.
W pierwszych utworach tomu du Bellay podkreślał odmienny charakter tej poezji od wcześniejszych utworów powstających w kręgu "Plejady" - zrezygnował z naśladownictwa twórczości antycznej, podkreślając, że "Żale" są przede wszystkim poezją osobistą. Ślad inspiracji starożytnej widać jedynie w tytule, który powstał na podstawie dzieła "Tristia" Owidiusza. 
"Żale" łączą w sobie wątki elegijne i satyryczne. Podmiot liryczny sonetów wyraża swoje rozczarowanie pobytem na emigracji, tęsknotę za ojczyzną, pragnienie powrotu do dawnego, spokojnego, zgodnego z tradycją życia. Kontrastuje surowość życia z płonnymi nadziejami, jakie niegdyś wobec niego żywił. Jedyną pociechę znajduje we wspomnieniach swojego kraju: Francja jest dla niego nie tylko osobistą, utraconą ojczyzną, ale i krajem przodującym w sztuce, nauce i wojskowości. 
Część sonetów utrzymana jest z kolei w konwencji satyrycznej: du Bellay wyśmiewa hipokryzję dworu francuskiego oraz wyższego kleru rzymskokatolickiego. Jałowość życia towarzyskiego w kręgach dworskich połączona z ostentacyjną dbałością o zachowanie konwenansów zostaje poddana ironicznej krytyce. Inspiracją dla poety mogła być tutaj twórczość włoskiego twórcy Burchiella, autora utrzymanych w podobnym tonie satyr.
Forma.
Cykl składa się ze 191 sonetów napisanych aleksandrynem z zachowaniem zasady przemiennego stosowania rymów męskich i żeńskich. Du Bellay, dla zachowania większego autentyzmu ukazanych emocji, rezygnuje jednak z postulowanej w "Obronie i uświetnieniu języka francuskiego" staranności leksykalnej, gier słownych i przy opracowywaniu rymów.

</doc>
<doc id="1712044" url="https://pl.wikipedia.org/wiki?curid=1712044" title="Elżbieta Struwe">
Elżbieta Struwe

Elżbieta Struwe (ur. 31 maja 1953 w Nakle nad Notecią) – polska bibliotekarka, rolniczka i polityk, posłanka na Sejm PRL IX kadencji, dyrektor gimnazjum w Wąwelnie.
Życiorys.
Od 1972 do 1980 pracowała w Bibliotece Publicznej w Wąwelnie, była też dyrektorem tamtejszego gimnazjum. W 1980 uzyskała tytuł zawodowy magistra bibliotekoznawstwa i informacji naukowej na Uniwersytecie Mikołaja Kopernika w Toruniu. Prowadziła własne gospodarstwo rolne. W latach 1985–1989 pełniła mandat posłanki na Sejm PRL IX kadencji w okręgu Bydgoszcz z ramienia Polskiej Zjednoczonej Partii Robotniczej, zasiadając w Komisji Polityki Społecznej, Zdrowia i Kultury Fizycznej, Komisji Nadzwyczajnej do rozpatrzenia poselskiego projektu ustawy o konsultacjach społecznych i referendum oraz w Komisji Nadzwyczajnej do rozpatrzenia projektów ustaw o stosunku Państwa do Kościoła Katolickiego, o gwarancjach wolności sumienia i wyznania oraz o ubezpieczeniu społecznym duchownych.

</doc>
<doc id="1712045" url="https://pl.wikipedia.org/wiki?curid=1712045" title="Saarijärvi">
Saarijärvi

Saarijärvi − miasto i gmina w środkowej Finlandii w prowincji Finlandia Zachodnia. Gmina zajmuje powierzchnię 1,422,88 kilometrów kwadratowych - obszar ten zamieszkuje 10,705 obywateli.

</doc>
<doc id="1712046" url="https://pl.wikipedia.org/wiki?curid=1712046" title="Krajowa Szkoła Sądownictwa i Prokuratury">
Krajowa Szkoła Sądownictwa i Prokuratury

Krajowa Szkoła Sądownictwa i Prokuratury (KSSiP) – szkoła utworzona na mocy ustawy z dnia 23 stycznia 2009 roku o Krajowej Szkole Sądownictwa i Prokuratury () jako osoba prawna pozostająca pod nadzorem Ministra Sprawiedliwości. Jest to jedyna centralna instytucja odpowiedzialna za szkolenie wstępne oraz ustawiczne kadr sądownictwa i prokuratury w Pol­sce.
Rozporządzeniem Ministra Sprawiedliwości z dnia 16 kwietnia 2009 roku () Krajowej Szkole Sądownictwa i Prokuratury nadany został pierwotny statut regulujący m.in. ustrój i organizację wewnętrzną szkoły, sposób i tryb prowadzenia działalności szkoleniowej.
Historia KSSiP.
Krajowa Szkoła rozpoczęła działalność 4 marca 2009 r. i jest następcą prawnym Krajowego Centrum Szkolenia Kadr Sądów Powszechnych i Prokuratury.
Od 2012 r. Przewodniczącym Rady Programowej Szkoły jest prof. dr hab. Janina Błachut.
Dyrektorzy KSSiP:
Siedziba.
Od 30 września 2009 roku siedziba szkoły znajduje się w Krakowie, gdzie mieszczą się Biuro Dyrektora, Biuro Administracyjne, Ośrodek Aplikacji Sędziowskiej oraz Ośrodek Aplikacji Prokuratorskiej. Wcześniej siedziba przejściowo mieściła się w Warszawie. W Lublinie mieści się Ośrodek Szkolenia Ustawicznego i Współpracy Międzynarodowej.
Nabór.
W lipcu i sierpniu 2009 r. przeprowadzony został pierwszy nabór aplikantów. Egzamin konkursowy składa się z dwóch części: testu sprawdzającego wiedzę z poszczególnych dziedzin prawa oraz pracy pisemnej sprawdzającej umiejętność stosowania argumentacji prawniczej, zasad wykładni, kwalifikowania stanów faktycznych. W 2016 r. odbył się ostatni nabór na aplikację ogólną. Od 2017 r. nabory przeprowadzone są bezpośrednio na aplikację sędziowską oraz aplikację prokuratorską.
Zadania.
Do zadań Krajowej Szkoły należy:
Krajowa Szkoła prowadzi także działalność wydawniczą, m.in. w postaci Kwartalnika Krajowej Szkoły Sądownictwa i Prokuratury. Kwartalnik jest dystrybuowany bezpłatnie do sądów apelacyjnych i prokuratur regionalnych na terenie całego kraju oraz do Sądu Najwyższego, Prokuratury Krajowej, Naczelnego Sądu Administracyjnego, uczelni wyższych, które kształcą na kierunku prawo, i innych instytucji związanych z wymiarem sprawiedliwości i prokuraturą. W zakresie szkolenia ustawicznego Krajowa Szkoła prowadzi serię wydawniczą pt. „Metodyki”, natomiast w zakresie szkolenia wstępnego od 2012 r. – serię pt. „Biblioteka Aplikanta”.
W ramach realizacji swoich zadań Krajowa Szkoła prowadzi współpracę międzynarodową oraz współdziała z podstawowymi jednostkami organizacyjnymi szkół wyższych, prowadzącymi kształcenie na kierunku prawo, jednostkami badawczo-rozwojowymi oraz placówkami naukowymi Polskiej Akademii Nauk.

</doc>
<doc id="1712047" url="https://pl.wikipedia.org/wiki?curid=1712047" title="Burgoyne Diller">
Burgoyne Diller

Burgoyne Diller (ur. 13 stycznia 1906 w Nowym Jorku, zm. 30 stycznia 1965 tamże) – amerykański malarz abstrakcjonista.
Twórczość.
Większość jego prac charakteryzuje się prostokątnymi formami geometrycznymi, co miało odbicie w całym De Stijl, oraz w szczególności na twórczości Pieta Mondriana. Abstrakcjonizm geometryczny i nieobiektywny styl Diller wypracował uczęszczając do Arts Student League of New York, gdzie studiował razem z Hansem Hofmannem. Był fundatorem American Abstract Artist. Jego abstrakcje często są nazywane pracami konstruktywistycznymi. Jest znany także jako autor murali dla Federal Arts Projekt w Nowym Jorku. Związany był również z nurtem hard-edge painting.

</doc>
<doc id="1712049" url="https://pl.wikipedia.org/wiki?curid=1712049" title="Różaniec z granatów">
Różaniec z granatów

Różaniec z granatów – polski film wojenny z 1970 roku na podstawie opowiadania Ksawerego Pruszyńskiego. Historia polskiego emigranta walczącego o wolność od 1936 roku w Hiszpanii do wyzwolenia Francji w 1944 roku.

</doc>
<doc id="1712052" url="https://pl.wikipedia.org/wiki?curid=1712052" title="Wybory parlamentarne w Mołdawii w 2009 roku">
Wybory parlamentarne w Mołdawii w 2009 roku



</doc>
<doc id="1712054" url="https://pl.wikipedia.org/wiki?curid=1712054" title="Hull House">
Hull House

Hull House placówka zajmująca się działalnością filantropijną i kulturalno-społeczną. Założona w 1889 przez Jane Addams i Ellen Gates Starr. Placówka miała na celu poprawę warunków życia w przemysłowych dzielnicach Chicago. Istotnym elementem pracy w Hull House jest praca z grupą.
Mapy opracowywane w Hull House:
1895 – „Hull House Maps and Papers”
1912 – „Dziecko, przestępca i jego dom” 
1917 – „Wagarowiczostwo”

</doc>
<doc id="1712055" url="https://pl.wikipedia.org/wiki?curid=1712055" title="Tamara Sołoniewicz">
Tamara Sołoniewicz

Tamara Sołoniewicz (ur. 17 września 1938 w Narewce, zm. 18 lipca 2000 w Białymstoku) – polska reżyser i scenarzystka filmowa.
Życiorys.
Urodziła się w rodzinie przedwojennej białoruskiej inteligencji. Jej rodzicami byli Mikołaj i Olga Sołoniewicz. Uczęszczała do szkoły podstawowej w Narewce, a następnie do Liceum Ogólnokształcące w Michałowie. Była absolwentką wydziału filologii polskiej na Uniwersytecie Warszawskim oraz Podyplomowego Studium Dziennikarskiego.
Od połowy lat 60. związana była z Telewizją Polską, pracowała w Dzienniku Telewizyjnym, redakcji reportażu Programu I, redakcji społecznej i filmu dokumentalnego, Wytwórni Filmów Dokumentalnych w Łodzi. W latach 90. współpracowała z białostockim oddziałem telewizji regionalnej.
Tematem większości filmów autorstwa Sołoniewicz była Białostocczyzna. Pierwszy film o tym terenie zrealizowała w 1966 roku. "Miasteczko na skraju puszczy" – to filmowa opowieść o ówczesnym życiu Hajnówki.
Wiele jej filmów było nagradzanych na festiwalach w kraju i zagranicą. Najbardziej znane i utytułowane jej filmy to: "Matecznik" – złoty Ekran w 1975 roku, "Antygona w stodole" – nagroda Brązowego Lajkonika na Festiwalu Filmów Dokumentalnych w Krakowie, "Hela Pacewiczówna z Zadworzan" – srebrny Lajkonik na FFD, "Ziemia" – Gran Prix FFD, "Wąski tor" – w 1981 roku nagroda "Solidarności" oraz pierwsza nagroda na Festiwalu Filmów Społeczno-Politycznych w 1984 r., "Polski podrzutek" – nagroda Stowarzyszenia Dziennikarzy Polskich w 1997 roku.
Upamiętnienie.
W ścisłym centrum Białegostoku znajduje się bulwar im. Tamary Sołoniewicz (położony jest wzdłuż rzeki Białej oraz alei Piłsudskiego i ciągnie się od ulicy Henryka Sienkiewicza do ulicy Fabrycznej).
W Hajnówce znajduje się ulica Tamary Sołoniewicz, zaś w Narewce istnieje galeria jej imienia.

</doc>
<doc id="1712056" url="https://pl.wikipedia.org/wiki?curid=1712056" title="Stanisław Folwarczny">
Stanisław Folwarczny

Stanisław Folwarczny (czes. "Stanislav Folwarczny"; ur. 9 października 1962 w Karwinie) – polski nauczyciel i działacz społeczny na Śląsku Cieszyńskim, samorządowiec, od 2006 wiceburmistrz Czeskiego Cieszyna.
Życiorys.
Ukończył studia na Wydziale Pedagogicznym Uniwersytetu Ostrawskiego, po czym pracował jako nauczyciel wychowania obywatelskiego i fizycznego. W latach 1992–2006 pełnił obowiązki dyrektora Szkoły Podstawowej z Polskim Językiem Nauczania w Czeskim Cieszynie. Organizował wyjazdy śladami polskiej historii i literatury dla nauczycieli polskich na Zaolziu do Polski oraz na dawne Kresy Rzeczypospolitej. Od 1994 do 2001 był prezesem Towarzystwa Nauczycieli Polskich w Republice Czeskiej, od 2001 pozostaje jego wiceprezesem. Miał swój udział w wydaniu prac: „Z dziejów szkolnictwa polskiego na Zaolziu” Józefa Macury (1998) oraz „Cudowny chleb i inne godki śląskich: podania, baśnie i opowieści cieszyńskie” Józefa Ondrusza (1996). W 2008 został członkiem Rady Kongresu Polaków w RC.
W 2002 uzyskał mandat członka Rady Miejskiej w Czeskim Cieszynie z poparciem ODS. W 2006 wybrano go wiceburmistrzem miasta z ramienia koalicji ODS/KDU-ČSL/Bezpartyjni rządzącej miastem, swoją funkcję zachował również po zmianie układu koalicyjnego na ODS/KDU-ČSL/ČSSD na początku 2011.

</doc>
<doc id="1712059" url="https://pl.wikipedia.org/wiki?curid=1712059" title="Luís Cetin">
Luís Cetin

Luis Gustavo Cetin (ur. 5 sierpnia 1987 w Limeirii) – brazylijski piłkarz, występujący na pozycji bramkarza.
Kariera klubowa.
Luis Cetin rozpoczął piłkarską karierę w Fluminense FC w 2007 roku, w którym występował do 2010. Dotychczas nie rozegrał we Fluminense żadnego meczu ligowego. W roku 2008 pełniąc rolę rezerwowego dotarł z Fluminense do finału Copa Libertadores, w którym klub z Rio de Janeiro przegrał z ekwadorskim LDU Quito. W 2009 roku występował w Américe Rio de Janeiro. W 2010 był zawodnikiem Anapoliny Anápolis. W 2011 występował w drugoligowej Vila Nova Goiânia. Od 2012 jest zawodnikiem Volta Redonda FC.

</doc>
<doc id="1712062" url="https://pl.wikipedia.org/wiki?curid=1712062" title="Klub szachistów">
Klub szachistów

Klub szachistów – polski telewizyjny film fabularny w reżyserii Witolda Lesiewicza. Adaptacja opowiadania Aleksandra Świętochowskiego.
Opis fabuły.
Młody człowiek nazwiskiem Wacław Urbin otrzymuje propozycję wstąpienia do Klubu Szachistów. Nazwa ta niewiele ma wspólnego z faktyczną działalnością stowarzyszenia. Klub, złożony z najszacowniejszych obywateli miasta, prowadzi klasyfikację popełnionych przez poszczególnych członków niegodziwości. Kiedy Urbin zostaje już członkiem organizacji, dowiaduje się, że jej prezes Radek jest ojcem Izy – narzeczonej Wacława. Radek, znając ciemne strony życiorysu Urbina, nie zgadza się na ślub córki. Iza, chcąc zaspokoić swą ciekawość, wykrada z kasy pancernej dokumenty, kompromitujące członków Klubu Szachistów.

</doc>
<doc id="1712063" url="https://pl.wikipedia.org/wiki?curid=1712063" title="Dassault Mercure">
Dassault Mercure

Dassault Mercure – francuski samolot pasażerski, wyprodukowany przez Dassault Aviation. Wyprodukowano 12 egzemplarzy samolotu.
Historia.
W 1967 roku francuska wytwórnia, znana głównie z produkcji samolotów wojskowych rozpoczęła pracę nad cywilnym samolotem pasażerskim o średnim zasięgu. Program budowy dwóch latających prototypów, dwóch płatowców do naziemnych prób statycznych, homologacji i przygotowań do rozpoczęcia produkcji seryjnej został dofinansowany przez rząd francuski. Pierwszy latający prototyp, napędzany silnikami Pratt &amp; Whitney JT8D-11 z cywilną rejestracją F-WTCC wzbił się po raz pierwszy w powietrze 28 maja 1971 roku. Drugi prototyp z docelowymi silnikami Pratt &amp; Whitney JT8D-15 i numerze rejestracyjnym F-WTMD oblatano 19 lipca 1973 roku. Do programu budowy samolotu włączyły się również włoska Aeritalia, która odpowiedzialna była za produkcję usterzenia ogonowego oraz tylnej części kadłuba, belgijska SABCA, która wytwarzała klapy, lotki, spojlery oraz hamulce aerodynamiczne, hiszpańska CASA produkująca przednie, dwa segmenty kadłuba i szwajcarska firma F+W Emmen wytwarzająca elementy gondoli silnikowych. W lutym 1972 roku dołączyła kanadyjska firma Canadair, która wzięła na siebie produkcję elementów klap noskowych, segmentów skrzydeł i wysięgników gondoli silnikowych. Po otrzymaniu homologacji 12 lutego 1974 roku, zamówienie na 10 sztuk samolotu złożyły francuskie linie lotnicze Air Inter, było to pierwsze i ostatnie zamówienie na ten typ samolotu. Bardzo silna konkurencja ze strony samolotów Boeing 737 oraz DC-9 zdecydowała o zaprzestaniu produkcji francuskiego modelu. 29 kwietnia 1995 roku, dwa ostatnie Dassault Mercure wykonały ostatni lot komercyjny w barwach swojego jedynego użytkownika. Po wylataniu 360 000 godzin, przewiezieniu 44 milionów pasażerów i odbyciu 440 000 lotów samoloty bez żadnych wypadków zakończyły swoją pasażerską karierę.
Wersje.
Pomimo braku dalszych zamówień, Dassault Aviation planowało we współpracy z amerykańską firmą McDonnell Douglas stworzyć następcę Mercure i jednocześnie DC-9. Prace nad nową wersją oznaczoną wstępnie jako Mercure 200 rozpoczęto w 1975 roku. Samolot miał mieć kadłub swojego poprzednika, wydłużony o 6 metrów, nowe silniki turbowentylatorowe General Electric (SNECMA CFM56) oraz dwuszczelinowe klapy. Program modernizacji został anulowany.
Konstrukcja.
Dassault Mercure był dwusilnikowym, wolnonośnym dolnopłatem o konstrukcji całkowicie metalowej. Hermetyzowany ciśnieniowy kadłub o półskorupowej konstrukcji. Podwozie trójpodporowe z przednim podparciem chowane w locie. Usterzenie klasyczne.

</doc>
<doc id="1712064" url="https://pl.wikipedia.org/wiki?curid=1712064" title="Jeśli się odnajdziemy">
Jeśli się odnajdziemy

Jeśli się odnajdziemy – polski film obyczajowy z 1982 na podstawie reportażu Małgorzaty Szejnert.
Fabuła.
W ośrodku wczasowym na Mazurach odbywa się turnus pod nazwą „Jeśli się odnajdziemy”. Celem jest eksperyment społeczny: wychowankowie domów dziecka sami wybierają swoich rodziców zastępczych. Maciek, młody psycholog zauważa Kasię, która ciągle jest na diecie bezglutenowej, której choroba uniemożliwia znalezienie rodziców. Maciek postanawia zabrać ją do siebie, a jego żona zgadza się. Kiedy Kasia dowiaduje się od swoich rówieśniczek, że po wakacjach znów trafi do domu dziecka ucieka.

</doc>
<doc id="1712065" url="https://pl.wikipedia.org/wiki?curid=1712065" title="Nathasampradaja">
Nathasampradaja

Nath jogi, Nath sampradaja, Nathasampradaja – ruch religijny w ramach śiwaizmu, której historycznym założycielem był Matsjendranath, a najsławniejszym przedstawicielem – Gorakhnath. Wywodzi się z wcześniejszej tradycji siddhów, lecz prawdopodobnie niektóre elementy zarówno doktrynalne, jak i dotyczące praktyki zostały zapożyczone z tantry. Z kolei tradycja nathów wywarła znaczny wpływ na buddyzm tybetański.

</doc>
<doc id="1712067" url="https://pl.wikipedia.org/wiki?curid=1712067" title="Święty Senan">
Święty Senan

Senan, biskup irlandzki, również Senan ze Scattery (Iniscathay), "Senán, Senames, Mo Shenóc" (ur. ok. 488 na Magh Lacha, zm. ok. 544 na wyspie Scaterry na rz. Slaney) – jeden z dwunastu apostołów Irlandii, biskup i spowiednik, opat, święty Kościoła katolickiego.
Był założycielem klasztorów i kościołów w Irlandii.
Został pochowany w kościele opactwa Iniscathay ("Iniscoirithe ", dzis. Enniscorthy, irl. " Inis Córthaidh"). Jest patronem West Clare.
Jego wspomnienie liturgiczne obchodzone jest 8 marca.

</doc>
<doc id="1712068" url="https://pl.wikipedia.org/wiki?curid=1712068" title="Józef Suchecki">
Józef Suchecki

Józef Suchecki (ur. 9 grudnia 1945 w Małej Wsi) - polski mechanik, poseł na Sejm PRL IX kadencji.
Życiorys.
Od 1962 pracował w Szczecińskiej Stoczni Remontowej, m.in. jako mistrz na Wydziale Remontu Siłowni Okrętowych. W 1967 wstąpił do Polskiej Zjednoczonej Partii Robotniczej. W 1985 skończył Technikum Mechaniczne dla pracujących w Szczecinie. W 1985 uzyskał mandat posła na Sejm PRL IX kadencji z okręgu Szczecin. Zasiadał w Komisji Regulaminowej i Spraw Poselskich, Komisji Współpracy Gospodarczej z Zagranicą oraz w Komisji Transportu, Żeglugi i Łączności.

</doc>
<doc id="1712069" url="https://pl.wikipedia.org/wiki?curid=1712069" title="Henryk Szablak">
Henryk Szablak

Henryk Szablak (ur. 19 marca 1939 w Łysem, zm. 21 lutego 1996) – polski ekonomista i polityk, poseł na Sejm PRL IX kadencji.
Życiorys.
Syn Władysława i Heleny. W 1963 uzyskał tytuł zawodowy magistra ekonomii w Szkole Głównej Gospodarstwa Wiejskiego w Warszawie. Od 1953 działał w Związku Młodzieży Polskiej. W okresie 1959–1963 był II sekretarzem komitetu uczelnianego Związku Młodzieży Socjalistycznej w Szkole Głównej Planowania i Statystyki w Warszawie, a także przewodniczącym rady wojewódzkiej Zrzeszenia Studentów Polskich.
W 1962 wstąpił do Polskiej Zjednoczonej Partii Robotniczej. Od 1963 był instruktorem komitetu dzielnicowego Warszawa-Mokotów, następnie od 1965 w wydziale organizacyjnym komitetu wojewódzkiego w Warszawie. Od 1968 tamże starszy instruktor, po roku objął funkcję zastępcy kierownika, a od 1971 kierownika, stanowisko opuścił w 1973. W 1973 został I sekretarzem KD Warszawa-Ochota oraz został członkiem KW w Warszawie, obie funkcje pełnił do 1977. Następnie był sekretarzem KW (1977–1981). W 1980 został zastępcą członka, a w 1981 członkiem Komitetu Centralnego PZPR. Od 1981 do 1986 był I sekretarzem KW w Ostrołęce, po czym został członkiem prezydium Centralnej Komisji Kontroli Partyjnej.
W 1980 został wybrany w skład Stołecznej Rady Narodowej, pełnił obowiązki jej wiceprzewodniczącego. Członek Rady Wojewódzkiej Patriotycznego Ruchu Odrodzenia Narodowego.
W 1985 wybrany na posła na Sejm PRL IX kadencji z okręgu Ostrołęka, zasiadał w Komisji Rynku Wewnętrznego i Usług.
Został pochowany na Cmentarzu Komunalnym Północnym w Warszawie.

</doc>
<doc id="1712074" url="https://pl.wikipedia.org/wiki?curid=1712074" title="Absolutni debiutanci">
Absolutni debiutanci

Absolutni debiutanci – brytyjski film muzyczny (musical rockowy) z 1986 roku, zrealizowany na podstawie powieści Colina MacInnesa.
Fabuła.
Londyn, lata 50. Colin, młody fotograf zakochuje się w Suzette – fryzjerce, która chciałaby zostać gwiazdą. Sprzeczki, ich kłótnie, rozstania i powroty są pretekstem do pokazania ery rock'n'rolla. Pewnego dnia Suzette wpada w oko przystojnemu projektantowi mody. Od tej pory jej życie zmienia się nie do poznania...

</doc>
<doc id="1712076" url="https://pl.wikipedia.org/wiki?curid=1712076" title="Wimbledon 2009">
Wimbledon 2009

Wimbledon 2009 - trzeci w sezonie wielkoszlemowy turniej tenisowy, który odbył się w dniach 21 czerwca – 5 lipca na trawiastych kortach londyńskiego All England Tennis Club. Obrońcami tytułów byli Amerykanka Venus Williams i Hiszpan Rafael Nadal. W grze podwójnej tytułów bronili Amerykanki Serena Williams-Venus Williams oraz para kanadyjsko-serbska Daniel Nestor-Nenad Zimonjić.
Rezygnacje.
Źródła:

</doc>
<doc id="1712078" url="https://pl.wikipedia.org/wiki?curid=1712078" title="Big Metal Birds">
Big Metal Birds

Big Metal Birds – debiutancki album zespołu Janitor Joe wydany w 1993 roku przez wytwórnię Amphetamine Reptile Records. Nagrań dokonano w grudniu 1992 w AmRep Recording Division.

</doc>
<doc id="1712079" url="https://pl.wikipedia.org/wiki?curid=1712079" title="Pierwszy pawilon">
Pierwszy pawilon

Pierwszy pawilon – polski film telewizyjny nakręcony w 1965 roku
Fabuła.
Profesor Foss, młody naukowiec zostaje porwany przez dwóch mężczyzn. Trafia do tajemniczego domku, gdzie jego dawny nauczyciel, prof. Franton prowadzi badania w celu zmniejszania ludzi.

</doc>
<doc id="1712080" url="https://pl.wikipedia.org/wiki?curid=1712080" title="Lucky (album)">
Lucky (album)

Lucky – drugi album zespołu Janitor Joe wydany w 1994 roku przez wytwórnię Amphetamine Reptile Records. Nagrań dokonano w Terrarium.

</doc>
<doc id="1712081" url="https://pl.wikipedia.org/wiki?curid=1712081" title="Maurício (ur. 1988)">
Maurício (ur. 1988)

Maurício José da Silveira Júnior (ur. 21 października 1988 w São João dos Campos) – brazylijski piłkarz, występujący na pozycji ofensywnego pomocnika.
Mauricio rozpoczął piłkarską karierę w Fluminense Rio de Janeiro w 2007 roku. Rozegrał we Fluminense 39 meczów ligowych i strzelił 2 bramki. W roku 2007 zdobył Puchar Brazylii. W następnym roku dotarł z Fluminense do finału Copa Libertadores, w którym klub z Rio de Janeiro przegrał z ekwadorskim LDU Quito. Maurício zagrał w tylko w pierwszym spotkaniu finałowym. Rok 2009 także zakończył sukcesem na arenie międzynarodowej w postaci finału Copa Sudamericana 2009, gdzie Fluminense podobnie jak rok wcześniej w Copa Libertadores uległ ekwadorskiemu LDU Quito. 1 lutego 2010 roku odszedł do Tierieka Grozny. Brazylijczyk stał się tam ważnym zawodnikiem zespołu i w ciągu 6 lat pobytu rozegrał dla klubu z Czeczenii 162 mecze ligowe w których zdobył 29 bramek. Dobra postawa w lidze rosyjskiej przyczyniła się do transferu, w dniu 17 stycznia 2016 roku, do drużyny Zenitu Petersburg. Kontrakt został podpisany na pół roku z możliwością przedłużenia o rok. 19 maja 2016 roku, klub ogłosił przedłużenie umowy z Brazylijczykiem do końca sezonu 2018/19.
24 lipca 2017 roku zawodnik rozwiązał kontrakt z klubem za porozumieniem stron. 31 sierpnia 2017, grecki klub PAOK FC ogłosił podpisanie 3-letniej umowy z byłym zawodnikiem Zenitu.

</doc>
<doc id="1712083" url="https://pl.wikipedia.org/wiki?curid=1712083" title="Jan Szczerbowicz-Wieczór">
Jan Szczerbowicz-Wieczór

Jan Maria Szczerbowicz-Wieczór (ur. 21 listopada 1936 w Milanówku) – polski polityk, poseł na Sejm PRL IX kadencji.
Życiorys.
Syn Jerzego i Leokadii. W 1962 skończył Szkołę Główną Gospodarstwa Wiejskiego w Warszawie. W latach 1954–1955 pracował w Towarzystwie Reasekuracyjnym „Warta” w Warszawie. Od 1963 asystent-stażysta w Ośrodku Postępu Technicznego SGGW, następnie starszy inżynier w Państwowym Gospodarstwie Rolnym Urszulin do 1965. Od 1965 do 1983 zajmował stanowiska: zastępcy dyrektora i dyrektora kolejno w PGR Strykuły, PGR Ślubowo, PGR Mierzyń, Wojewódzkiego Ośrodka Postępu Rolniczego w Poświętnem i w „Centrali Nasiennej” Oddział Mława. W 1983 wygrał konkurs na stanowisko dyrektora PGR Strzałkowo. Do Polskiej Zjednoczonej Partii Robotniczej wstąpił w 1965. Członek egzekutywy Komitetu Wojewódzkiego PZPR w Ciechanowie. Przewodniczący Komisji Rolnej KW PZPR. Od 1985 do 1989 pełnił mandat posła na Sejm PRL IX kadencji w okręgu Ciechanów z ramienia, zasiadając w Komisji Przemysłu oraz w Komisji Skarg i Wniosków.

</doc>
<doc id="1712084" url="https://pl.wikipedia.org/wiki?curid=1712084" title="Andrea Poli">
Andrea Poli

Andrea Poli (ur. 29 września 1989 w Vittorio Veneto) – włoski piłkarz, występujący na pozycji środkowego pomocnika we włoskim klubie Modena FC.
Kariera klubowa.
Andrea Poli zawodową karierę rozpoczynał w 2006 roku w Treviso. Łącznie rozegrał dla niego cztery spotkaniach w Serie B, jednak w sezonie 2006/2007 najczęściej występował w rozgrywkach o mistrzostwo Włoch do lat 20 – Primaverze. 31 stycznia 2007 roku Włoch na zasadzie współwłasności przeniósł się do Sampdorii, jednak oficjalnie jej zawodnikiem został dopiero latem. W Serie A Poli zadebiutował 4 listopada podczas wygranego 3:0 wyjazdowego pojedynku z Cagliari Calcio, kiedy to w 89. minucie zmienił Sergio Volpiego. Jak się później okazało był to jedyny występ wychowanka Treviso w sezonie 2007/2008. Sampdoria ligowe rozgrywki ukończyła na szóstej pozycji i wywalczyła sobie awans do Pucharu UEFA.
Latem 2008 roku Poli został wypożyczony do beniaminka Serie B – Sassuolo. W nowym klubie rozegrał łącznie 32 ligowe pojedynki, w tym 22 w podstawowym składzie. O miejsce w składzie rywalizował z Francesco Magnanellim, Emiliano Salvettim, Fillipo Pensalfinim, Massimiliano Fusanim i Stefano Paganim. Sassuolo w sezonie 2008/2009 zajęło siódmą pozycję w tabeli Serie B i zabrakło mu czterech punktów do udziału w barażach o awans do pierwszej ligi.
Po zakończeniu sezonu Poli powrócił do Sampdorii. W linii pomocy grywał najczęściej razem z takimi zawodnikami jak Daniele Mannini, Fernando Tissone, Angelo Palombo i Franco Semioli. W sezonie 2011–2012 został wypożyczony do Interu Mediolan. Natomiast po roku wypożyczenia powrócił do swojego klubu z Genui. Od 2013 roku zawodnik AC Milan. Do Milanu powędrował na zasadzie współwłasności, a w odwrotną stronę trafił Bartosz Salamon.
Kariera reprezentacyjna.
Poli ma za sobą występy w młodzieżowych reprezentacjach Włoch, dla których rozegrał już łącznie ponad 25 meczów. W drużynie do lat 21 zadebiutował 11 lutego 2009 roku podczas zremisowanego 1:1 spotkania ze Szwecją. W 2009 roku Pierluigi Casiraghi powołał go do 23-osobowej kadry na mistrzostwa Europy do lat 21. 15 sierpnia 2012 zadebiutował w dorosłej reprezentacji w towarzyskim meczu z Anglią (1:2).

</doc>
<doc id="1712089" url="https://pl.wikipedia.org/wiki?curid=1712089" title="Mór Kóczán">
Mór Kóczán

Mór Kóczán (ur. 8 stycznia 1885 w Kocs, zm. 30 lipca 1972 w Göd) – węgierski lekkoatleta, który specjalizował się w rzucie oszczepem.
Trzykrotny uczestnik igrzysk olimpijskich - Londyn 1908, Sztokholm 1912 oraz Paryż 1924. W Londynie wystartował w konkursie pchnięcia kulą, rzutu dyskiem oraz rzutu oszczepem jednak nie odniósł sukcesów. Cztery lata później, w Sztokholmie, w dysku był 33. i zdobył brązowy medal w rzucie oszczepem. W roku 1924 w barwach Czechosłowacji zajął 23. miejsce w rywalizacji oszczepników. Rekord życiowy: rzut oszczepem - 59,71 (1914).

</doc>
<doc id="1712090" url="https://pl.wikipedia.org/wiki?curid=1712090" title="Gorakhnath">
Gorakhnath

Gorakhnath (sanskryt गोरखनाथ, trl. "gorakhanātha", też Gorakszanath, trl. "gorakṣanātha ") – indyjski filozof, wyzwolony
mistrz (guru) jogi (mahajogin), domniemany założyciel dwunastu tradycji nathów (nathasampradaja, nathizm). Gorakszanatha to mahasiddha zaliczany do grupy dziewięciu najważniejszych z osiemdziesięciu czterech mahasiddhów, postrzegany w hinduizmie i buddyzmie też jako święty, cudotwórca, alchemik, a nawet bóstwo. Patron Gurkhów.
Etymologia i inne imiona.
Słowo sanskryckie "go" to krowa, czasownik sanskrycki "raksz-" posiada znaczenie "chronić", stąd "goraksza" oznacza "chroniący krowy". Tak można nazywać osobę panująca nad mową, jak również hathajogina, który zdobył biegłość w technice mudry o nazwie khećarimudra.
Oprócz imienia Gorakhnath, święty ten jest znany pod imionami:
Gorakszanatha, Gorakszanath, Goraksza.
Życiorys.
Okres, w którym żył Gorakszanatha, źródła określają na VII-XVI wiek. Możliwe iż był współczesny Nanakowi i Kabirowi. Ważne miejsca jego działalności to Bengal i Pendżab. Miejsce śmierci świętego nie zostało określone.
Droga duchowa.
Tradycyjne źródła dość zgodnie podają, że w bardzo młodym wieku Goraksza stał się wyrzeczeńcem i wędrował po Półwyspie Indyjskim jako guru i siddha. Jego najważniejszym duchowym przewodnikiem był Matsjendranath. Niektóre utwory utożsamiają obie ich postacie.
Obaj są uznawani za pierwszych ziemskich patronów tradycji nathjoginów i hathajoginów. Znana jest opowieść o opanowaniu Matsjendranatha przez doświadczenia zmysłowe a szczególnie w zależność od pięknych kobiet, któremu z pomocą przychodzi Gorakszanatha.
Zamieniwszy się w piękną tancerkę, kieruje do niego przemówienie, nawracające na drogę ascetycznych praktyki po którym Matsjendranath rozpoznaje swój stan i kończy pałacową przygodę. Podaje się, że Gorakszanatha jako reformator jogi, scalił w jeden system techniki alchemii tantrycznej rasasiddhów z fizycznymi i psychicznymi praktykami hathajogi. Bywa też wskazywany jako pierwszy historyczny nauczyciel hathajogi, jej odkrywca.
Niekiedy jest opisywany jako widjadhara.
Dzieła.
Gorakszanatha uznawany jest za jednego z pierwszych twórców prozy w językach pańdźabi i hindi. Inne źródła podają natomiast, że tworzył w językach apabhransi i sanskryt.
Brak jest pewności, czy wszystkie z przypisywanych mu dzieł są jego autorstwa. Tradycja zalicza do nich:
Doktryna.
Nauki Gorakszanathy to:
Recepcja w pismach hinduistycznych.
Gorakhnath, Goraksza, jak i inne z imion tej postaci wielokrotnie występują w dziełach hinduizmu i buddyzmu, szczególnie w literaturze hathajogicznej. Znajdują się wśród nich:
Kult.
Świątynie.
Szczególną popularnością cieszy się kompleks świątynny w Gorakhpurze w północnych Indiach,
mieście nazwanym od imienia tego świętego. Zgodnie z wiarą hinduistów centralna świątynia zawiera samadhi mahasiddhy Goraksznathy. W skład kompleksu wchodzi też klasztor (matha) adeptów nathsampradaji.

</doc>
<doc id="1712092" url="https://pl.wikipedia.org/wiki?curid=1712092" title="Stal Mielec (piłka nożna) w europejskich pucharach">
Stal Mielec (piłka nożna) w europejskich pucharach

Występy w europejskich pucharach polskiego klubu piłkarskiego Stal Mielec.
Stal w Pucharze Europy i Pucharze UEFA.
Stal Mielec pięciokrotnie uczestniczyła w europejskich rozgrywkach pucharowych, ale tylko raz udało się awansować powyżej I rundy. Było to w Pucharze UEFA w sezonie 1975/1976, kiedy to mielczanie osiągnęli aż ćwierćfinał i mimo równej walki zostali wyeliminowani przez Hamburger SV. Ponadto "stalowcy" uczestniczyli jeszcze dwukrotnie w Pucharze Europy (jako mistrzowie '73 i '76) oraz w dwóch edycjach Pucharu UEFA, jednak z powodu braku szczęścia, mimo wyrównanych meczów odpadali na samym początku. Tym bardziej niepowodzenia mogą dziwić, że w Pucharze UEFA trafiali na teoretycznie słabsze zespoły. Najdonośniejszym meczem pucharowym w Mielcu, wspominanym do dziś, była potyczka ze słynnym Realem Madryt, kiedy to na trybunach zasiadła rekordowa liczba 40 000 kibiców.
Stal Mielec była drugą polską drużyną (pierwszą był Ruch Chorzów w sezonie 1973/74), która dotarła do ćwierćfinału Pucharu UEFA i jak dotąd żadnemu innemu polskiemu klubowi nie udało się zajść tak wysoko w tych rozgrywkach.
W pięciu edycjach rozgrywek Stal rozegrała łącznie 16 meczów, z czego 4 mecze wygrała, 4 zremisowała i 8 przegrała; zdobyła 11 bramek (w tym jedną samobójczą), straciła 14. Najskuteczniejszymi zdobywcami goli byli Witold Karaś i Ryszard Sekulski, którzy zdobyli po 3 bramki.
Puchar Europy 1973/74.
I runda.
"Wynik dwumeczu: 1:3. Awans: FK Crvena zvezda Belgrad."
Puchar UEFA 1975/76.
I runda.
"Wynik dwumeczu: 3:1. Awans: Stal Mielec."
II runda.
"Wynik dwumeczu: 1:1, po rzutach karnych 3:2. Awans: Stal Mielec."
III runda.
"Wynik dwumeczu: 2:1. Awans: Stal Mielec."
Ćwierćfinał.
"Wynik dwumeczu: 1:2. Awans: Hamburger SV."
Puchar Europy 1976/77.
I runda.
"Wynik dwumeczu: 1:3. Awans: Real Madryt."
Puchar UEFA 1979/80.
I runda.
"Wynik dwumeczu: 1:2. Awans: Århus GF."
Puchar UEFA 1982/83.
I runda.
"Wynik dwumeczu: 1:1. Z powodu remisu o awansie zadecydowała ilość bramek zdobytych na wyjeździe. Awans: KSC Lokeren."
Stal w Pucharze Intertoto.
Stal Mielec trzykrotnie wystąpiła w Pucharze Intertoto (zwanym też Pucharem Lata), w latach kiedy nie były prowadzone w jego ramach rozgrywki pucharowe, a jedynie grupowe. W 1971 mielecka drużyna bezapelacyjnie wygrała swoją grupę zwyciężając we wszystkich 6 meczach i tracąc przy tym tylko 3 bramki. W 1972 mimo dobrej postawy, po 3 zwycięstwach, 1 remisie i 2 porażkach zajęła trzecie miejsce. Przed rozegraniem ostatniego, zaległego spotkania z Hannoverem mielecka drużyna miała duże szanse na wygranie grupy, zwłaszcza biorąc pod uwagę wygrane pierwsze spotkanie z Hannoverem, jednak zaległe spotkanie zostało wysoko przegrane i oprócz Hannoveru 96, dzięki korzystniejszej różnicy bramek mielecką drużynę wyprzedziła także drużyna z Zürichu. Po raz trzeci i ostatni w Pucharze mielecka drużyna wystąpiła w 1989, ale mimo dobrej postawy zajęła trzecie miejsce w grupie mając jedynie gorszy bilans bramkowy niż wyprzedzający ją Næstved i Stuttgarter.

</doc>
<doc id="1712093" url="https://pl.wikipedia.org/wiki?curid=1712093" title="Natha jogi">
Natha jogi



</doc>
<doc id="1712097" url="https://pl.wikipedia.org/wiki?curid=1712097" title="Order Zasługi za Pracę">
Order Zasługi za Pracę

Order Zasługi za Pracę (wł. "Ordine al Merito del Lavoro", "OML") – odznaczenie Królestwa i Republiki Włoskiej, nadawane od 1898 roku.
Historia.
Odznaczenie zostało ustanowione w roku 1898 przez króla Włoch Humberta I jako order dla pracodawców za zasługi w rolnictwie i przemyśle, posiadało także medal nadawany pracownikom, obecnie: Gwiazda Zasługi za Pracę. Następca Humberta I, król Wiktor Emanuel III nadał w 1901 odznaczeniu nowe statuty i nazwę Orderu Zasługi Rolniczej, Przemysłowej i Handlowej ("Ordine al Merito Agrario Industriale e Commerciale"). W 1923 zmieniono statuty jeszcze raz, opatrzając order nazwą Orderu Zasługi za Pracę ("Ordine al Merito di Lavoro") i wyodrębniając Gwiazdę Zasługi za Pracę jako osobne odznaczenie.
Po proklamacji Republiki Włoskiej order odnowiono (statuty z 1952 i 1986 roku). Jest nadawany przez prezydenta Republiki na wniosek ministerstw przemysłu, handlu i rzemiosła. Liczba rocznych nadań nie może przekroczyć ilości 40 osób. Posiadacze orderu mają prawo do tytułu Kawalera Pracy ("Cavaliere del Lavoro"). Order otrzymać mogą tylko obywatele Włoch. Odznaczeni posiadają własną organizację "Federazione nazionale dei Cavalieri del Lavoro".
Wielkim Mistrzem orderu jest każdorazowy Prezydent Republiki.
Oznaka.
Oznaką orderu jest emaliowany obustronnie na zielono krzyż grecki. W srebrnym medalionie awersu znajdowały się za czasów monarchii inicjały założyciela "VEIII", obecnie jest tam biała gwiazda godła państwowego Republiki Włoskiej, w medalionie rewersu napis "Al Merito del Lavoro - 1901". Order noszony jest na szyi na zielonej wstążce z szerokim czerwonym paskiem w środku.

</doc>
<doc id="1712099" url="https://pl.wikipedia.org/wiki?curid=1712099" title="Alan (piłkarz)">
Alan (piłkarz)

Alan, właśc. Alan Douglas Borges de Carvalho (ur. 10 lipca 1989 w José Bonifácio) – brazylijski piłkarz, występujący na pozycji napastnika w chińskim klubie Guangzhou.
Kariera piłkarska.
Karierę piłkarską rozpoczynał w Guarani FC, w którym występował do 2005. W latach 2006-2007 występował w Londrina EC. Strzelone cztery bramki w sześciu meczach dla Londriny zaowocowały transferem do Fluminense FC w 2007. We Fluminense Alan wystąpił w 46 meczach i strzelił 10 bramek. Z klubem z Rio de Janeiro dotarł do finału Copa Sudamericana 2009, w którym Fluminense uległo ekwadorskiemu LDU Quito.
6 sierpnia 2010 podpisał kontrakt z austriackim Red Bull Salzburg.
17 stycznia 2015 został kupiony przez chiński klub Guangzhou, który zapłacił za Brazylijczyka 11 mln euro.

</doc>
<doc id="1712100" url="https://pl.wikipedia.org/wiki?curid=1712100" title="Piotr Grzelczak">
Piotr Grzelczak

Piotr Grzelczak (ur. 2 marca 1988 w Łodzi) – polski piłkarz występujący na pozycji napastnika lub pomocnika w kazachskim klubie FK Atyrau.
Wychowanek Widzewa Łódź. W swojej karierze reprezentował także barwy KKS-u Koluszki, Pelikana Łowicz, Lechii Gdańsk, Polonii Warszawa, Jagiellonii Białystok, Górnika Łęczna, greckiej Platanii Chanion i Chojniczanki Chojnice. Były młodzieżowy reprezentant Polski.
Kariera klubowa.
Widzew Łódź.
Pochodzący z Łodzi, Piotr Grzelczak, zaczynał swoją karierę w juniorskich zespołach miejscowego Widzewa. Debiut w pierwszym zespole zaliczył 4 sierpnia 2006 roku w spotkaniu z GKS-em Bełchatów (0:1) w II kolejce Ekstraklasy. Pierwszą bramkę zdobył natomiast 21 listopada w meczu Pucharu Ekstraklasy z Koroną Kielce (2:1). W debiutanckim sezonie Grzelczak zagrał w 12 spotkaniach Ekstraklasy, a Widzew zajął 12. miejsce w tabeli. W międzyczasie został też na krótko wypożyczony do IV-ligowego KKS-u Koluszki.
W sezonie 2007/2008 do swego dorobku dołożył 13 meczów w najwyższej klasie rozgrywkowej. Strzelił też po 2 bramki w ramach rozgrywek Pucharu Ekstraklasy i Pucharu Polski. Sezon nie skończył się udanie dla łodzian, którzy zajęli 15. miejsce w Ekstraklasie i spadli do nowo powstałej I ligi.
Na sezon 2008/2009 Grzelczak został wypożyczony do II-ligowego Pelikana Łowicz. Szybko wywalczył sobie miejsce w podstawowym składzie zespołu. W jego barwach zadebiutował 27 lipca 2008 w wygranym 2:1 meczu z Ruchem Wysokie Mazowieckie. Pierwszą bramkę dla zespołu z Łowicza zdobył 31 sierpnia w meczu z Wigrami Suwałki (1:2). Ostatecznie Grzelczak zakończył sezon z dorobkiem 32 spotkań ligowych i 18 bramek, co dało mu tytuł króla strzelców II ligi. Z Pelikanem zajął 8. miejsce w tabeli.
Na sezon 2009/2010 powrócił do drużyny Widzewa. 11 września 2009 roku zdobył swoją pierwszą ligową bramkę dla czerwono-biało-czerwonych – w meczu z Wisłą Płock (3:0). Wywalczył z klubem awans do Ekstraklasy.
25 września 2010 roku Grzelczak zdobył swoją pierwszą bramkę w Ekstraklasie, w spotkaniu z Ruchem Chorzów (1:1). W następnej kolejce znów pokonał bramkarza rywali, tym razem w meczu z Polonią Bytom (2:2). Prawdziwy progres formy Grzelczak zanotował pod koniec sezonu, kiedy to w sześciu majowych spotkaniach strzelił aż 5 bramek.
30 lipca 2011 roku przeciwko Wiśle Kraków napastnik rozegrał swój setny oficjalny mecz w barwach RTS.
Łącznie, biorąc pod uwagę wszystkie rozgrywki, w barwach Widzewa Łódź, Piotr Grzelczak rozegrał 106 meczów, w których strzelił 19 bramek i zanotował 4 asysty.
Lechia Gdańsk.
1 lutego 2012 roku został zawodnikiem Lechii Gdańsk. Zwolennikiem tego transferu był nowy trener Lechii, Paweł Janas, który wcześniej pracował już z Grzelczakiem w Widzewie. W nowych barwach zadebiutował w zremisowanym 1:1 spotkaniu z Cracovią w 18.kolejce Ekstraklasy, notując jednocześnie asystę przy otwierającej wynik spotkania bramce Piotra Wiśniewskiego. Pierwszego gola dla biało-zielonych strzelił 30 marca 2012 w wygranym 3:1 meczu z GKS-em Bełchatów.
Przez rok wystąpił w 16 ligowych meczach Lechii, strzelając 1 gola i 28 lutego 2013 został wypożyczony na pół roku do Polonii Warszawa. W drużynie czarnych koszul rozegrał 11 meczów, w których zdobył 1 bramkę- w meczu z Podbeskidziem (2:1).
Po zakończeniu sezonu powrócił do Gdańska. 30 lipca 2013 zanotował świetny występ okraszony golem w meczu towarzyskim Lechii przeciwko Barcelonie (2:2). W sezonie 2013/14 w 35 ligowych spotkaniach strzelił dla Lechii 7 bramek i zanotował 6 asyst- był to drugi najlepszy sezon Grzelczaka pod względem skuteczności w Ekstraklasie. W kolejnym sezonie w 22 meczach Ekstraklasy strzelił 3 gole. W Lechii Gdańsk rozegrał, biorąc pod uwagę wszystkie rozgrywki, 85 spotkań. Strzelił w nich 12 goli i 11 razy asystował przy bramkach kolegów.
Jagiellonia.
17 czerwca 2015 został piłkarzem Jagiellonii Białystok. W drużynie z Białegostoku zadebiutował 19 lipca 2015 w meczu I kolejki Ekstraklasy z Koroną Kielce (2:3), zdobywając jednocześnie debiutanckiego gola. 9 lipca 2015 podczas wygranego przez Jagiellonię, 8:0, rewanżowego meczu I rundy kwalifikacji do Ligi Europy przeciwko Kruoja Pokroje, zadebiutował w europejskich pucharach. W sezonie 2015/16 wystąpił w 35 meczach Jagi i strzelił 6 bramek, a po jego zakończeniu został wystawiony przez klub na listę transferową.
Górnik Łęczna.
1 lipca 2016 podpisał roczny kontrakt z Górnikiem Łęczna. W nowym zespole zadebiutował 16 lipca 2016 wychodząc w pierwszym składzie na mecz I kolejki Ekstraklasy z Ruchem Chorzów (1:2). Swojego pierwszego dla Górnika, strzelił 30 września 2016 w przegranym 1:2, ligowym meczu z Lechem Poznań. W sezonie 2016/17, rozegrał łącznie 33 spotkania, strzelając 6 bramek i notując 4 asysty i spadł z klubem z Ekstraklasy.
Platania Chanion.
26 czerwca 2017 podpisał dwuletni kontrakt z greckim klubem Plataniá Chaníon.
Chojniczanka.
2 września 2018 roku związał się z Chojniczanką Chojnice.
FK Atyrau.
23 sierpnia 2019 przeszedł do kazachskiego FK Atyrau. W nowym klubie zadebiutował 31 sierpnia w przegranym 0:3 meczu ligowym z Irtyszem Pawłodar.
Statystyki.
Klubowe.
"(aktualne na dzień 2 czerwca 2017)"
Reprezentacyjne.
"(aktualne na dzień 3 września 2010)"
Życie prywatne.
15 czerwca 2017 w bazylice katedralnej Najświętszej Marii Panny w Kielcach ożenił się z Magdaleną Zalińską, finalistką Miss Polski 2012.

</doc>
<doc id="1712101" url="https://pl.wikipedia.org/wiki?curid=1712101" title="Dzmitryj Pauliczenka">
Dzmitryj Pauliczenka

Dzmitryj Walerjewicz Pauliczenka (biał. Дзмі́трый Валер’евіч Паўлічэ́нка, ros. Дмитрий Валерьевич Павличенко, "Dmitrij Walerjewicz Pawliczenko"; ur. w 1966 w Witebsku) – białoruski wojskowy, pułkownik, były szef oddziałów specjalnych białoruskiego Ministerstwa Spraw Wewnętrznych. W 2000 roku został aresztowany przez białoruskie KGB i oskarżony o stworzenie Specjalnego Oddziału Szybkiej Reakcji „szwadronu śmierci”, który porywał i zabijał białoruskich opozycjonistów. Po wyborach prezydenckich w 2006 roku otrzymał zakaz wjazdu do krajów Unii Europejskiej i Stanów Zjednoczonych.
Pełnił funkcję dowódcy Brygady Specjalnego Przeznaczenia Wojsk Wewnętrznych MSW (в/ч 3214, Urucze, Mińsk). 6 października 2008 roku został odwołany ze stanowiska przez ministra spraw wewnętrznych Uładzimira Nawumaua. Zastąpił go płk. Juryj Karajeu. Wkrótce potem Pauliczenka przeszedł na emeryturę.
Opinie na temat udziału w łamaniu praw człowieka.
Według raportu przygotowanego przez polską Fundację Wolność i Demokracja, Dzmitryj Pauliczenka jest "podejrzany o udział w porwaniu i zamordowaniu" przeciwników politycznych Alaksandra Łukaszenki: Wiktara Hanczara, Anatola Krasouskiego, Juryja Zacharanki i Dzmitryja Zawadskiego, a także, że "wielokrotnie kierował brutalnym rozpędzaniem demonstracji w Mińsku, osobiście katował wielu ich uczestników". 2 lutego 2011 roku znalazł się na liście pracowników organów administracji Białorusi, którzy za udział w domniemanych fałszerstwach i łamaniu praw człowieka w czasie wyborów prezydenckich w 2010 roku otrzymali zakaz wjazdu na terytorium Unii Europejskiej.

</doc>
<doc id="1712103" url="https://pl.wikipedia.org/wiki?curid=1712103" title="Nathowie">
Nathowie



</doc>
<doc id="1712105" url="https://pl.wikipedia.org/wiki?curid=1712105" title="Baus">
Baus

Baus – szczyt w Alpach Nadmorskich, części Alp Zachodnich. Leży w północnych Włoszech w regionie Piemont, blisko granicy z Francją. Znajduje się na północny wschód od Cima di Nasta. Szczyt można zdobyć ze schronisk: Rifugio Remondino (2430 m), Rifugio Genova-Figari (2010 m) i Rifugio Regina Elena (1850 m).

</doc>
<doc id="1712107" url="https://pl.wikipedia.org/wiki?curid=1712107" title="Chrześcijańscy Demokraci i Flamandowie">
Chrześcijańscy Demokraci i Flamandowie

Chrześcijańscy Demokraci i Flamandowie (niderl. "Christen-Democratisch en Vlaams", CD&amp;V) – belgijska partia polityczna o profilu chadeckim, działająca na terenie Flandrii. Uczestniczy w strukturach władzy na różnych szczeblach, w tym krajowym. Powstała w 1972, do 2001 funkcjonowała pod nazwą Chrześcijańska Partia Ludowa (niderl. "Christelijke Volkspartij", CVP).
Historia.
Historia CD&amp;V sięga czasów PSC-CVP, belgijskiego ugrupowania chrześcijańsko-demokratycznego, powstałego po II wojnie światowej jako sukcesora bloku katolickiego. W partii doszło do rozłamu na tle kwestii językowych. Podział na dwa odrębne ugrupowania został zapoczątkowany w 1968, zakończył się ostatecznie w 1972. Działacze francuskojęzyczni kontynuowali działalność w ramach Partii Chrześcijańsko-Społecznej, a niderlandzkojęzyczni prowadzili ją w ramach Chrześcijańskiej Partii Ludowej.
CVP od czasu swojego powstania wchodziła w skład kolejnych belgijskich rządów do 1999, na czele których (z wyjątkiem okresu 1973–1974) stali jej przedstawiciele – Gaston Eyskens, Leo Tindemans, Paul Vanden Boeynants, Wilfried Martens, Mark Eyskens, ponownie Wilfried Martens, Jean-Luc Dehaene.
Drugi rząd tego ostatniego tracił poparcie (m.in. na jego pozycję i notowania partii koalicyjnych negatywnie wpłynęły sprawa Marca Dutroux i skandal dotyczący skażonej żywności). W 1999, po wygranych przez flamandzkich liberałów wyborach, nowy gabinet (pierwszy od 1958 bez udziału ugrupowań chadeckich) sformował Guy Verhofstadt. W 2001 dokonano reorganizacji partii, zmieniono też nazwę na Chrześcijańscy Demokraci i Flamandowie. Po wyborach z 2003 CD&amp;V pozostała w opozycji.
W wyborach w 2007 chadecy (startujący w kartelu wyborczym z Nowym Sojuszem Flamandzkim) uzyskali 30 mandatów w Izbie Reprezentantów. Chadecy weszli do rządu przejściowego, a w 2008 przejęli funkcję premiera. Obejmowali ją kolejno Yves Leterme, Herman Van Rompuy i ponownie pierwszy z nich. Yves Leterme podał się do dymisji wiosną 2010 w związku z rozpadem wielopartyjnej koalicji rządzącej. W przedterminowych wyborach parlamentarnych w 2010 chadecy uzyskali najsłabszy wynik w dotychczasowej historii (17 mandatów w Izbie Reprezentantów i 7 w Senacie). W 2011 partia weszła do koalicji rządowej popierającej rząd, na czele którego stanął waloński socjalista Elio Di Rupo. W 2014 po kolejnych wyborach krajowych i kilkumiesięcznych negocjacjach chadecy dołączyli do nowej koalicji rządowej, w ramach której premierem został Charles Michel, którego w 2019 zastąpiła Sophie Wilmès. W 2020 partia przystąpiła do wielopartyjnej koalicji, współtworząc rząd, na czele którego stanął Alexander De Croo.
Wyniki wyborcze.
Wybory do Izby Reprezentantów:

</doc>
<doc id="1712108" url="https://pl.wikipedia.org/wiki?curid=1712108" title="Grisbi">
Grisbi

Grisbi (we francuskim slangu "kasa", "sejf", "łup") jest menadżerem finansów osobistych pracującym w systemach Linux, Mac OS i Microsoft Windows. Grisbi obsługuje wiele kont i walut. Wpływy i wydatki mogą być przydzielane do kategorii, linii budżetowych, sposobów płatności, beneficjentów i lat finansowych.
Cechy.
Program został przetłumaczony na kilkanaście języków, w tym na język polski.

</doc>
<doc id="1712109" url="https://pl.wikipedia.org/wiki?curid=1712109" title="Otto Nilsson">
Otto Nilsson

Otto Nilsson (ur. 26 września 1879 w Göteborgu, zm. 10 listopada 1960 tamże) – szwedzki lekkoatleta, który specjalizował się w rzucie oszczepem.
Dwukrotny reprezentant Szwecji w igrzyskach olimpijskich – Londyn 1908 oraz Sztokholm 1912. W Londynie zajął trzecie miejsce i zdobył brązowy medal w rzucie oszczepem z wynikiem 47,11. Cztery lata później z konkursie rzutu oszczepem był 10., a w rzucie dyskiem zajął dopiero 39. lokatę. Rekord życiowy: rzut oszczepem - 52,73 (1912).

</doc>
<doc id="1712112" url="https://pl.wikipedia.org/wiki?curid=1712112" title="Nathamuni">
Nathamuni

Nathamuni – wisznuicki święty, pierwszy aćarja ruchu śriwajsznawa, poeta i uznany muzyk. Wprowadził pieśni Alwarów do kultu w świątyni Śrirangam. Zebrał dzieła alwarów w jedną całość. 

</doc>
<doc id="1712113" url="https://pl.wikipedia.org/wiki?curid=1712113" title="UTC+2">
UTC+2



</doc>
<doc id="1712114" url="https://pl.wikipedia.org/wiki?curid=1712114" title="Cerkiew Ikony Matki Bożej „Wszystkich Strapionych Radość” i św. Mikołaja w Mentonie">
Cerkiew Ikony Matki Bożej „Wszystkich Strapionych Radość” i św. Mikołaja w Mentonie

Cerkiew Ikony Matki Bożej Wszystkich Strapionych Radość i św. Mikołaja – prawosławna cerkiew przy ulicy Paul Morillot w Mentonie, wzniesiona w 1892. Należy do eparchii brytyjskiej i zachodnioeuropejskiej Rosyjskiego Kościoła Prawosławnego poza granicami Rosji.
Historia.
W 1880 w Mentonie powstało Mentońskie Bractwo Dobroczynne, którego opiekunką była wielka księżna Anastazja Michajłowna Romanowa. Bractwo zajmowało się organizacją pomocy dla rosyjskich emigrantów przebywających we Francji i we Włoszech. Jego siedzibą był tzw. Dom Rosyjski (fr. "Maison Russe") położony w dzielnicy Carnoles, część budynku służyła jako przytułek dla chorych narodowości rosyjskiej. 
W czerwcu 1892 przy Domu Rosyjskim zaczęła się budowa cerkwi, wznoszonej pod kierunkiem autora jej projektu, Hansa Gerda Terslinga. Budynek był gotowy w grudniu tego samego roku i został poświęcony przez ks. S. Liubimowa, pracującego w cerkwi w Nicei. 
W sporze pomiędzy zwolennikami apolityczności Cerkwi prawosławnej skupionymi wokół metropolity Eulogiusza (Gieorgijewskiego) a zwolennikami czynnego zaangażowania po stronie monarchistów parafia w Mentonie opowiedziała się za tym drugim stanowiskiem i przeszła po 1927 pod jurysdykcję Rosyjskiego Kościoła Prawosławnego poza granicami Rosji, w której pozostaje do dnia dzisiejszego. 
W czasie II wojny światowej budynek cerkwi został uszkodzony, niezbędnych prac remontowych dokonano w 1958. 
Architektura.
Cerkiew naśladuje wygląd prawosławnych świątyń wznoszonych w Rosji w XVII i XVIII wieku. Jest jednonawowa, połączona z budynkiem Domu Rosyjskiego. Posiada 9 metrów wysokości, 12 długości i 7,5 szerokości. Wieńczy ją pojedyncza malowana na niebiesko cebulasta kopuła z prawosławnym krzyżem. 
We wnętrzu wyróżnia się ikonostas wykonany z marmuru, naśladujący styl staroruski. W pomieszczeniu ołtarzowym znajdują się wykonane w końcu XIX wieku ikony Chrystusa Zbawiciela oraz Matki Bożej wykonane przez artystów Akademii Sztuk Pięknych w Petersburgu.

</doc>
<doc id="1712116" url="https://pl.wikipedia.org/wiki?curid=1712116" title="Rodrigo Tiuí">
Rodrigo Tiuí



</doc>
<doc id="1712117" url="https://pl.wikipedia.org/wiki?curid=1712117" title="Rodrigo Tiui">
Rodrigo Tiui



</doc>
<doc id="1712119" url="https://pl.wikipedia.org/wiki?curid=1712119" title="Nagroda Saturn w kategorii najlepsza muzyka">
Nagroda Saturn w kategorii najlepsza muzyka

Laureaci nagród Saturn w kategorii najlepsza muzyka:
Lata 70.
1973: Bernard Herrmann – całokształt
1974/75: Miklós Rózsa – całokształt
1976: David Raksin – całokształt
1977:
1978: John Williams – Superman
nominacje:
1979: Miklós Rózsa – Podróż w czasie
nominacje:
Lata 80.
1980: John Barry – Gdzieś w czasie
nominacje:
1981: John Williams – Poszukiwacze zaginionej arki
nominacje:
1982: John Williams – E.T.
nominacje:
1983: James Horner – Burza mózgów
nominacje:
1984: Jerry Goldsmith – Gremliny rozrabiają
nominacje:
1985: Bruce Broughton – Piramida strachu
nominacje:
1986: Alan Menken – Sklepik z horrorami
nominacje:
1987: Alan Silvestri – Predator
nominacje:
1988: Christopher Young – 
nominacje:
Lata 90.
1989/90: Alan Silvestri – Powrót do przyszłości III
nominacje:
1991: Loek Dikker – Części ciała
nominacje:
1992: Angelo Badalamenti – 
nominacje:
1993: Danny Elfman – Miasteczko Halloween
nominacje:
1994: Howard Shore – Ed Wood
nominacje:
1995: John Ottman – Podejrzani
nominacje:
1996: Danny Elfman – Marsjanie atakują!
nominacje:
1997: Danny Elfman – Faceci w czerni
nominacje:
1998: John Carpenter – Łowcy wampirów
nominacje:
1999: Danny Elfman – Jeździec bez głowy
nominacje:
2000-09.
2000: James Horner – 
nominacje:
2001: John Williams – A.I. Sztuczna inteligencja
nominacje:
2002: Danny Elfman – Spider-Man
nominacje:
2003: Howard Shore – 
nominacje:
2004: Alan Silvestri – Van Helsing
nominacje:
2005: John Williams – 
nominacje:
2006: John Ottman – 
nominacje:
2007: Alan Menken – Zaczarowana
nominacje:
2008: James Newton Howard, Hans Zimmer – Mroczny Rycerz
nominacje:
2009: James Horner – Avatar
nominacje:
2010-19.
2010: Hans Zimmer – Incepcja
nominacje:
2011: Michael Giacchino – Super 8
nominacje:
2012: Danny Elfman – Frankenweenie
nominacje:
2013: Frank Ilfman – Duże złe wilki
nominacje:
2014: Hans Zimmer – Interstellar
nominacje:
2015: John Williams – 
nominacje:
2016: Justin Hurwitz – La La Land
nominacje:
2017: Michael Giacchino – Coco
nominacje:
2018–2019: Marc Shaiman – Mary Poppins powraca
nominacje:
2019–2020: John Williams – 
nominacje:

</doc>
<doc id="1712121" url="https://pl.wikipedia.org/wiki?curid=1712121" title="LM.C">
LM.C

LM.C (skrót od Lovely-Mocochang.com) – japoński zespół visual kei, grający mieszaninę rocka i elektronicznego popu, w skład którego wchodzi dwóch liderów – Maya i Aiji, oraz członkowie wspomagający grupę.
Życiorys.
LM.C zostało założone przez Mayę, który wcześniej był wspomagającym gitarzystą japońskiego muzyka Miyavi’ego oraz gitarzystą w swoim własnym zespole The Sinners. W czasie przerw w graniu z Miyavi’m Maya oraz inni wspomagający członkowie piosenkarza grali nieduże koncerty na żywo jako LM.C. Niedługo przyłączył się również do nich Aiji, ówczesny członek Pierrot.
Po tym, jak Maya opuścił zespół Miyavi’ego, a Aiji grupę Pierrot, w grudniu 2006, po podpisaniu umowy z wytwórnią Pony Canyon, zadebiutowali, wypuszczając dwa single: „Trailers (Gold)” i „Trailers (Silver)”. Fani Mayi byli zaskoczeni tym, iż wcześniejszy gitarzysta odłożył na bok instrument i zaczął pełnić rolę wokalisty.
Wraz z rozpoczęciem się roku 2007 grupa wypuściła na rynek trzeci singiel, „OH MY JULIET.”, który był motywem końcowym w anime Red Garden. 7 marca ukazał się ich pierwszy minialbum, „GLITTER LOUD BOX”.
W czerwcu 2007 roku pojawiła się czwarta piosenka LM.C pt. „BOYS &amp; GIRLS”, która była openingiem do anime Reborn!.
Kolejnymi singlami wypuszczonymi w 2007 roku były „LIAR LIAR”, „Sentimental PIGgy Romance” oraz „Bell the CAT”.
2008 rok przyniósł ze sobą wypuszczenie zimą singla „JOHN” oraz latem singla „88”, który był kolejnym motywem początkowym anime Reborn!. W tym czasie LM.C zadebiutowało też w Ameryce Północnej, występując 3 lipca na Anime Expo’s „Battle of the Bands”, a następnie na koncertach 5 lipca w Los Angeles i Kalifornii. Również w lipcu LM.C wykonało swój pierwszy „hallowy” koncert w C.C. Lemon Hall. Bilety na ten show zostały wyprzedane już po dwóch minutach po ich wypuszczeniu. Na zakończenie lipca zespół został zaproszony do występu na „FORMOZ festival”, który miał miejsce na Tajwanie.
W listopadzie zostały jednocześnie wydane dwa albumy zespołu, “SUPER GLITTER LOUD BOX” i “GIMMICAL☆IMPACT!!”. Krążki można było otrzymać w najważniejszych sklepach muzycznych, w różnych państwach tego samego dnia, lecz prawdopodobnie z różnymi datami wydania, w zależności od kraju.
16 listopada 2008 roku zespół rozpoczął swoją pierwszą międzynarodową trasę koncertową “LM.C TOUR ‘08-‘09”. Plan trasy obejmuje koncerty w Ameryce Południowej, Europie i Azji, w sumie 34 występy w 12 krajach.

</doc>
<doc id="1712122" url="https://pl.wikipedia.org/wiki?curid=1712122" title="Wisznuizm sahadźija">
Wisznuizm sahadźija

Wisznuizm sahadźija (też wajsznawa sahadźija) – kierunek w hinduizmie bengalskim, skoncentrowany na kulcie bogini Śri jako śakti Wisznu. Popularny zwłaszcza w XV w. Nazwa pochodzi od filozoficznego terminu sahadźa, stanowiącego jedno z podstawowych pojęć tej tradycji. W ujęciu chronologicznym poprzedzał go kierunek wisznuizmu bengalskiego zapoczątkowany przez Ćajtanję.

</doc>
<doc id="1712123" url="https://pl.wikipedia.org/wiki?curid=1712123" title="Napad MAS">
Napad MAS



</doc>
<doc id="1712124" url="https://pl.wikipedia.org/wiki?curid=1712124" title="Cima Maledia">
Cima Maledia

Cima Maledia – szczyt w Alpach Nadmorskich, części Alp Zachodnich. Leży na granicy między Włochami (Piemont) a Francją (Prowansja-Alpy-Lazurowe Wybrzeże). Szczyt można zdobyć ze schroniska Rifugio Federici-Marchesini al Pagarì (2627 m).
Pierwszego wejścia dokonał Victor de Cessole.

</doc>
<doc id="1712125" url="https://pl.wikipedia.org/wiki?curid=1712125" title="8086 (procesor)">
8086 (procesor)



</doc>
<doc id="1712126" url="https://pl.wikipedia.org/wiki?curid=1712126" title="Hannes Kell">
Hannes Kell

Hannes Wilhelm-Kell (ur. 13 maja 1970 w Dreźnie) – serbskołużycki działacz społeczny i polityk, od 2005 przewodniczący Łużyckiej Partii Ludowej. 
Życiorys.
Po uzyskaniu matury w 1989 w Dreźnie pracował w branży rolniczej. W 1994 uzyskał dyplom inżyniera rolnictwa na Uniwersytecie w Lipsku. Po odsłużeniu wojska (1995) pracował jako doradca majątkowy (1996–2005), a od 2005 związany jest z bankowością. 
Języka dolnołużyckiego nauczył się już jako dorosły. Podczas studiów w Lipsku był członkiem związku studenckiego "Sorabija Lipsk". W 1999 znalazł się wśród założycieli Stowarzyszenia Pónaschemu, jest członkiem jego zarządu. Rok wcześniej został członkiem "Związku na rzecz Promocji Używania Języka Dolnołużyckiego w Kościele" (niem. Verein zur Förderung des Gebrauchs der Wendischen Sprache in der Kirche). W marcu 2005 zakładał Łużycką Partię Ludową, której jest przewodniczącym. 
Ma żonę i dwójkę dzieci. W rodzinie mówi się w języku dolnołużyckim. 

</doc>
<doc id="1712127" url="https://pl.wikipedia.org/wiki?curid=1712127" title="Angulomastacator">
Angulomastacator

Angulomastacator – rodzaj dinozaura kaczodziobego z grupy lambeozaurów (Lambeosaurinae) żyjącego w późnej kredzie na terenie dzisiejszej Ameryki Północnej. Został opisany w oparciu o niekompletną lewą kość szczękową (TMM 43681-1) wydobytą z datowanych na środkowy lub późny kampan osadów formacji Aguja w Teksasie. Występowanie w kampanie na terenie formacji Aguja dwóch gatunków hadrozaurów, cf. "Kritosaurus navajovius" oraz nieopisanego lambeozauryna, postulowano już od 1983, jednak przedstawiciel Lambeosaurinae został opisany dopiero w 2009 roku przez Jonathana Wagnera i Thomasa Lehmana.
Odkryta kość szczękowa, mimo iż niekompletna i zachowana w kiepskim stanie, według Wagnera i Lehmana należy bezspornie do hadrozaura. Budowa przedniego wyrostka szczękowego odróżnia go jednak od wszystkich znanych hadrozaurów, choć podobne struktury występowały u niektórych hadrozauroidów nienależących do Hadrosauridae. Ogólną budową kości szczękowej "Angulomastacator" najbardziej odpowiada przedstawicielom Lambeosaurinae, dlatego Wagner i Lehman przypisali go do tego kladu – jego pokrewieństwo z innymi członkami tej grupy pozostaje jednak niewyjaśnione. Obecność "Angulomascator" w formacji Aguja wspiera również hipotezę o endemiczności tamtejszej fauny w późnej kredzie.

</doc>
<doc id="1712129" url="https://pl.wikipedia.org/wiki?curid=1712129" title="Angulomastacator daviesi">
Angulomastacator daviesi



</doc>
<doc id="1712130" url="https://pl.wikipedia.org/wiki?curid=1712130" title="Energize Me">
Energize Me

Energize Me to kolejny singel zespołu After Forever wydany w 2007 roku przez Nuclear Blast. Do utworu został nakręcony teledysk.

</doc>
<doc id="1712131" url="https://pl.wikipedia.org/wiki?curid=1712131" title="Carlos Roberto da Cruz Júnior">
Carlos Roberto da Cruz Júnior

Carlão, właśc. Carlos Roberto da Cruz Júnior (ur. 19 stycznia 1986 w São Paulo) – brazylijski piłkarz występujący na pozycji lewego obrońcy. Zawodnik klubu APOEL FC.
Kariera klubowa.
Carlão rozpoczął piłkarską karierę w Corinthians Paulistaw 2005 roku. W Corinthians występował do 2008 roku. Z klubem z São Paulo zdobył mistrzostwo Brazylii w 2005 roku. Od 17 lipca 2008 do lata 2014 był zawodnikiem francuskiego FC Sochaux-Montbéliard. W 2014 przeszedł do APOEL FC.

</doc>
<doc id="1712132" url="https://pl.wikipedia.org/wiki?curid=1712132" title="Trylemat">
Trylemat

Trylemat (z gr.: τρεις - trzy, λημμα - przesłanka) – schemat wnioskowania, w którym obok trzech zdań warunkowych występuje potrójna alternatywa:
Jest to odpowiednik jednego ze współczesnych praw rachunku zdań.

</doc>
<doc id="1712133" url="https://pl.wikipedia.org/wiki?curid=1712133" title="Apofiza">
Apofiza

Apofiza, apofyza (gr. "apo" ‘od’, ‘z dala’; "physis" ‘natura’, ‘wzrost’) – termin w naukach przyrodniczych stosowany do określenia różnych elementów odstających, odróżniających się od struktury podstawowej:

</doc>
<doc id="1712134" url="https://pl.wikipedia.org/wiki?curid=1712134" title="Dim, Dam, Doum">
Dim, Dam, Doum

Dim, Dam, Doum – serial animowany produkcji francuskiej, który jest emitowany na kanale TVP1 od 22 czerwca 2009 roku.
Opis fabuły.
Serial opowiada o trzech gąsieniczkach – Dimie, Damie i Doumie, które przeżywają przygody. W każdym odcinku widzowie poznają nowe piosenki.

</doc>
<doc id="1712136" url="https://pl.wikipedia.org/wiki?curid=1712136" title="Kanphata jogi">
Kanphata jogi

Kanphata jogi (sanskryt: dosłownie „jogin z przekłutymi uszami”) – jeden z istniejących do tej pory nurtów śiwaizmu, wywodzący się od Gorakhnatha, wyróżniający się zwyczajem rytualnego przekłuwania chrząstki małżowiny usznej i umieszczania w otworze kolczyka (mudra), będącego oznaka przynależności do sekty.

</doc>
<doc id="1712137" url="https://pl.wikipedia.org/wiki?curid=1712137" title="Equally Destructive">
Equally Destructive

Equally Destructive – singel DVD grupy After Forever wydany w 2007 roku. Jest to ostatnie wydawnictwo w karierze zespołu.

</doc>
<doc id="1712138" url="https://pl.wikipedia.org/wiki?curid=1712138" title="IBS">
IBS



</doc>
<doc id="1712139" url="https://pl.wikipedia.org/wiki?curid=1712139" title="Mistrzostwa świata U-19 w koszykówce kobiet">
Mistrzostwa świata U-19 w koszykówce kobiet

Mistrzostwa świata U-19 w koszykówce kobiet odbywają się od 1979 roku. Najpierw mistrzostwa odbywały się co 4 lata, jednak od 2005 roku co dwa. Pierwszym Mistrzem Świata zostały reprezentantki ZSRR, które pokonały w finale reprezentację Korei. W 1985 roku w mistrzostwach wystąpiło 10 reprezentacji. Od 1989 brało udział 12 reprezentacji, natomiast od 2007 roku w mistrzostwach gra 16 reprezentacji narodowych.

</doc>
<doc id="1712141" url="https://pl.wikipedia.org/wiki?curid=1712141" title="'A' Division (1954/1955)">
'A' Division (1954/1955)

I liga szkocka w piłce nożnej (1954/1955) – był to pięćdziesiąty ósmy sezon w historii rozgrywek. Mistrzem kraju został Aberdeen. Awans uzyskały zespoły Airdrieonians i Dunfermline Athletic. Do Scottish Football League First Division nie spadł nikt, ponieważ liga została powiększona do 18 zespołów.

</doc>
<doc id="1712142" url="https://pl.wikipedia.org/wiki?curid=1712142" title="Flaga Akrotiri i Dhekelii">
Flaga Akrotiri i Dhekelii



</doc>
<doc id="1712143" url="https://pl.wikipedia.org/wiki?curid=1712143" title="Herb Akrotiri i Dhekelii">
Herb Akrotiri i Dhekelii



</doc>
<doc id="1712145" url="https://pl.wikipedia.org/wiki?curid=1712145" title="Mea Culpa">
Mea Culpa

Mea Culpa (łac. "Moja Wina") – album kompilacyjny zespołu After Forever wydany w 2006 roku. Pierwsza płyta zawiera utwory z czasów gdy Mark Jansen był członkiem zespołu, a druga utwory stworzone przez zespół po jego odejściu.

</doc>
<doc id="1712146" url="https://pl.wikipedia.org/wiki?curid=1712146" title="Cima di Brocan">
Cima di Brocan

Cima di Brocan – szczyt w Alpach Nadmorskich, części Alp Zachodnich. Leży w północnych Włoszech w regionie Piemont, blisko granicy z Francją. Szczyt można zdobyć ze schronisk: Rifugio Remondino (2430 m), Rifugio Genova-Figari (2010 m) i Rifugio Regina Elena (1850 m). Góruje nad doliną Gesso.

</doc>
<doc id="1712148" url="https://pl.wikipedia.org/wiki?curid=1712148" title="III LO im. Stanisława Hojnowskiego w Tomaszowie Mazowieckim">
III LO im. Stanisława Hojnowskiego w Tomaszowie Mazowieckim



</doc>
<doc id="1712150" url="https://pl.wikipedia.org/wiki?curid=1712150" title="III Liceum Ogólnokształcące w Tomaszowie Mazowieckim">
III Liceum Ogólnokształcące w Tomaszowie Mazowieckim



</doc>
<doc id="1712151" url="https://pl.wikipedia.org/wiki?curid=1712151" title="III LO w Tomaszowie Mazowieckim">
III LO w Tomaszowie Mazowieckim



</doc>
<doc id="1712152" url="https://pl.wikipedia.org/wiki?curid=1712152" title="Zespół Szkół Ponadgimnazjalnych nr 7 w Tomaszowie Mazowieckim">
Zespół Szkół Ponadgimnazjalnych nr 7 w Tomaszowie Mazowieckim



</doc>
<doc id="1712153" url="https://pl.wikipedia.org/wiki?curid=1712153" title="Wołga, Wołga...">
Wołga, Wołga...

"Wołga, Wołga..." (ros. "Из-за острова на стрежень…") – pieśń znana także pod nazwą "Волга, Волга, мать родная…", napisana w roku 1883 przez Dimitrija Sadownikowa (ros. Дмитрий Николаевич Садовников, 1847–1883).
Pieśń ta zdobyła dużą popularność i ma wiele (różniących się od siebie mniej lub bardziej) wersji. Jej głównym bohaterem jest Stieńka Razin – przywódca powstania Kozaków dońskich z roku 1670, skierowanego przeciwko szlachcie i carskiej biurokracji.
Z polskich wykonawców śpiewał ją w rosyjskiej wersji m.in. Czesław Niemen. Charakterystyczne fragmenty tej pieśni w rosyjskiej wersji wykorzystał Andrzej Rosiewicz w piosence "Wieje wiosna ze wschodu" (znanej powszechnie jako "Michaił").
Tekst.
Pieśń opowiada historię z roku 1670, gdy ataman kozacki Stieńka Razin po ślubie z perską księżniczką wypływa wraz z towarzyszami czółnami na Wołgę, prawdopodobnie w podróż poślubną. Zagniewany słyszy krytykę, kpiny kozaków i rodzące się między nimi niesnaski związane z negatywną oceną tego ożenku. Aby położyć kres niezgodzie postanawia podarować młodą żonę Wołdze i wrzuca ją do rzeki. Księżniczka topi się w jej nurcie. Ataman wyjaśnia osłupiałym zgromadzonym, że nie pożałuje niczego, co mogłoby doprowadzić do niezgody wśród wolnych ludzi – Kozaków. Nawołuje też zespół muzykantów, aby zagrał i zatańczył dla zbawienia jej duszy.

</doc>
<doc id="1712154" url="https://pl.wikipedia.org/wiki?curid=1712154" title="Zespół Szkół Ponadpodstawowych nr 1 w Tomaszowie Mazowieckim">
Zespół Szkół Ponadpodstawowych nr 1 w Tomaszowie Mazowieckim



</doc>
<doc id="1712155" url="https://pl.wikipedia.org/wiki?curid=1712155" title="Zespół Szkół Przyzakładowych Zakładów Włókien Chemicznych &quot;Wistom&quot;">
Zespół Szkół Przyzakładowych Zakładów Włókien Chemicznych &quot;Wistom&quot;



</doc>
<doc id="1712158" url="https://pl.wikipedia.org/wiki?curid=1712158" title="Bergman (herb szlachecki)">
Bergman (herb szlachecki)

Bergman ("Bergmann") – polski herb szlachecki z indygenatu.
Opis herbu.
Opis zgodnie z klasycznymi regułami blazonowania:
Na tarczy dwudzielnej w słup w polu prawym, złotym dziki mąż bez zarostu w przepasce z liści i wieńcu zielonym, trzymający w uniesionej prawicy młot górniczy. W polu lewym, błękitnym sylwetka góry srebrnej. 
Klejnot: Dziki mąż jak w godle, między dwoma rogami myśliwskimi – prawym błękitnym, lewym złotym. 
Labry: błękitne, podbite złotem.
Historia herbu.
Zatwierdzony w 1685 r. indygenatem dla Grzegorza Bergmanna, sekretarza królewskiego.
Herbowni.
Bergman – Bergmann.

</doc>
<doc id="1712159" url="https://pl.wikipedia.org/wiki?curid=1712159" title="Metro Stars">
Metro Stars



</doc>
<doc id="1712161" url="https://pl.wikipedia.org/wiki?curid=1712161" title="Dimer tymidyny">
Dimer tymidyny



</doc>
<doc id="1712165" url="https://pl.wikipedia.org/wiki?curid=1712165" title="Łużycka Partia Ludowa">
Łużycka Partia Ludowa

Łużycka Partia Ludowa (srb. "Serbska Ludowa Strona", SLS; niem. "Wendische Volkspartei-Lausitzer Volkspartei") – niemiecka partia regionalna działająca w Brandenburgii i Saksonii aspirująca do reprezentowania interesów Serbów Łużyckich wobec państwa niemieckiego.
Historia.
Partia swą ideologią nawiązuje do istniejącej od 1919 Łużyckiej Partii Ludowej (Lausitzer Volkspartei, od 1924 Wendische Volkspartei). Nowe ugrupowanie zostało założone 26 marca 2005 na kongresie w Chociebużu na wzór analogicznej organizacji istniejącej w Szlezwiku-Holsztynie (Południowo-Szlezwicki Związek Wyborców, Südschleswigscher Wählerverband, SSW), która wywalczyła sobie prawo do uzyskiwania mandatów w landtagu bez obowiązku przekraczania klauzuli 5%. Do podobnych uprawnień dąży SLS (obecnie zwolniona jedynie w Brandenburgii). Federalna Komisja Wyborcza nie zgodziła się na udział SLS w wyborach do Bundestagu w 2005, która wystartowała dopiero w wyborach komunalnych w 2007 oraz regionalnych w 2008. Partia początkowo negatywnie odnosiła się do tradycyjnych organizacji serbskich, w tym Domowiny, jednak od 2006 trwa umiarkowana współpraca między nimi.
Program.
Partia nie utożsamia się z żadną ideologią ani grupą polityczną. Chce jedynie reprezentować interesy i bronić praw kulturalnych, społecznych i narodowych 60 tys. mieszkających w Niemczech Serbów.
Jest zwolenniczką ustroju federalnego Niemiec, jednak opowiada się za zwiększeniem praw landów (m.in. w dziedzinie podatkowej oraz dochodów z górnictwa, które powinny wpływać do kasy landu, a nie państwa), gmin oraz powiatów. Opowiada się również za odtworzeniem dwóch powiatów serbskich w ramach Saksonii i Brandenburgii (Górnołużyckiego – Oberlausitz i Dolnołużyckiego – Niederlausitz) w ich historycznych granicach. Domaga się traktowania regionu Łużyc jako jednego obszaru w dziedzinie polityki planowania regionalnego. Odrzuca projekt połączenia landów Berlin i Brandenburgia.
W dziedzinie ochrony praw mniejszości ugrupowanie opowiada się za wpisaniem artykułu o ochronie mniejszości narodowych (na podstawie Konwencji Rady Europy) do Ustawy Zasadniczej RFN oraz takim znowelizowaniem ustawodawstwa krajowego, by państwo niemieckie było bardziej związane zobowiązaniami na rzecz grup mniejszościowych.
W obszarze szkolnictwa opowiada się za utrzymaniem szkół mniejszościowych, nawet jeśli liczba uczniów jest mniejsza niż w sąsiednich szkołach niemieckojęzycznych. Jest zwolenniczką równoległej edukacji w dwóch językach (państwowym i narodowym) oraz powołania odrębnego Uniwersytetu na Łużycach. Dąży do tego, by język serbski był faktycznie, a nie tylko formalnie równouprawniony z niemieckim w urzędach samorządowych i państwowych oraz firmach prywatnych.
Partia opowiada się za integracją europejską oraz zwiększeniem uprawnień regionów w ramach UE. Jest zwolenniczką zrównoważonego rozwoju regionu poprzez promocję turystyki (w tym ekologicznej) oraz promocję badań i nowych technologii. W jesieni 2007 partia wzięła udział w inicjatywie lokalnej na rzecz nowoczesnej polityki energetycznej "Keine neuen Tagebaue - für eine zukunftsfähige Energiepolitik", która zakończyła się trwającym od października 2008 do lutego 2009 referendum, które jednak uznano na nieważne.
Członkostwo międzynarodowe.
Ugrupowanie zostało przyjęte na kongresie w Barcelonie w marcu 2009 w skład Wolnego Sojuszu Europejskiego ze statusem obserwatora.

</doc>
<doc id="1712166" url="https://pl.wikipedia.org/wiki?curid=1712166" title="Plantago atrata">
Plantago atrata



</doc>
<doc id="1712167" url="https://pl.wikipedia.org/wiki?curid=1712167" title="Concours d'Elegance">
Concours d'Elegance

Concours d'Elegance (z francuskiego "Konkurs Elegancji") sięga już XVII-wiecznej francuskiej arystokratycji, która wystawiała swoje reprezentacyjne powozy konne w parkach Paryża latem w weekendy i święta. 
Historia.
Z biegiem czasu właściciele samochodów także chcieli oceniać wygląd swoich aut, starzejące się powozy nie wytrzymały konkurencji. Aby "nie zabić ducha" arystokratycznej Francji pokazy bryczek i powozów często odbywają się wieczorem po pokazach samochodów lub po wyścigach. Concours d'Elegances obejmują Pebble Beach Concours d'Elegance, Meadow Brook Concours d'Elegance, Amelia Island Concours d'Elegance i Louis Vuitton Classic w Midtown Manhattan. "Concours" istnieją również dla motocykli, jedynym obecnie jest Legend Of The Motorcycle Concours d'Elegance. 
Wiele lokalnych organizacji sponsoruje "Concours"; tradycje "Concours d'Elegance" powodują, że zawody są znacznie bardziej wymagające niż inne Motor Show. Sędziowie badają dokładnie całość pojazdu. Muszą ocenić każdy element. Tylko te pojazdy, które oceniane są jako idealne (lub prawie) pod każdym względem, są uznane jako kwalifikujące się do trofeum. 
Na "Concours d'Elegance" posiadacze starych aut z całych sił starają się odrestaurować pojazd, jednak nie mogą przekroczyć poziomu "Mint". Mint to warunek, który mówi, że pojazd musi być w pierwotnym stanie, takim jak opuścił fabrykę. Na "Concours" oceniana jest między innymi jakość samochodów; tapicerka, farba, elementy chromowane galwanicznie oraz mechaniczne odtworzenie samochodu tak, aby wyglądał jak nowy. 
"Concours d'Elegance" prowadzi również konkursy dla klasycznych samochodów. Chodzi tu w równym stopniu o oryginalność, która jest warunkiem, ale również o kondycję samochodu. Głównym celem jest prezentacja pojazdu, który jest w tej samej lub lepszej formie, niż gdy upuścił taśmę produkcyjną. W oryginałach zmiany nie są dozwolone. Ale jeśli już są, muszą być dopasowane do roku produkcji i do modelu samochodu. Nawet części lub elementy zamontowane do samochodów tego samego typu, ale z innego roku produkcji lub są niedopasowane, nie będą zaliczane. Urządzenia od producentów akcesoriów lub z własnego zasięgu są dozwolone, a niektóre konkursy pozwalają na rynek sprzętu i akcesoriów pod warunkiem, że są z odpowiedniego roku. Oprócz tego przedstawiane samochody muszą być bez skazy; jest to wizualny warunek, jest tak w przypadku wszystkich "Concours". 
Czasami na "Concours d'Elegance" dopuszcza się samochody niejeżdzące (np: z powodu niedziałającego silnika), z wyjątkiem samochodów na krótki dystans do przejazdów po dziedzińcach. Nie są one przeznaczone do użytku codziennego, a nie są widoczne w muzeach lub kolekcjach prywatnych. Nawet w przypadku jazdy na krótkie odległości, samochód musi być perfekcyjny i oczyszczony z brudu lub kamyczków wchodzących w bieżniki, także źdźbła trawy lub błoto spod nadkoli muszą być usunięte. Pojazd musi być stale utrzymywany na poziome "Not-Dusted" (z angielskiego "Bez Kurzu"), aby podczas robienia zdjęć wyglądał nadal nieskazitelnie.
Polacy bardzo rzadko biorą udział w zawodach, gdyż takie samochody jak FSM Syrena czy FSO Warszawa nie kwalifikują się do tego prestiżowego konkursu.
Parodia.
Parodia "Concours d'Elegance" to pojęcie ogólne, zostało utworzone w Pebble Beach, bardziej znane jako "Concours d'Ignorance" (z francuskiego "Konkurs Ignorancji"). Alan Galbraith, organizator, żartobliwie stwierdził, "To zły pomysł, ale każda głupota kiedyś musi nadejść". Głównym celem jest kpienie z pokazu w Pebble Beach, organizatorzy uważają całe przedsięwzięcie za snobistysczne i ultra-drogie zgromadzenie kolekcjonerów samochodów. Pierwszą parodię zaplanowano na 9 sierpnia 2009. Podczas imprezy właściciele aut będą przesadnie (do znudzenia) dbali o swoje pojazdy, takie jak Ford Pinto, AMC Gremlin i Edsel. Gailbraith aby zrobić na złość oraganizatorom "Concours d'Elegance" planuje także pokaz Hot Rod'ów, który odbędzie się w Monterey, Kalifornia, niedaleko Pebble Beach.

</doc>
<doc id="1712168" url="https://pl.wikipedia.org/wiki?curid=1712168" title="Franciszek Fischer">
Franciszek Fischer

Franciszek Fischer (ur. 1851, zm. 1895 w Krakowie) – polski rzeźbiarz i kamieniarz, autor pomników nagrobnych i epitafiów. 
Życiorys.
W latach 1892–1893 wykonał neogotycki chór według projektu Karola Knausa w kościele św. Katarzyny i Małgorzaty w Krakowie. W 1895 roku pracował przy przebudowie sadzawki na Skałce.

</doc>
<doc id="1712172" url="https://pl.wikipedia.org/wiki?curid=1712172" title="Folia Biologica">
Folia Biologica

Folia Biologica – kwartalnik wydawany w Krakowie od 1953 roku przez Instytut Systematyki i Ewolucji Zwierząt Polskiej Akademii Nauk. 
Charakterystyka.
Pismo poświęcone jest zoologii ogólnej i systematycznej, biologii zwierząt; większość rozpraw publikowanych jest w języku angielskim. Pismo objęte jest statystyką w ramach Indeksu cytowań; nakład sięga 300 egz, redaktorzy: S. Skowron, Z. Komala, E. Przyboś, M. Jordan, H. Kościuszko.

</doc>
<doc id="1712173" url="https://pl.wikipedia.org/wiki?curid=1712173" title="Stopień rozprężania">
Stopień rozprężania

Stopień rozprężania – stosunek objętości zajętej przez rozprężony czynnik roboczy do objętości zajmowanej przed rozprężeniem. W silnikach tłokowych stopień rozprężania jest równy stopniowi sprężania. Wyjątkiem jest silnik pracujący według obiegu cieplnego Millera. Podczas ruchu tłoka od DMP w górę zawór ssący jest jeszcze chwilę otwarty, przez co powietrze znajdujące się w komorze spalania jest przez niego wydmuchiwane. Podczas ruchu tłoka od GMP w dół zawór jest zamknięty, stąd stopień rozprężania i stopień sprężania różnią się.

</doc>
<doc id="1712174" url="https://pl.wikipedia.org/wiki?curid=1712174" title="Wimbledon 2009 (gra pojedyncza mężczyzn)">
Wimbledon 2009 (gra pojedyncza mężczyzn)

Eliminacje.
Drabinka eliminacji 

</doc>
<doc id="1712175" url="https://pl.wikipedia.org/wiki?curid=1712175" title="Flying Spaghetti Monster">
Flying Spaghetti Monster



</doc>
<doc id="1712178" url="https://pl.wikipedia.org/wiki?curid=1712178" title="Powierzchnia Riemanna">
Powierzchnia Riemanna

Powierzchnia Riemanna – rozmaitość dwuwymiarowa, która lokalnie "wygląda jak" płaszczyzna zespolona; jednowymiarowa rozmaitość zespolona. Inaczej mówiąc, na powierzchnie Riemanna można patrzeć jak na rodziny otwartych podzbiorów płaszczyzny zespolonej "sklejonych" ze sobą poprzez funkcje holomorficzne. Powierzchniami Riemanna po raz pierwszy zajmował się niemiecki matematyk Bernhard Riemann; od niego wzięły swoją nazwę.
Dwuwymiarowa rzeczywista rozmaitość może zostać przekształcona w powierzchnię Riemanna (zazwyczaj na kilka nierównoważnych sposobów) wtedy i tylko wtedy, gdy jest orientowalna. Wynika stąd, że sfera i torus dopuszczają struktury zespolone, natomiast wstęga Möbiusa i butelka Kleina – nie.
Definicje.
Istnieje kilka równoważnych definicji powierzchni Riemanna.
Przejście od struktury zespolonej do struktury konforemnej możliwe jest poprzez wybranie standardowej metryki euklidesowej danej na płaszczyźnie zespolonej i przeniesienie jej na formula_1 za pomocą map. Pokazanie, że struktura konforemna określa strukturę zespoloną jest trudniejsze.
Przykłady.
Każdy otwarty podzbiór powierzchni Riemanna będący powierzchnią sam jest również powierzchnią Riemanna.

</doc>
<doc id="1712179" url="https://pl.wikipedia.org/wiki?curid=1712179" title="Alfred Reszkiewicz">
Alfred Reszkiewicz

Alfred Reszkiewicz (ur. 19 kwietnia 1920 w Gorlicach, zm. 21 sierpnia 1973 w Poznaniu) - anglista.
Profesor Uniwersytetu Jagiellońskiego i Uniwersytetu Warszawskiego, autor pierwszych lekcji radiowych języka angielskiego w latach 1957–1959, autor licznych podręczników akademickich. Współtwórca "Słowniczka angielsko-polskiego i polsko-angielskiego".

</doc>
<doc id="1712180" url="https://pl.wikipedia.org/wiki?curid=1712180" title="Parafia św. Brata Alberta Chmielowskiego w Sędziszowie">
Parafia św. Brata Alberta Chmielowskiego w Sędziszowie

Parafia św. Brata Alberta Chmielowskiego – parafia rzymskokatolicka w Sędziszowie. Erygowana w 1985 z parafii Świętych Apostołów Piotra i Pawła w Sędziszowie. Należy do dekanatu sędziszowskiego diecezji kieleckiej.
Historia.
Gdy w latach 70. XX wieku w Sędziszowie powstały dwa nowe osiedla mieszkaniowe w których zamieszkali głównie pracownicy Fabryki Kotłów „Sefako” proboszcz parafii św. Piotra i Pawła ks. kan. Stanisław Warchala rozpoczął starania o budowę nowego kościoła. 1 czerwca 1985 roku erygowano nową parafię wydzielając ją z dwóch parafii: Parafii św. Piotra i Pawła oraz Parafii św. Marcina w Tarnawie. Nabożeństwa zaczęto odprawiać już w 1983 roku, a przez rok (1984) wierni spotykali się na nabożeństwa przy małej kapliczce i w dostawionym do niej wypożyczonym foliowym tunelu ogrodniczym, w 1985 roku zbudowano drewnianą kaplicę. Kamień węgielny pod nowy kościół poświęcił w 1992 roku ks. bp Stanisław Szymecki. Budowę kościoła według projektu prof. Józefa Gierczaka rozpoczęto w 1989 roku, a został on konsekrowany 29 października 2000 roku. 

</doc>
<doc id="1712181" url="https://pl.wikipedia.org/wiki?curid=1712181" title="Guibemantis">
Guibemantis

Guibemantis – rodzaj płazów bezogonowych z podrodziny Mantellinae w rodzinie mantellowatych (Leptodactylidae).
Zasięg występowania.
Rodzaj obejmuje gatunki występujące w południowej części Madagaskaru.
Systematyka.
Podział systematyczny.
Do rodzaju należą następujące gatunki:

</doc>
<doc id="1712183" url="https://pl.wikipedia.org/wiki?curid=1712183" title="Lumley Lyster">
Lumley Lyster

Arthur Lumley St George Lyster (ur. 27 kwietnia 1888 w Warwickshire, zm. 4 sierpnia 1957 w Charminster) – oficer marynarki brytyjskiej, wiceadmirał, służył podczas obu wojen światowych. Używał głównie imienia Lumley.
Życiorys.
Służył w marynarce brytyjskiej od września 1902, w 1909 uzyskał stopień kapitana marynarki. Podczas I wojny światowej służył w składzie 6. Eskadry Krążowników Lekkich, w stopniu kapitana marynarki, a od 1917 komandora podporucznika. Za działania w charakterze oficera artyleryjskiego krążownika lekkiego HMS „Cassandra” został odznaczony orderem DSO. 
Od grudnia 1922 do 1923 służył jako oficer artyleryjski 1. Eskadry Bojowej na pancerniku, HMS „Barham”, od grudnia 1924 służył w Admiralicji. Od listopada 1926 do 1928 służył na pancerniku HMS „Nelson”. W latach 1929-1930 był członkiem Komitetu Uzbrojenia. W latach 1931-1932 odbył kurs taktyczny oraz kurs w szkole starszych oficerów. W 1932 dowodził krążownikiem HMS „Danae”, pływając po wodach amerykańskich. 
Od stycznia 1933 do 1935 dowodził niszczycielem HMS „Wallace” i 5. Flotyllą Niszczycieli Home Fleet. W latach 1935-36 był komendantem Szkoły Artylerii Royal Navy ("RN Gunnery School") w Chatham, a następnie zajmował stanowisko dyrektora szkolenia w Admiralicji ("Director of Training and Staff Duties"). Od grudnia 1937 do 1939, przed wojną, dowodził lotniskowcem HMS „Glorious” na Morzu Śródziemnym. 
Po wybuchu II wojny światowej, w stopniu kontradmirała, od grudnia 1939 do początku 1940 był dowódcą bazy Royal Navy w Scapa Flow ("Rear-Admiral, Scapa"). Służył podczas kampanii norweskiej, za co został wymieniony w sprawozdaniu (MID). Od 19 sierpnia 1940 służył jako dowódca lotniskowców brytyjskich na Morzu Śródziemnym ("Rear-Admiral, Aircraft Carriers"), na pokładzie HMS „Illustrious”. Opracowywał plan ataku na Tarent 11 listopada 1940, zakończonego wyeliminowaniem na pewien czas zagrożenia ze strony floty włoskiej. Od maja 1941 do lipca 1942 zajmował stanowisko Piątego Lorda Morskiego i zwierzchnika lotnictwa marynarki ("Chief of Naval Air Services") w Radzie Admiralicji
Od 11 lipca 1942 do początku 1943 dowodził lotniskowcami Floty Metropolii, na pokładzie HMS „Victorious”. Brał udział w sierpniu 1942 w operacji konwojowej "Pedestal" na Maltę, koordynując operacje lotnicze zespołu lotniskowców w ciężkich walkach z lotnictwem Osi. Za udział w tej operacji otrzymał komandorię Orderu Imperium Brytyjskiego (CBE).
Od 27 kwietnia 1943 do końca wojny zajmował stanowisko flagowego oficerem szkolenia i administracji lotniskowców ("Flag Officer Carrier Training and Administration"). 27 lipca 1945 odszedł w stan spoczynku.
W 1916 ożenił się z Daisy Agnes, mieli trzy córki.

</doc>
<doc id="1712185" url="https://pl.wikipedia.org/wiki?curid=1712185" title="Nierówność Poincarégo">
Nierówność Poincarégo

Nierówność Poincarégo – rezultat dotyczący ograniczania normy formula_1 funkcji (pomniejszonej o średnią całkową) z przestrzeni Sobolewa przez normę jej gradientu.
Wypowiedź.
Niech formula_2 oraz formula_3 będzie otwartym, ograniczonym i spójnym podzbiorem formula_4 o brzegu klasy formula_5 Wtedy istnieje taka stała formula_6 że dla każdej funkcji formula_7 należącej do przestrzeni Sobolewa formula_8 zachodzi:
gdzie:

</doc>
<doc id="1712187" url="https://pl.wikipedia.org/wiki?curid=1712187" title="Corno Stella">
Corno Stella

Corno Stella – szczyt w Alpach Nadmorskich, części Alp Zachodnich. Leży w północnych Włoszech w regionie Piemont, blisko granicy z Francją. Szczyt można zdobyć ze schronisk: Rifugio Bozano (2453 m) lub Bivacco Varrone (2090 m). Szczyt prezentuje się imponująco szczególnie z północnej i południowej strony gdzie opada stromymi ścianami o wysokości odpowiednio 500 m i 600 m.
Pierwszego wejścia dokonali V. de Cessole, J. Plent i A. Ghigo 12 sierpnia 1903 r.
Drogi wejściowe.
Drogi południe/wschód
Drogi północ/zachód

</doc>
<doc id="1712188" url="https://pl.wikipedia.org/wiki?curid=1712188" title="Astylosternus ranoides">
Astylosternus ranoides

Astylosternus ranoides – gatunek płaza zagrożonego wyginięciem.
Występowanie.
Zwierzę to występuje na górzystych obszarach zachodniego Kamerunu, dokładniejsze dane to Bamboutos Mountains, Lake Oku, Mount Neshele. Zaznaczyć należy, że zasięg ten obejmuje też rezerwat Bafut-Ngemba Forest.
Siedlisko zwierzęcia stanowią trawiaste bagna, krzaki i las nieopodal strumyków i leśnych zbiorników wodnych w górach na wysokości od 2000 do 2600 m n.p.m.
Status.
IUCN uznaje go za gatunek zagrożony (EN, "Endangered"). Liczebność nie jest znana, ale zmniejsza się.
Zagrożenia dla tego gatunku to nadmierny wypas zwierząt, uszczuplanie terenów leśnych i pogorszenie jakości wód.

</doc>
<doc id="1712189" url="https://pl.wikipedia.org/wiki?curid=1712189" title="Chris Bowen">
Chris Bowen

Chris Bowen, właśc. Christopher Eyles Bowen (ur. 17 stycznia 1973 w Sydney) – australijski polityk, członek Australijskiej Partii Pracy (ALP), od września 2010 do lutego 2013 minister imigracji i obywatelstwa, zaś od czerwca do września 2013 minister skarbu. Pełniący obowiązki Lidera Australijskiej Partii Pracy (ALP) od 13 września do 18 października 2013.
Życiorys.
Uzyskał licencjat z ekonomii na University of Sydney. Jako 22-latek rozpoczął karierę polityczną, uzyskując miejsce w radzie City of Fairfield, jednego z samorządów lokalnych wchodzących w skład aglomeracji Sydney. W latach 1998–1999 był burmistrzem tej dzielnicy, zaś od 1999 do 2001 stał na czele Związku Samorządów Zachodniego Sydney.
W 2004 został wybrany do Izby Reprezentantów jako przedstawiciel okręgu wyborczego Prospect. W 2006 wszedł do laborzystowskiego gabinetu cieni jako wiceminister skarbu i minister ds. dochodów budżetu i polityki konkurencji. Po zwycięstwie ALP w wyborach w listopadzie 2007, objął te stanowiska w rzeczywistym rządzie, dodatkowo otrzymując pieczę nad kwestiami ochrony konsumentów. Podczas rekonstrukcji rządu w czerwcu 2009 został awansowany do rangi członka gabinetu i objął stanowiska ministra świadczeń społecznych oraz ministra ds. służb finansowych, emerytur i prawa korporacyjnego. We wrześniu 2010 – już w gabinecie Julii Gillard – został przeniesiony na stanowisko ministra imigracji i obywatelstwa.
W marcu 2013 Bowen poparł nieudaną próbę przewrotu wewnątrz ALP, w której Kevin Rudd usiłował przejąć od premier Gillard stanowisko lidera partii i zarazem szefa rządu. Po tym wydarzeniu musiał opuścić gabinet, ale powrócił do niego już w czerwcu 2013, kiedy to Rudd dokonał kolejnej próby obalenia Gillard, tym razem udanej. Bowen objął stanowisko ministra skarbu w utworzonym wówczas drugim gabinecie Rudda. Sprawował je tylko do września 2013, kiedy to ALP przegrała wybory i przeszła do opozycji.
Od 13 września 2013 Bowen był p.o. lidera ALP, zaś od 18 września p.o. lidera opozycji. Zajmował te stanowiska do czasu, gdy Partia Pracy wybrała swojego nowego, stałego przywódcę, którym w dniu 13 października 2013 został Bill Shorten.

</doc>
<doc id="1712190" url="https://pl.wikipedia.org/wiki?curid=1712190" title="Parafia Świętych Apostołów Piotra i Pawła w Sędziszowie">
Parafia Świętych Apostołów Piotra i Pawła w Sędziszowie

Parafia Świętych Apostołów Piotra i Pawła – parafia rzymskokatolicka w Sędziszowie. Erygowana w 1662. Należy do dekanatu sędziszowskiego diecezji kieleckiej.

</doc>
<doc id="1712191" url="https://pl.wikipedia.org/wiki?curid=1712191" title="OSiR Skałka">
OSiR Skałka



</doc>
<doc id="1712193" url="https://pl.wikipedia.org/wiki?curid=1712193" title="Forma ABA">
Forma ABA



</doc>
<doc id="1712194" url="https://pl.wikipedia.org/wiki?curid=1712194" title="Gawriił Kaczalin">
Gawriił Kaczalin

Gawriił Dmitrijewicz Kaczalin, ros. Гавриил Дмитриевич Качалин (ur. w Moskwie, zm. 23 maja 1995 tamże) – radziecki piłkarz, trener.
Kariera piłkarska.
Kaczalin jako piłkarz występował w radzieckich klubach, takich jak Wolny Trud Kazań i Dynamo Homel. W 1936 został piłkarzem Dinama Moskwa. W barwach tej drużyny dwukrotnie zdobył mistrzostwo Wyższej ligi ZSRR w latach 1937 i 1940. Dołożył do tego także Puchar ZSRR w 1937. Przez 6 lat gry dla Dinama zagrał w 36 spotkaniach. W 1942 zakończył karierę piłkarską. 
Kariera trenerska.
Kaczalin swoją pracę jako trener rozpoczął w 1945 w moskiewskim klubie Trudowyje Riezierwy Moskwa. Od 1949 do 1952 pracował na ławce trenerskiej Lokomotiwu Moskwa. Podczas pracy w tej drużynie zanotował spadek z Wyższej Ligi w 1950. W kolejnym sezonie udało mu się wprowadzić zespół Lokomotiwu ponownie do najwyższej klasy rozgrywkowej. 
W 1954 przyjął posadę asystenta trenera reprezentacji ZSRR, a w 1955 pierwszego trenera reprezentacji. Jako selekcjoner ZSRR zadebiutował 26 czerwca 1955 przeciwko Szwecji, wygranym aż 6:0. Podczas Igrzysk Olimpijskich 1956 w Melbourne poprowadził ZSRR do pierwszego w historii złotego medalu. Podczas Mistrzostw Świata 1958 dotarł do ćwierćfinału, w którym przegrał 0:2 z gospodarzem turnieju Szwecją. Pod koniec 1958 zakończył pracę z kadrą. Powrócił na stanowisko selekcjonera w maju 1960. W lipcu tego samego roku poprowadził ZSRR do zwycięstwa w pierwszych w historii Mistrzostwach Europy. W meczu finałowym ZSRR pokonał Jugosławię 1:0. Podczas Mistrzostw Świata 1962 ponownie doprowadził zespół do ćwierćfinału turnieju. Po tym turnieju zakończył pracę z kadrą ZSRR. 
W 1963 pracował w drużynie Paxtakor Taszkent. Od 1964 trenował Dinamo Tbilisi. W pierwszym sezonie na ławce trenerskiej drużyny z Tbilisi doprowadził drużynę do mistrzostwa Wyższej ligi ZSRR. 
W 1965 został trenerem reprezentacji ZSRR U-21. W latach 1966–1968 pracował z reprezentacją olimpijską ZSRR. W 1968 po raz trzeci został trenerem pierwszej reprezentacji ZSRR. W 1970 po raz trzeci poprowadził drużynę ZSRR na Mistrzostwach Świata. Ponownie dotarł wraz z drużyną do ćwierćfinału. Po Mundialu ostatecznie zakończył pracę z kadrą. 
W latach 1971–1972 po raz drugi prowadził Dinamo Tbilisi, dwukrotnie kończąc sezon Wyższej ligi ZSRR na 3. miejscu. W 1973 został trenerem zespołu, w którym grał podczas kariery piłkarskiej, czyli Dinamo Moskwa. Karierę trenerską zakończył w 1975 w zespole Paxtakor Taszkent. 
Pochowany na Cmentarzu Wostriakowskim w Moskwie.
Sukcesy.
Zawodnik.
Dynamo Moskwa
Trener.
ZSRR
Dinamo Tbilisi

</doc>
<doc id="1712195" url="https://pl.wikipedia.org/wiki?curid=1712195" title="Careca Bianchezi">
Careca Bianchezi

Careca, właśc. Carlos Alberto Bianchesi (ur. 25 sierpnia 1964 w São Paulo) – piłkarz brazylijski, występujący na pozycji napastnika.
Kariera klubowa.
Karierę piłkarską Careca zaczął w klubie Marília Atlético Clube w 1983 roku. W 1988 przeszedł do Guarani FC. W klubie z Campinas grał do 1989 roku. Ostatnim etapem jego kariery w Brazylii był SE Palmeiras, gdzie grał do 1991 roku. Sezon 1991/1992 spędził we włoskiej Atalancie, po czym wyjechał do Meksyku, gdzie występował do końca kariery(z krótką przerwą na grę w São José EC). Kolejno grał w CF Monterrey, CD Veracruz oraz ponownie w CF Monterrey, gdzie zakończył karierę w 1997 roku.
Kariera reprezentacyjna.
W reprezentacji Brazylii Careca zadebiutował 18 listopada 1990 w meczu z reprezentacją Chile. W następnym roku grał na Copa América 1991, na których Brazylia zajęła drugie miejsce. Podczas tych mistrzostw 17 lipca 1991 w meczu z reprezentacji Argentyny, zastępując w 77 min. João Paulo. Łącznie zagrał w barwach "canarinhos" 10 meczów i strzelił 1 bramkę.

</doc>
<doc id="1712196" url="https://pl.wikipedia.org/wiki?curid=1712196" title="Monte Clapier">
Monte Clapier

Monte Clapier – szczyt w Alpach Nadmorskich, części Alp Zachodnich. Leży na granicy między Włochami (Piemont) a Francją (Prowansja-Alpy-Lazurowe Wybrzeże). Szczyt można zdobyć ze schroniska Rifugio Pagarì (2627 m) po włoskiej stronie, lub z Refuge de Nice po francuskiej stronie.
Pierwszego wejścia dokonał Victor de Cessole.

</doc>
<doc id="1712197" url="https://pl.wikipedia.org/wiki?curid=1712197" title="Astylosternus rheophilus">
Astylosternus rheophilus

Astylosternus rheophilus – gatunek płaza spotykanego w Afryce Zachodniej na dużych wysokościach nad poziomem morza.
Występowanie.
Być może gatunek jest endemitem Kamerunu. Występuje na zachodzie tego kraju, dokładniej w Mount Manenguba, Mount Mbam, Santa, Mount Bana, Mount Ngokham, Bamboutos Mountains oraz w rezerwacie Bafut-Ngemba Forest, być może także na Mount Oku. Sądzi się, że gatunek może występować także na obszarze Mambila Plateau we wschodniej Nigerii.
Zasiedla zarówno lasy, jak i tereny trawiaste, zwłaszcza otaczane przez las. Spotyka się go na wysokościach od 1300 aż do 2450 m nad poziomem morza.
Rozmnażanie.
Jak większość płazów, do rozmnażania się potrzebuje wody. Preferuje do tego niewielkie strumyki leśne.
Status.
IUCN uznaje go za gatunek bliski zagrożenia (NT, "Near Threatened"). Liczebność tego pospolitego gatunku spada.
Zagraża mu utrata swego środowiska naturalnego, którą wywołują rozwój rolnictwa, wylesianie i zajmowanie przez człowieka kolejnych terenów pod zabudowę.

</doc>
<doc id="1712200" url="https://pl.wikipedia.org/wiki?curid=1712200" title="Rada Strażników">
Rada Strażników

Rada Strażników Konstytucji (pers. شورای نگهبان قانون اساسی, "Szura-je Negahban-e Qanun-e Assassi"), zwana w skrócie "Radą Strażników" – dwunastoosobowy organ rządowy Islamskiej Republiki Iranu.
Zgodnie z konstytucją, rada powinna składać się z sześciu islamskich prawników „świadomych bieżących potrzeb i wyzwań w dniu nominacji” przez najwyższego przywódcę, oraz sześciu prawników „wyspecjalizowanych w różnych obszarach prawa, wybranych przez Madżlis spośród kandydatów nominowanych przez szefa władzy sądowniczej” (który z kolei nominowany jest przez najwyższego przywódcę).
Zadaniem rady jest interpretacja konstytucji, nadzór nad wyborami, zatwierdzanie kandydatów na członków Zgromadzenia Ekspertów, prezydenta i członków parlamentu oraz „zapewnianie zgodności praw zatwierdzanych przez Islamskie Zgromadzenie Konsultatywne z zasadami islamu i konstytucji”. Sprowadza się to do możliwości wetowania ustaw parlamentu.

</doc>
<doc id="1712202" url="https://pl.wikipedia.org/wiki?curid=1712202" title="Mantella">
Mantella

Mantella – rodzaj płaza bezogonowego z podrodziny Mantellinae w rodzinie mantellowatych (Leptodactylidae). 
Zasięg występowania.
Rodzaj obejmuje gatunki występujące na Madagaskarze.
Systematyka.
Etymologia.
"Mantella": nazwa niejasna, Boulenger nie wyjaśnił etymologii nazwy rodzajowej, najprawdopodobniej jest to zdrobnienie "mantis", μαντεως "manteōs" „wieszcz, prorok” (tj. żaba drzewna); nie można jednak wykluczyć, że jest to eponim honorujący Gideona Mantella (1790–1852), angielskiego lekarza, geologa i paleontologa (Boulenger we wczesnym etapie swojej kariery badał skamieliny iguanodona którego naukowego opisu dokonał właśnie Mantell).
Podział systematyczny.
Do rodzaju należą następujące gatunki:

</doc>
<doc id="1712203" url="https://pl.wikipedia.org/wiki?curid=1712203" title="Parafia św. Michała Archanioła w Koniecpolu">
Parafia św. Michała Archanioła w Koniecpolu

Parafia Świętego Michała Archanioła – rzymskokatolicka parafia znajdująca się w Koniecpolu. Erygowana w 1866 r. z Parafii św. Trójcy w Koniecpolu. Należy do dekanatu koniecpolskiego i diecezji kieleckiej.

</doc>
<doc id="1712205" url="https://pl.wikipedia.org/wiki?curid=1712205" title="Monte Tenibres">
Monte Tenibres

Monte Tenibres – szczyt w Alpach Nadmorskich, części Alp Zachodnich. Leży na granicy między Włochami (Piemont) a Francją (Prowansja-Alpy-Lazurowe Wybrzeże). Szczyt można zdobyć ze schronisk: Rifugio Zanotti lub Rifugio Rabuons.

</doc>
<doc id="1712208" url="https://pl.wikipedia.org/wiki?curid=1712208" title="Astylosternus schioetzi">
Astylosternus schioetzi

Astylosternus schioetzi – gatunek płaza z Kamerunu.
Występowanie.
Wszystko wskazuje na to, że gatunek jest endemitem – występuje jedynie w kilku miejscach w zachodnim i południowym Kamerunie, w okolicavh Edea. Rozdziela je około 50km i koryto rzeki Sanaga.
Preferuje wody płynące nizinnych lasów, radzi sobie także w środowisku wtórnym.
Rozmnażanie.
Przebiega w środowisku wodnym, w niewielkich leśnych strumieniach albo też w bagnistych zagłębieniach.
Status.
Gatunek uznaje się za zagrożony wyginięciem. Spotyka się go rzadko, a liczebność nadal się zmniejsza.
Głównym zagrożeniem dla tego gatunku płaza jest niszczenie jego środowiska naturalnego.

</doc>
<doc id="1712210" url="https://pl.wikipedia.org/wiki?curid=1712210" title="Final Fantasy XIV">
Final Fantasy XIV

 – gra komputerowa z gatunku MMORPG stworzona przez firmę Square Enix jako kolejna część serii "Final Fantasy" na platformę Windows. Gra została opublikowana w wersji na komputery osobiste równocześnie w Japonii, Stanach Zjednoczonych oraz Europie w 2010 roku, natomiast wersja na konsolę PlayStation 3 została anulowana, ze względu na negatywny odbiór i błędy. Jej akcja rozgrywa się na kontynencie Eorzea w Świecie Hydaelyn. Największymi miastami kontynentu są Limsa-Lominsa (miasto portowe i pirackie), Ul'dah (pustynne miasto) i Gridania (miasto w lesie).

</doc>
<doc id="1712211" url="https://pl.wikipedia.org/wiki?curid=1712211" title="Mary Zorn-Hamm">
Mary Zorn-Hamm

Mary Zorn-Hamm (ur. 12 kwietnia 1982) – amerykańska łuczniczka, dwukrotna mistrzyni świata, siedmiokrotna halowa mistrzyni świata. Startuje w konkurencji łuków bloczkowych.
Kariera sportowa.
Największym jej osiągnięciem jest złoty medal mistrzostw świata indywidualnie w 2003 roku w Nowym Jorku.

</doc>
<doc id="1712212" url="https://pl.wikipedia.org/wiki?curid=1712212" title="Mary Zorn">
Mary Zorn



</doc>
<doc id="1712213" url="https://pl.wikipedia.org/wiki?curid=1712213" title="Never Say Never (singel)">
Never Say Never (singel)

Never Say Never – ballada rockowa grupy The Fray, pochodząca z jej wydanego w 2009 roku albumu "The Fray". 5 maja tego samego roku wydana została jako drugi singel z płyty i uplasowała się na pozycji 32. "Billboard" Hot 100 i 51. Canadian Hot 100. Jest ona utworem miłosnym, opowiadającym o parze ludzi, którzy się od siebie oddalają, po czym do siebie wracają. Singel pokrył się w Stanach Zjednoczonych złotem, rozchodząc się w 615.015 kopiach.
Piosenka wykorzystana została w filmie ' oraz wydana na jego ścieżce dźwiękowej, '.
27 sierpnia 2009 roku zespół wykonał „Never Say Never” w programie "The Tonight Show with Conan O'Brien".
Istnieją trzy wersje piosenki: albumowa oraz dwie radiowe, z których jedna jest krótsza i pozbawiona niektórych gitarowych części.
Przyjęcie.
Opinie krytyków o „Never Say Never” były różne. "US Weekly" określił singel jako „przykuwający uwagę” i pochwalił falset wokalisty Isaaca Slade’a. Pozytywną opinię piosenka otrzymała również od "New Music Reviews": „Kiedy The Fray wydaje singel, wiesz, że będzie zadziwiający, a to jest następny z nich. Po raz kolejny naprawdę niesamowity! 9/10.” AbsolutePunk opisał „Never Say Never” jako „przyjemną balladę” oraz pozytywny krok do przodu zespołu.
Niepochlebnie o „Never Say Never” wyraził się David Sessions z internetowego Patrol Magazine pisząc, iż wszystkie elementy piosenki tworzą w sumie „fatalny bezduszny miks”. Glenn Gamboa w wywiadzie dla "Newsday" skrytykował utwór, a także cały album twierdząc, iż brzmi tak samo jak poprzednia płyta grupy: „To nie jest zły dźwięk, ale nie jest to również dźwięk potrzebny.” Ocena musicOMH.com mówiła: „'Never Say Never’ i ‘Ungodly Hour’ są najbliższe balladom Coldplay, jednak bez niezwykłej angielskości Chrisa Martina (nigdy nie myślałem, że to powiem) oba utwory nie wytrzymały ciężaru swojego kontekstu.”
Wideoklip.
17 kwietnia 2009 roku teledysk do „Never Say Never” wyciekł do Internetu, jednak jego oficjalna premiera internetowa miała miejsce 24 kwietnia na profilu The Fray na MySpace. 5 maja wideoklip zadebiutował w stacjach telewizyjnych.
Teledysk przedstawia wokalistę zespołu Isaaca Slade’a idącego zniszczoną, prawdopodobnie w wyniku ataku, ulicą przedmieścia. Podczas gdy przemierza on miasto, spanikowani ludzie wokół szukają bezpiecznego schronienia, a policjanci oraz żołnierze próbują ocalić ugrzęzłych w ruinach. Wideo kończy się, gdy Isaac odnajduje swoją dziewczynę (graną przez Jaime King) i wraz ze znajdującymi się w pobliżu ludźmi obserwuje odległy zarys centrum Los Angeles, które chwilę później całkowicie eksploduje. Część teledysku została nakręcona w hollywoodzkich Universal Studios, na planie, na którym nagrano jedną ze scen filmu "Wojna światów" Stevena Spielberga.
Popularność w mediach.
Piosenka wykorzystana została w serialach "Pamiętniki wampirów", "Pogoda na miłość", "Zaklinacz dusz" i "Chirurdzy". Poza tym pojawiła się ona w filmie ', a także została wydana na jego ścieżce dźwiękowej '. „Never Say Never” użyta została również w trailerze filmu "Brothers".
Listy przebojów.
„Never Say Never” uplasował się na pozycji 32. "Billboard" Hot 100 po tym jak ukazał się soundtrack obrazu "Transformers: Zemsta upadłych", na którym znajdował się singel. Po kilku tygodniach spadków piosenka powróciła na miejsce 32. Z kolei na Hot Adult Top 40 Tracks utwór zajął pozycję 10. W Kanadzie piosenka uplasowała się na miejscu 51., a w Australii na 38.

</doc>
<doc id="1712215" url="https://pl.wikipedia.org/wiki?curid=1712215" title="Final Fantasy XIV - Online">
Final Fantasy XIV - Online



</doc>
<doc id="1712221" url="https://pl.wikipedia.org/wiki?curid=1712221" title="Kościół Powszechny">
Kościół Powszechny



</doc>
<doc id="1712222" url="https://pl.wikipedia.org/wiki?curid=1712222" title="Formiści (pismo)">
Formiści (pismo)

Formiści – artystyczne pismo wydawane w Krakowie w latach 1919–1921 (łącznie ukazało się 6 numerów) pod redakcją Konrada Winklera, Tytusa Czyżewskiego i Leona Chwistka.
Pismo było organem awangardowego ugrupowania o tej samej nazwie, propagowało nowe prądy w sztuce (zob. formizm). Na łamach ukazywały się m.in. grafiki Tytusa Czyżewskiego, Zbigniewa Pronaszki, Jana Hrynkowskiego, reprodukcje dzieł Pabla Picassa, utwory i artykuły Leona Chwistka, Stanisława Młodożeńca, Bruno Jasieńskiego. Z pismem współpracowali także Władysław Skoczylas, Stanisław Ignacy Witkiewicz, Tymon Niesiołowski, Józef Wittlin.
Publikowano też przekłady autorów zagranicznych, takich jak Wielimir Chlebnikow, Władimir Majakowski, Hans Arp, Paul Éluard, Filippo Tommaso Marinetti, Guillaume Apollinaire oraz poetów hiszpańskich, dokonywane m.in. przez Anatola Sterna i Tadeusza Peipera. 

</doc>
<doc id="1712223" url="https://pl.wikipedia.org/wiki?curid=1712223" title="Parafia św. Trójcy w Koniecpolu">
Parafia św. Trójcy w Koniecpolu

Parafia Trójcy Świętej – rzymskokatolicka parafia znajdująca się w Koniecpolu. Należy do dekanatu koniecpolskiego w diecezji kieleckiej. Erygowana w XVI w.

</doc>
<doc id="1712224" url="https://pl.wikipedia.org/wiki?curid=1712224" title="Du rire aux lames">
Du rire aux lames



</doc>
<doc id="1712226" url="https://pl.wikipedia.org/wiki?curid=1712226" title="Tunisiano">
Tunisiano

Tunisiano, właściwie Bachir Baccour (ur. 19 maja 1979 w Deuil-la-Barre) – francuski raper. Były członek grupy Sniper.
Życiorys.
Jego rodzice urodzili się w Menzel Bouzelfa w Tunezji.
Pierwsze teksty napisał jako trzynastolatek. W 1995 dołączył do M Group, z którą wydał płytę "Fidèle au Rap". W 1997 poznał Blacko i Aketo, z którymi założył grupę Personnalité Suspecte, przekształconą w Sniper. Cztery lata później zespół wydał swój pierwszy album "Du Rire Aux Larmes". W 2003 pojawił się drugi album "Gravé Dans La Roche", który został skrytykowany przez skrajną prawicę (np. Nadine Morano) i Nicolasa Sarkozy’ego ówczesnego ministra spraw wewnętrznych. W maju 2006 powstał trzeci, ostatni album grupy "Trait Pour Trait".
W 2007 roku nagrał ścieżkę dźwiękową do filmu Taxi 4, w którym pojawiła się piosenka „Rien a Foutre”. Rok później ukazała się pierwsza solowa płyta "Le Regard des Gens".

</doc>
<doc id="1712228" url="https://pl.wikipedia.org/wiki?curid=1712228" title="Mantidactylus">
Mantidactylus

Mantidactylus – rodzaj płazów bezogonowych z rodziny mantellowatych, obejmujący gatunki występujące na Madagaskarze i sąsiednich wyspach.

</doc>
<doc id="1712229" url="https://pl.wikipedia.org/wiki?curid=1712229" title="Ulrika Sjöwall">
Ulrika Sjöwall

Ulrika Sjöwall (ur. 17 sierpnia 1971) – szwedzka łuczniczka, mistrzyni świata, dwukrotna medalistka halowych mistrzostw świata. Startuje w konkurencji łuków bloczkowych.
Największym jej osiągnięciem jest złoty medal mistrzostw świata indywidualnie w 2001 roku w Pekinie.

</doc>
<doc id="1712230" url="https://pl.wikipedia.org/wiki?curid=1712230" title="Miechów (stacja kolejowa)">
Miechów (stacja kolejowa)

Miechów – stacja kolejowa w Miechowie, w województwie małopolskim, w Polsce. Według klasyfikacji PKP ma kategorię dworca lokalnego. Modernistyczny dworzec kolejowy, wybudowany w pierwszej połowie lat 30. XX. W 2013 zmodernizowano peron. W 2015 roku dobudowano drugi peron przy budynku dworca. W 2017 został zmodernizowany budynek dworca.
W roku 2018 stacja obsługiwała ok. 2300 pasażerów na dobę.
Modernizacja dworca.
Pod koniec 2016 roku PKP wybrało wykonawcę remontu dworca – firmę Betonox Construction Sopot. W ramach inwestycji część budynku została wyburzona. Przebudowano też poczekalnię i toalety. Dzięki inwestycji na dworcu pojawił się także monitoring, system dynamicznej informacji pasażerskiej, biletomaty i bankomat. 17 grudnia 2017 odbyło się uroczyste otwarcie. W latach 2018–2019 przy stacji mają powstać parkingi "Park &amp; Ride", na powstanie których samorząd województwa małopolskiego przyznał unijne dofinansowanie.

</doc>
<doc id="1712232" url="https://pl.wikipedia.org/wiki?curid=1712232" title="Fernando Quiroga y Palacios">
Fernando Quiroga y Palacios

Fernando Quiroga y Palacios (ur. 21 stycznia 1900 w San Pedro de Maceda w diecezji Orense, zm. 7 grudnia 1971 w Madrycie), hiszpański duchowny katolicki, kardynał, arcybiskup Santiago de Compostela.
Życiorys.
10 czerwca 1922 roku przyjął święcenia kapłańskie w Compostela. Studiował w Papieskim Uniwersytecie w Santiago de Compostela i na Papieskim Instytucie Biblijnym w Rzymie. Po powrocie do kraju objął stanowisko wykładowcy i ojca duchownego seminarium w Orense. W roku 1942 podjął pracę duszpasterską w archidiecezji Valladolid. 24 listopada 1945 roku został mianowany biskupem Mondoñedo, sakrę biskupią otrzymał 24 marca 1946 roku w Valladolid z rąk Antonio García y García arcybiskupa Valladolid. Przeniesiony 4 czerwca 1949 roku na stolicę metropolitalną w Santiago de Compostela. Na konsystorzu 12 stycznia 1953 roku Pius XII wyniósł go do godności kardynalskiej z tytułem prezbitera S. Augustini. Uczestnik dwóch konklawe w roku 1958 i 1963 roku. Uczestniczył w obradach soboru watykańskiego II. Był pierwszym przewodniczącym Konferencji Episkopatu Hiszpanii w latach 1966 – 1969. Zmarł w Madrycie. Pochowano go w archikatedrze metropolitalnej Santiago de Compostela.

</doc>
<doc id="1712234" url="https://pl.wikipedia.org/wiki?curid=1712234" title="Cima di Corborant">
Cima di Corborant

Cima di Corborant – szczyt w Alpach Nadmorskich, części Alp Zachodnich. Leży na granicy między Włochami (Piemont) a Francją (Prowansja-Alpy-Lazurowe Wybrzeże). Szczyt można zdobyć ze schroniska Rifugio Migliorero (2094 m). Góruje nad doliną Valle Stura di Demonte i miejscowością Vinadio.

</doc>
<doc id="1712235" url="https://pl.wikipedia.org/wiki?curid=1712235" title="Royal Victorian Order">
Royal Victorian Order



</doc>
<doc id="1712242" url="https://pl.wikipedia.org/wiki?curid=1712242" title="I państwo bułgarskie">
I państwo bułgarskie



</doc>
<doc id="1712243" url="https://pl.wikipedia.org/wiki?curid=1712243" title="Ismael Alvariza">
Ismael Alvariza

Ismäel Alvariza (ur. 16 kwietnia 1897 w Pelotas) - piłkarz brazylijski grający na pozycji napastnika.
Ismäel Alvariza karierę piłkarską rozpoczął w klubie Brasil Pelotas w 1914 roku. W 1920 roku przeszedł do Guarany, w którym grał do 1921. Kolejne sześć lat to ponowna gra w Brasil Pelotas. Karierę zakończył w 1929 roku w klubie Sírio São Paulo. nie odniósł większych sukcesów.
Ismäel Alvariza wziął udział w turnieju Copa América 1920. Brazylia zajęła trzecie miejsce, a Alvariza zagrał w meczach z Argentyną, Urugwajem i Chile, w którym zdobył jedyną bramkę. 6 października wystąpił przeciwko Argentynie, który był jego ostatni mecz w reprezentacji. Były to jedyne jego występy w barwach "canarinhos".

</doc>
<doc id="1712245" url="https://pl.wikipedia.org/wiki?curid=1712245" title="Hussein Chalayan">
Hussein Chalayan

Hussein Chalayan (właśc. Hüseyin Çağlayan, ur. 12 sierpnia 1970 w Lefkoşa) – brytyjski projektant mody tureckiego pochodzenia. Został dwa razy odznaczony nagrodą British Designer of the Year (1999 i 2000). W 2006 został odznaczony Orderem Imperium Brytyjskiego.
Hussein Chalayan przeprowadził się do Anglii z rodziną w 1978 roku. W Londynie studiował na Central St. Martins College of Art, gdzie ukończył kierunek projektowania mody. Jego końcowa praca zatytułowana "The Tangent Flows" była natychmiastową sensacją. Bazowała ona na ubiorach z rozkładającego się jedwabiu (zakopany na kilka tygodni w ziemi, a następnie odkopany).
W 1995, w wieku 25 lat, Chalayan pokonał stu konkurentów w konkursie zorganizowanym przez Absolut - nagrodą było £28.000 by rozwinąć projekty ubiorów na Londyński Fashion Week w październiku 2005 roku. Także w 1995 Chalayan zaprojektował marynarkę dla Bjork - piosenkarka była w nią obrana na okładce jej płyty "Post".
Od 1998 do 2001 Chalayan pracował dla Nowojorskiej marki TSE. Później kooperował z markami Marks and Spencer, Gibo i Asprey.
Jego osiągnięcia zostały dostrzeżone - Chalayan został nagrodzony British Designer of the Year w 1999 i 2000, Orderem Imperium Brytyjskiego w 2006, Design Star Honoree przez The Fashion Group International w 2007.
W międzyczasie Chalayan pracował nad własną linią projektów. W 2002 stworzył linię bielizny męskiej, w 2005 dodał linię dla młodszych osób. W 2008, we współpracy z marką Swarovski zaprojektował cykl sukienek z diodami świecącymi - kolekcja została pokazana w Tokio.

</doc>
<doc id="1712246" url="https://pl.wikipedia.org/wiki?curid=1712246" title="Becco Alto d’Ischiator">
Becco Alto d’Ischiator

Becco Alto d’Ischiator – szczyt w Alpach Nadmorskich, części Alp Zachodnich. Leży na granicy między Włochami (Piemont) a Francją (Prowansja-Alpy-Lazurowe Wybrzeże). Szczyt można zdobyć ze schronisk: Rifugio Zanotti (2144 m) lub Rifugio Migliorero (2094 m). Leży na południe od Monte Tenibres. najbliższe miejscowości to Saint-Étienne-de-Tinée we Francji oraz Vinadio i Pietraporzio we Włoszech.
Pierwszego wejścia dokonał Ludwig Purtscheller 28 czerwca 1890 r.

</doc>
<doc id="1712249" url="https://pl.wikipedia.org/wiki?curid=1712249" title="Spinomantis">
Spinomantis

Spinomantis – rodzaj płazów bezogonowych z podrodziny Mantellinae w rodzinie mantellowatych (Leptodactylidae).
Zasięg występowania.
Rodzaj obejmuje gatunki występujące we wschodniej części Madagaskaru.
Systematyka.
Etymologia.
"Spinomantis": „cierń, kolec”; "mantis", μαντεως "manteōs" „wieszcz, prorok” (tj. żaba drzewna).
Podział systematyczny.
Do rodzaju należą następujące gatunki:

</doc>
<doc id="1712250" url="https://pl.wikipedia.org/wiki?curid=1712250" title="Dejan Sitar">
Dejan Sitar

Dejan Sitar (ur. 9 grudnia 1979) – słoweński łucznik, mistrz i brązowy medalista mistrzostw świata. Startuje w konkurencji łuków bloczkowych.
Największym jego osiągnięciem jest złoty medal mistrzostw świata indywidualnie w 2001 roku w Pekinie.

</doc>
<doc id="1712257" url="https://pl.wikipedia.org/wiki?curid=1712257" title="El Tunisiano">
El Tunisiano



</doc>
<doc id="1712258" url="https://pl.wikipedia.org/wiki?curid=1712258" title="Monte Enchastraye">
Monte Enchastraye

Monte Enchastraye lub Enciastraia (fr. "Tête de l'Enchastraye") − szczyt w Alpach Nadmorskich, części Alp Zachodnich. Leży na granicy między Włochami (Piemont) a Francją (Prowansja-Alpy-Lazurowe Wybrzeże). Sąsiaduje z Rocca dei Tre Vescovi, leży na północny zachód od Monte Argentera.

</doc>
<doc id="1712259" url="https://pl.wikipedia.org/wiki?curid=1712259" title="Castelhano">
Castelhano

Castelhano, właśc. Cypriano Nunes (ur. 22 września 1892 w Santana do Livramento, zm. 26 listopada 1980 tamże) – piłkarz brazylijski grający na pozycji napastnika.
Castelhano karierę piłkarską rozpoczął w klubie 14 de Julho w 1907 roku. W 1920 roku krótko grał w Santosie FC, po czym wrócił na kolejne 9 lat do 14 de Julho, gdzie zakończył karierę w 1929 roku. nie odniósł większych sukcesów.
Castelhano wziął udział w turnieju Copa América 1920. Brazylia zajęła trzecie miejsce, a Alvariza zagrał w meczach z Argentyną, Urugwajem i Chile. Łącznie zagrał cztery mecze w barwach "canarinhos".

</doc>
<doc id="1712261" url="https://pl.wikipedia.org/wiki?curid=1712261" title="Victoria Lott">
Victoria Lott



</doc>
<doc id="1712263" url="https://pl.wikipedia.org/wiki?curid=1712263" title="Asta Soprana">
Asta Soprana

Asta Soprana – szczyt w Alpach Nadmorskich, części Alp Zachodnich. Leży w północnych Włoszech w regionie Piemont, blisko granicy z Francją. Szczyt można zdobyć ze schroniska Rifugio Morelli-Buzzi (2351 m). Góruje nad doliną Gesso.

</doc>
<doc id="1712265" url="https://pl.wikipedia.org/wiki?curid=1712265" title="Rachelle Lefèvre">
Rachelle Lefèvre

Rachelle Marie Lefèvre (ur. 1 lutego 1979 w Montrealu) − kanadyjska aktorka.
Występowała w roli wampirzycy Victorii w dwóch filmach z cyklu "Zmierzch", który został nakręcony na podstawie powieści autorstwa Stephenie Meyer. W trzecim filmie z cyklu aktorkę zastąpiła Bryce Dallas Howard.

</doc>
<doc id="1712266" url="https://pl.wikipedia.org/wiki?curid=1712266" title="Parafia Podwyższenia Świętego Krzyża w Moszczenicy">
Parafia Podwyższenia Świętego Krzyża w Moszczenicy

Parafia Podwyższenia Świętego Krzyża w Moszczenicy – parafia rzymskokatolicka znajdująca się w archidiecezji łódzkiej w dekanacie wolborskim.
Parafia erygowana w XV wieku przez abpa gnieźnieńskiego Mikołaja Trąbę (1411–1422).
Kościół parafialny pw. Podwyższenia Świętego Krzyża, wybudowany został w 1769 r. z fundacji referendarza koronnego i marszałka izby poselskiej Stanisława Małachowskiego, właściciela Moszczenicy. W latach 1900–1908 gruntownie odbudowany staraniem tutejszego proboszcza ks. Józefa Jędrychowskiego. W latach 1973–1975 świątynia została rozbudowana przez proboszcza ks. Mieczysława Paluszka.
Rozbudowany kościół został poświęcony 27 IX 1975 r. przez bpa Józefa Rozwadowskiego.
W 2005 roku zostały sprowadzone relikwie błogosławionego ks. Wincentego Matuszewskiego – proboszcza moszczenickiego w latach 1909–1918 (beatyfikowany wśród 108 męczenników z II wojny światowej 13 czerwca 1999 r. przez Jana Pawła II).
Proboszczowie moszczeniccy.
"Kursywą" wyróżniono proboszczów pochowanych na cmentarzu w Moszczenicy,
pogrubioną czcionką – urzędującego proboszcza.

</doc>
<doc id="1712269" url="https://pl.wikipedia.org/wiki?curid=1712269" title="Metro Station">
Metro Station

Metro Station – amerykański zespół pop-rockowy, utworzony w 2006 roku w Los Angeles. Pod koniec 2006 r. zespół podpisał kontrakt nagraniowy z wytwórnią Columbia/Red Ink. Najbardziej znani są z singla Top 10 na liście Billboard –„Shake It” z ich debiutanckiego albumu „Metro Station”. Zostali spopularyzowani przez co-frontmana Trace'a Cyrusa, starszego brata gwiazdy serialu i filmu „Hannah Montana” – Miley Cyrus – i Masona Musso, starszego brata Mitchela Musso z tego samego serialu i filmu.

</doc>
<doc id="1712270" url="https://pl.wikipedia.org/wiki?curid=1712270" title="Zwrot stosunkowy">
Zwrot stosunkowy

Zwrot stosunkowy – wypowiedź kwalifikująca określone zachowanie organu administracji publicznej jako zgodne/niezgodne z określoną normą prawną. Sformułowanie takiego zwrotu jest celem postępowania administracyjnosądowego.
Kwalifikacji takiej dokonuje się w oparciu o normę odniesienia.

</doc>
<doc id="1712275" url="https://pl.wikipedia.org/wiki?curid=1712275" title="Dávid Bérczes">
Dávid Bérczes

Dávid Bérczes (ur. 14 stycznia 1990 w Borås) – węgierski szachista, arcymistrz od 2008 roku.
Kariera szachowa.
Od 1998 r. wielokrotnie reprezentował Węgry na mistrzostwach świata i Europy w różnych kategoriach wiekowych, jak również w drużynowych mistrzostwach Europy do 18 lat, w których zdobył cztery medale: złoty (2007) i srebrny (2008) wspólnie z drużyną oraz złoty (2008) i brązowy (2003) za wyniki indywidualne oraz w olimpiadach juniorów (do 16 lat), w 2004 r. zdobywając medal srebrny.
Normy na tytuł arcymistrza wypełnił w Budapeszcie (2005), Sztokholmie (2006/2007 i 2007/2008) oraz Biel (2008). Odniósł szereg sukcesów w cyklicznych turniejach "First Saturday" w Budapeszcie, m.in. w latach 2002 (FS02 FM-A – I m. i FS03 FM-A – dz. I m.), 2003 (FS02 IM-A – I m.), 2005 (FS05 GM – dz. I m. wspólnie z Konstantinem Czernyszowem, FS08 GM – dz. I m. wspólnie ze Zlatko Ilinciciem i Viktorem Erdosem i FS11 GM – dz. I m. wspólnie z Andrei Murariu) oraz 2008 (FS09 GM – dz. I m. wspólnie z Draganem Kosiciem). Do innych jego sukcesów w turniejach międzynarodowych należą:
"Uwaga: Lista sukcesów niekompletna (do uzupełnienia od 2011 roku)."
Najwyższy ranking w dotychczasowej karierze osiągnął 1 listopada 2011 r., z wynikiem 2560 punktów zajmował wówczas 12. miejsce wśród węgierskich szachistów.

</doc>
<doc id="1712277" url="https://pl.wikipedia.org/wiki?curid=1712277" title="David Berczes">
David Berczes



</doc>
<doc id="1712279" url="https://pl.wikipedia.org/wiki?curid=1712279" title="Norma odniesienia">
Norma odniesienia

Norma odniesienia – norma, które stwierdza, że "w warunkach faktycznie przewidzianych w danej normie powinno nastąpić określone zachowanie". Zachowania te dzieli się na:
Ma spore znaczenie przy formułowaniu zwrotu stosunkowego, lecz w przypadku zachowań kompetencyjnych, oprócz norm kompetencyjnych, zachowania te muszą spełniać też normy dopełnienia.

</doc>
<doc id="1712280" url="https://pl.wikipedia.org/wiki?curid=1712280" title="Testa Malinvern">
Testa Malinvern

Testa Malinvern – szczyt w Alpach Nadmorskich, części Alp Zachodnich. Leży na granicy między Włochami (Piemont) a Francją (Prowansja-Alpy-Lazurowe Wybrzeże). Sąsiaduje z Testa del Claus. Szczyt można zdobyć ze schronisk: Rifugio Chastillon (2018 m), Rifugio Questa (2388 m) i Rifugio Malinvern (1839 m). Najbliższe miejscowości to Isola we Francji oraz Valdieri i Vinadio we Włoszech.
Pierwszego wejścia dokonał podporucznik Siccardi w 1878 r.

</doc>
<doc id="1712282" url="https://pl.wikipedia.org/wiki?curid=1712282" title="Masy ludu. Na językach">
Masy ludu. Na językach

Masy ludu. Na językach – debiutancki album śląskiego rapera o pseudonimie HST. Został wydany 24 października 2002 przez wytwórnię Sony Music Entertainment Poland. 10 kwietnia 2012 została wypuszczona reedycja albumu nakładem Fandango Records
Pochodzący z albumu utwór pt. „Alkoholizm” znalazł się na 64. miejscu listy „120 najważniejszych polskich utworów hip-hopowych” według serwisu T-Mobile Music.
Lista utworów.
Opracowano na podstawie materiału źródłowego.

</doc>
<doc id="1712285" url="https://pl.wikipedia.org/wiki?curid=1712285" title="Mutua Madrilena Madrid Open">
Mutua Madrilena Madrid Open



</doc>
<doc id="1712286" url="https://pl.wikipedia.org/wiki?curid=1712286" title="Norma dopełnienia">
Norma dopełnienia

Norma dopełnienia – normy, które (obok norm odniesienia) muszą spełnić zachowania kompetencyjne. W niej zawarte są m.in. przesłanki prawidłowości decyzji. Normami dopełnienia są przepisy prawa materialnego (głównie administracyjnego) oraz pewien zbiór przepisów postępowania administracyjnego, które normują jego przebieg od wszczęcia do momentu uzyskania przez decyzję cechy ostateczności. Na normy dopełnienia w każdej |sprawie administracyjnej może składać się różny zespół przepisów.
W oparciu głównie o normy dopełnienia sąd administracyjny dokonuje rozpoznania, z kolei o zakresie orzekania decyduje przede wszystkim norma odniesienia.

</doc>
<doc id="1712287" url="https://pl.wikipedia.org/wiki?curid=1712287" title="Mutua Madrilena Masters Madrid 2007">
Mutua Madrilena Masters Madrid 2007



</doc>
<doc id="1712288" url="https://pl.wikipedia.org/wiki?curid=1712288" title="Ricardo Clark">
Ricardo Clark

Ricardo Anthony Clark (ur. 10 lutego 1983 w Atlancie) – amerykański piłkarz grający na pozycji defensywnego pomocnika.
Kariera klubowa.
Clark ukończył St. Pius X Catholic High School w rodzinnej Atlancie, a następnie był zawodnikiem uniwersyteckiej drużyny piłki nożnej na Furman University. Grał tam w latach 2001-2002 i był mianowany do jedenastki sezonu rozgrywek uniwersyteckich. W 2002 roku wywalczył mistrzostwo tych rozgrywek.
W 2003 roku Clark podpisał kontrakt z profesjonalną ligą piłkarską, Major League Soccer. Został wybrany w drafcie przez nowojorską drużynę MetroStars. 12 kwietnia 2003 zadebiutował w lidze w przegranym 0:1 domowym spotkaniu z Columbus Crew. Pierwszego gola w MLS zdobył 28 czerwca 2003 w meczu z Chicago Fire (1:2). W tym samym roku wystąpił z MetroStars w finale U.S. Open Cup, który jego klub przegrał 0:1 z Fire. Na koniec sezonu został nominowany do nagrody MLS Rookie of the Year Award, czyli debiutanta roku, jednak ostatecznie przegrał z Jamajczykiem Damanim Ralphem z Chicago. W sezonie 2004 Clark nadal był podstawowym zawodnikiem MetroStars, jednak nie osiągnął większych sukcesów w lidze. Przez dwa lata rozegrał w MetroStars 54 ligowe mecze, zdobył 4 gole i zaliczył 2 asysty.
W 2005 roku Clark przeszedł do drużyny San Jose Earthquakes i 3 kwietnia 2005 rozegrał dla tego klubu swoje pierwsze spotkanie, zremisowane 2:2 z New England Revolution. W San Jose spędził rok. Rozegrał 30 spotkań, strzelił 3 bramki i dwukrotnie asystował przy golach partnerów klubowych.
W 2006 roku Clark przeniósł się wraz z całą drużyną do Houston, gdy utworzono tam nową drużynę Houston Dynamo. 3 kwietnia 2006 zadebiutował w Houston w wygranym 5:2 meczu z Colorado Rapids. Od początku pobytu w Dynamo był podstawowym zawodnikiem tego klubu. 4 października 2007 został ukarany 9-meczową dyskwalifikacją i grzywną w wysokości 10 tysięcy dolarów za brutalny faul na Carlosie Ruízie z FC Dallas. W 2012 roku wrócił do Houston Dynamo.
Kariera reprezentacyjna.
Clark występował w młodzieżowych reprezentacjach USA. W 2003 roku wystąpił z reprezentacją U-20 na Mistrzostwach Świata U-20 w Zjednoczonych Emiratach Arabskich. W reprezentacji Stanów Zjednoczonych zadebiutował 12 października 2005 roku w wygranym 2:0 meczu eliminacji do Mistrzostw Świata w Niemczech z Kostaryką. 2 lipca 2007 zdobył pierwszego gola w kadrze narodowej w spotkaniu Copa América 2007 z Paragwajem (1:3). W tym samym roku wystąpił także w Złotym Pucharze CONCACAF 2007. W 2009 roku został powołany przez selekcjonera Boba Bradleya do kadry na Puchar Konfederacji. W pierwszym meczu z Włochami (1:3) otrzymał czerwoną kartkę za faul na Gennaro Gattuso.

</doc>
<doc id="1712290" url="https://pl.wikipedia.org/wiki?curid=1712290" title="Mutua Madrilena Masters Madrid 2008">
Mutua Madrilena Masters Madrid 2008



</doc>
<doc id="1712292" url="https://pl.wikipedia.org/wiki?curid=1712292" title="Alina Słabęcka">
Alina Słabęcka

Alina Słabęcka (ur. 31 stycznia 1974 w Poznaniu) – polska koszykarka, grająca na pozycji skrzydłowej, posiadająca także francuskie obywatelstwo.
12 listopada 1995 roku ustanowiła rekord kariery, zdobywając 48 punktów, w spotkaniu ze Starem Starachowice. W ten sposób poprawiła swój poprzedni rezultat, wynoszący 46 punktów, uzyskany w wieku 18 lat, podczas rywalizacji z Polonią Warszawa. W sezonie 1995/96 została liderką strzelczyń ligi ze średnią ponad 26 punktów na mecz (26,1).
Jej rodzice Andrzej i Teresa byli także koszykarzami.

</doc>
<doc id="1712293" url="https://pl.wikipedia.org/wiki?curid=1712293" title="Strzelce (gmina w województwie opolskim)">
Strzelce (gmina w województwie opolskim)

Strzelce – dawna gmina wiejska istniejąca w latach 1945–1954 w woj. wrocławskim i woj. opolskim (dzisiejsze woj. opolskie). Siedzibą władz gminy były Strzelce.
Gmina Strzelce powstała po II wojnie światowej na terenie tzw. Ziem Odzyskanych (tzw. II okręg administracyjny – "Dolny Śląsk"). 28 czerwca 1946 gmina – jako jednostka administracyjna powiatu namysłowskiego – weszła w skład nowo utworzonego woj. wrocławskiego. 6 lipca 1950 gmina wraz z całym powiatem namysłowskim weszła w skład nowo utworzonego woj. opolskiego.
Według stanu z 1 lipca 1952 gmina składała się z 8 gromad: Domaszowice, Dziedzice, Gręboszów, Polkowskie, Strzelce, Włochy, Woskowice Górne i Woskowice Małe. Gmina została zniesiona 29 września 1954 wraz z reformą wprowadzającą gromady w miejsce gmin. Jednostki nie przywrócono 1 stycznia 1973 wraz z kolejną reformą reaktywującą gminy, a jej dawny obszar wszedł głównie w skład nowej gminy Domaszowice.
Nie mylić z gminą Strzelce Opolskie.

</doc>
<doc id="1712294" url="https://pl.wikipedia.org/wiki?curid=1712294" title="Grand Capelet">
Grand Capelet

Grand Capelet – szczyt w Alpach Nadmorskich, części Alp Zachodnich. Leży we Francji w regionie Prowansja-Alpy-Lazurowe Wybrzeże, przy granicy z Włochami. Szczyt można zdobyć ze schroniska Rifugio des Merveilles (2111 m). Góruje nad doliną Valle delle Meraviglie.

</doc>
<doc id="1712295" url="https://pl.wikipedia.org/wiki?curid=1712295" title="Mutua Madrileña Masters Madrid">
Mutua Madrileña Masters Madrid



</doc>
<doc id="1712297" url="https://pl.wikipedia.org/wiki?curid=1712297" title="Adrian Valles">
Adrian Valles



</doc>
<doc id="1712299" url="https://pl.wikipedia.org/wiki?curid=1712299" title="Siemysłów (gmina)">
Siemysłów (gmina)

Siemysłów – dawna gmina wiejska istniejąca w latach 1945–1954 w woj. wrocławskim i woj. opolskim (dzisiejsze woj. opolskie). Siedzibą władz gminy był Siemysłów.
Gmina Siemysłów powstała po II wojnie światowej na terenie tzw. Ziem Odzyskanych (tzw. II okręg administracyjny – "Dolny Śląsk"). 28 czerwca 1946 gmina – jako jednostka administracyjna powiatu namysłowskiego – weszła w skład nowo utworzonego woj. wrocławskiego. 6 lipca 1950 gmina wraz z całym powiatem namysłowskim weszła w skład nowo utworzonego woj. opolskiego.
Według stanu z 1 lipca 1952 gmina składała się z 6 gromad: Nowa Wieś, Pieczyska, Siemysłów, Starościn, Wielołęka i Zofijówka. Gmina została zniesiona 29 września 1954 wraz z reformą wprowadzającą gromady w miejsce gmin. Jednostki nie przywrócono 1 stycznia 1973 wraz z kolejną reformą reaktywującą gminy, a jej dawny obszar wszedł głównie w skład nowej gminy Domaszowice.

</doc>
<doc id="1712301" url="https://pl.wikipedia.org/wiki?curid=1712301" title="Augustyn Pak Chong-wŏn">
Augustyn Pak Chong-wŏn

Św. Augustyn Pak Chong-wŏn (ko. 박종원 아우구스티노) (ur. 1793 w Seulu, Korea, zm. 31 stycznia 1840) – święty Kościoła katolickiego, katechista, męczennik.
Jego żoną była Barbara Ko Sun-i. Augustyn Pak nauczał katechizmu oraz chrzcił dzieci będące w niebezpieczeństwie śmierci. Włożył wiele wysiłku, żeby do Korei sprowadzić misjonarzy. Ze względu na jego zdolności biskup Imbert wyznaczył go na katechistę. Gdy w Korei rozpoczęły się prześladowania chrześcijan, Augustyn Pak Chong-wŏn opuścił swój dom i przez 8 miesięcy pomagał uwięzionym katolikom. Aresztowano go 26 października 1839 roku. Wielokrotnie był torturowany. W więzieniu spotkał się ze swoją żoną, którą aresztowano niedługo po nim. Został ścięty niedaleko Seulu 31 stycznia 1840 roku z razem z 5 innymi katolikami (Piotrem Hong Pyŏng-ju, Magdaleną Son Sŏ-byok, Agatą Yi Kyŏng-i, Marią Yi In-dŏk i Agatą Kwŏn Chin-i). Miesiąc wcześniej stracono jego żonę.
Dzień jego wspomnienia przypada 20 września (w grupie 103 męczenników koreańskich).
Beatyfikowany razem z żoną 5 lipca 1925 roku przez Piusa XI, kanonizowany 6 maja 1984 roku w Seulu przez Jana Pawła II w grupie 103 męczenników koreańskich.

</doc>
<doc id="1712303" url="https://pl.wikipedia.org/wiki?curid=1712303" title="Anna Kavan">
Anna Kavan

Anna Kavan, właśc. Helen Emily Woods (ur. 10 kwietnia 1901 w Cannes, zm. 5 grudnia 1968 w Londynie) – brytyjska pisarka, nowelistka i malarka.
Życiorys.
Urodzona w zamożnej rodzinie, jedynaczka. Dwukrotnie wyszła za mąż i dwukrotnie się rozwodziła. Jej syn, Bryan, zmarł podczas drugiej wojny światowej. Córka Margaret, urodzona w trakcie trwania małżeństwa ze Stuartem Edmondsem, zmarła niedługo po porodzie. Para adoptowała córkę, którą nazwali Susanna.
Pierwsze sześć utworów zostało opublikowanych pod nazwiskiem Helen Ferguson. Następnie zaczęła wydawać pod nazwiskiem Anna Kavan, zaczerpniętym z własnej powieści "Let Me Alone". Kavan była uzależniona od heroiny przez większość swego dorosłego życia.

</doc>
<doc id="1712306" url="https://pl.wikipedia.org/wiki?curid=1712306" title="Wilfried Huber">
Wilfried Huber

Wilfried Huber (ur. 15 listopada 1970 w Brunico) – włoski saneczkarz startujący w jedynkach oraz w dwójkach, mistrz olimpijski, wielokrotny medalista mistrzostw świata i Europy.
Kariera.
Pierwsze sukcesy w karierze odniósł w 1988 roku, kiedy zdobył dwa medale na mistrzostwach świata juniorów w Olang. Najpierw zajął drugie miejsce w jedynkach, a następnie w parze Kurtem Bruggerem zajął trzecie miejsce w dwójkach. W tym samym roku zdobył też brązowy medal w zawodach drużynowych na mistrzostwach Europy w Königssee. Wraz z Bruggerem zdobył następnie srebrny medal podczas mistrzostw świata w Calgary (1990) oraz brązowe na mistrzostwach świata w Calgary (1993) i mistrzostwach świata w Lillehammer (1995). Ponadto w 1993 roku był też trzeci w jedynkach, przegrywając tylko z Wendelem Suckowem z USA i Niemcem Georgiem Hacklem. Trzykrotnie zdobywał medale w zawodach drużynowych: srebro na mistrzostwach świata w Lillehammer (1995) oraz brąz na mistrzostwach świata w Altenbergu (1996) i mistrzostwach świata w Innsbrucku (1997). Wielokrotnie zdobywał też medale mistrzostw kontynentu, w tym złoty w zawodach drużynowych na mistrzostwach Europy w Königssee w 1994 roku.
Jeden ze swych największych sukcesów osiągnął w 1994 roku, kiedy wspólnie z Kurtem Bruggerem zdobył złoty medal w dwójkach na igrzyskach olimpijskich w Lillehammer. Jeszcze pięciokrotnie startował na imprezach tego cyklu, zajmując między innymi piąte miejsce w dwójkach podczas igrzysk w Albertville w 1992 roku oraz igrzysk w Nagano sześć lat później. W Pucharze Świata sześciokrotnie zajmował miejsce na podium klasyfikacji generalnej: w sezonie 1996/1997 był trzeci w jedynkach, w sezonach 1989/1990, 1992/1993, 1994/1995 i 1997/1998 był drugi w klasyfikacji dwójek, a w sezonie 1990/1991 w dwójkach był trzeci.
Jego bracia – Arnold oraz Norbert – również byli saneczkarzami, natomiast Günther był bobsleistą.

</doc>
<doc id="1712307" url="https://pl.wikipedia.org/wiki?curid=1712307" title="Kurt Brugger">
Kurt Brugger

Kurt Brugger (ur. 17 marca 1969 w Brunico) – włoski saneczkarz startujący w dwójkach, mistrz olimpijski, medalista mistrzostw świata i Europy.
Kariera.
Pierwsze sukcesy w karierze odniósł w 1988 roku, kiedy zdobył dwa medale na mistrzostwach świata juniorów w Olang. Najpierw zajął pierwsze miejsce w jedynkach, a następnie w parze Wilfriedem Huberem był trzeci w dwójkach. Wraz z Huberem zdobył następnie srebrny medal podczas mistrzostw świata w Calgary (1990) oraz brązowe na mistrzostwach świata w Calgary (1993) i mistrzostwach świata w Lillehammer (1995). czterokrotnie zdobywał też medale mistrzostw kontynentu, w tym złoty w zawodach drużynowych i srebrny w dwójkach na mistrzostwach Europy w Königssee w 1994 roku, srebrny w dwójkach na mistrzostwach Europy w Innsbrucku w 1992 roku oraz srebrny drużynowo podczas mistrzostw Europy w Oberhofie w 1998 roku.
Jeden ze swych największych sukcesów osiągnął w 1994 roku, kiedy wspólnie z Wilfriedem Huberem zdobył złoty medal w dwójkach na igrzyskach olimpijskich w Lillehammer. Jeszcze pięciokrotnie startował na imprezach tego cyklu, zajmując między innymi piąte miejsce w dwójkach podczas igrzysk w Albertville w 1992 roku oraz igrzysk w Nagano sześć lat później. W Pucharze Świata pięciokrotnie zajmował miejsce na podium klasyfikacji generalnej. W sezonach 1989/1990, 1992/1993, 1994/1995 i 1997/1998 był drugi w klasyfikacji dwójek, a w sezonie 1990/1991 w dwójkach był trzeci.
W 2003 roku zakończył karierę.

</doc>
<doc id="1712309" url="https://pl.wikipedia.org/wiki?curid=1712309" title="Buńkowyczi">
Buńkowyczi



</doc>
<doc id="1712310" url="https://pl.wikipedia.org/wiki?curid=1712310" title="Enrique Pla y Deniel">
Enrique Pla y Deniel

Enrique Pla y Deniel (ur. 19 grudnia 1876 w Barcelonie, zm. 5 lipca 1968 w Toledo) – hiszpański duchowny katolicki, kardynał, arcybiskup Toledo i prymas Hiszpanii.
Życiorys.
Studiował w Rzymie w Papieskiej Akademii Św. Tomasza z Akwinu i na Papieskim Uniwersytecie Gregoriańskim, gdzie uzyskał doktorat z filozofii, teologii i prawa kanonicznego. Święcenia kapłańskie przyjął 25 lipca 1900 roku w Rzymie. Po powrocie do kraju podjął pracę duszpasterską w diecezji Barcelona między innymi był wykładowcą w miejscowym seminarium duchownym. 4 grudnia 1918 roku został mianowany biskupem Avila, sakrę biskupią otrzymał 8 czerwca 1919 roku w barcelońskiej katedrze z rąk Francesco Ragonesi nuncjusza w Hiszpanii. Mianowany 28 stycznia 1935 roku arcybiskupem metropolitą Salamanka i 3 października 1941 roku przeniesiony na stolicę metropolitalną prymasów Hiszpanii w Toledo. Na konsystorzu 18 lutego 1946 roku Pius XII wyniósł go do godności kardynalskiej z tytułem prezbitera San Pietro in Montorio. Uczestnik dwóch konklawe w roku 1958 i 1963 roku. Uczestniczył w obradach Soboru Watykańskiego II. Zmarł w Toledo. Pochowano go w archikatedrze metropolitalnej prymasów Hiszpanii w Toledo.

</doc>
<doc id="1712311" url="https://pl.wikipedia.org/wiki?curid=1712311" title="Barbara Ko Sun-i">
Barbara Ko Sun-i

Św. Barbara Ko Sun-i (ko. 고순이 바르바라) (ur. 1798 w Seulu, Korea, zm. 29 grudnia 1839 tamże) – święta Kościoła katolickiego, męczennica.
Barbara Ko Sun-i była córką Ko Kwang-song, koreańskiego męczennika z 1801 roku. W wieku 18 lat wyszła za mąż za Augustyna Pak Chong-wŏn. Małżeństwo to miało troje dzieci. Barbara Ko pomagała swojemu mężowi w działalności charytatywnej, uczyła katechumenów i opiekowała się chorymi. Gdy w czasie prześladowań chrześcijan uwięziono jej męża, postanowiła sama oddać się w ręce władz. Jednak zanim zamiar ten zdążyła zrealizować, została aresztowana 27 października 1839 roku. Była kilkakrotnie torturowana, gdyż chciano zmusić ją do wyrzeczenia się wiary. Została ścięta w Seulu w miejscu straceń za Małą Zachodnią Bramą 29 grudnia 1839 roku z 6 innymi katolikami (Barbarą Cho Chŭng-i, Magdaleną Han Yŏng-i, Piotrem Ch’oe Ch’ang-hŭb, Benedyktą Hyŏng Kyŏng-nyŏn, Elżbietą Chŏng Chŏng-hye i Magdaleną Yi Yŏng-dŏk). Miesiąc później stracono jej męża.
Dzień jej wspomnienia przypada 20 września (w grupie 103 męczenników koreańskich).
Beatyfikowana razem z mężem 5 lipca 1925 roku przez Piusa XI, kanonizowana 6 maja 1984 roku w Seulu przez Jana Pawła II w grupie 103 męczenników koreańskich.

</doc>
<doc id="1712314" url="https://pl.wikipedia.org/wiki?curid=1712314" title="Testa del Claus">
Testa del Claus

Testa del Claus – szczyt w Alpach Nadmorskich, części Alp Zachodnich. Leży na granicy między Włochami (Piemont) a Francją (Prowansja-Alpy-Lazurowe Wybrzeże). Szczyt można zdobyć ze schroniska Rifugio Questa (2388 m). Sąsiaduje z Testa Malinvern. Najbliżej położoną miejscowością jest Valdieri we Włoszech. Góruje nad doliną Gesso.

</doc>
<doc id="1712315" url="https://pl.wikipedia.org/wiki?curid=1712315" title="Bąkowice (gmina w województwie opolskim)">
Bąkowice (gmina w województwie opolskim)

Bąkowice – dawna gmina wiejska istniejąca w latach 1945–1954 w woj. wrocławskim i woj. opolskim (dzisiejsze woj. opolskie). Siedzibą władz gminy były Bąkowice.
Gmina Bąkowice powstała po II wojnie światowej na terenie tzw. Ziem Odzyskanych (tzw. II okręg administracyjny – "Dolny Śląsk"). 28 czerwca 1946 gmina – jako jednostka administracyjna powiatu namysłowskiego – weszła w skład nowo utworzonego woj. wrocławskiego. 6 lipca 1950 gmina wraz z całym powiatem namysłowskim weszła w skład nowo utworzonego woj. opolskiego.
Według stanu z 1 lipca 1952 gmina składała się z 7 gromad: Bąkowice, Bielice, Gola, Grodzice, Miejsce, Świerczów i Wężowice. Gmina została zniesiona 29 września 1954 wraz z reformą wprowadzającą gromady w miejsce gmin. Jednostki nie przywrócono 1 stycznia 1973 wraz z kolejną reformą reaktywującą gminy, a jej dawny obszar wszedł w skład nowej gminy Świerczów.

</doc>
<doc id="1712316" url="https://pl.wikipedia.org/wiki?curid=1712316" title="Biestrzykowice (gmina)">
Biestrzykowice (gmina)

Biestrzykowice – dawna gmina wiejska istniejąca w latach 1945–1954 w woj. wrocławskim i woj. opolskim (dzisiejsze woj. opolskie). Siedzibą władz gminy były Biestrzykowice.
Gmina Biestrzykowice powstała po II wojnie światowej na terenie tzw. Ziem Odzyskanych (tzw. II okręg administracyjny – "Dolny Śląsk"). 28 czerwca 1946 gmina – jako jednostka administracyjna powiatu namysłowskiego – weszła w skład nowo utworzonego woj. wrocławskiego. 6 lipca 1950 gmina wraz z całym powiatem namysłowskim weszła w skład nowo utworzonego woj. opolskiego.
Według stanu z 1 lipca 1952 gmina składała się z 7 gromad: Biestrzykowice, Dąbrowa, Kuźnica Dąbrowska, Miodary, Nowy Folwark, Osiek Duży i Żbica. Gmina została zniesiona 29 września 1954 wraz z reformą wprowadzającą gromady w miejsce gmin. Jednostki nie przywrócono 1 stycznia 1973 wraz z kolejną reformą reaktywującą gminy, a jej dawny obszar wszedł głównie w skład nowej gminy Świerczów.

</doc>
<doc id="1712317" url="https://pl.wikipedia.org/wiki?curid=1712317" title="Ilona Mądra">
Ilona Mądra

Ilona Barbara Mądra (ur. 3 grudnia 1966 w Poznaniu) – polska koszykarka grająca na pozycji skrzydłowej, reprezentantka kraju, mistrzyni Europy z 1999.
Córka Feliksa Mądrego i Barbary Jaszczuk. Ma syna Bartłomieja (ur. 1995), mieszka w Poznaniu.
W 1999 odznaczona Złotym Krzyżem Zasługi.
W styczniu 2011 wznowiła treningi i zasiliła zespół ekstraklasy Odrę Brzeg.

</doc>
<doc id="1712318" url="https://pl.wikipedia.org/wiki?curid=1712318" title="Głuszyna (gmina)">
Głuszyna (gmina)

Głuszyna (od 1973 "Kowalowice") – dawna gmina wiejska istniejąca w latach 1945–1954 w woj. wrocławskim i woj. opolskim (dzisiejsze woj. opolskie). Siedzibą władz gminy była Głuszyna.
Gmina Głuszyna powstała po II wojnie światowej na terenie tzw. Ziem Odzyskanych (tzw. II okręg administracyjny – "Dolny Śląsk"). 28 czerwca 1946 gmina – jako jednostka administracyjna powiatu namysłowskiego – weszła w skład nowo utworzonego woj. wrocławskiego. 6 lipca 1950 gmina wraz z całym powiatem namysłowskim weszła w skład nowo utworzonego woj. opolskiego.
Według stanu z 1 lipca 1952 gmina składała się z 5 gromad: Brzezinki, Głuszyna, Kowalowice, Pawłowice Namysłowskie i Smogorzów. Gmina została zniesiona 29 września 1954 wraz z reformą wprowadzającą gromady w miejsce gmin. Jednostki nie przywrócono 1 stycznia 1973 wraz z kolejną reformą reaktywującą gminy, utworzono natomiast jej terytorialny odpowiednik, gminę Kowalowice.

</doc>
<doc id="1712319" url="https://pl.wikipedia.org/wiki?curid=1712319" title="Kingdom Hearts (seria)">
Kingdom Hearts (seria)

 – seria gier z gatunku jRPG, wydawana przez studio Square Enix i stworzona przez Tetsuyę Nomurę, wieloletniego pracownika Square. Dzięki porozumieniu firm Square Enix i Disney Interactive Studios, "Kingdom Hearts" to seria będąca połączeniem światów Final Fantasy z uniwersum Disneya. Fabuła skupia się głównie na historii 14-letniego Sory, który musi stawić czoła siłom ciemności i uratować swoich przyjaciół.
Seria została wydana na kilka platform, w tym kilka kolejnych gier jest zaplanowanych. Wszystkie części "Kingdom Hearts" były komercyjnym sukcesem, otrzymując wysokie oceny od stron i pism zajmującymi się grami video, oraz sprzedając się w kilku milionach egzemplarzy na całym świecie. Na wrzesień 2008 roku, seria sprzedała się w 2 milionach egzemplarzy w Europie, 3 miliony w Japonii, oraz 5.6 milionów w Ameryce Północnej. Razem z grami zostały wliczone sprzedane soundtracki z gier, figurki, oraz książki. Seria została również zaadaptowana na mangę.
Gry.
Na serię składają się trzy gry główne ("Kingdom Hearts", "Kingdom Hearts II" i "Kingdom Hearts III"), oraz kilka podporządkowanym im spin-offów.
Spis tytułów.
Kingdom Hearts – Część pierwsza wydana 28 marca 2002 roku w Japonii, 17 września 2002 w Ameryce Północnej i 15 listopada w Europie. Została wydana tylko na konsolę PlayStation 2. Wersje amerykańska i europejska zawierały kilka dodatkowych rzeczy, których nie zawierała wersja japońska. Głównym bohaterem gry jest 14-letni Sora i jego przyjaciele – Riku i Kairi – którzy zamieszkują na Wyspach Przeznaczenia. Gra przedstawia również głównych przeciwników, tzw. Heartless, którzy są przeciwnikami w każdej części serii, prócz "Birth by Sleep".
Kingdom Hearts: Final Mix – Rozszerzone wydanie części pierwszej, wydane tylko w Japonii 26 grudnia 2002 roku. Oprócz głosów w wersji angielskim i napisów japońskich, gra ma wszystkie dodatki co wersje anglojęzyczne, oraz kilka dodatkowych bonusów, m.in. możliwość ominięcia wstawek filmowych. Wersja ta zawiera również sekretne zakończenie "Another side, Another story...", które jest łącznikiem z drugą częścią serii.
 – Bezpośrednia kontynuacja części pierwszej, wydana na GameBoy Advance. Jej premiera odbyła się 11 listopada 2004 roku w Japonii, 7 grudnia 2004 w Ameryce Północnej, oraz 6 maja 2005 w Europie. Dzięki Game Link Cable, gra pozwalała na walkę w trybie gry wieloosobowej. Jest to pierwsza gra, która zawiera dwa różne scenariusze – Sory i Riku. Pod względem rozgrywki, "Chain of Memories" znacząco różni się od poprzednika – zastosowano w niej karciany tryb walki, w którym zadawane obrażenia zależne są od tego, jaką kartę posiada aktualnie Sora i jego przeciwnik. Pierwsza gra, w której przedstawiona zostaje Organizacja XIII, której członkowie są głównymi antagonistami w serii.
Kingdom Hearts II – Część druga, będąca sequelem części pierwszej i "Chain of Memories". Została wydana tylko na konsolę PlayStation 2 22 grudnia 2005 roku w Japonii, 28 marca 2006 w Ameryce Północnej i 29 września 2006 w Europie. Akcja gry rozgrywa się rok po wydarzeniach w "Chain of Memories". Wrócono do stylu rozgrywki znanego z części pierwszej, którego jednakże ulepszono, dodając m.in. szersze możliwości ataku i przeróżnych stylów walki. Dodany został również "Reaction Command", który polega na odpowiednim wciskaniu przycisku w celu dodatkowej interakcji w walce.
Kingdom Hearts II Final Mix+ – Rozszerzone wydanie części drugiej, zawierające znacznie większą liczbę bonusów, takich jak: dodatkowe wstawki filmowe, bronie i przeciwnicy. Gra została wydana tylko w Japonii 29 marca 2007 roku. Do cut-scenek wykorzystano głosy z wersji angielskiej, które zostały zaopatrzone w japońskie napisy. Wydanie zaopatrzone zostało również w możliwość ponownej walki ze wszystkimi członkami Organizacji XIII, oraz w dodatkowe, sekretne zakończenie, będące scenką z końcowej walki z "Birth by Sleep".
 – Gra jest w całości remakiem "Chain of Memories", wydana na konsolę PlayStation 2, zaopatrzona w grafikę 3D i voice-acting. Posiada wszystko to co pierwotna wersja, w tym kilka dodatkowych rzeczy i kilka wyraźnych modyfikacji związanych z rozgrywką, podobnych do tych w "Kingdom Hearts II". W Japonii została wydana jako dodatek do "Final Mix+" dnia 29 marca 2007 roku, oraz oddzielnie w Ameryce Północnej 2 grudnia 2008 roku. Nie została wydana w Europie i Australii.
Kingdom Hearts coded – Gra przedstawia wydarzenia po tych w "Kingdom Hearts II". Została wydana tylko w Japonii na telefony komórkowe (NTT DoCoMo) dnia 18 listopada 2008 roku, w ośmiu epizodach. Fabuła skupia się na dzienniku Jiminy'ego z wyprawy z pierwszej części serii, z którego zniknęły wszystkie notatki. Tworząc jego cyfrową wersję, Miki stwarza cyfrowego Sorę, którego zadaniem jest naprawienie dziennika.
 – Część wydana na Nintendo DS 30 maja 2009 roku w Japonii, 29 września 2009 w Ameryce Północnej i 9 października 2009 w Europie. Gra nie jest bezpośrednią kontynuacją, a raczej spin-offem, dziejącą się pomiędzy częścią pierwszą a drugą, oraz dzieląca wydarzenia z "Chain of Memories". Dodatkowy tryb gry: "Mission Mode", pozwala na rozgrywkę dla czterech graczy. Po raz pierwszy w serii głównym bohaterem nie jest Sora, który w "358/2 Days" pełni epizodyczną rolę, a Roxas, który wcześniej pojawił się w "Kingdom Hearts II". Całość fabularna skupia się na Organizacji XIII, w której pojawiają się wszyscy jej członkowie. "358/2 Days" jest zarówno pierwszą grą w serii, w której nie pojawia się ani jedna postać ze świata Final Fantasy.
 – Gra jest prequelem całej serii, przedstawiająca wydarzenia 10 lat przed tymi w "Kingdom Hearts". Została wydana w Japonii 9 stycznia 2010 roku, w Ameryce Północnej 7 września 2010, w Australii 9 września 2010, a w Europie dzień później. Jest to druga gra w serii, która ma więcej niż jeden scenariusz i więcej niż jednego bohatera. "Birth by Sleep" przedstawia trzech bohaterów: Terrę, Aquę i Ventusa, którzy są wychowankami Mistrzea Eraqusa, z których Terra i Aqua są trenowani do zostania Mistrzami Keyblade'a. Fabuła skupia się na ich poszukiwaniach Mistrza Xehanorta i pokonanie tajemniczych stworzeń "Unversed".
 – Remake "Kingdom Hearts coded" wydany na konsolę Nintendo DS, znacząco różniący się od oryginału – twórcy postanowili zachować tylko fabułę, rozgrywka została przemodelowana od podstaw i jest bardzo zbliżona do rozgrywki z "Birth by Sleep". Premiera w Japonii odbyła się 7 października 2010 roku, a w Ameryce Północnej i Europie kolejno: 11 stycznia i 14 stycznia 2011 roku. W przeciwieństwie do swojego pierwowzoru, "Re:coded" zawiera sekretne zakończenie "Reconnect. Kingdom Hearts", które jest łącznikiem z "Dream Drop Distance".
 – Rozszerzone wydanie "Birth by Sleep" na konsolę PlayStation Portable. Gra zawiera wszystkie dodatki z wydań anglojęzycznych, plus jeszcze kilka ekskluzywnych. Tak jak w poprzednich "Final Mixach", ten również zaopatrzony będzie w angielskie głosy i japońskie napisy, oraz zostanie wydany tylko na terenie Japonii. Zaopatrzony został w dodatkowy rozdział "Secret Episode", oraz sekretny film "Birth by Sleep -Volume Two-".
 – Jedna z pierwszych gier na konsolę Nintendo 3DS. Gra przedstawia wydarzenia po "Kingdom Hearts II" i "coded", opierając się na Sorze i Riku oraz ich egzaminie stania się mistrzami Keyblade'a, zapowiedzianego przez Yen Sida w sekretnym zakończeniu "Re:coded". Sekretne zakończenie gry, zgodnie z zapowiedziami twórcy, doprowadza do części trzeciej.
Kingdom Hearts HD 1.5 Remix – Pierwsza gra z serii Kingdom Hearts na PS3, zostały w niej odświeżone 2 gry: Kingdom Hearts: Final Mix, i cutscenki z gry . Wszystkie posiadają oprawę graficzną HD 1.5 oraz wsparcie dla trofeów Playstation Network.
Kingdom Hearts HD 2.5 Remix – Druga kompilacja gier z serii. W skład paczki wchodzą odświeżone: Kingdom Hearts II: Final Mix, Kingdom Hearts Birth By Sleep: Final Mix i przerywniki filmowe z Kingdom Hearts Re:Coded. Cały zestaw jest w Full HD (1080p) i wspiera trofea PSN.
Kingdom Hearts HD 1.5+2.5 Remix – Wydana w 2017 r. kompilacja wcześniejszych kolekcji na PS4. W 2020 roku znalazła się na Xbox One, a w 2021 na PC poprzez Epic Games Store.
Kingdom Hearts HD 2.8 -Final Chapter Prolouge- – Wydana w 2017 roku na PS4 gra zawierająca remaster HD "Dream Drop Distance", opowiadający nową fabułę film "χ Back Cover" oraz "0.2 Birth By Sleep ~A Fragmentary Passage~", krótką grę będącą prologiem do "Kingdom Hearts III". W 2020 roku znalazła się na Xbox One, a w 2021 na PC poprzez Epic Games Store.
Kingdom Hearts III – Została pokazana na targach E3 2013 na konsolę PS4 oraz Xbox One. Gra została wydana globalnie 29 stycznia 2019 roku. W 2021 ukazała się na PC poprzez Epic Games Store.
Kingdom Hearts χ [chi] – Została pokazana na Tokyo Game Show 2012 na przeglądarki PC. Obecnie będzie tylko w Japonii.
Kingdom Hearts Unchained χ – Gra na komórki wydana w Japonii w 2015 i międzynarodowo w 2016 roku.
Kingdom Hearts Union χ [cross] – Zaktualizowana wersja "Unchained χ," wydana w 2017 roku.
Kingdom Hearts Dark Road "–" Wydana w 2020 roku gra na komórki opowiadająca o młodym Xehanorcie i Eraqusie.
 - Gra rytmiczna kontynuująca fabułę dodatku "ReMIND" do "Kingdom Hearts III". Wydana w 2020 roku na Playstation 4, Xbox One i Nintendo Switch. W 2021 ukazała się na PC poprzez Epic Games Store.
Aktorzy.
Głosu głównym i drugoplanowym postaciom w wersjach japońskich i angielskich użyczyli popularni i znani aktorzy głosowi. W wersji japońskiej w rolach głównych bohaterów występują Miyu Irino jako Sora, Risa Uchida jako Kairi, Mamoru Miyano jako Riku, Kōki Uchiyama jako Roxas, Iku Nakahara jako Naminé i Genzō Wakayama jako DiZ. Pozostałymi aktorami są m.in. Kōichi Yamadera, Hideo Ishikawa, Maaya Sakamoto, Takahiro Sakurai, Akio Ohtsuka, Takashi Aoyagi, Yū Shimaka i Shinichirō Miki.
W role głównych bohaterów w wersji angielskiej wcielili się Haley Joel Osment jako Sora, David Gallagher jako Riku, Hayden Panettiere i Alyson Stoner jako Kairi, Jesse McCartney jako Roxas, Brittany Snow i Meaghan Jette Martin jako Naminé, oraz Christopher Lee jako DiZ. Większość pierwszych aktorów, którzy udzielili głosu postaciom z filmów Disneya, po raz kolejny dubbingują je w grze: Tony Anselmo jako Kaczor Donald, Bill Farmer jako Goofy i Pluto, oraz Wayne Allwine jako Myszka Miki. Allwine po śmierci został zastąpiony przez Breta Iwana. Pozostali aktorzy to m.in. Susanne Blakeslee, Russi Taylor, Tress MacNeille, Corey Burton, James Woods, Scott Weinger, Dan Castellaneta, Jodi Benson, Chris Sarandon, Jess Harnell, Jeff Bennett, Jim Cummings, Eddie Carroll, Ming-Na, Pat Morita, Tate Donovan, James Arnold Taylor, Frank Welker, Ernie Sabella i Bruce Boxleitner.

</doc>
<doc id="1712321" url="https://pl.wikipedia.org/wiki?curid=1712321" title="ISTAF">
ISTAF



</doc>
<doc id="1712322" url="https://pl.wikipedia.org/wiki?curid=1712322" title="Camarón de Tejeda">
Camarón de Tejeda

Camarón de Tejeda, Villa Adalberto Tejeda – miasto w stanie Veracruz, położone w południowym Meksyku. W roku 1863 miejscowość zasłynęła na arenie międzynarodowej po słynnej bitwie o Camerone, stoczonej pomiędzy małym oddziałem Legii Cudzoziemskiej pod dowództwem Jeana Danjou a wojskami meksykańskimi dowodzonymi przez Francisco Milána. W rocznicę bitwy 30 kwietnia, odbywają się uroczystości w hołdzie poległym.

</doc>
<doc id="1712323" url="https://pl.wikipedia.org/wiki?curid=1712323" title="Michalice (gmina)">
Michalice (gmina)

Michalice – dawna gmina wiejska istniejąca w latach 1945–1954 w woj. wrocławskim i woj. opolskim (dzisiejsze woj. opolskie). Siedzibą władz gminy były Michalice.
Gmina Michalice powstała po II wojnie światowej na terenie tzw. Ziem Odzyskanych (tzw. II okręg administracyjny – "Dolny Śląsk"). 28 czerwca 1946 gmina – jako jednostka administracyjna powiatu namysłowskiego – weszła w skład nowo utworzonego woj. wrocławskiego. 6 lipca 1950 gmina wraz z całym powiatem namysłowskim weszła w skład nowo utworzonego woj. opolskiego.
Do 31 grudnia 1950 r. do gminy należała wieś Stare Miasto. Z dniem 1 stycznia 1951 r. włączona została ona do Namysłowa, stanowiącego gminę miejską.
Według stanu z 1 lipca 1952 gmina składała się z 6 gromad: Bukowa Śląska, Igłowice, Kamienna, Michalice, Objazda i Rychnów. Gmina została zniesiona 29 września 1954 wraz z reformą wprowadzającą gromady w miejsce gmin. Jednostki nie przywrócono 1 stycznia 1973 wraz z kolejną reformą reaktywującą gminy, a jej dawny obszar wszedł głównie w skład nowej gminy Namysłów.

</doc>
<doc id="1712326" url="https://pl.wikipedia.org/wiki?curid=1712326" title="Smarchowice Wielkie (gmina)">
Smarchowice Wielkie (gmina)

Smarchowice Wielkie – dawna gmina wiejska istniejąca w latach 1945–1954 w woj. wrocławskim i woj. opolskim (dzisiejsze woj. opolskie). Siedzibą władz gminy były Smarchowice Wielkie.
Gmina Smarchowice Wielkie powstała po II wojnie światowej na terenie tzw. Ziem Odzyskanych (tzw. II okręg administracyjny – "Dolny Śląsk"). 28 czerwca 1946 gmina – jako jednostka administracyjna powiatu namysłowskiego – weszła w skład nowo utworzonego woj. wrocławskiego. 1 września 1946 do gminy Smarchowice Wielkie włączono obszar zlikwidowanej wówczas gminy Minkowskie - wsie Minkowskie, Smarchowice Śląskie i Żaba. 6 lipca 1950 gmina wraz z całym powiatem namysłowskim weszła w skład nowo utworzonego woj. opolskiego.
Według stanu z 1 lipca 1952 gmina składała się z 7 gromad: Łączany, Minkowskie, Nowe Smarchowice, Smarchowice Śląskie, Smarchowice Wielkie, Ziemiłowice i Żaba. Gmina została zniesiona 29 września 1954 wraz z reformą wprowadzającą gromady w miejsce gmin. Jednostki nie przywrócono 1 stycznia 1973 wraz z kolejną reformą reaktywującą gminy, a jej dawny obszar wszedł głównie w skład nowej gminy Namysłów.

</doc>
<doc id="1712327" url="https://pl.wikipedia.org/wiki?curid=1712327" title="Katarzyna Yi">
Katarzyna Yi

Św. Katarzyna Yi (ko. 이 가타리나) (ur. 1783 w Seulu, Korea – zm. wrzesień 1839 tamże) – święta Kościoła katolickiego, męczennica.
Katarzyna Yi urodziła się w rodzinie katolickiej. Poślubiła poganina, ale pod jej wpływem mąż stał się chrześcijaninem. Żeby uniknąć lokalnych prześladowań zdecydowała się przeprowadzić razem z córką Magdaleną Cho do Seulu. Biskup Imbert pomógł im znaleźć schronienie w domu katolików. W Seulu nie było jednak bezpiecznie dla chrześcijan. Katarzyna Yi została aresztowana razem z córką w końcu czerwca lub na początku lipca 1839 roku. Torturowano je, żeby wyrzekły się wiary. Zmarły w więzieniu w odstępie kilku dni.
Dzień jej wspomnienia przypada 20 września (w grupie 103 męczenników koreańskich).
Beatyfikowana razem z córką Magdaleną Cho 5 lipca 1925 roku przez Piusa XI, kanonizowana 6 maja 1984 roku przez Jana Pawła II w grupie 103 męczenników koreańskich.

</doc>
<doc id="1712328" url="https://pl.wikipedia.org/wiki?curid=1712328" title="Villa Adalberto Tejeda">
Villa Adalberto Tejeda



</doc>
<doc id="1712329" url="https://pl.wikipedia.org/wiki?curid=1712329" title="Magdalena Cho">
Magdalena Cho

Św. Magdalena Cho (ko. 조 막달레나) (ur. 1807 w Seulu, Korea – zm. wrzesień 1839 tamże) – święta Kościoła katolickiego, męczennica.
Córka Katarzyny Yi. Gdy miała 18 lat, matka chciała wydać ją za mąż za katolika. Magdalena Cho sprzeciwiła się temu. Katarzyna Yi rozumiała motywację córki, ale martwiła się, że może to spowodować podejrzenia ze strony pogan i mimo wszystko próbowała namówić córkę do małżeństwa. Magdalena Cho nie dała się jednak przekonać. Żeby nie drażnić rodziny i uniknąć podejrzeń, przeprowadziła się do Seulu. Została tam służącą u katolickiej rodziny. Zarobione pieniądze wysyłała swojej matce. Do rodzinnego domu wróciła dopiero w wieku ponad 30 lat, gdyż uważała, że nikt nie będzie już jej zmuszać do małżeństwa. Zajęła się nauczaniem katechumenów, opiekowała się chorymi i chrzciła dzieci zagrożone śmiercią. Żeby uniknąć miejscowych prześladowań, Katarzyna Yi zdecydowała się razem z córką przenieść do Seulu. Biskup Imbert pomógł im znaleźć schronienie u katolików. Stolica nie okazała się jednak bezpiecznym miejscem. Magdalena Cho została aresztowana razem z matką pod koniec czerwca lub na początku lipca 1839 roku. Były torturowane, ponieważ nie zgodziły się wyrzec wiary. Zmarły w więzieniu w odstępie kilku dni.
Dzień jej wspomnienia przypada 20 września (w grupie 103 męczenników koreańskich).
Beatyfikowana razem z matką 5 lipca 1925 roku przez Piusa XI, kanonizowana 6 maja 1984 roku w Seulu przez Jana Pawła II w grupie 103 męczenników koreańskich.

</doc>
<doc id="1712331" url="https://pl.wikipedia.org/wiki?curid=1712331" title="Daniel Helminiak">
Daniel Helminiak

Daniel A. Helminiak (ur. 20 listopada 1942 w Pittsburghu) – amerykański psycholog, psychoterapeuta i teolog, a także ksiądz katolicki. Profesor University of West Georgia. 
Urodzony w rodzinie polskich imigrantów. Studiował w St. Vincent College i Pontyfikalnym Uniwersytecie Gregoriańskim w Rzymie gdzie w 1967 przyjął święcenia kapłańskie. Uzyskał doktorat z psychologii w The University of Texas, z teologii w Andover Newton Theological School i Boston College, gdzie był asystentem profesora Bernarda Lonergana, jezuity i teologa. W swojej pracy stara się połączyć perspektywę teologiczną i psychologiczną, specjalizuje się w badaniu duchowości. W kręgu jego zainteresowań naukowych znajdują się także zagadnienia rozwoju człowieka dorosłego i kwestie ludzkiej seksualności.
Publikacje.
Prace popularnonaukowe:
Prace naukowe:

</doc>
<doc id="1712332" url="https://pl.wikipedia.org/wiki?curid=1712332" title="Monte Bego">
Monte Bego

Monte Bego – szczyt w Alpach Nadmorskich, części Alp Zachodnich. Leży w południowej Francji w regionie Prowansja-Alpy-Lazurowe Wybrzeże, przy granicy z Włochami. Szczyt można zdobyć ze schroniska Rrifugio delle Meraviglie. Leży na terenie Parku Narodowego Mercantour.
W dolinach wcinających się w zbocza Monte Bego zachowało się prawie 40 000 prehistorycznych rysunków wyrytych na skałach. Przeważnie powstały w epoce brązu, choć niektóre mogą się wiązać z neolitem. 

</doc>
<doc id="1712333" url="https://pl.wikipedia.org/wiki?curid=1712333" title="Morze Łazariewa">
Morze Łazariewa

Morze Łazariewa (ang. "Lazarev Sea") – morze wchodzące w skład Oceanu Południowego, dawniej zaliczane do Oceanu Atlantyckiego.
Położone jest u brzegów Antarktydy Wschodniej. Powierzchnia morza wynosi 929 000 km². Maksymalna głębokość to 4500 m. Na wybrzeżu znajdują się dwie stacje polarne: indyjska Maitri i rosyjska Nowołazariewskaja.
Nazwane na cześć Michaiła Łazariewa, rosyjskiego podróżnika i oficera.

</doc>
<doc id="1712334" url="https://pl.wikipedia.org/wiki?curid=1712334" title="Eugene Oberst">
Eugene Oberst

Eugene George Oberst (ur. 23 lipca 1901 w Owensboro, zm. 30 maja 1991 w Cleveland) – amerykański lekkoatleta, który specjalizował się w rzucie oszczepem.
W roku 1924 startował w igrzyskach olimpijskich podczas których rzutem na odległość 58,35 zapewnił sobie brązowy krążek. Rekord życiowy: 61,74 (1924).

</doc>
<doc id="1712338" url="https://pl.wikipedia.org/wiki?curid=1712338" title="Simeon Williamson">
Simeon Williamson

Simeon Williamson (ur. 16 stycznia 1986) – pochodzący z Jamajki angielski lekkoatleta, sprinter.
Osiągnięcia.
W 2008 reprezentował Wielką Brytanię podczas igrzysk olimpijskich w Pekinie, sztafeta 4 x 100 m z Williamsonem na pierwszej zmianie została zdyskwalifikowana w eliminacjach, w starcie indywidualnym odpadł w ćwierćfinałach na 100 metrów.

</doc>
<doc id="1712340" url="https://pl.wikipedia.org/wiki?curid=1712340" title="Czy można się przysiąść">
Czy można się przysiąść

Czy można się przysiąść – polski film z 1999 roku. Nakręcony został w październiku 1998

</doc>
<doc id="1712342" url="https://pl.wikipedia.org/wiki?curid=1712342" title="Cabeção">
Cabeção

Cabeção, właśc. Luis Moraes (ur. 23 sierpnia 1930 w São Paulo, zm. 6 stycznia 2020 tamże) – piłkarz brazylijski, występujący na pozycji bramkarza.
Kariera klubowa.
Karierę piłkarską Cabeção zaczął w klubie Corinthians Paulistaw 1949 roku. Z klubem z São Paulo trzykrotnie zdobył mistrzostwo Stanu São Paulo - Campeonato Paulista w 1951, 1952, 1954 oraz trzykrotnie wygrał Turniej Rio-São Paulo w 1950, 1953, 1954 roku. Po zaliczeniu krótkiego epizodu w Bangu AC w 1954 roku, przeszedł W 1943 przeszedł do Portuguesy São Paulo, z którą wygrał Turniej Rio-São Paulo w 1955 roku. W późniejszych latach jeszcze dwukrotnie grał w Corinthians Paulista, a także w Comercial Ribeirão Preto i Juventusie São Paulo. Ostatnim etapem kariery była ponownie Portuguesa São Paulo, gdzie zakończył karierę w 1969 roku.
Kariera reprezentacyjna.
W reprezentacji Brazylii Cabeção zadebiutował 9 maja 1954 w meczu z nieoficjalną reprezentacją Kolumbii, wchodząc na boisko za Veludo. Był to jedyny jego występ w barwach "canarinhos". Miesiąc później Cabeção był członkiem kadry na mistrzostwa świata w Szwajcarii, na których Brazylia odpadła w ćwierćfinale z reprezentacją Węgier. W 1956 roku był członkiem kadry Brazylii na Copa América 1956. Nigdy nie wystąpił w reprezentacji w oficjalnym meczu międzypaństwowym. W 1952 roku wygrał z Brazylią Mistrzostwa Panamerykańskie.

</doc>
<doc id="1712343" url="https://pl.wikipedia.org/wiki?curid=1712343" title="Mitsubishi 1MF">
Mitsubishi 1MF

 
Mitsubishi 1MF (Typ 10) – japoński pokładowy samolot myśliwski z okresu międzywojennego. Pierwszy na świecie samolot zaprojektowany od podstaw jako pokładowy samolot myśliwski.
Historia.
W związku z trwającą budową pierwszego japońskiego lotniskowca „Hōshō” w 1921 roku dowództwo Cesarskiej Marynarki Wojennej zwróciło się do wytwórni Mitsubishi o zaprojektowanie samolotów dla tego lotniskowca. Ponieważ wytwórnia nie miała jeszcze doświadczenia w projektowaniu samolotów, zwrócono się do Brytyjskiej Misji Wojskowej (oba państwa łączył wówczas sojusz) i za jej zgodą w lutym 1921 roku do Japonii przybyła grupa konstruktorów z wytwórni Sopwith Aircraft Co. pod kierownictwem Herberta Smitha. Grupa ta wspólnie z inżynierami z wytwórni Mitsubishi do października 1921 roku opracowała i zbudowała pierwszy prototyp samolotu, który w listopadzie 1921 roku został oblatany przez brytyjskiego pilota por. Williama Jordana. Otrzymał on oznaczenie fabryczne 1MF, od: 1-miejscowy myśliwiec (ang. "fighter") Mitsubishi.
Po próbach fabrycznych samolot skierowano do Instytutu Lotniczego Marynarki Wojennej w Kasumigaura, gdzie poddano go ostatecznym badaniom. Ponieważ spełniał on wymogi skierowano do go do produkcji seryjnej, otrzymał wtedy oznaczenie marynarki wojennej "10 Nen Shiki Kanjō Sentoki" – Pokładowy samolot myśliwski Typ 10.
W dniu 28 lutego 1923 roku por. William Jordan wykonał pierwszy start i lądowanie na lotniskowcu „Hōshō”, a w dniu 16 marca 1923 roku po raz pierwszy startu i lądowania na lotniskowcu dokonał japoński pilot por. Shunichi Kira. Był to pierwsza taka próba dokonana przez japońskiego pilota.
W związku z tym, że badania i próby potwierdziły przydatność samolotu jako pokładowego samolotu myśliwskiego, zintensyfikowano produkcję seryjną. W trakcie produkcji w samolocie dokonano szeregu zmian, powstały wtedy jego kolejne wersje.
Wersje samolotu Mitsubishi 1MF.
Produkcja seryjna samolotu Mitsubishi 1MF trwała do 1928 roku i w tym czasie zbudowano 138 samolotów wszystkich wersji i wariantów.
Użycie.
Od 1923 roku samolot 1MF znalazł się na wyposażeniu japońskich lotniskowców, gdzie używano ich do szkolenia pilotów do służby na lotniskowcach. Ostatecznie wobec wprowadzenia do służby na lotniskowcach samolotów jednopłatowych w 1930 roku wycofano je ze służby i część z nich sprzedano lotnictwu cywilnemu.
W założeniu samoloty te miały być także używane do startu z platform dziobowych krążowników typów "Nagara" i "Sendai", lecz wymagało to wysokich kwalifikacji pilotów oraz lądowania na lotniskowcu lub na lądzie i w praktyce nie były przez nie przenoszone.
Opis konstrukcji.
Samolot 1MF był dwupłatem o konstrukcji całkowicie drewnianej, częściowo kryta płótnem. Kabina odkryta. Podwozie klasyczne, stałe.
Napęd stanowił 1 silnik widlasty licencyjny Hispano-Suiza, produkowany w wytwórni Mitsubishi. Silnik chłodzony był chłodnicą Lamblina.
Uzbrojenie składało się z 2 karabinów maszynowych Vickers kal. 7,7 mm, zabudowane w kadłubie nad silnikiem. Wariant 1MF3B posiadał dodatkowo wyrzutniki bomb umożliwiające przenoszenie dwóch bomb o wadze 40 kg każda.

</doc>
<doc id="1712345" url="https://pl.wikipedia.org/wiki?curid=1712345" title="Siegfried Bonighausen">
Siegfried Bonighausen



</doc>
<doc id="1712346" url="https://pl.wikipedia.org/wiki?curid=1712346" title="Jurgen Wegmann">
Jurgen Wegmann



</doc>
<doc id="1712348" url="https://pl.wikipedia.org/wiki?curid=1712348" title="Piemonte Woman Cup 2009">
Piemonte Woman Cup 2009

Piemonte Woman Cup 2009 (Torino International Volley Masters 2009) – turniej towarzyski w piłce siatkowej kobiet trwający od 16-20 czerwca 2009 z udziałem reprezentacji Polski, mający na celu sprawdzenie reprezentacji przed kwalifikacjami do Mistrzostw Świata 2010. W turnieju brały udział cztery siatkarskie reprezentacje:
Zwycięstwo odniosła Polska, pokonując w finale 3:1 Japonię.
Faza grupowa.
Tabela
Wyniki

</doc>
<doc id="1712349" url="https://pl.wikipedia.org/wiki?curid=1712349" title="Józef Cho Yun-ho">
Józef Cho Yun-ho

Św. Józef Cho Yun-ho (ko. 조윤호 요셉) (ur. 1848 w Sinchang, Chungcheong, Korea, zm. 23 grudnia 1866 w Jeonju) – święty Kościoła katolickiego, męczennik.
Jego ojcem był Piotr Cho Hwa-sŏ, a dziadkiem Andrzej Cho. Józef Cho Yun-ho razem z żoną mieszkał w domu rodziców. W chwili rozpoczęcia prześladowań chrześcijan w Korei miał około 17 lat. 5 grudnia 1866 roku prześladowcy dotarli do domu Piotra Cho Hwa-sŏ i aresztowali go. Po pewnym czasie do domu wrócił Józef Cho Yun-ho. Ojciec namawiał go do ucieczki, ale on postanowił sam się oddać w ręce policji. Został razem z ojcem wysłany do więzienia w Jeonju. Obaj umacniali wzajemnie się we wierze. Józef Cho stwierdził, że religii nauczył go dziadek (wcześniej zamęczony z powodu wiary) oraz że nie posiada żadnych katolickich książek. Torturami oraz obietnicami zwrotu dobytku usiłowano skłonić go do wyrzeczenia się wiary. Józef Cho pozostał jednak nieugięty. Ponieważ zgodnie z ówczesnym prawem koreańskim nie mógł zostać stracony tego samego dnia co jego ojciec, egzekucja Józefa Cho miała miejsce w 10 dni po Piotrze Cho Hwa-sŏ 23 grudnia 1866 roku.
Dzień jego wspomnienia przypada 20 września (w grupie 103 męczenników koreańskich).
Beatyfikowany 6 października 1968 roku razem z ojcem przez Pawła VI, kanonizowany 6 maja 1984 roku przez Jana Pawła II w grupie 103 męczenników koreańskich.

</doc>
<doc id="1712351" url="https://pl.wikipedia.org/wiki?curid=1712351" title="Brzezina (gmina)">
Brzezina (gmina)

Brzezina – dawna gmina wiejska istniejąca w latach 1945–1954 w woj. wrocławskim i woj. opolskim (dzisiejsze woj. opolskie). Nazwa gminy pochodzi od wsi Brzezina, lecz siedzibą władz gminy były Lipki.
Gmina Michalice powstała po II wojnie światowej na terenie tzw. Ziem Odzyskanych (tzw. II okręg administracyjny – "Dolny Śląsk"). 28 czerwca 1946 gmina – jako jednostka administracyjna powiatu brzeskiego – weszła w skład nowo utworzonego woj. wrocławskiego. 6 lipca 1950 gmina wraz z całym powiatem brzeskim weszła w skład nowo utworzonego woj. opolskiego.
Według stanu z 1 lipca 1952 gmina składała się z 8 gromad: Brzezina, Lipki, Małujowice, Pawłów, Rataje, Skarbimierz, Zielęcice i Żłobizna. Gmina została zniesiona 29 września 1954 wraz z reformą wprowadzającą gromady w miejsce gmin. Jednostki nie przywrócono 1 stycznia 1973 wraz z kolejną reformą reaktywującą gminy, a jej dawny obszar wszedł głównie w skład nowej gminy Brzeg.

</doc>
<doc id="1712352" url="https://pl.wikipedia.org/wiki?curid=1712352" title="Luis Aguiar">
Luis Aguiar

Luís Bernando Aguiar Burgos (ur. 17 listopada 1985 w Mercedes) – urugwajski piłkarz występujący na pozycji ofensywnego pomocnika.
Kariera klubowa.
Luís Aguiar zawodową karierę rozpoczynał w 2003 roku w Liverpoolu Montevideo. Razem z nim występował w rozgrywkach Primera División Uruguaya, jednak nie odnosił w nich żadnych sukcesów. W 2006 roku Aguiar przebywał na wypożyczeniu w Universidad Concepción, a następnie powrócił do Montevideo. Dla Liverpoolu piłkarz rozegrał łącznie 47 ligowych pojedynków.
W 2007 roku Aguiar wyjechał do Portugalii, gdzie podpisał kontrakt z FC Porto. Nie mieścił się jednak w kadrze pierwszego zespołu i działacze Porto zdecydowali się wypożyczyć go do Estreli Amadora. 16 września podczas przegranego 0:2 pojedynku ze Sportingiem zawodnik zadebiutował w rozgrywkach BWIN Liga. Po rozegraniu siedmiu spotkań dla Estreli Aguiar został wypożyczony do innego pierwszoligowca – Académiki Coimbra. 11 kwietnia 2008 roku strzelił dla niej bramkę w zwycięskim 3:0 ligowym meczu przeciwko Benfice Lizbona.
Po zakończeniu rozgrywek, w lipcu 2008 roku włodarze FC Porto sprzedali Aguiara do Sportingu Braga. W dwumeczu rundy eliminacyjnej z klubem Zrinjski Mostar piłkarz zadebiutował w Pucharze UEFA. W sezonie 2008/2009 Braga dotarła w nim do 1/8 finału, w którym została wyeliminowana przez Paris Saint-Germain. Aguiar w Pucharze UEFA zdobył 6 bramek, co dało mu czwarte miejsce w klasyfikacji najlepszych strzelców rozgrywek ex aequo z Diego, Mario Gómezem i Péguy Luyindulą. W lidze Braga uplasowała się na piątej pozycji i zapewniła sobie awans do trzeciej rundy eliminacyjnej rozgrywek Ligi Europy.
Latem 2009 roku Aguiar przeniósł się do rosyjskiego Dinamo Moskwa. Kwota transferu wyniosła 2,5 miliona euro. W sezonie 2009 strzelił dla niego 2 bramki – 1 w meczu z FK Chimki (2:0) i 1 w spotkaniu przeciwko Saturnowi Ramienskoje (1:0). Po półrocznym pobycie w Rosji powrócił do Portugalii i został ponownie graczem SC Braga. W 2011 roku grał też w CA Peñarol, a następnie odszedł do portugalskiego Sportingu CP. Stamtąd był wypożyczony do Peñarolu. Potem grał w argentyńskim San Lorenzo, ponownie w Peñarolu oraz w brazylijskiej Vitórii, a w 2016 roku został zawodnikiem portugalskiej Bragi.
Kariera reprezentacyjna.
Aguiar jest byłym reprezentantem Urugwaju do lat 20.

</doc>
<doc id="1712353" url="https://pl.wikipedia.org/wiki?curid=1712353" title="Pekka Johansson">
Pekka Johansson

Pekka Johansson (ur. 21 października 1895 w Helsinkach, zm. 5 grudnia 1983 tamże) – fiński lekkoatleta, który specjalizował się w rzucie oszczepem.
Dwukrotny uczestnik igrzysk olimpijskich - Antwerpia 1920 oraz Paryż 1924. Podczas swojego pierwszego olimpijskie startu zajął 3. miejsce i zdobył brązowy medal. Cztery lata później - w Paryżu - był ósmy. Rekord życiowy: 64,64 (1919).

</doc>
<doc id="1712355" url="https://pl.wikipedia.org/wiki?curid=1712355" title="Luís Bernando Aguiar Burgos">
Luís Bernando Aguiar Burgos



</doc>
<doc id="1712358" url="https://pl.wikipedia.org/wiki?curid=1712358" title="Michaił Łazariew">
Michaił Łazariew

Michaił Pietrowicz Łazariew (ros. , ur. , zm. ) – rosyjski admirał, podróżnik i odkrywca.
Życiorys.
Łazariew pochodził ze starej rosyjskiej arystokracji, w 1800 roku wstąpił do rosyjskiej szkoły marynarki, po trzech latach wysłano go do marynarki brytyjskiej, gdzie spędził pięć lat na nauce. Następnie do roku 1813 Łazariew służył we Flocie Bałtyckiej. Brał udział w wojnie przeciw Szwecji w latach 1808-1809 i obronie przed inwazją napoleońska.
Pomiędzy 1813 i 1816 okrążył świat na pokładzie „Suworowa”, w czasie tej wyprawy odkryto Wyspy Suworowa. W latach 1819-1821 brał udział w wyprawie Fabiana Bellingshausena do Antarktyki, sam kontynent został osiągnięty 28 stycznia 1820 roku. Pomiędzy 1822 i 1825 trzeci raz opłynął świat dookoła, na fregacie „Kriejsier”.
W 1826 otrzymał dowództwo na okręcie „Azow”, którym wziął udział w wyprawie na Morze Śródziemne, jako część eskadry admirał Logina Geidena. W 1827 roku był uczestnikiem bitwy przeciwko Egiptowi i Osmanom pod Navarino. Po powrocie w 1830 roku do Kronsztadu otrzymał dowództwo Floty Bałtyckiej, po dwóch latach przeniesiono go na stanowisko szefa sztabu Floty Czarnomorskiej. W 1833 jako przedstawiciel rosyjski podpisał z Turcją Osmańską traktat Unkiar-Iskielessi, po powrocie do kraju otrzymał dowództwo Floty Czarnomorskiej, a w 1843 roku tytuł admiralski.
Jego imieniem nazwano morze u brzegów Antarktydy.

</doc>
<doc id="1712360" url="https://pl.wikipedia.org/wiki?curid=1712360" title="Sublimacja (fizyka)">
Sublimacja (fizyka)



</doc>
<doc id="1712362" url="https://pl.wikipedia.org/wiki?curid=1712362" title="Kościerzyce (gmina)">
Kościerzyce (gmina)

Kościerzyce – dawna gmina wiejska istniejąca w latach 1945–1954 w woj. wrocławskim i woj. opolskim (dzisiejsze woj. opolskie). Siedzibą władz gminy były Kościerzyce.
Gmina Kościerzyce powstała po II wojnie światowej na terenie tzw. Ziem Odzyskanych (tzw. II okręg administracyjny – "Dolny Śląsk"). 28 czerwca 1946 gmina – jako jednostka administracyjna powiatu brzeskiego – weszła w skład nowo utworzonego woj. wrocławskiego. 6 lipca 1950 gmina wraz z całym powiatem brzeskim weszła w skład nowo utworzonego woj. opolskiego.
Według stanu z 1 lipca 1952 gmina składała się z 7 gromad: Czepielowice, Kościerzyce, Lubicz, Michałowice, Nowe Kolnie, Pisarzowice i Śmiechowice. Gmina została zniesiona 29 września 1954 wraz z reformą wprowadzającą gromady w miejsce gmin. Jednostki nie przywrócono 1 stycznia 1973 wraz z kolejną reformą reaktywującą gminy, a jej dawny obszar wszedł głównie w skład nowej gminy Pisarzowice.

</doc>
<doc id="1712364" url="https://pl.wikipedia.org/wiki?curid=1712364" title="Mąkoszyce (gmina)">
Mąkoszyce (gmina)

Mąkoszyce – dawna gmina wiejska istniejąca w latach 1945–1954 w woj. wrocławskim i woj. opolskim (dzisiejsze woj. opolskie). Siedzibą władz gminy były Mąkoszyce.
Gmina Mąkoszyce powstała po II wojnie światowej na terenie tzw. Ziem Odzyskanych (tzw. II okręg administracyjny – "Dolny Śląsk"). 28 czerwca 1946 gmina – jako jednostka administracyjna powiatu brzeskiego – weszła w skład nowo utworzonego woj. wrocławskiego. 6 lipca 1950 gmina wraz z całym powiatem brzeskim weszła w skład nowo utworzonego woj. opolskiego.
Według stanu z 1 lipca 1952 gmina składała się z 6 gromad: Mąkoszyce, Nowy Świat, Raciszów, Rogalice, Roszkowice i Tarnowiec. Gmina została zniesiona 29 września 1954 wraz z reformą wprowadzającą gromady w miejsce gmin. Jednostki nie przywrócono 1 stycznia 1973 wraz z kolejną reformą reaktywującą gminy, a jej dawny obszar wszedł głównie w skład nowej gminy Pisarzowice.

</doc>
<doc id="1712365" url="https://pl.wikipedia.org/wiki?curid=1712365" title="Camajuaní">
Camajuaní

Camajuaní – miasto na Kubie, w prowincji Villa Clara. W 2004 r. miasto to zamieszkiwało 63 544 osób.

</doc>
<doc id="1712366" url="https://pl.wikipedia.org/wiki?curid=1712366" title="Przylesie (gmina)">
Przylesie (gmina)

Przylesie – dawna gmina wiejska istniejąca w latach 1945–1954 w woj. wrocławskim i woj. opolskim (dzisiejsze woj. opolskie). Siedzibą władz gminy było Przylesie.
Gmina Przylesie powstała po II wojnie światowej na terenie tzw. Ziem Odzyskanych (tzw. II okręg administracyjny – "Dolny Śląsk"). 28 czerwca 1946 gmina – jako jednostka administracyjna powiatu brzeskiego – weszła w skład nowo utworzonego woj. wrocławskiego. 6 lipca 1950 gmina wraz z całym powiatem brzeskim weszła w skład nowo utworzonego woj. opolskiego.
Według stanu z 1 lipca 1952 gmina składała się z 8 gromad: Bąków, Bierzów, Jankowice Wielkie, Łukowice Brzeskie, Młodoszowice, Obórki, Pępice i Przylesie. Gmina została zniesiona 29 września 1954 wraz z reformą wprowadzającą gromady w miejsce gmin. Jednostki nie przywrócono 1 stycznia 1973 wraz z kolejną reformą reaktywującą gminy, a jej dawny obszar wszedł głównie w skład gmin Olszanka i Brzeg.

</doc>
<doc id="1712367" url="https://pl.wikipedia.org/wiki?curid=1712367" title="Piotr Cho Hwa-sŏ">
Piotr Cho Hwa-sŏ

Piotr Cho Hwa-sŏ (ko. 조화서 베드로) (ur. 1815 w Suwon, Korea, zm. 13 grudnia 1866 w Jeonju) – święty Kościoła katolickiego, męczennik.
Jego ojcem był Andrzej Cho – katolicki męczennik z 1839 roku. Piotr Cho Hwa-sŏ przeprowadził się do Sinchang w prowincji Chungcheong, gdzie pracował jako pomocnik ojca Tomasza Choe Yang-eop. Ożenił się z Magdaleną Han. Ich synem był Józef Cho Yun-ho. Po śmierci żony poślubił Zuzannę Kim. Gdy miał około 40 lat w Korei ponownie rozpoczęły się prześladowania katolików. Został aresztowany 5 grudnia 1866 roku. Przyznał się, że jest katolikiem, a katechizmu nauczył go jego ojciec. Ponadto stwierdził, że oprócz swojego syna nie zna innych katolików.
W tym czasie Józefa Cho Yun-ho nie było w domu. Po jego powrocie Piotr Cho próbował namówić syna do ucieczki. Nie zgodził się jednak na to i sam oddał się w ręce prześladowców. Ojciec i syn zostali zabrani do Jeonju i uwięzieni razem z innymi chrześcijanami. Po drodze ojciec i syn wzajemnie umacniali się we wierze.
W więzieniu Piotr Cho Hwa-sŏ dodawał odwagi uwięzionym razem z nim. Był wielokrotnie torturowany w celu wymuszenia ujawnienia innych katolików, pozostał jednak nieugięty. Został ścięty w Jeonju 13 grudnia 1866 roku. Po 10 dniach stracono również jego syna.
Dniem jego wspomnienia jest 20 września (w grupie 103 męczenników koreańskich).
Beatyfikowany przez Pawła VI 6 października 1968 roku, kanonizowany 6 maja 1984 roku przez Jana Pawła II w grupie 103 męczenników koreańskich.

</doc>
<doc id="1712368" url="https://pl.wikipedia.org/wiki?curid=1712368" title="Olav Sunde">
Olav Sunde

Olav Sunde (ur. 17 sierpnia 1903 w Kristianii (Oslo), zm. 10 listopada 1985 tamże) – norweski lekkoatleta, który specjalizował się w rzucie oszczepem.
Dwukrotnie reprezentował Norwegię podczas igrzysk olimpijskich – Amsterdam 1928 oraz Los Angeles 1932. W czasie swego pierwszego olimpijskiego startu wywalczył brązowy medal, a cztery lata później był dziewiąty. Rekord życiowy: 67,04 (1932, Oslo).

</doc>
<doc id="1712370" url="https://pl.wikipedia.org/wiki?curid=1712370" title="Dawny kościół i klasztor benedyktynek w Legnicy">
Dawny kościół i klasztor benedyktynek w Legnicy

Zespół poklasztorny benedyktynek w Legnicy – benedyktyński klasztor i kościół św. Maurycego w Legnicy.
Bolesław II Rogatka w roku 1277 ufundował klasztor dominikanów i kościół Świętego Krzyża. Zespół ten po pożarze w 1291 roku został odbudowany. W kościele znajdował się grób fundatora. W roku 1526 klasztor przejęły benedyktynki, które w latach 1700 – 1723 wzniosły na miejscu starego założenia zespół zachowany do dzisiaj, tj. klasztor i kościół św. Maurycego. Po sekularyzacji zakonu w roku 1810 klasztor zaadaptowano na szkołę, a kościół przebudowano, dzieląc go stropem na dwie kondygnacje. Do dzisiaj zespół ten, przebudowany gruntownie w roku 1888, zachował reprezentacyjny barokowy charakter.
Od 1967 r. w dawnych zabudowaniach klasztornych kształcą się uczniowie I Liceum Ogólnokształcącego im. Tadeusza Kościuszki.

</doc>
<doc id="1712371" url="https://pl.wikipedia.org/wiki?curid=1712371" title="Parafia Grobu Bożego w Miechowie">
Parafia Grobu Bożego w Miechowie

Parafia Grobu Bożego – parafia rzymskokatolicka w Miechowie, jedyna parafia pod wezwaniem Grobu Bożego w Polsce. Należy do dekanatu miechowskiego diecezji kieleckiej. 
Została założona w 1163 roku przy klasztorze Bożogrobców. Do parafii w 1984 roku należeli wierni z Miechowa oraz z następujących miejscowości: Bukowska Wola, Bukowska Wola Parcele, Biskupice, Falniów, Falniów-Wysiołek, Kalina Las,
Kalina Mała, Kalina-Lisiniec, Kalina-Rędziny, Komorów, Podleśna Wola Dolna, Podleśna Wola Górna, Podmiejska Wola, Poradów, Pstroszyce Drugie, Pstroszyce Drugie-Rozpierzchów, 
Pstroszyce Drugie-Widnica, Siedliska, Strzeżów Drugi, Strzeżów Pierwszy, Strzeżów Zapustka, Szczepanowice, Witowice, Zagorzyce i Zagrody. 
Dnia 6 listopada 2018 roku, po długiej chorobie zmarł dotychczasowy proboszcz parafii ks. Mirosław Kaczmarczyk.

</doc>
<doc id="1712374" url="https://pl.wikipedia.org/wiki?curid=1712374" title="James Tomkins (piłkarz)">
James Tomkins (piłkarz)

James Oliver Charles Tomkins (ur. 29 marca 1989 w Basildon) – angielski piłkarz występujący na pozycji obrońcy w angielskim klubie Crystal Palace. Młodzieżowy reprezentant Anglii.
Kariera klubowa.
Tomkins swoją karierę zaczynał grając w juniorach West Hamu. Latem 2006 roku podpisał z tym klubem profesjonalny kontrakt. W drużynie "Młotów" a zarazem w Premier League zadebiutował 22 marca 2008 roku w spotkaniu przeciwko Evertonowi. Do końca sezonu 2007/2008 Tomkins wystąpił jeszcze w sześciu innych meczach.
27 listopada 2008 roku Tomkins został wypożyczony na pięć tygodni do Derby County. W nowej drużynie zadebiutował dwa dni później – 29 listopada – w przegranym 0:3 meczu z Burnley FC. Tomkins w Derby wystąpił łącznie osiem razy. 31 grudnia powrócił do West Hamu.
Po powrocie z wypożyczenia Tomkins stał się podstawowym zawodnikiem swojej drużyny. Pierwszego gola dla "Młotów" strzelił 4 kwietnia 2009 roku w wygranym 2:0 meczu z Sunderlandem. Sezon 2008/2009 Anglik zakończył występem w przegranym 1:3 spotkaniu z Evertonem w którym został ukarany czerwoną kartką.
Kariera reprezentacyjna.
Tomkins występował w reprezentacji Anglii U-15, U-16, U-17, U-19, a obecnie gra w kadrze U-21. W drużynie U-21 zadebiutował 8 czerwca 2009 roku w wygranym przez Anglików 7:0 meczu z Azerbejdżanem.

</doc>
<doc id="1712376" url="https://pl.wikipedia.org/wiki?curid=1712376" title="Eino Penttilä">
Eino Penttilä

Eino Penttilä (ur. 27 sierpnia 1906 w Joutseno, zm. 24 listopada 1982 w Pori) – fiński lekkoatleta, który specjalizował się w rzucie oszczepem.
Dwukrotny uczestnik igrzysk olimpijskich - Amsterdam 1928 oraz Los Angeles 1932. Swój pierwszy olimpijski start zakończył na 6. miejscu. Cztery lata później - w Los Angeles - zdobył brązowy medal ulegając tylko dwóm rodakom: Matti Järvinenowi oraz Matti Sippali. Był to pierwszy - i jak dotąd jedyny - przypadek gdy pierwsze trzy miejsce w olimpijskim konkursie rzutu oszczepem zajęli zawodnicy z tego samego kraju. Rekord życiowy: 70,64 (1932).

</doc>
<doc id="1712377" url="https://pl.wikipedia.org/wiki?curid=1712377" title="Maltańscy posłowie do Parlamentu Europejskiego 2009–2014">
Maltańscy posłowie do Parlamentu Europejskiego 2009–2014

Maltańscy posłowie VII kadencji do Parlamentu Europejskiego zostali wybrani w wyborach przeprowadzonych 6 czerwca 2009.

</doc>
<doc id="1712380" url="https://pl.wikipedia.org/wiki?curid=1712380" title="Zieleń miejska">
Zieleń miejska

Zieleń miejska – tereny niezabudowane wewnątrz miasta, zajęte przez zaplanowane i utrzymane lub naturalne zespoły roślinności. Miejskie tereny zielone są najczęściej ogólnodostępne i spełniają funkcje wypoczynkowe, rekreacyjne, zdrowotne i estetyczne. Przyczyniają się do poprawy jakości życia w miastach i utrzymania bioróżnorodności – są siedliskami wielu gatunków roślin i zwierząt. Zieleń w miastach jest elementem kompozycji urbanistycznej – wpływa na charakter i wygląd ulic i placów, kształtuje i porządkuje wnętrze miasta.
Rodzaje zieleni miejskiej.
Do obszarów zieleni wewnątrz miast zaliczają się wszystkie tereny biologicznie czynne zespoły roślinności, położone w strefie zabudowy miejskiej.
Zieleń miejska to obszary zaprojektowane i utrzymane, takie jak:
a również zieleń naturalna, zachowana w procesie tworzenia miasta:
Ochrona zieleni w miastach.
Zieleń miejska podlega ochronie. Tereny przeznaczone na tereny zieleni i rekreacyjne określone są zapisami w planach zagospodarowania przestrzennego. Plany takie określają rodzaj przeznaczenia terenu oraz zasady zagospodarowywania terenów miejskich. Wytycza się również strefy ochronne wokół istotnych obszarów zieleni.
Tereny zielone rozpatruje się także pod kątem ich wartości przyrodniczej. W uzasadnionych przypadkach obejmuje się je ochroną prawną. Formy ochrony terenów zielonych w miastach to: obszary chronionego krajobrazu, ochrona gatunkowa, pomniki przyrody, użytki ekologiczne, zespoły przyrodniczo-krajobrazowe. Objąć ochroną zieleń miejską może rada gminy, jeżeli nie zrobił tego wojewoda lub w przypadku ochrony gatunkowej – Minister Środowiska.
Funkcje zieleni w miastach.
Zieleń miejska na terenach silnie zurbanizowanych to bardzo ważny składnik układów urbanistycznych, planowanych i istniejących, w których istnieje możliwość stworzenia czy też przywrócenia zieleni (obiekty przyrodnicze o formach naturalnych, półnaturalnych i przetworzonych oraz rozmaite założenia ogrodowe istniejące samoistnie lub towarzyszące budowlom).
Tereny zieleni miejskiej pełnią funkcje:
Zieleń miejska oddziałuje również na człowieka przez możliwość kontaktu z naturą. Takie funkcje pełnią: parki i ogrody, ogródki działkowe, cmentarze, tereny sportowe, pasy zieleni, zadrzewienia przyuliczne.
Według ustawy z dnia 31 stycznia 1980 r. o ochronie i kształtowaniu środowiska (Dz. U. 94.49.196 z późn. zm.) przez pojęcie zieleni miejskiej należy rozumieć: „zespoły roślinności spełniające cele wypoczynkowe, zdrowotne i estetyczne, a w szczególności: parki, zieleńce, zieleń na placach, ulicach, zieleń izolacyjna i pracownicze ogrody działkowe" (art. 3 ust. 15).
Funkcje zieleni w mieście:
[Pokorski J., Siwiec A., 1998: Kształtowanie terenów zieleni]
Urbanizacja a zieleń w mieście.
Chaotyczny rozwój miast, nieregulowany planem miejscowym i nie kontrolowany przez właściwe instytucje, wpływa niekorzystnie na zieleń w mieście poprzez:

</doc>
<doc id="1712382" url="https://pl.wikipedia.org/wiki?curid=1712382" title="Monte Ponset">
Monte Ponset

Monte Ponset – szczyt w Alpach Nadmorskich, części Alp Zachodnich. Leży w południowej Francji w regionie Prowansja-Alpy-Lazurowe Wybrzeże, przy granicy z Włochami. Leży na południe od Monte Gelàs. Można go zdobyć ze schroniska Rifugio Madone de Fenetre.

</doc>
<doc id="1712386" url="https://pl.wikipedia.org/wiki?curid=1712386" title="Burmistrzowie Polic">
Burmistrzowie Polic

Burmistrzowie Polic ("Włodarze Polic") – burmistrzowie, zarządcy komisaryczni i przewodniczący Prezydium Miejskiej Rady Narodowej Polic (prawa miejskie od 1269) na przestrzeni lat.

</doc>
<doc id="1712387" url="https://pl.wikipedia.org/wiki?curid=1712387" title="Parafia św. Andrzeja Apostoła w Suchedniowie">
Parafia św. Andrzeja Apostoła w Suchedniowie

Parafia św. Andrzeja Apostoła w Suchedniowie – Jedna z 14 parafii dekanatu skarżyskiego diecezji radomskiej. 
Grupy parafialne.
LSO, KŻR

</doc>
<doc id="1712388" url="https://pl.wikipedia.org/wiki?curid=1712388" title="Gintautas Kėvišas">
Gintautas Kėvišas

Gintautas Kėvišas (ur. 13 listopada 1954 w Kownie) – litewski pianista, działacz kulturalny i polityk, minister kultury w latach 2000–2001.
Życiorys.
W 1978 ukończył studia w Litewskiej Akademii Muzyki i Teatru, a w 1982 aspiranturę w Państwowym Instytucie Muzyczno-Pedagogicznym w Moskwie.
Przez wiele lat występował jako pianista, koncertował w kraju i za granicą. W latach 1988–2000 pełnił funkcję dyrektora generalnego Litewskiej Filharmonii Narodowej. Od 1993 kierował prywatną agencją "Old and New Montecarlo". Brał udział w organizacji wielu wydarzeń artystycznych na Litwie oraz gościnnych występów litewskich muzyków za granicą. Od 1997 kierował festiwalem wileńskim.
W latach 2000–2001 pełnił funkcję ministra kultury w rządzie Rolandasa Paksasa. W 2002 został dyrektorem Litewskiego Narodowego Teatru Opery i Baletu w Wilnie.
Należał do Związku Liberałów i Centrum, zasiadał w radzie miejskiej Wilna. W 2008 bez powodzenia kandydował z ramienia LiCS w wyborach do Sejmu.
Działacz krajowych i międzynarodowych organizacjach artystycznych, uzyskał członlostwo m.in. w International Society for the Performing Arts (ISPA), International Artist Managers' Association (IAMA), Europejskim Stowarzyszeniu Festiwali (EFA). Został też przewodniczącym rady Litewskiej Akademii Muzyki i Teatru.

</doc>
<doc id="1712391" url="https://pl.wikipedia.org/wiki?curid=1712391" title="Marcos Antônio Boiadeiro">
Marcos Antônio Boiadeiro

Marcos Antônio Boiadeiro (ur. 13 czerwca 1965 w Américo de Campos) – brazylijski piłkarz, występujący na pozycji defensywnego pomocnika.
Kariera klubowa.
Karierę piłkarską Boiadeiro zaczął w klubie Botafogo Ribeirão Preto w 1985 roku. W 1986 przeszedł do Guarani FC. W klubie z Campinas grał do 1988 roku. Z Guarani przeszedł do Vasco da Gama, z którym zdobył mistrzostwo Brazylii 1989. W 1991 przeszedł do Cruzeiro EC, w którym grał do 1993 roku. Z klubem z Belo Horizonte zdobył mistrzostwo Stanu Minas Geiras – Campeonato Mineiro w 1993 oraz Puchar Brazylia w 1993 roku. W 1994 roku zaliczył epizod we CR Flamengo, po czym przeszedł do Corinthians Paulista, z którym zdobył mistrzostwo Stanu São Paulo – Campeonato Paulista w 1995 oraz Puchar Brazylia w 1995 roku. Kolejnymi etapami w karierze Boiadeiro Rio Branco Americana, Anápolis FC, América Belo Horizonte. W 1998 przeszedł do Clube Atlético Mineiro, z którym zdobył mistrzostwo Stanu Minas Gerais – Campeonato Mineiro w 1999. Ostatnim etapem jego kariery w Brazylii był União Barbarense Santa Bárbara, gdzie grał zakończył karierę w 2000 roku.
Kariera reprezentacyjna.
W reprezentacji Brazylii Boiadeiro zadebiutował 6 czerwca 1993 w meczu z reprezentacją USA podczas turnieju US Cup. W tym samym miesiącu grał na Copa América 1993, na których Brazylia odpadła w ćwierćfinale z reprezentacją Argentyny, który był jego ostatnim meczem w reprezentacji. Łącznie zagrał w barwach "canarinhos" 5 meczów.

</doc>
<doc id="1712392" url="https://pl.wikipedia.org/wiki?curid=1712392" title="Telegraaf">
Telegraaf



</doc>
<doc id="1712395" url="https://pl.wikipedia.org/wiki?curid=1712395" title="Leki urykozuryczne">
Leki urykozuryczne

Leki urykozuryczne, leki moczanopędne – leki powodujące zwiększenie wydalania kwasu moczowego, stosowane między innymi w terapii hiperurykemii, na przykład w przebiegu dny moczanowej.
Podstawowe leki urykozuryczne to:
Oprócz tego uboczne działanie urykozuryczne wykazują inne leki, np. atorwastatyna, amlodypina, losartan, fenofibrat.

</doc>
<doc id="1712396" url="https://pl.wikipedia.org/wiki?curid=1712396" title="Maria Teresa Portugalska">
Maria Teresa Portugalska

Maria Teresa Francisca de Assis Antónia Carlota Joana Josefa Xavier de Paula Micaela Rafaela Isabel Gonzaga de Bragança (ur. 29 kwietnia 1793 w Queluz, zm. 17 stycznia 1874 w Trieście) – infantka Portugalii i poprzez małżeństwo – infantka Hiszpanii (dla karlistów królowa), księżniczka Beira.
Życiorys.
Urodziła się jako najstarsza córka następcy tronu Portugalii, infanta Jana i jego żony Karoliny Joachimy Burbon. W państwie tym panowała wówczas jej babka Maria I. Jej młodszymi braćmi byli m.in. przyszły król Portugalii Michał I Uzurpator i przyszły cesarz Brazylii Piotr I (także krótko król Portugalii jako Piotr IV).
13 maja 1810 poślubiła w Rio de Janeiro Piotra Karola, infanta Hiszpanii i Portugalii, syna Gabriela Hiszpańskiego i Marii Anny Portugalskiej. Owdowiała w 1812, zaledwie kilka miesięcy po urodzeniu syna:
Jej drugim mężem był karlistowski pretendent do tronu Hiszpanii Karol (V). Ich ślub "per procura" odbył się 2 lutego 1838 w Salzburgu. Ceremonię powtórzono 20 października, w obecności obojga małżonków. Z tego związku nie miała dzieci.
Odznaczona portugalskim Wielkim Krzyżem Orderu Niepokalanego Poczęcia Najświętszej Marii Panny z Vila Viçosa i Orderem Szlachetnych Dam Świętej Izabeli, a także hiszpańskim Orderem Królowej Marii Luizy.

</doc>
<doc id="1712397" url="https://pl.wikipedia.org/wiki?curid=1712397" title="Urykozuryczne">
Urykozuryczne



</doc>
<doc id="1712402" url="https://pl.wikipedia.org/wiki?curid=1712402" title="Monte Mounier">
Monte Mounier

Monte Mounier – szczyt w Alpach Nadmorskich, części Alp Zachodnich. Leży w południowej Francji w regionie Prowansja-Alpy-Lazurowe Wybrzeże, przy granicy z Włochami. Sąsiaduje z Monte Tenibres i Cima di Corborant. 

</doc>
<doc id="1712404" url="https://pl.wikipedia.org/wiki?curid=1712404" title="Puntius titteya">
Puntius titteya



</doc>
<doc id="1712405" url="https://pl.wikipedia.org/wiki?curid=1712405" title="Maria Teresa Bragança">
Maria Teresa Bragança



</doc>
<doc id="1712406" url="https://pl.wikipedia.org/wiki?curid=1712406" title="Wilcze stada">
Wilcze stada



</doc>
<doc id="1712407" url="https://pl.wikipedia.org/wiki?curid=1712407" title="Monte Neiglier">
Monte Neiglier

Monte Neiglier – szczyt w Alpach Nadmorskich, części Alp Zachodnich. Leży w południowej Francji w regionie Prowansja-Alpy-Lazurowe Wybrzeże, przy granicy z Włochami. Sąsiaduje z Monte Ponset. 

</doc>
<doc id="1712409" url="https://pl.wikipedia.org/wiki?curid=1712409" title="H’mong Today, Hung Tomorrow">
H’mong Today, Hung Tomorrow

H'mong Today, Hung Tomorrow – pierwszy singel zespołu Janitor Joe wydany w 1992 roku przez OXO Records. Utwory nagrano 28 marca 1992 w Mpls (Minnesota).

</doc>
<doc id="1712410" url="https://pl.wikipedia.org/wiki?curid=1712410" title="Péter Székely">
Péter Székely

Péter Székely (ur. 8 lutego 1955 w Budapeszcie, zm. 31 sierpnia 2003 w Budapeszcie) – węgierski szachista i trener szachowy, arcymistrz od 1994 roku.
Życiorys.
Na przełomie 1974 i 1975 r. odniósł jeden z największych sukcesów w karierze, zdobywając w Groningen tytuł wicemistrza Europy juniorów do 20 lat. Dwa lata później otrzymał tytuł mistrza międzynarodowego.
Kilkakrotnie startował w finałach indywidualnych mistrzostw Węgier, najlepszy wynik osiągając w 1986 r., kiedy w finałowym turnieju zajął VI miejsce. Do jego sukcesów w turniejach międzynarodowych należały m.in.
Najwyższy ranking w karierze osiągnął 1 lipca 1994 r., z wynikiem 2505 punktów zajmował wówczas 16. miejsce wśród węgierskich szachistów.
W turniejach szachowych uczestniczył niemalże do samej śmierci. W maju 2003 r. podzielił IV m. w Hawanie (turniej "Premier–I" memoriału José Raúla Capablanki), a w czerwcu uczestniczył w otwartym turnieju w Rabacie. Zmarł 31 sierpnia tego roku na atak serca.
Znaczące osiągnięcia odniósł jako szachowy trener, był sekundantem Gyuli Saxa (1979) i Zoltána Ribli (1982) podczas ich startów w turniejach międzystrefowych, współpracował również z siostrami Polgár.

</doc>
<doc id="1712412" url="https://pl.wikipedia.org/wiki?curid=1712412" title="Peter Szekely">
Peter Szekely



</doc>
<doc id="1712413" url="https://pl.wikipedia.org/wiki?curid=1712413" title="Holenderscy posłowie do Parlamentu Europejskiego 2009–2014">
Holenderscy posłowie do Parlamentu Europejskiego 2009–2014

Holenderscy posłowie VII kadencji do Parlamentu Europejskiego zostali wybrani w wyborach przeprowadzonych 4 czerwca 2009.

</doc>
<doc id="1712414" url="https://pl.wikipedia.org/wiki?curid=1712414" title="Chickenfoot">
Chickenfoot

Chickenfoot – supergrupa grająca hard rock.
W skład zespołu wchodzą: wokalista Sammy Hagar (dawniej w Van Halen i Montrose), basista Michael Anthony (dawniej w Van Halen), perkusista Chad Smith (grający również w Red Hot Chili Peppers) oraz gitarzysta Joe Satriani.
Pierwszy swój album zatytułowany "Chickenfoot" grupa wydała 5 czerwca 2009 roku. Wydawnictwo uzyskało status złotej płyty w Stanach Zjednoczonych sprzedając się w nakładzie 500 tys. egzemplarzy.
Pierwszy raz Chickenfoot wystąpił razem w lutym 2008 w Las Vegas. Zespół zagrał wtedy 3 piosenki włączając "Rock and Roll" Led Zeppelin oraz "Dear Mr. Fantasy" Traffic.

</doc>
<doc id="1712415" url="https://pl.wikipedia.org/wiki?curid=1712415" title="Vinícius Silva Soares">
Vinícius Silva Soares

Tartá, właśc. Vinícius Silva Soares (ur. 13 kwietnia 1989 w Rio de Janeiro) – brazylijski piłkarz, występujący na pozycji ofensywnego pomocnika.
Kariera klubowa.
Tartá rozpoczął piłkarską karierę w Fluminense FC w 2007 roku, któremu pozostał wierny do chwili obecnej. Dotychczas rozegrał we Fluminense 29 meczów ligowych i strzelił 4 bramki. W roku 2008 dotarł z Fluminense do finału Copa Libertadores, w którym klub z Rio de Janeiro przegrał z ekwadorskim LDU Quito. Tartá nie zagrał w żadnym z dwóch spotkań finałowych.
Rok 2009 także zakończył sukcesem na arenie międzynarodowej w postaci finału Copa Sudamericana 2009, gdzie Fluminense podobnie jak rok wcześniej w Copa Libertadores uległ ekwadorskiemu LDU Quito.
Od stycznia do sierpnia 2010 był wypożyczony do Athletico Paranaense. Po powrocie do Fluminense zdobył z nim mistrzostwo Brazylii. W tym sezonie Tartá wystąpił w 6 spotkaniach, w których strzelił 2 bramki. Drugą część 2011 Tartá spędził na wypożyczeniu w japońskim klubie Kashima Antlers. 2012 rok rozpoczął od wypożyczenia do beniaminka Serié A – Portuguesy São Paulo. Dotychczas rozegrał w lidze brazylijskiej 52 mecze, w których strzelił 7 bramek.

</doc>
<doc id="1712416" url="https://pl.wikipedia.org/wiki?curid=1712416" title="Bullethead">
Bullethead

Bullethead – drugi singel zespołu Janitor Joe wydany w 1992 roku przez Amphetamine Reptile Records. Utwory nagrano w AmRep Recording Division.

</doc>
<doc id="1712417" url="https://pl.wikipedia.org/wiki?curid=1712417" title="François de Beaumont">
François de Beaumont

François de Beaumont, baron des Adrets (ur. 1512/13, zm. 2 lutego 1587 w La Frette) – francuski dowódca wojskowy, hugenota, który zasłynął okrucieństwem w stosunku do katolików.
Urodził się w Château we Francji. Początkowo służył w armii króla francuskiego Henryka II. Osiągnął rangę pułkownika pełniąc służbę w oddziałach Delfinatu, Langwedocji i Prowansji. W 1562 roku pod wpływem ruchu reformacyjnego przeszedł na kalwinizm. Podczas wojny religijnej we Francji dowodził siłami zbrojnymi hugenotów w wielu krwawych wyprawach przeciwko katolikom, w czasie których wyróżniał się okrucieństwem. W miejscowości Montbrison zmusił osiemnastu wziętych do niewoli jeńców katolickich do popełnienia samobójstwa. Postępek ten spotkał się jednak z potępieniem nawet ze strony hugenotów i spowodował jego uwięzienie w 1563 roku. Ogłoszony jednak w tym samym roku Edykt z Amboise pozwolił mu odzyskać wolność. Powrócił wówczas na katolicyzm i ostatnie dwadzieścia trzy lata życia spędził w swojej posiadłości w La Frette.

</doc>
<doc id="1712420" url="https://pl.wikipedia.org/wiki?curid=1712420" title="Stinker">
Stinker

Stinker – czwarty singel zespołu Janitor Joe wydany w 1993 roku przez Amphetamine Reptile Records. Utwory nagrano 23 i 24 sierpnia 1993 w AmRep Recording Division.

</doc>
<doc id="1712425" url="https://pl.wikipedia.org/wiki?curid=1712425" title="Boyfriend (singel Janitor Joe)">
Boyfriend (singel Janitor Joe)

Boyfriend – trzeci singel zespołu Janitor Joe wydany w 1993 roku przez wytwórnię Amphetamine Reptile Records. Utwory nagrano w grudniu 1992 w AmRep Recording Division.

</doc>
<doc id="1712427" url="https://pl.wikipedia.org/wiki?curid=1712427" title="Pacific Life Open 2009 - kobiety">
Pacific Life Open 2009 - kobiety



</doc>
<doc id="1712429" url="https://pl.wikipedia.org/wiki?curid=1712429" title="Monte Pépoiri">
Monte Pépoiri

Monte Pépoiri (fr. "Mont Pépoiri") – szczyt w Alpach Nadmorskich, części Alp Zachodnich. Leży w południowej Francji w regionie Prowansja-Alpy-Lazurowe Wybrzeże, przy granicy z Włochami. 

</doc>
<doc id="1712431" url="https://pl.wikipedia.org/wiki?curid=1712431" title="Kazimierza Wielka (stacja kolejowa)">
Kazimierza Wielka (stacja kolejowa)

Kazimierza Wielka – nieczynna stacja kolei wąskotorowej (Świętokrzyska Kolej Dojazdowa) w Kazimierzy Wielkiej, w województwie świętokrzyskim, w Polsce.

</doc>
<doc id="1712433" url="https://pl.wikipedia.org/wiki?curid=1712433" title="Aga Muhammad Chan">
Aga Muhammad Chan



</doc>
<doc id="1712440" url="https://pl.wikipedia.org/wiki?curid=1712440" title="Rocca dell’Abisso">
Rocca dell’Abisso

Rocca dell’Abisso – szczyt w Alpach Nadmorskich, części Alp Zachodnich. Leży na granicy między Włochami (Piemont) a Francją (Prowansja-Alpy-Lazurowe Wybrzeże). 
Pierwszego wejścia dokonał Lorenzo Pareto w 1832 r.

</doc>
<doc id="1712441" url="https://pl.wikipedia.org/wiki?curid=1712441" title="Dane naprawcze">
Dane naprawcze

Dane naprawcze - pakiety nadmiarowych danych mające za zadanie ochronę integralności pliku lub grupy plików. Umożliwiają odtworzenie uszkodzonych zasobów do stanu pierwotnego, wykorzystując specjalizowane algorytmy zaimplementowane w dedykowanym oprogramowaniu.
Dane te mogą być wygenerowane jako integralna część archiwum (np.: RAR - program WinRAR), bądź jako dodatkowe pliki (np.: PAR - program QuickPar). Zaletą tego drugiego rozwiązania jest to, że oprogramowanie generuje dane naprawcze do dowolnego formatu danych, a nie tylko plików archiwum.

</doc>
<doc id="1712443" url="https://pl.wikipedia.org/wiki?curid=1712443" title="Kalervo Toivonen">
Kalervo Toivonen

Kalervo Toivonen (ur. 22 stycznia 1913 w Salo, zm. 5 lipca 2006 w Turku) – fiński lekkoatleta, który specjalizował się w rzucie oszczepem.
W 1936 uczestniczył w igrzyskach olimpijskich – z wynikiem 70,72 zajął ostatecznie trzecią lokatę i zdobył brązowy medal. Rekord życiowy: 71,31 (1939).

</doc>
<doc id="1712449" url="https://pl.wikipedia.org/wiki?curid=1712449" title="Scott MacKenzie">
Scott MacKenzie

Scott MacKenzie (ur. 21 lipca 1980) - zawodowy szkocki snookerzysta.
W gronie profesjonalistów od 1997 roku. Jego najwyższa pozycja w światowym rankingu snookerowym to miejsce 60. Po sezonie 2008/2009 znalazł się na 90 miejscu w rankingu i wypadł z Main Tour. Powrócił do grona zawodowców w obecnym sezonie. Jego najwyższy break turniejowy to 135 punktów.

</doc>
<doc id="1712453" url="https://pl.wikipedia.org/wiki?curid=1712453" title="Győrffy Dóra">
Győrffy Dóra



</doc>
<doc id="1712455" url="https://pl.wikipedia.org/wiki?curid=1712455" title="Halowy Puchar Europy w Lekkoatletyce">
Halowy Puchar Europy w Lekkoatletyce



</doc>
<doc id="1712459" url="https://pl.wikipedia.org/wiki?curid=1712459" title="Miroslav Božok">
Miroslav Božok

Miroslav Božok (ur. 19 października 1984 w Michalovcach) – słowacki piłkarz występujący na pozycji pomocnika.
Kariera klubowa.
MFK Zemplín Michalovce.
Božok jest wychowankiem MFK Zemplín Michalovce, w którym zaczął trenować w 1992 roku. Na początku 2002 roku został włączony do kadry pierwszej drużyny klubu z Michalovic. W słowackiej 2. Lidze zadebiutował w marcu 2002 roku, w spotkaniu z Lokomotívą Koszyce. Swoją pierwszą bramkę w lidze, dla MFK Zemplín Michalovce, zdobył w meczu 23. kolejki z TJ Cementár Turňa nad Bodvou. W następnej kolejce Božok również strzelił gola, w pierwszej minucie spotkania z MFK Stará Ľubovňa.
FC Senec.
Przed sezonem 2002/2003 Božok przeszedł do zespołu występującego w słowackiej Extralidze – FC Senec. 3 sierpnia 2002 roku, w swoim drugim ligowym występie w barwach tej drużyny, zdobył bramkę w 44. minucie pojedynku z SH Senica. 29 sierpnia Božok zadebiutował w europejskich pucharach, w spotkaniu rundy kwalifikacyjnej Pucharu UEFA z NK Široki Brijeg.
MFK Ružomberok.
Od lutego 2003 do stycznia 2010 roku Božok występował w drużynie MFK Ružomberok. W sezonie 2005/2006 zdobył z nim mistrzostwo oraz Puchar Słowacji.
Arka Gdynia.
21 stycznia 2010 roku podpisał dwuletni kontrakt z Arką Gdynia, który pierwotnie miał zacząć obowiązywać od 1 lipca tego roku. Polski klub prowadził intensywne rozmowy z Ružomberokiem na temat jego przyjścia już wiosną, które w lutym zakończyły się sukcesem. Po tym, jak Arka spadła do I ligi, odszedł z zespołu.
W sezonie 2015/2016 powrócił do klubu na zasadzie wolnego transferu, kontrakt obowiązuje do 30.06.2017.
1 Kwietnia 2016 w meczu z Pogonią Siedlce strzelił swoją pierwszą bramkę dla Arki.
GKS Bełchatów.
1 lipca 2011 roku związał się dwuletnią umową z GKS-em Bełchatów, która została rozwiązana na początku 2013 roku. Božok rozegrał w jego barwach 37 spotkań w Ekstraklasie.
MFK Zemplín Michalovce (ponownie).
Po wyjeździe z Polski, Božok powrócił do swojego pierwszego klubu – MFK Zemplín Michalovce.
Górnik Łęczna.
30 grudnia 2013 roku Słowak podpisał kontrakt z polskim zespołem Górnikiem Łęczna.
Kariera reprezentacyjna.
U-18 i U-19.
Miroslav Božok wielokrotnie reprezentował barwy juniorskich oraz młodzieżowych reprezentacji Słowacji. W 2002 roku występował w barwach kadry U-18 na turnieju Slovakia Cup. W październiku tego samego roku wystąpił w barwach reprezentacji Słowacji U-19, w dwóch meczach rundy kwalifikacyjnej do Mistrzostw Europy – z Litwą oraz Armenią. 13 listopada 2002 roku oraz 14 kwietnia 2003 roku Božok zagrał w dwóch towarzyskich spotkaniach z Czechami. 17 kwietniu 2003 roku wystąpił w towarzyskim pojedynku z Austrią. W maju 2003 roku zagrał w dwóch meczach drugiej rundy kwalifikacyjnej do Mistrzostw Europy U-19, z Czechami oraz Niemcami.
U-21.
W czerwcu 2006 roku Božok wystąpił w barwach reprezentacji Słowacji U-21 w towarzyskim meczu z Macedonią. Następnie zagrał w dwóch spotkaniach rundy eliminacyjnej Mistrzostw Europy, z Hiszpanią oraz Albanią. W meczu z Hiszpanią, Słowacy dwukrotnie obejmowali prowadzenie, jednak w końcówce meczu Hiszpanie strzelili trzy bramki. Božok przebywał na boisku przez pełne 90. minut. Mecz z Albanią zakończył się remisem, Božok również przebywał na boisku przez pełne 90. minut. Pierwsze miejsce w grupie zajęła Hiszpania i to ona awansowała do następnej rundy kwalifikacji. W październiku zagrał jeszcze w barwach reprezentacji do lat 21, w towarzyskim spotkaniu z reprezentacją Finlandii.

</doc>
<doc id="1712460" url="https://pl.wikipedia.org/wiki?curid=1712460" title="Miroslav Bozok">
Miroslav Bozok



</doc>
<doc id="1712461" url="https://pl.wikipedia.org/wiki?curid=1712461" title="Miroslav Bożok">
Miroslav Bożok



</doc>
<doc id="1712462" url="https://pl.wikipedia.org/wiki?curid=1712462" title="Geografia Erytrei">
Geografia Erytrei

Erytrea jest państwem położonym w północno-wschodniej Afryce, w Rogu Afryki. Od wschodu ograniczona jest przez Morze Czerwone, od południa przez Dżibuti i Etiopię, od północnego zachodu przez Sudan. Centralną część kraju zajmuje płaskowyż wznoszący się od 1800 do 3000 m n.p.m. Pozostałą zachodnią część oraz wybrzeże wraz z około 300 niewielkimi wyspami zajmują niziny. Stolica kraju Asmara leży na wysokości 2300 m n.p.m.
Powierzchnia:
Granice:
Ekstrema
Najwyższy punkt – Soira 3013 m
Najniższy punkt – Jezioro Kulul w obrębie Kotliny Danakilskiej – 75 m
Budowa geologiczna i rzeźba.
Erytrea zajmuje północną część Wyżyny Abisyńskiej, która nazywana jest Wyżyną Erytrejską. Jest ona odmienna pod względem budowy geologicznej od pozostałej części Wyżyny Abisyńskiej. Płaskowyże Erytrei zbudowane są ze skał krystalicznych i wznoszą się na wysokość 2000–2500 m n.p.m. Najwyższy szczyt Soira liczy 3013 m n.p.m. Zachodnia część kraju jest silnie rozczłonkowana. Wschodnia część odcięta progiem przebiegającym niemal w linii prostej, rozciętym krótkimi dolinami rzek. We wschodniej części kraju rozciąga się fragment zapadliska tektonicznego, które jest przedłużeniem Rowu Wschodnioafrykańskiego. Obszar ten to Kotlina Danakilska, posiadająca liczne, ale wygasłe już stożki wulkaniczne. Wokół nich pełno jest obszarów pokrytych polami lawowymi. Zrębowe Góry Danakilskie oddzielają kotlinę od brzegów Morza Czerwonego. Morskie wybrzeże u stóp gór jest silnie rozczłonkowane.
Klimat.
Erytrea leży w strefie klimatu podrównikowego suchego, przez co kraj nie posiada stałych rzek. Lokalnie klimat jest zróżnicowany, gdzie przyczyną jest wysokość nad poziomem morza. Występują więc piętra klimatyczne.
Wody.
Sieć rzeczna jest bardzo uboga, rzeki mają charakter okresowy. Wyróżnia się rzeki płynące na wschód (zlewisko Morza Czerwonego) oraz rzeki płynące w kierunku zachodnim i południowym w głąb lądu. Rzeki wpadające do Morza Czerwonego to: Komaile, Hadds i Aligede. Rzeki płynące w głąb lądu to: Mereb, Barka i Anseba. Brak innych zbiorników wodnych.
Gleby.
W Erytrei pokrywy glebowe są ubogie. Na krystalicznej Wyżynie Erytrejskiej dominują płytkie gleby piaszczyste, miejscami kamieniste. Są to litosole i regosole. W Kotlinie Danakilskiej zalegają także płytkie, gleby szaro-brązowe, kserosole, charakterystyczne dla obszarów pustynnych. Także na nadbrzeżnej nizinie gleby są ubogie, obszar ten jest pokryty piaszczystymi, glebami pustynnymi, często silnie zasolonymi yermosole.
Flora.
Roślinność jest zróżnicowana. W wielu miejscach jest dość obfita, ale tylko ze względu na w miarę duże opady na większych wysokościach nad poziomem morza. Obszary nisko położone cechuje bardzo skąpa roślinność pustynna. W przypadku obszarów nadbrzeżnych występują słonorośla. Na wyższych wysokościach roślinność jest bogatsza. Charakterystyczną roślinnością "kolli" są cierniste zarośla i parasolowate akacje, a nad brzegami rzek występują lasy galeriowe. Wilgotniejsze miejsca zdominowane są przez lasy fikusami, oraz przez jałowce drzewiaste. Ponad "kollą" roślinność stopniowo zanika, w wielu miejscach jest zdegradowana przez działalność rolniczą, a w wyższych partiach powyżej 2500 m n.p.m. roślinność jest skąpa i ogranicza się tylko do jałowców. Głównie na tych wysokościach występują pastwiska i górskie nieużytki.
Użytkowanie powierzchni:

</doc>
<doc id="1712464" url="https://pl.wikipedia.org/wiki?curid=1712464" title="Luben Gocew">
Luben Gocew

Luben Stoiłow Gocew, bułg. Любен Гоцев (ur. 3 marca 1930 w Sofii, zm. 8 października 2020 tamże) – bułgarski wojskowy, dyplomata i polityk, generał, aktywny członek Bułgarskiej Partii Komunistycznej, a następnie Bułgarskiej Partii Socjalistycznej, pierwszy minister spraw zagranicznych Bułgarii (1990) po Okrągłym Stole.
Życiorys.
Po ukończeniu w 1960 roku studiów w Moskiewskim Państwowym Instytucie Stosunków Międzynarodowych rozpoczął pracę w bułgarskim Ministerstwie Spraw Zagranicznych. Był przedstawicielem Bułgarii na placówkach m.in. w Kanadzie i Organizacji Narodów Zjednoczonych. Od 1982 roku pracował w ścisłym kierownictwie resortu. Jesienią 1990 objął stanowisko szefa dyplomacji w pierwszym powstałym po Okrągłym Stole rządzie kierowanym przez liberalnego komunistę Andreja Łukanowa. Jednakże gabinet upadł już po trzech miesiącach. Łukanowa zastąpił Dimityr Popow, pierwszy niekomunistyczny premier w powojennej historii Bułgarii, a Gocew musiał ustąpić miejsca demokracie Wiktorowi Wyłkowowi. Od lutego do grudnia 1991 roku był ambasadorem Bułgarii w Holandii.
Postać Gocewa pojawia się w ostatniej książce Georgi Stojewa, nazywanego „kronikarzem mafii” byłego kryminalisty, który doświadczenia z czasów działalności w świecie przestępczym opisał w wielu powieściach, a następnie w kwietniu 2008 został zamordowany. Gocew miał być „głównym architektem zorganizowanej przestępczości w Bułgarii, osobą, która w latach 90. wykorzystała rozległe polityczne i handlowe koneksje starej partii komunistycznej”. Ponadto Stojew sugerował, że Gocew zaangażował się w związek homoseksualny z mafijnym bossem Mładenem Michalewem. Chociaż generał groził pozwem, nigdy nie oddał sprawy do sądu.

</doc>
<doc id="1712465" url="https://pl.wikipedia.org/wiki?curid=1712465" title="Professional Bull Riders">
Professional Bull Riders

Professional Bull Riders, Inc. (PBR) – międzynarodowa profesjonalna organizacja ujeżdżaczy byków mająca siedzibę w Pueblo w stanie Kolorado. Zawody organizowane przez PBR transmitowane są przez telewizje Versus, Fox Sports i NBC Sports. Ponad ośmiuset kowbojów z USA, Kanady, Meksyku, Brazylii i Australii posiada członkostwo Profesional Bull Riders.
Historia.
Organizacja powstała w 1992 dzięki staraniom dwudziestu kowbojów, z których każdy wpłacił na poczet rozwoju 1000 dolarów. Od tego czasu PBR rozwinęła się i obecnie organizuje 4 trasy (łącznie około 300 widowisk rocznie) na całym świecie, a pula na wygrane wzrosła z 250 tys. dolarów w 1994 do 11 milionów w 2008.
Zasady.
Główną "ligą" jest Built Ford Tough Series, na którą składa się corocznie 31 pokazów, w których bierze udział 40 najlepszych kowbojów. Wydarzeniom tym towarzyszą pokazy pirotechniczne, pulsująca muzyka i efekty specjalne. Jeźdźcy próbują utrzymać się na byku przez osiem sekund, po czym sędziowie oceniają występ zarówno byka, jak i ujeżdżającego. Na koniec zawodów piętnastu najlepszych zawodników konkurują ze sobą ponownie. Kowboj, który zgromadzi największą liczbę punktów w przeciągu całych zawodów, wygrywa. Zasada utrzymania się jedną ręką na byku została wprowadzona w 1992 r. i została uznana jako PRZYMUSOWĄ - Złapanie byka oburącz automatycznie dyskwalifikuje zawodnika.
Prezes.
Prezesem Professional Bull Riders jest Randy Bernard.
Relacje TV w Polsce.
W Polsce powtórki z zawodów PBR pokazuje kanał Extreme oraz Polsat Sport.

</doc>
<doc id="1712467" url="https://pl.wikipedia.org/wiki?curid=1712467" title="In Concert (album Stanisława Sojki)">
In Concert (album Stanisława Sojki)

In Concert – koncertowy album Stanisława Sojki i Janusza Iwańskiego wydany w 1990 roku przez Polton (CDPL 009). Nagrań dokonano podczas koncertów w Teatrze STU w Krakowie 7 i 8 listopada 1989 roku.
Lista utworów.
Wydana przez Polton kaseta (PC-091) nie zawiera dwóch pierwszych utworów.

</doc>
<doc id="1712468" url="https://pl.wikipedia.org/wiki?curid=1712468" title="Claudionor Corrêa">
Claudionor Corrêa

Claudionor Corrêa znany również jako Claudionor Bolão - piłkarz brazylijski grający na pozycji pomocnika.
Claudionor Corrêa karierę piłkarską rozpoczął w 1918 roku w klubie Bangu AC, w którym grał do 1921 roku. W sezonie 1918 wystąpił w 15 meczach. Następnym roku wystąpił w 15 meczach i strzelił 3 bramki. W 1920 roku w 17 meczach Bangu i strzelił 18 bramek, będąc najlepszym strzelcem zespołu. W 1921 w ostatnim sezonie w barwach Bangu zaliczył 12 meczów i strzelił trzy bramki. W 1922 przeszedł do lokalnego rywala CR Vasco da Gama. W sezonie 1922 był najlepszy strzelcem Vasco da Gama w lidze stanowej Rio de Janeiro - Campeonato Carioca, strzelając 14 bramek. W następnym roku świętował z Vasco mistrzostwo Stanu, jak również w następnym.
Jako piłkarz Bangu AC wziął udział w turnieju Copa América 1920. Brazylia zajęła trzecie miejsce, jednakże Claudionor Corrêa nie zagrał w żadnym meczu. Nigdy potem nie był już powoływany do kadry i nigdy nie udało mu się zadebiutować w barwach "Canarinhos".

</doc>
<doc id="1712470" url="https://pl.wikipedia.org/wiki?curid=1712470" title="Aleksander Karadziordziewić (książę Serbii)">
Aleksander Karadziordziewić (książę Serbii)



</doc>
<doc id="1712473" url="https://pl.wikipedia.org/wiki?curid=1712473" title="Aleksander Karadziordziewić (królewicz)">
Aleksander Karadziordziewić (królewicz)



</doc>
<doc id="1712475" url="https://pl.wikipedia.org/wiki?curid=1712475" title="Sophie in ’t Veld">
Sophie in ’t Veld

Sophia Helena „Sophie” in ’t Veld (ur. 13 września 1963 w Vollenhove) – holenderska polityk, posłanka do Parlamentu Europejskiego VI, VII, VIII i IX kadencji.
Życiorys.
W 1991 ukończyła historię na Uniwersytecie w Lejdzie. Odbyła też studia podyplomowe z zarządzania i administracji. Pracowała jako tłumaczka, doradca w radzie miasta Gouda, a także asystentka jednego z europosłów. Od 1996 do 2004 pełniła funkcję sekretarza generalnego Partii Europejskich Liberałów, Demokratów i Reformatorów w Komitecie Regionów.
W 2004 uzyskała mandat posła do Parlamentu Europejskiego z listy ugrupowania Demokraci 66. W PE przystąpiła do grupy Porozumienia Liberałów i Demokratów na rzecz Europy. W 2009, 2014 i 2019 z powodzeniem ubiegała się o reelekcję.

</doc>
<doc id="1712476" url="https://pl.wikipedia.org/wiki?curid=1712476" title="Jadąc do Babadag">
Jadąc do Babadag

Jadąc do Babadag – książka Andrzeja Stasiuka opublikowana w 2004 roku.
Jest to zbiór wspomnień i refleksji autora z podróży, które odbywał kilkakrotnie przez kraje środkowo-wschodniej Europy, takie jak: Słowacja, Węgry, Słowenia, Chorwacja, Albania, Ukraina, Rumunia czy też Mołdawia i Naddniestrze. Wspomina także Beskid Niski.
Autor wspomina ludzi, obyczaje, opisuje miejsca i krajobrazy. Podróżuje samochodem, pociągiem, autostopem oraz promem.
Na szczególną uwagę zasługują refleksje pisarza nad mentalnością i obyczajami mieszkańców tej części Europy, uważanej przez wielu za prymitywną i zacofaną. Jest to książka podróżnicza, ale nie tylko w sensie geograficznym. Jest to także podróż w sensie duchowym. Refleksja nad bytem i przemijaniem.
Książka zawiera zdjęcie niewidomego cygańskiego skrzypka zrobione w 1921 przez André Kertésza w Abony, które autora prześladuje. Autor nie jedzie do Babadag, tylko dwukrotnie przez to miasteczko przejeżdża.

</doc>
<doc id="1712477" url="https://pl.wikipedia.org/wiki?curid=1712477" title="Iriomote">
Iriomote

Iriomote – jedna z wysp z grupy Yaeyama na archipelagu Riukiu. Wyspa należy do Japonii i znajduje się w prefekturze Okinawa.
Położenie.
Powierzchnia wyspy wynosi 284 km². Jest ona jedną z najdalej wysuniętych na południe wysp Japonii i leży około 200 km na wschód od Tajwanu (niecały jeden stopień geograficzny na północ od zwrotnika Raka)
Klimat.
Klimat jest subtropikalny. Bardzo ciepły i wilgotny, wystarczająco, aby rosły tu banany i ananasy. Roczna suma opadów wynosi tu średnio ponad dwa i pół tysiąca milimetrów. Wstępują dwie pory roku – lato i zima. Zima to raczej symboliczna nazwa ponieważ rzadko kiedy temperatura o tej porze roku spada poniżej piętnastu stopni w skali Celsjusza. Średnia temperatura w lipcu wynosi 28 °C.
Historia.
Ślady ludzkiej bytności na Iriomote pochodzą z połowy pierwszego tysiąclecia. Znaleziono je w pobliżu wioski Funaura. Stałe osadnictwo rozpoczęło się około XII wieku. Wtedy to powstały osady Sonai i Komi. Jeszcze w XIV wieku cały archipelag podporządkowany był Chinom, lecz oficjalnie do nich nie należał. Sytuacja zmieniła się sto lat później, kiedy jeden z riukiuańskich królów Shō Hashi zjednoczył królestwo. Mieszkańcy musieli płacić Chinom coraz większe kontrybucje. Na początku XVII wieku o bezbronnym królestwie przypomniała sobie Japonia. Po inwazji na Riukiu zażądała haraczu i podporządkowania władzy cesarza. To podwójne łupienie trwało aż do 1879. Wtedy to cesarz Japonii, widząc, że król Riukiu nie radzi sobie z podwójną kontrybucją, zdetronizował go, a królestwo włączył do swojego cesarstwa. Po II wojnie światowej archipelag był okupowany przez Amerykanów. Dopiero w latach siedemdziesiątych XX wieku Japonia przejęła władzę nad Riukiu a sytuacja zaczęła się powoli zmieniać.
Przyroda.
Roślinność Iriomote, jak i okolicznych wysp charakteryzuje się palmami oraz przypominającymi okres mezozoiku paprocie drzewiaste. Oprócz nich występują jeszcze figowce oraz lasy namorzynowe. Występują 4 gatunki palm: endemit – "Satakentia liukiuensis", jeden z rodzaju "Arenga", jeden z rodzaju "Nypa" oraz liwistona chińska ("Livistona chinensis"); 6 gatunków drzew namorzynowych; zarośla pandanowców; las z gatunkami: tarietta nadbrzeżna ("Heritiera littoralis"), "Barringtonia racemosa" i "Cerbera Manghas"; 2 gatunki lasu rosnącego na zboczach gór: "Castanopsis sieboldii" i dąb "Quercus miyagii"; kilkanaście gatunków figowców; 2 gatunki paproci drzewiastych; wiele gatunków paproci z rodzaju "Asplenium". Występuje tu także endemiczny ssak drapieżny, kotek wyspowy ("Prionailurus iriomotensis").

</doc>
<doc id="1712478" url="https://pl.wikipedia.org/wiki?curid=1712478" title="Urykozuryki">
Urykozuryki



</doc>
<doc id="1712479" url="https://pl.wikipedia.org/wiki?curid=1712479" title="Terapia (serial telewizyjny)">
Terapia (serial telewizyjny)

Terapia (ang. "In Treatment") − serial emitowany w stacji telewizyjnej HBO od 28 stycznia 2008 roku do 7 grudnia 2010 roku, stworzony przez Rodrigo Garcię. Opowiada o 53-letnim psychoterapeucie dr. Paulu Westonie (Gabriel Byrne). Ukazuje cotygodniowe spotkania doktora z pacjentami. Jest to adaptacja izraelskiego serialu "BeTipul" (istnieje również polska wersja, zatytułowana "Bez tajemnic").
Obsada i charakterystyka postaci.
Członkowie rodziny Paula pojawiają się sporadycznie w różnych odcinkach sezonu pierwszego:
W sezonie drugim była żona Paula i ich dzieci ukazani są najczęściej we wspomnieniach, jednak Kate, Rosie i Ian sporadycznie występują.
Różnice z "Betipul".
Scenariusz pierwszego sezonu jest w dużej mierze oparty na scenariuszu izraelskiego serialu "Betipul", którego twórcy są umieszczeni w napisach końcowych "In Treatment". Poniżej znajdują się główne różnice między dwoma serialami:

</doc>
<doc id="1712480" url="https://pl.wikipedia.org/wiki?curid=1712480" title="Elżbieta Anhalt">
Elżbieta Anhalt



</doc>
<doc id="1712481" url="https://pl.wikipedia.org/wiki?curid=1712481" title="Architektura 36-bitowa">
Architektura 36-bitowa

Architektura 36-bitowa – architektura komputera, w której słowa, adresy i inne dane mieszczą się w najwyżej 36 bitach pamięci.
Wiele wczesnych komputerów kierowanych na rynek naukowy było przystosowanych do obliczeń o 36-bitowej dokładności. Taka długość słowa była akurat odpowiednia, by reprezentować dane liczbowe w dokładności odpowiadającej 10 cyfrom dziesiętnym (ścisłe minimum to 35). Możliwe było również używanie sześciu znaków alfanumerycznych dzięki 6-bitowemu kodowaniu.
Przed wprowadzeniem komputerów taka 10-cyfrowa dokładność była szczytem możliwości technicznych jeśli chodzi o obliczenia naukowe i inżynierskie: tyle oferowały mechaniczne i elektromechaniczne kalkulatory oferowane przez takie firmy jak Friden, Marchant i Monroe. Kalkulatory te miały rzędy przycisków odpowiadających poszczególnym cyfrom, a ich operatorzy byli wyszkoleni w używaniu wszystkich palców przy wprowadzaniu danych. Cała 10 cyfrowa liczba była wprowadzana przez jednoczesne (równoległe) wciśnięcie wszystkich przycisków, więc konstruowanie kalkulatora bardziej dokładnego było niecelowe.
Komputery dwójkowe, jako nowy rywal owych kalkulatorów, musiały im dorównać dokładnością. Dziesiętne komputery sprzedawane, takie jak IBM 650 i 7070 w tej epoce również miały dokładność 10 cyfr. Podobnie ENIAC, jeden z pierwszych komputerów, używał liczb 10-cyfrowych.
Wśród komputerów 36-bitowych wymienić można:
Mniejsze komputery takie jak PDP-1, 9 i 15 używały słowa 18-bitowego, tak, aby dwukrotność długości słowa dawała 36 bitów.
Opisane tu komputery typowo korzystały z 18-bitowej przestrzeni adresowej, ale z dokładnością do słów nie (co w dzisiejszych komputerach jest normą) bajtów. Efektywnie umożliwiało to zaadresowanie do 218 słów 36-bitowych, co odpowiada liczbie 9 437 184 bitów (około 1 MB). Wiele z tych maszyn było też fizycznie ograniczonych do tej wielkości pamięci. Te architektury, które przetrwały, wypracowały sposób obsługi większych pamięci dzięki technikom takim jak segmentacja.
Typowe formaty zapisu danych znakowych w jednym 36-bitowym słowie obejmowały:
Znaki te odczytywane były z 36-bitowych ciągów przy użyciu standardowych technik mask bitowych i operacji przesuwania bitów, albo przy użyciu specjalizowanych funkcjonalności sprzętowych. UNIVAC 1100/2200 używał w tym celu "wskaźnika części słowa" lub rejestru „J”. GE-600 dysponował możliwością wyłuskiwania znaków 6- lub 9- bitowych. PDP 6/10 miał specjalne instrukcje do obsługi pól bitowych dowolnej długości (od 1 bitu do 36 włącznie). Język C wymaga możliwości adresowania całej pamięci z dokładnością do bajtu, więc implementacje tego języka na opisanych komputerach zakładają bajt 9-bitowy.
Z chwilą wprowadzenia przez IBM Systemu/360 w obliczeniach naukowych spopularyzowana została notacja zmiennoprzecinkowa i mechaniczne kalkulatory przestały się liczyć jako konkurencja dla komputerów. 360 wprowadziło także obliczenia dziesiętne zmiennej dokładności dla aplikacji biznesowych. W wyniku tego używanie długości słowa będącej potęgą dwójki szybko się upowszechniło i stało się standardem.

</doc>
<doc id="1712482" url="https://pl.wikipedia.org/wiki?curid=1712482" title="36-bit">
36-bit



</doc>
<doc id="1712483" url="https://pl.wikipedia.org/wiki?curid=1712483" title="Cruising">
Cruising



</doc>
<doc id="1712485" url="https://pl.wikipedia.org/wiki?curid=1712485" title="Symonityzm">
Symonityzm



</doc>
<doc id="1712486" url="https://pl.wikipedia.org/wiki?curid=1712486" title="Ayrton Bacci de Araújo">
Ayrton Bacci de Araújo

Ayrton Bacci de Araújo – piłkarz brazylijski grający na pozycji obrońcy.
Ayrton Bacci de Araújo w czasie piłkarskiej kariery, na przełomie drugiej i trzeciej dekady XX wieku grał w Fluminense FC.
Jako piłkarz Fluminense Rio de Janeiro wziął udział w turnieju Copa América 1920. reprezentacja Brazylii zajęła trzecie miejsce, jednakże Ayrton Bacci de Araújo nie zagrał w żadnym meczu. Jedyny mecz w barwach "canarinhos" rozegrał 6 października 1920 roku w Buenos Aires przeciwko reprezentacji Argentyny. Reprezentacja Brazylia z powodu zamieszania we własnych szeregach wystąpiła w tym meczu w ośmioosobowym składzie. Brazylia przegrała ten mecz 1-3.

</doc>
<doc id="1712487" url="https://pl.wikipedia.org/wiki?curid=1712487" title="Gintautas Kevisas">
Gintautas Kevisas



</doc>
<doc id="1712488" url="https://pl.wikipedia.org/wiki?curid=1712488" title="Zadanie specjalne">
Zadanie specjalne



</doc>
<doc id="1712489" url="https://pl.wikipedia.org/wiki?curid=1712489" title="Mirosław Maleńczuk">
Mirosław Maleńczuk



</doc>
<doc id="1712490" url="https://pl.wikipedia.org/wiki?curid=1712490" title="Jean-Claude Fruteau">
Jean-Claude Fruteau

Jean-Claude Fruteau (ur. 6 czerwca 1947 w Saint-Benoît, zm. 28 kwietnia 2022) – francuski i reunioński polityk, były eurodeputowany, parlamentarzysta i samorządowiec.
Życiorys.
Ukończył studia wyższe z zakresu nauczania języków i literatury. Pracował w szkolnictwie wyższym. Po zwycięstwie François Mitterranda w wyborach prezydenckich, zaangażował się w działalność Partii Socjalistycznej. W okresie 1981–2000 pełnił funkcję pierwszego sekretarza tego ugrupowania na Reunionie.
Od 1983 do 1999 sprawował urząd mera Saint-Benoît, do 1988 był też radnym regionalnym. W latach 1997–1999 zasiadał w Radzie Ekonomicznej i Społecznej. W 1999 i ponownie w 2004 uzyskiwał mandat posła do Parlamentu Europejskiego.
W 1997 kandydował bez powodzenia w wyborach do Zgromadzenia Narodowego, przegrywając z wieloletnim posłem André Thien Ah Koonem, liderem reuniońskiej prawicy. W 2007 został wybrany do niższej izby parlamentu XIII kadencji, pokonując w innym okręgu dotychczasowego deputowanego UMP, odchodząc w konsekwencji z PE. Rok później ponownie objął stanowisko mera Saint-Benoît (utrzymał je w 2014, kończąc urzędowanie w 2020). W wyborach parlamentarnych w 2012 uzyskał poselską reelekcję, zasiadał w niższej izbie parlamentu do 2017.

</doc>
<doc id="1712491" url="https://pl.wikipedia.org/wiki?curid=1712491" title="Żyrzec">
Żyrzec



</doc>
<doc id="1712496" url="https://pl.wikipedia.org/wiki?curid=1712496" title="Detyrë e posaçme">
Detyrë e posaçme



</doc>
<doc id="1712501" url="https://pl.wikipedia.org/wiki?curid=1712501" title="Haplologia">
Haplologia

Haplologia, haplolalia (gr. "haplóos" lub "haploûs" „pojedynczy, prosty, jednorazowy” + "lógos" „mowa, słowo” lub "laliá" „gadanina”) – proces fonetyczny polegający na zastąpieniu dwóch takich samych lub podobnych sylab jedną. Przykładowo:

</doc>
<doc id="1712502" url="https://pl.wikipedia.org/wiki?curid=1712502" title="Pjeter Gaci">
Pjeter Gaci



</doc>
<doc id="1712503" url="https://pl.wikipedia.org/wiki?curid=1712503" title="Parafia św. Stanisława w Ożarowie">
Parafia św. Stanisława w Ożarowie

Parafia pw. św. Stanisława w Ożarowie - parafia rzymskokatolicka znajdująca się w diecezji sandomierskiej w dekanacie Ożarów. Została erygowana w XIV wieku. Obecny kościół został wybudowany ww latach 1887-1900 z kamienia janikowskiego w kształcie krzyża z dwoma wieżami, poświęcony w czerwcu 1929. Mieści się przy ulicy Sandomierskiej.

</doc>
<doc id="1712510" url="https://pl.wikipedia.org/wiki?curid=1712510" title="Marcin Donesz">
Marcin Donesz



</doc>
<doc id="1712511" url="https://pl.wikipedia.org/wiki?curid=1712511" title="Closer (album Miki Urbaniak)">
Closer (album Miki Urbaniak)

Closer – debiutancki album Miki Urbaniak wydany w Polsce 27 kwietnia 2009. W lutym 2010 roku płyta otrzymała Fryderyka w kategorii Album Roku – Pop. 

</doc>
<doc id="1712513" url="https://pl.wikipedia.org/wiki?curid=1712513" title="Radio Kölncampus">
Radio Kölncampus

Kölncampus - radio uczelni w Kolonii. Nadaje ono mieszankę takich gatunków muzycznych jak jazz, hip-hop, rock czy pop. Podobnie jak w przypadku innych stacji tego typu, w programie dominują tematy związane ze szkolnictwem wyższym, zwłaszcza podczas dwóch audycji: „Fruehrausch” (codziennie w godzinach 8-11) oraz „NachDurst” (13-15). 
Kölncampus nie nadaje reklam; finansowany jest głównie przez uczelnie i samych studentów. Niektóre audycje sponsorowane są jednak czasem przez przedsiębiorstwa.
Od powstania stacji, tj. od 30 kwietnia 2002 roku, nadaje jest na częstotliwości 100,0 MHz. Umożliwiły to dwa stowarzyszenia organizujące działalność radia: Kölncampus e.V. oraz Campus-Welle Köln e.V.
Członkowie stowarzyszeń od początku przekazują innym studentom tajniki dziennikarskiego warsztatu oraz praktyczne doświadczenie radiowe. Wspomniane wcześniej Campus-Welle Koeln e.V. tworzy pierwszą redakcję kolońskiego radia studenckiego. Członkostwo nie jest uzależnione od uczelni ani kierunku. Wszyscy, także studenci kierujący radiem, pracują w radiu społecznie.
Filozofia.
Filozofia redakcji opiera się na głównej zasadzie, która – mimo sztywno zarysowanego planu programu – polega na stworzeniu uczestnikom możliwie jak największej ilości wolnej przestrzeni, by mogli się oni wykazać kreatywnością, nowymi pomysłami i samodzielna pracą. Studencki redaktor naczelny i składający się wyłącznie ze studentów zarząd redakcji kontrolują codzienne funkcjonowanie stacji.
Historia.
Inicjatywa stworzenia kolońskiego radia akademickiego wyszła od studentów. Pięćdziesięciu z nich założyło w 1995 r. stowarzyszenie Campus-Welle Köln e.V. Dnia 29 września 1995 Radio Köln wyemitowało ich pierwszą godzinną audycję. W ramach założonego w 1998 r. stowarzyszenia Koelncampus e.V., uczelnie, samorządy studenckie, koloński Studentenwerk (organizacja zajmująca się obsługą socjalną studentów różnych uczelni) jak i inni członkowie zorganizowali potrzebną bazę finansową na stworzenie radia i złożyli wniosek o licencję. Otrzymali ją 30 listopada 2000 roku ze strony Urzędu ds. Radia i Telewizji Nadrenii Północnej-Westfalii. Częstotliwość 100,0 MHz przydzielona została 5 listopada 2001 roku. Następnie, od 21 stycznia, na tej fali nadawane były próbne audycje. Natomiast 30 kwietnia 2002 roku doczekano się oficjalnego otwarcia stacji. Wtedy to prof. dr Tassilo Kuepper, ówczesny rektor Uniwersytetu Kolońskiego, Norbert Burger, były nadburmistrz Kolonii oraz Georg Luppertz, były naczelnik projektu Kölncampus rozpoczęli pierwszą audycję na żywo radia Kölncampus poprzez naciśnięcie czerwonego guzika podczas uroczystej imprezy na Kampusie Uniwersytetu Kolońskiego.
Od tamtej pory powstało wiele redakcji i działów (między innymi redakcja internetowa i zespół doskonalenia zawodowego) liczba współpracowników wzrosła do 500.
Muzyka.
Nadawana w radiu muzyka jest próbą odcięcia się od dążeń innych stacji, pragnących trafić w gusta jak największej ilości młodych ludzi.
Generalne zasady: listy przebojów i zajmowane na nich miejsca nie grają roli, żaden styl muzyczny nie jest z góry skreślany. Radio próbuje zaoferować przestrzeń artystom i tematom, dla których brak miejsca w ramówkach komercyjnych nadawców. Oczywiście na antenie radia nie brakuje także uznanych wykonawców.
W 15 nadawanych obecnie audycjach muzycznych obejmujących gatunki muzyki od experientalu po punk, od reaggae po szkołę hamburską, od house’u po death metal, od jazzu po glam rock, od rapu po electroclash i wiele wiele więcej podejmowane są próby różnorakiego zbliżania się do danego gatunku, zarówno poprzez jednostronne prezentacje, jak i rozmowy z gośćmi.

</doc>
<doc id="1712514" url="https://pl.wikipedia.org/wiki?curid=1712514" title="Downtown Long Beach">
Downtown Long Beach

Downtown Long Beach – naziemna, końcowa stacja linii niebieskiej linii metra w Los Angeles. Stacja ta jest zarazem głównym węzłem komunikacyjnym w mieście Long Beach. Znajdująca się ona na zamkniętej dla samochodów prywatnych odcinku 1st Street pomiędzy Long Beach Boulevard a Pacific Avenue. Downtown Long Beach jest stacją położoną na pętli ulicznej na południowym krańcu linii, obsługuje tylko tramwaje jadące w kierunku północnym. Na stacji tej w godzinach szczytu mogą odbywać postój jednocześnie dwa tramwaje.
Godziny kursowania.
Tramwaje kursują w przybliżeniu od 5:00 do 0:45

</doc>
<doc id="1712515" url="https://pl.wikipedia.org/wiki?curid=1712515" title="Taufaʻao Filise">
Taufaʻao Filise

Taufaʻao Filise (ur. 26 maja 1977 w Malapo) – były tongański rugbysta występujący na pozycji , reprezentant kraju, uczestnik Pucharu Świata w 2007 i 2011 roku. 
Kariera klubowa.
Urodzony w Malapo Filise swoją w pełni profesjonalną karierę rozpoczął w roku 2000, kiedy to znalazł zatrudnienie w nowozelandzkim zespole reprezentującym region Bay of Plenty. Przez pięć lat pobytu w Taurandze i okolicach Filise rozegrał 29 spotkań, podczas których udało mu się zdobyć dwa przyłożenia. W przerwach pomiędzy sezonami Narodowych Mistrzostw Regionów Tongijczyk wystąpił w grających w Super 14 Chiefs (2003) i Blues (2004). W barwach tych ostatnich zdążył wystąpić w trzech spotkaniach. W roku 2006 Taufaʻao zamienił Bay of Plenty na klub z południowo-zachodniej Anglii – Bath Rugby. Jednak w zespole z Bath rozegrał jedynie osiem spotkań. Po sezonie spędzonym w mieście słynnych rzymskich łaźni, Filise przeniósł się do nieodległego Cardiff, do klubu Blues (nie należy mylić z nowozelandzkim Blues z Auckland, czy południowoafrykańskim Blue Bulls z Pretorii). Dziś występuje właśnie w klubie z Walii, z którym występuje w Magners League i Pucharze Heinekena.
Kariera reprezentacyjna.
Filise w kadrze Tonga zadebiutował 25 maja 2001 r. w meczu przeciwko Fidżi rozegranym w Nukuʻalofie. Do końca 2002 roku rozegrał w kadrze sześć spotkań, ale kolejna okazja do gry w drużynie narodowej nadarzyła się dopiero w roku 2004. W tym samym roku dostał zaproszony do zespołu Pacific Islanders, dla którego rozegrał wówczas trzy spotkania. W kolejnym roku dwukrotnie zmierzył się z Fidżi i z Tonga, a rok 2006 przyniósł jedynie dwa spotkania dla Pacific Islanders. Pomimo tego faktu gra Filise została doceniona przez Quddusa Fielea, trenera kadry narodowej, który uwzględnił Taufaʻao w składzie na Puchar Świata w 2007 roku. We Francji reprezentacja Tonga poradziła sobie nadzwyczaj dobrze, ale sam Filise rozegrał podczas nich jedynie trzydzieści minut, w ostatnim spotkaniu, przeciw Anglią. Spowodowane to było śmiercią ojca, która spowodowała powrót Taufaʻao na Tonga. Mecz z Anglikami był, jak dotąd, ostatnim spotkaniem Filise w kadrze. Do tej pory Tongijczyk zagrał w kadrze 15 razy, zdobywając w 2005 roku przeciw Samoa swoje jedyne przyłożenie na arenie międzynarodowej. Dodatkowo Filise rozegrał 5 spotkań dla Pacific Islanders.

</doc>
<doc id="1712516" url="https://pl.wikipedia.org/wiki?curid=1712516" title="Sangiban">
Sangiban

Sangiban – król Alanów spod Orleanu, zginął w bitwie na Polach Katalaunijskich. 
W ostatni dzień roku 406 n.e. doszło do przerwania granicy rzymskiej na Renie, w wyniku czego cała Galia została „zalana” przez Swebów (Swewów), Wandalów i Alanów, do których później dołączyli Burgundowie. W 409 r., gdy Swebowie i Wandalowie postanowili podążyć dalej ku Hiszpanii doszło do rozłamu wśród Alanów. Na południe pomaszerowali Alanowie pod wodzą króla Respendiala, którego następcą był Addaks zabity w czasie wojny z Wizygotami (416-418). Inni Alanowie pod wodzą Goara (zm. 446/450) zostali w Galii, zawarli sojusz z Rzymem i osiadli w okolicach Orleanu. Po Goarze władał nimi Sangiban. 
Przed bitwą na Polach Katalaunijskich Attyla próbował przeciągnąć Sangibana i jego ludzi na swą stronę, w czym przeszkodził mu Aecjusz, który umieścił Sangibana z jego wojskiem w centrum własnego szyku, tym samym uniemożliwiając niedoszłemu zdrajcy Rzymu ewentualną ucieczkę w czasie bitwy.
W trakcie bitwy Sangiban został jako pierwszy zaatakowany przez Attylę, nie dostał wsparcia ze strony Aecjusza, dla którego był niewygodnym sojusznikiem, jego oddziały zostały rozbite, a sam Sangiban zginął.

</doc>
<doc id="1712522" url="https://pl.wikipedia.org/wiki?curid=1712522" title="Ombretta Colli">
Ombretta Colli

Ombretta Colli, występująca pod pseudonimem Ombretta Comelli (ur. 21 września 1943 w Genui) – włoska pieśniarka, aktorka i polityk, była eurodeputowana i senator.
Życiorys.
W 1960 zajęła drugie miejsce w konkursie Miss Włoch, zaczęła następnie karierę filmową. Grała różne role m.in. w filmach historycznych. Pomiędzy 1971 a 1984 wydała cztery albumy muzyczne, współpracowała z Frankiem Battiato. Występowała jako prowadząca w programach telewizyjnych, takich jak "Stryx" i "Canzonissima".
Początkowo działała we Włoskiej Partii Socjalistycznej, karierę polityczną rozpoczęła jednak w połowie lat 90. po przystąpieniu do Forza Italia, Silvia Berlusconiego. Sprawowała mandat posłanki do Izby Deputowanych XII kadencji. Od 1994 do 1999 była deputowaną do Parlamentu Europejskiego, należącą do grupy Europejskiej Partii Ludowej.
W 1999 wybrano ją na prezydenta prowincji Mediolan, urząd ten sprawowała do 2004, przegrywając z kandydatem lewicy. W 2006 i 2008 była wybierana do Senatu XV i XVI kadencji, odpowiednio z listy FI i Ludu Wolności. W 2012 złożyła mandat, obejmując kilka miesięcy wcześniej stanowisko w administracji regionalnej Lombardii.

</doc>
<doc id="1712524" url="https://pl.wikipedia.org/wiki?curid=1712524" title="Lasy Miejskie - Warszawa">
Lasy Miejskie - Warszawa



</doc>
<doc id="1712525" url="https://pl.wikipedia.org/wiki?curid=1712525" title="Lasy Miejskie – Warszawa">
Lasy Miejskie – Warszawa



</doc>
<doc id="1712528" url="https://pl.wikipedia.org/wiki?curid=1712528" title="Zapomniałaś">
Zapomniałaś

Zapomniałaś – debiutancki, solowy album Bartka Wrony, wydany w 2001 roku przez wytwórnię Universal Music Group.

</doc>
<doc id="1712529" url="https://pl.wikipedia.org/wiki?curid=1712529" title="TMB">
TMB



</doc>
<doc id="1712530" url="https://pl.wikipedia.org/wiki?curid=1712530" title="Licznik pierścieniowy">
Licznik pierścieniowy

Licznik pierścieniowy (rejestr pierścieniowy, krążąca jedynka, krążące zero) – sekwencyjny układ elektroniczny pracujący w kodzie „1 z n”. Podczas prawidłowego cyklu działania tylko jeden z bitów może mieć wartość „1” (lub „0” dla „krążącego zera”). Liczba stanów cyklu jest najczęściej równa liczbie przerzutników tworzących układ.
Budowa.
Najprostsza wersja licznika jest zbudowana z takiej samej liczby przerzutników, co liczba przewidywanych stanów. Przy poniższej realizacji konstrukcji rejestru użyto przerzutników JK.
Wadą powyższego układu jest brak mechanizmu samokorekcji. Aby zapewnić powrót rejestru do prawidłowego cyklu stosuje się dodatkową bramkę AND.
W tym przypadku „1” jest wprowadzany do pierwszego przerzutnika tylko wtedy, gdy wszystkie bity są w stanie niskim. Dodatkową zaletą układu jest możliwość użycia dodatkowego stanu z wyjścia oznaczonego na rysunku jako QD. Całkowita liczba stanów rejestru równa się wtedy liczbie przerzutników plus jeden.
Zalety i wady.
Rejestr pierścieniowy znajduje zastosowanie tam, gdzie konieczne jest użycie kodu „1 z n”. Jego zaletą jest fakt, że stanów nie trzeba dodatkowo dekodować. Wadą licznika jest nadmiarowa liczba przerzutników tworzących układ. Rejestr zbudowany na formula_1 przerzutnikach będzie posiadał tylko formula_1 stanów z formula_3 możliwych. Przy projektowaniu licznika istnieje również konieczność zapewnienia prawidłowego cyklu działania układu (tylko jednej jedynki lub zera), co wiąże się z koniecznością wprowadzenia dodatkowych układów.

</doc>
<doc id="1712531" url="https://pl.wikipedia.org/wiki?curid=1712531" title="Maria Schell">
Maria Schell

Maria Schell, właściwie Margarethe Schell (ur. 15 stycznia 1926 w Wiedniu, zm. 26 kwietnia 2005 w Preitenegg w Karyntii) – austriacka aktorka filmowa; siostra aktora, laureata Oscara Maximiliana Schella. Występowała także w filmach amerykańskich, ale zrezygnowała z hollywoodzkiej kariery.
W 2002 jej brat Maximilian Schell zrealizował o niej film dokumentalny pt. "Moja siostra Maria". Ostatnie lata życia aktorka spędziła w swoim domu w Karyntii zmagając się z chorobami, a także kłopotami finansowymi. Zmarła w wyniku zapalenia płuc w wieku 79 lat.

</doc>
<doc id="1712533" url="https://pl.wikipedia.org/wiki?curid=1712533" title="Poszukiwacz (powieść)">
Poszukiwacz (powieść)

Poszukiwacz – powieść Jacka McDevitta z gatunku fantastyki naukowej, wyróżniona nagrodą Nebula za rok 2006. Książka będąca trzecią częścią cyklu o Aleksie Benedikcie, galaktycznym handlarzu antykami i amatorze detektywie. Została opublikowana w 2005 r. przez wydawnictwo Ace Books.
Fabuła.
Alex Benedict musi zmierzyć się z zagadką tajemniczego kubka, prawdopodobnie pochodzącego ze statku kosmicznego sprzed dziewięciu tysięcy lat. Artefakt odnalazło małżeństwo Wescottów, którzy niedługo później zginęli śmiercią tragiczną. Odkrycie może być związane się z Margolianami, zaginionymi przed wiekami uchodźcami z Ziemi.

</doc>
<doc id="1712536" url="https://pl.wikipedia.org/wiki?curid=1712536" title="Agnieszka Makowska">
Agnieszka Makowska

Agnieszka Makowska (ur. 25 lutego 1982 roku) – polska koszykarka grająca na pozycji niskiej lub silnej skrzydłowej.
Reprezentantka kraju grająca od sezonu 2014 w barwach Energi Toruń

</doc>
<doc id="1712537" url="https://pl.wikipedia.org/wiki?curid=1712537" title="Jedna na milion">
Jedna na milion

Jedna na milion – drugi solowy album Bartka Wrony, wydany w 2005 roku przez wytwórnię Universal Music Group. Tytułowa piosenka jest polskim coverem utworu z 2001 roku pt. „One in a Million” autorstwa Bossona.

</doc>
<doc id="1712539" url="https://pl.wikipedia.org/wiki?curid=1712539" title="Elektra (tragedia Eurypidesa)">
Elektra (tragedia Eurypidesa)

Elektra (greka starożytna: "Ἠλέκτρα", "Elektra") – tragedia Eurypidesa z 413 r. p.n.e. oparta na wątku mitologicznym związanym z historią argiwskich Atrydów.
Data powstania tragedii i jej źródła.
Z "Elektrą" Eurypides wystąpił na konkursie w 413 roku p.n.e., polemizując nią z "Choeforami" Ajschylosa, a przede wszystkim z "Elektrą" Sofoklesa. Poeta sprzeciwił się uznawaniu matkobójstwa za nakazane przez Apollona. Podjął sprawę Orestesa i Elektry po ludzku, wyjaskrawiając na tle codziennego życia to, co w mitycznym kontekście ulegało zatarciu. Pozbawiwszy swych bohaterów mitycznej heroiczności stworzył tragedię mieszczańską czy nawet chłopską, ocierającą się o parodię, gdyż zostawił swym bohaterom imiona i maski mityczne.
Treść.
Prolog. Rozpoczyna się o świcie przed wiejską chatą. Stary wieśniak mykeński odchodzi właśnie do roboty w polu. Mówi, że po zamordowaniu Agamemnona Ajgistos dał mu za żonę królewnę Elektrę, chcąc, przez jej poniżenie zabezpieczyć się przed zemstą. Chłop traktuje ją jak siostrę, Elektra nie próżnuje, udaje się z dzbanem po wodę do studni, choć mąż prosi, by się oszczędzała. Tymczasem zjawiają się Orestes i Pylades. Orestes wyjawia, uzupełniając prolog, że przybywa z rozkazu Apollona, aby pomścić na mordercach śmierć swego ojca. Odwiedził nocą niepostrzeżenie jego grób i złożył ofiarę z owcy i z pukla swych włosów. Teraz przybył na wieś, gdzie łatwiej się ukryć i gdzie spodziewa się odnaleźć siostrę. Słyszał, że wyszła za mąż, może powie im coś o niej wracająca z dzbanem od studni kobieta. Elektra nie widząc mężczyzn śpiewa o swym losie wzywając na pomoc Agamemnona i Orestesa. Chór dziewic zaprasza ją na święto Hery. Elektra odmawia, uważając, że bogowie są obojętni na jej niedolę. Chór uważa Elektrę za przyczynę nieszczęść Greków.
Epeisodion I. Orestes słuchający z ukrycia rozpoznaje siostrę, gra jednak na zwłokę. Uspokaja przestraszoną Elektrę, podając się za posłańca brata. Elektra przypomina sobie, że żyje jeszcze stary piastun Orestesa, który z pewnością, by go rozpoznał. Na prośbę chóru opowiada o prowokującym zachowaniu morderców, o ich wystawnym życiu i swojej nędzy. Oskarża Ajgista o to, że znieważa grób Agamemnona, czym bardzo rozjątrza rzekomego posłańca. Powracający z pola wieśniak zaprasza na poczęstunek. Orestes wygłasza pochwałę prostego człowieka, którego cnotę przeciwstawia przewrotności ludzi pyszniących się swoim rodem i bogactwem. Tylko tacy ludzie, jego zdaniem, "najgodniej mogą rządzić w kraju i w domu". Wieśniak wychwala prawdziwą szlachtę, która poprzestaje na małym, a swą wartość ujawnia poprzez gościnność i opiekę nad chorymi przyjaciółmi. Po wejściu do chaty, Elektra, zawstydzona pustkami w spiżarni, posyła męża do starego piastuna Orestesowego po żywność. Chór śpiewa o zbroi, którą Hefajstos wykuł dla Achillesa i dokładnie opisuje tarczę. 
Epeisodion II. Starzec przynosi jagnię, ser i wino i opowiada, że spostrzegł na grobie Agamemnona ślady ofiary i pęk włosów. Przypuszcza, że mogą to być włosy Orestesa. Elektra krytykuje rozpoznawanie ludzi po włosach czy resztkach tkaniny. Piastun przygląda się przybyszowi i rozpoznaje go po znakach na twarzy. Teraz również Elektra poznaje brata i rzuca się mu w ramiona. Chór śpiewa pieśń dziękczynną. 
Epeisodion III. Zgromadzeni układają plan działania. Ajgista, którego starzec widział w pobliżu grobowca Agamemnona, ma zabić Orestes, Klitajmestrę - Elektra. Starzec ma ją zwabić do chaty pod pozorem, że Elektra leży w połogu. Wykonawcy planu rozchodzą się do swych prac, a chór wspomina okropności popełnione przez Atrydów. 
Epeisodion IV. Posłaniec przynosi wieści o śmierci Ajgista. Wkrótce pojawia się Orestes z głową ojcobójcy. Siostra ozdabia go wieńcem zwycięstwa. Na wiadomość, że zbliża się Klitajmestra, Orestesa opadają wątpliwości co do słuszności rozkazu Apollona. Podjudzony przez siostrę ukrywa się jednak w chacie. Chór wita nadjeżdżającą w otoczeniu niewolnic trojańskich Klitajmestrę.
Epeisodion V. Klitajmestra nie dziwi się, że córka nie jest w łóżku. Przed jej oskarżeniami broni się wskazując, że mąż oddał na ofiarę Ifigenię i przywiózł do domu kochankę, Kassandrę. Elektra odpowiada, że już przed ofiarowaniem Ifigenii prowadziła hulaszcze życie i oddaliła z domu dzieci, które jej przeszkadzały. Dlatego do dzieci należy zapłata. Wzruszona Klitajmestra wybacza córce, że ojca kocha bardziej niż matkę i ma nadzieję na poprawę wzajemnych stosunków. Córka zaprasza matkę do chaty dla złożenia ofiary oczyszczającej po połogu. Chór śpiewa o zemście i zapłacie.
Eksodos. Mściciele są przygnieceni swym czynem. Jeszcze raz przeżywają go w opowiadaniu. Przed zrozpaczonym rodzeństwem zjawiają się Dioskurowie. Kastor nakazuje Orestesowi schronienie się przed Eryniami na ateńskim Areopagu, gdzie zostanie oczyszczony i zamieszka w Orestejon nad Alfejosem. Elektra wyjdzie za Pyladesa. Na pytanie chóru dlaczego jako bóg dopuścił do tak strasznego czynu Kastor wskazuje na przemoc przeznaczenia i niemądry rozkaz Apollona. Elektra była zaś związana z bratem losem i czynem na mocy wspólnej winy przodków. 

</doc>
<doc id="1712542" url="https://pl.wikipedia.org/wiki?curid=1712542" title="Agnieszka Jaroszewicz">
Agnieszka Jaroszewicz

Agnieszka Jaroszewicz (ur. 19 sierpnia 1971 w Wałbrzychu) – polska koszykarka grająca na pozycji skrzydłowej. Mistrzyni Europy (1999), wielokrotna medalistka mistrzostw Polski w barwach Łódzkiego Klubu Sportowego i Włókniarza Pabianice, m.in. dwukrotna mistrzyni Polski (1995, 1997).
Kariera reprezentacyjna.
Powoływana do reprezentacji Polski kadetek (12 m. na ME kadetek w 1987) i juniorek (11 m. w mistrzostwach Europy juniorek w 1990). W 1994 wystąpiła w seniorskich mistrzostwach świata, zajmując z drużyną 13 m. Następnie grała m.in. w nieudanych dla Polski eliminacjach do mistrzostw Europy w 1995 i 1997. Jej największym sukcesem było mistrzostwo Europy w 1999. W tym turnieju zagrała w trzech z ośmiu meczów, nie zdobywając punktów.
Kariera klubowa.
Wychowanka Unii Wałbrzych, w 1989 została królową strzelców II ligi. Następnie została zawodniczką ŁKS Łódź, z którym zdobyła dwa złote (1995,1997), trzy srebrne (1991,1996,1998) i jeden brązowy medal (1994) mistrzostw Polski, a także dotarła do półfinału Pucharu Ronchetti. Po zdobyciu złotego medalu mistrzostw Europy w 1999 roku, wraz z Sylwią Wlaźlak, przeszła do rywala z pobliskich Pabianic - MTK, kontynuatora tradycji sportowych Włókniarza. Z zespołem z Pabianic sięgnęła po cztery srebrne medale MP (2000-2003) i jeden brązowy (2004) oraz grała w Eurolidze w sezonie 2002/03. W 2005 roku, wraz z Elżbietą Trześniewską, przeszła do CCC Polkowice. Po jednym sezonie przez 4 lata występowała w Utex ROW Rybnik, z którym w pierwszym sezonie występów awansowała do ekstraklasy. W 2010 roku podpisała kontrakt z Widzewem Łódź, lecz po kilku meczach sezonu doznała kontuzji i jako przedostatnia Mistrzyni Europy z 1999 roku (w sezonie 2010/11 grała jeszcze Ilona Mądra) zakończyła karierę sportową.
W 1999 odznaczona Złotym Krzyżem Zasługi.

</doc>
<doc id="1712550" url="https://pl.wikipedia.org/wiki?curid=1712550" title="25 (album Bartka Wrony)">
25 (album Bartka Wrony)

25 – trzeci solowy album Bartka Wrony, wydany w 2007 roku przez wytwórnię Fonografika.

</doc>
<doc id="1712553" url="https://pl.wikipedia.org/wiki?curid=1712553" title="Chou (lalka)">
Chou (lalka)

Chou – rodzaj lalki, jedna z postaci w chińskim teatrze cieni. Klaun, sługa, postać plebejskiego pochodzenia. Występuje obok szlachetnych bohaterów, ma za zadanie wprowadzić element humorystyczny.
Typowe cechy: otwarte usta, zęby widoczne w uśmiechu, zadarty nos i okrągły rumieniec na policzku.
Do wyrobu lalek tradycyjnie używa się różnych rodzajów skór. Najpopularniejsza jest skóra ośla, która po odpowiednim przystosowaniu jest cienka i przezroczysta. Popularne są także skóry bawole i wołowe. Poszczególne elementy wycinane są z różnych rodzajów skór dzięki czemu możliwa jest gra świateł. W lalce Chou zaznaczone są tak okolice oczu i nosa. Skonstruowana w ten sposób twarz lalki nawiązuje do tradycji komediowej w teatrze aktorskim, gdzie stosuje się makijaż (białe plamy) na powiekach i nosie.
Elementem charakterystycznym dla Chou jest także ruchoma czapeczka.
Żeńskim odpowiednikiem Chou jest postać Cai Dan- ma ona twarz podobnie skonstruowaną oraz dodatkowe cechy kobiece. Cai Dan najczęściej odgrywa rolę swatki.
Jeden z krytyków tak określił rolę Chou: „Bez Chou, nie byłoby przedstawienia”.

</doc>
<doc id="1712554" url="https://pl.wikipedia.org/wiki?curid=1712554" title="CCC Polkowice (koszykówka)">
CCC Polkowice (koszykówka)



</doc>
<doc id="1712555" url="https://pl.wikipedia.org/wiki?curid=1712555" title="Olga Lepieszynska (biolog)">
Olga Lepieszynska (biolog)

Olga Borisowna Lepieszynska z d. Protopopowa (ros. Ольга Борисовна Лепешинская, Протопопова; ur. roku w Permie, zm. 2 października 1963 roku w Moskwie) – radziecka rewolucjonistka, członkini Akademii Nauk Medycznych ZSRR, najbardziej znana jako twórczyni pseudonaukowej teorii o możliwości stworzenia komórki z "niemającej struktury substancji żywej".
Życiorys.
Urodziła się w zamożnej rodzinie. Jej matka, Jelizawieta Protopopowa, po śmierci męża prowadziła rozległe interesy; posiadała kopalnie, parostatki i tzw. domy dochodowe. Matka próbowała wciągnąć ją w te interesy, kiedy jednak wysłała córkę do robotników w celu zbadania sytuacji, na jakie się oni uskarżali, między kobietami doszło do kłótni na tle nadmiernego zdaniem córki wyzysku pracowników. Wskutek tej scysji matka wydziedziczyła córkę.
W 1891 roku Olga Protopopowa ukończyła permskie gimnazjum żeńskie ze specjalnością domowej nauczycielki matematyki. W kolejnych latach ukończyła kursy felczerskie, na których poznała Innę Smidowicz, siostrę rewolucjonisty Piotra Smidowicza. W 1894 roku wstąpiła do Sojuszu Walki o Wyzwolenie Klasy Robotniczej. W 1897 roku zorganizowała punkt felczerski na dworcu kolejowym w Czelabińsku. W tym samym roku wyszła za mąż za profesjonalnego działacza partyjnego Pantielejmona Nikołajewicza Lepieszynskiego i wyjechała z nim, by towarzyszyć mu w zesłaniu. Na zesłaniu również pracowała jako felczerka. 
W 1898 roku wstąpiła do Socjaldemokratycznej Partii Robotniczej Rosji, po rozłamie w partii wstąpiła do frakcji bolszewickiej. W 1903 roku organizowała ucieczkę męża z zesłania i udała się z nim na emigrację do Szwajcarii, gdzie studiowała medycynę, ale i organizowała życie partyjne wśród rosyjskich emigrantów. W 1906 roku wróciła do Rosji, przez kolejne lata angażując się w tzw. robotę partyjną. 
W 1915 roku ukończyła z wyróżnieniem medycynę na Uniwersytecie Moskiewskim, po czym podjęła tam pracę akademicką, z której została jednak zwolniona za działalność partyjną. Pracowała w Moskwie i na Krymie. W 1917 roku wzięła udział w rewolucji, zasiadała w komitecie rewolucyjnym na stacji kolejowej Podmoskiewska. Organizowała szkołę-komunę dla sierot. 
W latach 1919-1926 wykładała w Taszkencie i w Moskwie. Od 1926 roku pracowała w laboratorium histologicznym Instytutu Biologicznego im. K. Timiriazewa, od 1936 - w laboratoriach cytologicznych Wszechzwiązkowego Instytutu Medycyny Eksperymentalnej oraz Akademii Nauk Medycznych ZSRR. Od 1949 roku stała na czele oddziału w Instytucie Biologii Eksperymentalnej Akademii Nauk ZSRR. 
W 1950 roku została laureatką Nagrody Stalinowskiej. Była również odznaczona Orderem Lenina i Orderem Czerwonego Sztandaru Pracy. Jest autorką licznych prac medycznych oraz pamiętników. 
Teoria Lepieszynskiej.
Twierdzenia Rudolfa Virchowa, zgodnie z którą każda komórka musi pochodzić od innej komórki była silnie krytykowana przez radziecki rząd jako niezgodna z zasadami materializmu dialektycznego. W 1932 roku do grona krytyków teorii Virchowa dołączyła i Lepieszynska, zarzucając jej idealizm i reakcjonizm oraz oskarżając jej zwolenników o naruszanie dyscypliny partyjnej. Zachował się jej donos z 1935 roku na Borisa Tokina - jednego z pierwszych krytyków Lepieszynskiej, a przy tym - jak zaznaczała - syna kułaka, esera. W 1934 roku Lepieszynska opublikowała monografię na zagadnienia tworzenia komórek. 
Również inni radzieccy uczeni krytykowali teorię Lepieszynskiej. W 1939 roku opublikowana została praca zbiorowa, w której autorzy (między innymi Aleksiej Zawarzin, Nikołaj Chłopin) zarzucali Lepieszynskiej nierzetelność. Według nich, we wszystkich analizowanych pracach w wielu miejscach fakty naukowe zostały zastąpione przez płody fantazji autorki, przypominającej poziom nauki przełomu XVIII i XIX wieku (p. teoria samorództwa). W 1948 roku opublikowana została praca zbiorowa 13 autorów, w której między innymi demaskowano praktyki Lepieszynskiej, przedstawiającej zdjęcia mikroskopowe obrazujące różne fazy degeneracji żółtka jaja jako fazy tworzenia się komórek z "substancji żywej". 
Teoria o możliwości stworzenia komórki z "niemającej struktury substancji żywej" została omówiona na wspólnym posiedzeniu komisji Akademii Nauk ZSRR i Akademii Nauk Medycznych ZSRR 7 kwietnia 1950 roku. W maju tego samego roku w Oddziale Nauk Biologicznych Akademii Nauk ZSRR odbyło się posiedzenie, w trakcie którego teorię poparli wszyscy zabierający wtedy głos, w tym Trofim Łysenko. W maju 1951 roku Grigorij Chruszczow przybliżył teorię Lepieszynskiej zachodniej nauce artykułem w "The Journal of Heredity". Pochowana na Cmentarzu Nowodziewiczym w Moskwie.

</doc>
<doc id="1712560" url="https://pl.wikipedia.org/wiki?curid=1712560" title="Duchowość franciszkańska">
Duchowość franciszkańska

Duchowość franciszkańska – rodzaj duchowości chrześcijańskiej ukształtowany przez św. Franciszka z Asyżu. Charakteryzuje się ona przede wszystkim: chrystocentryzmem, uczuciowym przeżywaniem miłości Boga, głęboką czcią dla Bogurodzicy, wiernością Kościołowi oraz wysiłkiem skierowanym na zharmonizowanie ciała z duchem.
Cechy charakterystyczne.
Naśladowanie Jezusa Chrystusa stanowi według św. Franciszka drogę prowadzącą do Boga (chrystocentryzm). Aby nią podążać, należy brać przykład z ubóstwa, pokory, a także całkowitego posłuszeństwa Ojcu – aż do śmierci na krzyżu. Szczególną miłością darzył Franciszek Matkę Boską – z uwagi na to, że uczyniła Jezusa naszym bratem. Uczuciowe przeżywanie miłości Boga można dostrzec w jego pismach, gdzie określa go przede wszystkim jako Miłość, Bezpieczeństwo, Cierpliwość, Ukojenie i Słodycz, zwraca uwagę, że Bóg jest przyczyną całego dobra na świecie i że sam jest "pełnią dobra, wszelkim dobrem, całym dobrem, prawdziwym dobrem, [...] sam jeden jest dobry".
Miłość do Boga natomiast przejawia się w stosunku do człowieka i całego stworzenia. Dla świętego miłość bliźniego oznaczała miłość do wszystkich – zarówno bogatych jak i biednych, zdrowych oraz chorych. Franciszkanizm cechuje się integracją duszy, ciała, przestrzeni duchowej i wszystkich stworzeń – dążeniem do ich harmonizacji. W kontekście duchowości franciszkańskiej ubóstwo jest rozumiane przede wszystkim jako naśladowanie człowieczeństwa Chrystusa, który stał się ubogi z miłości do ludzi, a nie jako wzgardzenie światem materialnym lub rodzaj pokuty. Charakterystyczne także jest zalecenie umiaru w umartwianiu się i ascezie – św. Franciszek podkreślał znaczenie radowania się życiem i pogody ducha. Ważnym pojęciem jest tutaj „fraternitas”, które określa ducha braterstwa i więzi ze światem oraz otwartą, serdeczną i braterską postawę – wynikające z doświadczenia Boga jako miłości.
O. Giovanni Iammarrone OFMConv tak mówi o duchowości franciszkańskiej:
Główne postaci.
Twórcami, których pisma wpłynęły na rozwój duchowości franciszkańskiej, byli:

</doc>
<doc id="1712561" url="https://pl.wikipedia.org/wiki?curid=1712561" title="Uławicenie">
Uławicenie



</doc>
<doc id="1712562" url="https://pl.wikipedia.org/wiki?curid=1712562" title="Materiał detryczny">
Materiał detryczny



</doc>
<doc id="1712563" url="https://pl.wikipedia.org/wiki?curid=1712563" title="Metoda przemieszczeń">
Metoda przemieszczeń



</doc>
<doc id="1712567" url="https://pl.wikipedia.org/wiki?curid=1712567" title="Korg x3">
Korg x3

Korg X3 - syntezator produkowany przez firmę Korg od roku 1993.
Syntezator X3 posiada 200 brzmień (PROG), 200 brzmień COMBI, 32-głosową polifonię, a 16-ścieżkowy sekwencer pozwala zapisać 32000 nut, 100 patternów i 10 utworów. Syntezator ten wyposażony jest w 3.5-calowy napęd dyskietek (DD), pozwalający zapisywać przygotowane utwory w formacie własnym oraz w standardzie MIDI, a także zachowywać ustawienia instrumentu.
Wiele próbek brzmień pochodzi z wcześniejszych wersji syntezatora, serii T3 i 01/W. Syntezator X3 posiada 339 wbudowanych próbek brzmień zapisanych w 6MB pamięci ROM. Porównując do wcześniejszych wersji syntezatorów, firma Korg poprawiła niektóre brzmienia (np. Organs czy Strings).
Starając się ulepszyć legendarne już brzmienia fortepianu z syntezatora M1, firma Korg zaproponowała nieco inne jego brzmienia w syntezatorze X3, które wedle opinii wielu wcale nie okazały się lepsze. Ostatecznie, w późniejszych wersjach syntezatorów (X5D) firma KORG powróciła do klasycznych już brzmień fortepianu syntezatora M1.

</doc>
<doc id="1712568" url="https://pl.wikipedia.org/wiki?curid=1712568" title="American Forces Network">
American Forces Network

American Forces Network (AFN) – oficjalna nazwa, pod którą armia amerykańska prowadzi działalność radiową i telewizyjną. American Forces Network jest częścią Departamentu Obrony, a siedziba główna znajduje się w Alexandrii. Misją stacji jest propagowanie polityki państwa.
Programy radiowe i telewizyjne stacji przeznaczone są dla żołnierzy i ich rodzin stacjonujących w bazach na całym świecie, jak również na okrętach wojennych US Navy. Stacja nadaje programy własne, a także retransmituje programy nadawców amerykańskich. 
Historia.
Początki AFN sięgają roku 1942, kiedy Departament Wojny Stanów Zjednoczonych powołał "Armed Forces Radio Service" (pol. serwis radiowy sił zbrojnych). Pojedyncze stacje istniały wcześniej, choć nieoficjalnie, jak np. radio PCAN przeznaczone dla żołnierzy stacjonujących w Strefie Kanału Panamskiego. Armia amerykańska rozpoczęła nadawanie z Londynu, po uzyskaniu zgody na złamanie monopolu BBC na nadawanie z terenu Anglii. Studia i sprzętu nadawczego użyczyło BBC. BBC zgodziło się na nadawanie programu przez Amerykanów, jednak ograniczyło moc nadajników do 50 W w obawie przed konkurencją. Pierwsza transmisja miała miejsce 4 lipca 1943 roku. 
13 czerwca 1944 przy współudziale AFN, alianci rozpoczęli emisję programu sił alianckich z terenu Francji; 50% czasu antenowego przypadło AFN, 45% Anglikom, reprezentowanym przez BBC i pięć procent kanadyjskiej CBC. Program nie był przeznaczony dla ludności cywilnej, a wyłącznie dla żołnierzy i składał się z dzienników, programów informacyjnych i dużej ilości muzyki. 
13 października 1944 rozpoczęła nadawanie stacja AFN Paris; programy przygotowano na płytach w Los Angeles, część była produkcji studia paryskiego. Stacja nadawała na falach średnich 214 m. W listopadzie 1944 siedziba radiostacji AFN Europe została przeniesiona z Londynu do Paryża; kwatera główna pozostała w Londynie. Radio miało bardzo wysoką słuchalność wśród żołnierzy amerykańskich - do słuchania stacji przyznało się 72% badanych, a średni czas poświęcony radiu wynosił 3 godziny dziennie.
Po II wojnie światowej.
Nadajniki paryskie wyłączono w 1947, przejęła je stacja nadająca obecnie w strukturach publicznego radia jako France Inter. Radio AFN nadawało podczas wojny koreańskiej; wojny w Wietnamie i innych konfliktów, w których brała udział armia amerykańska. Obecnie radio AFN nadaje w Afganistanie z bazy lotniczej Bagram. W Europie zajmuje kilkadziesiąt częstotliwości radiowych i telewizyjnych, głównie w Niemczech i we Włoszech
AFN w kulturze.
Działalność stacji podczas wojny w Wietnamie jest tłem filmu Good Morning, Vietnam z Robinem Williamsem w roli głównej.

</doc>
<doc id="1712573" url="https://pl.wikipedia.org/wiki?curid=1712573" title="Intraklast">
Intraklast

Intraklast (endoklast) – detrytyczny element skały osadowej, będący fragmentem skonsolidowanego osadu oderwanego od dna, przemieszczonego i zdeponowanego w obrębie tego samego zbiornika sedymentacyjnego.

</doc>
<doc id="1712574" url="https://pl.wikipedia.org/wiki?curid=1712574" title="Niccolò Niccoli">
Niccolò Niccoli

Niccolò Niccoli (1364-1437), bibliofil, humanista włoski na dworze Medyceuszów, we Florencji. Jego obsesją było odkrywanie tekstów antycznych i propagowanie idei w nich zawartych. Razem z Kosmą zaplanowali wspólną wycieczkę do Ziemi Świętej w poszukiwaniu zaginionych starogreckich manuskryptów. Niccoli miał wpływ na ukształtowanie się Uniwersytetu Florenckiego, założonego w 1321 roku, a w 1397 roku Niccoli i Palla Strozzi utworzyli katedrę antycznej greki, umożliwiając studia niedawno odkrytych rękopisów Platona. „Wpływ Niccoliego we Florencji był tak ogromny, że podczas pierwszych trzech dekad XV wieku przewodniczył intelektualnemu życiu miasta niemal jako jego nieoficjalny minister kultury. Poza utrzymywaniem eleganckiego domu we Florencji, płacił również agentom za szukanie po całej Europie antycznych manuskryptów…”. Najbardziej oryginalnym i trwałym śladem pozostawionym przez Niccoliego, jest wyraźne i charakterystyczne pochyłe pismo, którym kopiował manuskrypty, a które stało się znane jako italika.
W testamencie zapisał swój ksiegozbiór miastu Florencja.

</doc>
<doc id="1712576" url="https://pl.wikipedia.org/wiki?curid=1712576" title="Arkas Spor Izmir">
Arkas Spor Izmir

Arkas Spor Izmir – męski klub siatkarski z Turcji.
Arkas Spor Izmir jest zawodowym zespołem z siedzibą w Izmirze, gającym w tureckiej Lidze Siatkówki, Pucharze CEV oraz w Lidze Mistrzów.
W Körfez Klub Sportowy zaczął konkurować w 2 Ligi Siatkówki w sezonie 1999/00. W 2001 roku nazwa klubu została zmieniona na Saint Joseph Klub Sportowy w 2003 r.
Klub sportowy głównego oddziału jest siatkówka, ale jest również aktywny w żeglarstwo i most.
Arkas Sport Club jest to młody klub, który ma na celu zwiększenie liczby zajęć sportowych, w których uczestniczy co roku
Sukcesy.
Mistrzostwo Turcji:
Puchar Turcji:
Puchar Challenge:

</doc>
<doc id="1712578" url="https://pl.wikipedia.org/wiki?curid=1712578" title="Wojewódzki Urząd Bezpieczeństwa Publicznego w Szczecinie">
Wojewódzki Urząd Bezpieczeństwa Publicznego w Szczecinie

Wojewódzki Urząd Bezpieczeństwa Państwowego w Szczecinie (WUBP Szczecin) – jednostka terenowa Ministerstwa Bezpieczeństwa Publicznego, funkcjonująca na terenie województwa szczecińskiego w latach 1946-1954 (od powołania samego województwa do czasu zlikwidowania Ministerstwa Bezpieczeństwa Publicznego).
Jego siedziba mieściła się w budynku przy ul. Małopolskiej 22 (obecnie znajduje się tam Komenda Wojewódzka Policji), zaś areszt śledczy - przy ul. Kaszubskiej 28.
Struktura organizacyjna.
W pierwszym okresie funkcjonowania struktura urzędu przedstawiała się następująco: 
We wrześniu 1945 utworzono nowe wydziały:
Na początku 1946 na bazie Wydziału do Walki z Bandytyzmem utworzono 
W kolejnym okresie utworzono tzw. piony funkcyjne:
Ponadto w różnym czasie istniały też wydziały:
W 1945 w WUBP w Szczecinie pracowało 270 funkcjonariuszy, a w latach 1954 – 1956 od 800 do 900 osób.

</doc>
<doc id="1712579" url="https://pl.wikipedia.org/wiki?curid=1712579" title="Wysłannik przyszłości">
Wysłannik przyszłości

Wysłannik przyszłości () – amerykański film postapokaliptyczny powstały na bazie powieści Davida Brina "Listonosz". Film został wyreżyserowany przez Kevina Costnera. Aktor gra w nim również główną rolę.
Opis fabuły.
Akcja filmu toczy się na terytorium Stanów Zjednoczonych w postapokaliptycznej przyszłości. Świat jest po wojnie nuklearnej, która zniszczyła dorobek cywilizacji. Przestały istnieć wszelkie państwa, urzędy, infrastruktura, komunikacja, transport, telefony. Panuje chaos i anarchia. Znaczne tereny dawnego mocarstwa kontroluje quasi-faszystowska armia samozwańczego generała Bethlehema (Will Patton). Głównym bohaterem obrazu jest wędrowny aktor (Kevin Costner), który pewnego dnia odnajduje uniform listonosza oraz zbiór niedostarczonych, wysłanych przed wybuchem wojny, listów. Bohater postanawia doręczyć je adresatom. Z czasem dostarczanie przesyłek przeradza się w misję, która staje się zalążkiem odbudowy zniszczonego świata.
Oceny.
Film został negatywnie oceniony przez krytyków. Nominowany do Złotej Maliny, wygrał w pięciu kategoriach.
Serwis internetowy Rotten Tomatoes przyznał filmowi 3.8/10. Film zarobił w kinach 17 626 234 dolarów (przy budżecie 80 mln dolarów).

</doc>
<doc id="1712581" url="https://pl.wikipedia.org/wiki?curid=1712581" title="Stanisław Kostka (polityk)">
Stanisław Kostka (polityk)

Stanisław Kostka (ur. 17 lutego 1925 w Pełnatyczach, zm. 28 grudnia 2003 w Jarosławiu) – polski nauczyciel i polityk, senator II kadencji.
Życiorys.
W czasie II wojny światowej walczył w Armii Krajowej, następnie zaś aresztowany przez funkcjonariuszy Ministerstwa Bezpieczeństwa Publicznego i NKWD został zesłany w głąb Związku Radzieckiego. Po powrocie do kraju ukończył liceum budowlane w Jarosławiu, następnie zaś także studia w Wyższej Szkole Pedagogicznej w Krakowie. Pracował jako nauczyciel w Jarosławiu.
W latach 1991–1993 z ramienia Konfederacji Polski Niepodległej sprawował mandat senatora, reprezentując województwo przemyskie. W Senacie był m.in. członkiem Komisji Kultury, Środków Przekazu, Nauki i Edukacji Narodowej oraz Komisji Obrony Narodowej. Był sekretarzem jarosławskiego oddziału Światowego Związku Żołnierzy Armii Krajowej.

</doc>
<doc id="1712583" url="https://pl.wikipedia.org/wiki?curid=1712583" title="Miedziowce">
Miedziowce

Miedziowce – pierwiastki chemiczne znajdujące się w 11 (daw. IB lub I pobocznej) grupie układu okresowego. Należą one do grupy metali przejściowych. Są to: miedź (Cu), srebro (Ag), złoto (Au) i roentgen (Rg).
Właściwości.
Miedziowce wykazują niską reaktywność chemiczną. Złoto i srebro są metalami szlachetnymi, a miedź - metalem półszlachetnym. Mają dodatnie potencjały standardowe, nie roztwarzają się w kwasach nieutleniających. Najmniej reaktywne jest złoto, które ulega roztworzeniu dopiero w tzw. wodzie królewskiej (mieszaninie kwasów azotowego i solnego). Tlenki i wodorotlenki mają charakter słabo zasadowy i są trudno rozpuszczalne w wodzie. Pierwiastki tej grupy charakteryzują się najwyższym przewodnictwem ciepła i prądu elektrycznego, ciągliwością i kowalnością.
Właściwości roentgenu nie są praktycznie znane, gdyż otrzymano bardzo niewiele atomów tego pierwiastka (po raz pierwszy w 1994). Najtrwalszym znanym izotopem jest 281Rg o czasie połowicznego rozpadu ~20 sekund.
Zastosowanie.
Miedziowce znane były ludziom od starożytności. Ze względu na swoje właściwości i trwałość są wykorzystywane jako środek płatniczy, do wytwarzania powłok ochronnych, w stomatologii, jubilerstwie i elektrotechnice.

</doc>
<doc id="1712585" url="https://pl.wikipedia.org/wiki?curid=1712585" title="Mentioned in Dispatches">
Mentioned in Dispatches



</doc>
<doc id="1712588" url="https://pl.wikipedia.org/wiki?curid=1712588" title="Franciszek Mańkowski">
Franciszek Mańkowski

Franciszek Mańkowski (ur. 25 stycznia 1872 w Siemowie, zm. 15 grudnia 1948 w Poznaniu) – polski działacz związkowy i polityk, poseł na Sejm II kadencji w II RP (1928–1930) oraz na Sejm Ustawodawczy RP (1947–1948), członek Naczelnej Rady Ludowej w 1918 roku.
Życiorys.
Urodził się na terenie powiatu gostyńskiego. Ojciec pracował jako robotnik rolny w majątku hrabiów Taczanowskich. Okres od 1888 do 1918 spędził na terenie Westfalii, pracując jako górnik. Działał tam w Zjednoczeniu Zawodowym Polskim – od 1903 do 1914 był prezesem jego Rady Naczelnej, a po 1915 prezesem Wydziału Rady Nadzorczej. W 1918 powrócił do Polski i zamieszkał w Poznaniu. W 1921 został radnym miejskim z ramienia NPR. Wchodził w skład Rady Naczelnej partii, łącząc to stanowisko z przewodnictwem Zarządu Centralnego ZZP. W 1928 uzyskał mandat posła na Sejm II kadencji z listy państwowej NPR (kandydował z pierwszego miejsca w kraju). Na przełomie 1929 i 1930 zrzekł się mandatu z powodu ujawnienia kontrowersyjnej współpracy z urzędnikami rządowymi. Po odejściu z aktywnej polityki stał się krytykiem Karola Popiela.
W 1937 znalazł się wśród członków założycieli Stronnictwa Pracy. Podczas II wojny światowej mieszkał w Warszawie. W 1945 powrócił do Poznania, gdzie włączył się w działalność SP – frakcji związanej ze „Zrywem” Zygmunta Felczaka. W grudniu 1946 wybrano go prezesem honorowym partii. W wyborach 1947 uzyskał mandat posła na Sejm Ustawodawczy z listy państwowej SP, który sprawował do śmierci. Zmarł po długiej chorobie w szpitalu sióstr elżbietanek w Poznaniu. Pogrzeb odbył się 19 grudnia na cmentarzu parafialnym w Antoninku (miejsce 27). 
Po jego śmierci Stronnictwo Pracy powołało do życia Fundusz Stypendialny im. Franciszka Mańkowskiego.

</doc>
<doc id="1712591" url="https://pl.wikipedia.org/wiki?curid=1712591" title="Antarktyda Wschodnia">
Antarktyda Wschodnia

Antarktyda Wschodnia (ang. "East Antarctica", "Greater Antarctica", fr. "Antarctique oriental") – jeden z dwóch, obok Antarktydy Zachodniej, wielkich regionów kontynentu Antarktydy.
Nazwa.
Nazwa „Antarktyda Wschodnia” nawiązuje do tego, że prawie cały region znajduje się na wschodniej półkuli globu. Nazwa weszła do użycia na początku XX w. i została spopularyzowana w okresie po Międzynarodowym Roku Geofizycznym (1957–1958) i badaniach, które wykazały, że Góry Transantarktyczne stanowią użyteczną granicę podziału kontynentu na część wschodnią i zachodnią. 
Nazwy „Antarktyda Wschodnia” i „Antarktyda Zachodnia” mogą być mylące. Dla obserwatora patrzącego w kierunku północnym stojącego na przykład na Lodowcu Szelfowym Rossa „Antarktyda Wschodnia” znajduje się na zachodzie a „Antarktyda Zachodnia” na wschodzie. Stąd też zaproponowano inne nazwy regionów: "Greater Antarctica" dla części „wschodniej” i "Lesser Antarctica" dla części „zachodniej”. Niemniej jednak w literaturze dominują nazwy „Antarktyda Wschodnia” i „Antarktyda Zachodnia”. 
Geografia.
Jeden z dwóch, obok Antarktydy Zachodniej, wielkich regionów kontynentu Antarktydy. Granicą oddzielającą obie części kontynentu są Góry Transantarktyczne, rozciągające się od Morza Weddella do Morza Rossa, które same leżą w Antarktydzie Wschodniej. 
Antarktyda Wschodnia obejmuje następujące regiony: 
Antarktydę Wschodnią pokrywa największy lądolód na świecie – East Antarctic Ice Sheet. Największa grubość lodu w regionie (i na całym kontynencie) odnotowana została na Ziemi Wilkesa. 
Największym lodowcem jest Lodowiec Lamberta, zasilający Lodowiec Szelfowy Amery’ego. Jest to największy i najdłuższy lodowiec świata, zajmujący ponad 1 milion km² i rozciągający się na długości 400 km. 
Najwyższe wzniesienia regionu (i całego kontynentu) znajdują się w obrębie kopuł lodowych: Dome A (4030 m n.p.m.), Dome F (3807 m n.p.m.) i Dome C (3206 m n.p.m.). Na terenie Antarktydy Wschodniej leży biegun południowy, który zlokalizowany jest na płaskowyżu na wysokości 2835 m n.p.m.
East Antarctic Ice Sheet jest najzimniejszym obszarem na ziemi. Na podstawie badań satelitarnych w latach 2004–2016 stwierdzono, że w płytkich zagłębieniach w pobliżu szczytu lądolodu na wysokości 3800–4050 m temperatura powierzchni może lokalnie spadać do -90°C lub niżej (ok. -98°C), natomiast temperatura powietrza mierzona wówczas przy powierzchni przez zautomatyzowane stacje meteorologiczne dochodzić do −94 ± 4°C.
Antarktyda, a w szczególności Antarktyda Wschodnia, zajmuje szczególne miejsce w zakresie zainteresowań geologii z uwagi na jej stabilność pod względem geologicznym od momentu przyłączenia się do superkontynentu Gondwany w okresie fanerozoiku. 

</doc>
<doc id="1712595" url="https://pl.wikipedia.org/wiki?curid=1712595" title="Stanisław Ceberek">
Stanisław Ceberek

Stanisław Ceberek (ur. 5 stycznia 1927 w Dębach, zm. 5 marca 2009 w Ostrołęce) – polski polityk, rolnik i społecznik, działacz kurpiowski, poseł na Sejm PRL IV i V kadencji, senator III kadencji.
Życiorys.
Był synem Bolesława i Marianny z Deptułów. Gdy był małym dzieckiem, wraz z rodzicami przeprowadził się do Wykrotu. W okresie II wojny światowej jako trzynastolatek przebywał na robotach przymusowych w Prusach Wschodnich, skąd kilka razy uciekał. Po wojnie pracował z ojcem w około 20-hektarowym gospodarstwie rolnym. Zasadniczą służbę wojskową odbył na Śląsku w ramach brygad „Służby Polsce”. Po jej ukończeniu wraz z żoną Zofią z Kulasów z Wykrotu prowadził gospodarstwo rolne. Mieli trzech synów: Stefana (proboszcza parafii w Porządziu), Stanisława i Czesława.
Zaangażowany w popularyzację kultury kurpiowskiej. Był organizatorem i kierownikiem Zespołu Pieśni i Tańca „Kurpie Leśne” z Wykrotu, w którym śpiewały jego żona i teściowa. Występował w licznych konkursach gawędziarskich. Wielokrotnie pełnił funkcję starosty bartnego na „Miodobraniu Kurpiowskim” w Myszyńcu. Należał do założycieli Towarzystwa Rozwoju Ziemi Kurpiowskiej, którym kierował przez dwie kadencje. W czasie pielgrzymki Jana Pawła II do Polski w 1991 witał papieża w gwarze kurpiowskiej, wręczając mu kurpiowski chleb. Napisał m.in. książki "Chciołem wom to poziedzieć – słówka i gadki kurpiowskie", "To jest zdrada stanu" oraz "Dzieje Ziemi Kurpiowskiej i ludu kurpiowskiego". Był członkiem Stowarzyszenia Twórców Ludowych, przez jedną kadencję pełnił funkcję wiceprzewodniczącego zarządu głównego tej organizacji.
Od 1961 był członkiem Zjednoczonego Stronnictwa Ludowego, potem należał do Polskiego Stronnictwa Ludowego. Był prezesem wojewódzkiego komitetu ZSL w Ostrołęce. Zasiadał w radach narodowych: gminnej w Wykrocie (w latach 1958–1968 jako przewodniczący), powiatowej (1956–1958) i wojewódzkiej (1976–1984) w Ostrołęce. Był członkiem zarządu krajowego Frontu Jedności Narodu i członkiem rady Wojewódzkiego Związku Spółdzielni Rolniczych w Warszawie. W latach 1965–1972 przez dwie kadencje sprawował mandat posła na Sejm PRL z ramienia ZSL, był m.in. wiceprzewodniczącym Komisji Komunikacji i Łączności. W latach 1993–1997 wykonywał mandat senatora III kadencji, wybranego z ramienia Polskiego Stronnictwa Ludowego w województwie ostrołęckim. Zasiadał w Komisji Spraw Emigracji i Polaków za Granicą oraz w Komisji Gospodarki Narodowej. Bez powodzenia kandydował jako niezależny w kolejnych wyborach w 1997 i 2001. W 2005 zarejestrował swój komitet wyborczy w wyborach prezydenckich, nie zdołał jednak uzbierać wymaganej liczby podpisów.
Został pochowany na cmentarzu parafialnym w Myszyńcu.
Odznaczenia i wyróżnienia.
Odznaczony m.in. Krzyżem Oficerskim Orderu Odrodzenia Polski, Złotym Krzyżem Zasługi, Odznaką 1000-lecia Państwa Polskiego, odznaczeniami za zasługi dla pożarnictwa oraz Odznaką „Zasłużony działacz kultury”. W 2002 otrzymał Nagrodę Prezesa Związku Kurpiów „Kurpik” w kategorii „działalność publiczna”.

</doc>
<doc id="1712598" url="https://pl.wikipedia.org/wiki?curid=1712598" title="Gesty liturgiczne">
Gesty liturgiczne

Gesty w liturgii – gesty czynione rękami, które mają bardzo wielką wagę w liturgii chrześcijańskiej. Ruch rąk (czyli narzędzi pracy, współdziałania między ludźmi) wyraża ludzkie uczucia.
Gesty w liturgii Kościoła katolickiego obrządku łacińskiego.
Zwyczajna forma rytu rzymskiego ("Novus Ordo Missae").
Gesty czynione przez wszystkich zgromadzonych
Zasadniczo nie czyni się żadnych ukłonów podczas momentu Podniesienia. W tym momencie odpowiednią postawą jest wpatrzenie się w Chrystusa Eucharystycznego i wzbudzenia wiary w Jego realne przeistoczenie. Dopuszczalne jest wykonanie ukłonu podczas przyklęknięcia Celebransa.
Gesty czynione przez Celebransa
Nadzwyczajna forma rytu rzymskiego ("Forma extraordinaria").
Gesty czynione przez wszystkich zgromadzonych
Nie powinno czynić się żadnych ukłonów podczas momentu Podniesienia.
Brak jest jakichkolwiek podstaw aby wykonywać gest bicia się w piersi podczas Przeistoczenia. Należy zwrócić uwagę, że podczas śpiewu "Agnus Dei" nie należy bić się w piersi na słowo "Baranek Boży" lecz na "zmiłuj się nad nami", co jednoznacznie wskazuje na grzeszną naturę człowieka.
Gesty czynione przez Celebransa
Wszelkie ukłony Celebrans czyni w kierunku tabernakulum lub Najświętszego Sakramentu.
Liturgia godzin ("Breviarium").
Podczas odmawiania Liturgii Godzin czyni się następujące gesty:

</doc>
<doc id="1712599" url="https://pl.wikipedia.org/wiki?curid=1712599" title="Czasem w kwietniu">
Czasem w kwietniu

Czasem w kwietniu (ang. "Sometimes in April") – amerykańsko-francusko-rwandyjski dramat filmowy z 2005 roku w reżyserii Raoula Pecka, opowiadający o ludobójstwie w Rwandzie z perspektywy oficera zdominowanej przez Hutu armii rwandyjskiej. Zdjęcia kręcono w Rwandzie, a także w Paryżu i Waszyngtonie.
Fabuła.
Główny bohater, kapitan Augustina Muganza, mimo że z pochodzenia Hutu, ma wątpliwości odnośnie do zamiarów armii, w której służy, wobec ludności Tutsi. Jest za to represjonowany przez własnych dowódców. Jego brat, Honoré Muganza, to aktywista rasistowskiego radia RTLM, które oskarża się o nawoływanie do ludobójstwa. Film przedstawia bohaterów tuż przed, w trakcie oraz 10 lat po ludobójstwie, kiedy Augustin Muganza wyrusza do Tanzanii, aby spotkać się ze swoim bratem, oskarżonym i zeznającym przed Międzynarodowym Trybunałem Karnym dla Rwandy.

</doc>
<doc id="1712600" url="https://pl.wikipedia.org/wiki?curid=1712600" title="Stefan Brzeziński">
Stefan Brzeziński

Stefan Brzeziński ps. "Wojciech Kamiński" (ur. 20 marca 1902 w Gostyczynie, zm. 26 lutego 1963 w Poznaniu) – polski działacz związkowy i polityk, prezes Stronnictwa Pracy (1947–1949), wojewoda poznański (1946–1950) i poseł w latach 1945–1952 oraz 1957–1961 (do Krajowej Rady Narodowej, na Sejm Ustawodawczy oraz na Sejm PRL II kadencji).
Życiorys.
Urodził się w rodzinie robotniczej, uzyskał wykształcenie podstawowe. W działalność polityczną zaangażował się w 1920 wstępując do NPR. Pracował jako robotnik rolny i przemysłowy, był również działaczem związkowym. Od lipca 1936 do września 1939 pełnił obowiązki sekretarza Zarządu Głównego Związku Robotników i Rzemieślników Zjednoczenia Zawodowego Polskiego, który w 1937 zgłosił akces do Stronnictwa Pracy. Zasiadał w Radzie Naczelnej SP (1937–1939).
W czasie II wojny światowej działał w podziemiu, był przez krótki okres reprezentantem SP przy pełnomocniku rządu na uchodźstwie na ziemiach włączonych do III Rzeszy (1940–1941). Był emisariuszem Biura Zachodniego Delegatury Rządu na Kraj w latach 1942-1943. Pełnił obowiązki prezesa partii w województwie poznańskim. W lutym 1943 został wykluczony z SP przez grupę związaną z Karolem Popielem. W tym samym roku zakładał Stronnictwo Zrywu Narodowego, którego został sekretarzem generalnym. Był również kierownikiem organizacji „Zryw” oraz redaktorem i organizatorem kolportażu dwutygodnika o takiej samej nazwie. SZN na konferencji w Milanówku w 1944 opowiedziało się za uznaniem PKWN i podjęciem współpracy z PPR.
W latach 1945–1946 pełnił obowiązki wicewojewody poznańskiego, zastępcy Feliksa Widy-Wirskiego. Od listopada 1945 do sierpnia 1946 był sekretarzem Zarządu Głównego SP, by w sierpniu 1946 objąć funkcję sekretarza generalnego partii (do grudnia tego roku). W tym samym miesiącu został przez Edwarda Osóbkę-Morawskiego mianowany wojewodą obejmując stanowisko zwolnione przez partyjnego kolegę. Na przełomie 1946 i 1947 był wiceprezesem ZG SP, a od maja 1947 do lutego 1949 pełnił obowiązki prezesa partii. W 1947 popadł konflikt z Feliksem Widy-Wirskim na tle stosunku do Kościoła katolickiego. Po objęciu prezesury bezskutecznie próbował usunąć Wirskiego z partii. W lutym 1949 sam został odsunięty od władzy w SP przez grupę opozycjonistów, od tego czasu sprawował urząd przewodniczącego Rady Naczelnej Stronnictwa (do lipca 1950). W styczniu 1950 został na krótko wyrzucony z ugrupowania.
W grudniu 1945 uzyskał mandat posła do Krajowej Rady Narodowej. Ponad rok później wybrano go na posła na Sejm Ustawodawczy, w którym pełnił obowiązki przewodniczącego Komisji Wyznaniowej i Narodowościowej (jedyne stanowisko przewidziane dla SP, 1947–1949) oraz Klubu Poselskiego SP (1949–1950). Po likwidacji partii przeszedł do Stronnictwa Demokratycznego, gdzie był m.in. wiceprzewodniczącym Rady Naczelnej (1950–1954), a później również członkiem CK (1958–1961). Po odwilży październikowej powrócił do Sejmu, będąc w latach 1957–1961 posłem z ramienia SD.
Od 1950 pracował jako wicedyrektor Państwowego Instytutu Naukowego Leczniczych Surowców Roślinnych w Poznaniu. Trzy lata później zamienił to stanowisko na prezesurę w Poznańskich Zakładach Terenowych Przemysłu Materiałów Budowlanych, którą sprawował do śmierci. Został pochowany na cmentarzu Górczyńskim w Poznaniu.

</doc>
<doc id="1712602" url="https://pl.wikipedia.org/wiki?curid=1712602" title="Linia M3 metra w Warszawie">
Linia M3 metra w Warszawie

Linia M3 metra w Warszawie – planowana trzecia linia metra w Warszawie. Według planów jej pierwszy odcinek będzie liczyć 7 stacji i połączy Stadion Narodowy z Gocławiem. Obecnie jej jedynym gotowym elementem jest stacja Stadion Narodowy, która jest jednocześnie stacją linii M2.
Historia.
Pierwsze plany budowy trzeciej linii metra w Warszawie pochodzą z lat 70. i 80. Planowano wówczas, że M3 połączy Okęcie i Ochotę z Gocławiem i Julianowem. W późniejszych latach plany dotyczące linii zostały znacząco ograniczone, najpierw zrezygnowano z odcinka Okęcie – Dworzec Zachodni, a później również z odcinka Dworzec Zachodni – Stadion Narodowy. Tym samym linia została skrócona do odcinka Stadion Narodowy – Gocław.
W 2006 roku linia M3 została przemianowana na odcinek wschodni-południowy linii M2. Powodem przemianowania tego odcinka z III linii na II była chęć objęcia finansowaniem unijnym także tego odcinka metra przy wnioskowaniu o środki na realizację II linii. Ostatecznie wszystkie środki unijne, które stolica uzyskała na II linię metra, zostały przeznaczone na jej centralny odcinek, który powstał jako pierwszy. Jednakże podczas jego budowy wybudowany został dodatkowy peron na stacji Stadion Narodowy, który w przyszłości ma zostać wykorzystany przez linię M3.
W 2015 roku władze miasta planowały, że budowa linii M3 na odcinku Stadion Narodowy – Gocław rozpocznie się po 2020 roku. W kampanii samorządowej przed wyborami w 2018 roku kandydat Koalicji Obywatelskiej na Prezydenta m. st. Warszawy Rafał Trzaskowski zapowiedział, że w przypadku wygranej, rozpocznie do końca 2023 roku budowę linii M3. Deklarację tę podtrzymał po wybraniu go na ten urząd, w odpowiedzi na oficjalną interpelację radnego Dariusza Lasockiego.
W maju 2019 Metro Warszawskie ogłosiło przetarg na wykonanie studium technicznego III linii metra wraz ze Stacją Techniczno-Postojową Kozia Górka. Zadanie obejmowało analizy przebiegu i lokalizacji stacji dla pierwszego odcinka III linii pomiędzy stacją Stadion Narodowy a stacją Gocław.
26 czerwca 2020 roku przedstawiono wyniki i wstępną trasę III linii. Tego samego dnia Metro Warszawskie poinformowało, że obecna analiza przebiegu linii M3 jest analizą wyłącznie pierwszej części przebiegu tej linii, a kolejne etapy będą zakładały jej kontynuację poprzez przejście przez Wisłę i połączenie z linią M1 w rejonie stacji Wilanowska. 
15 marca 2021 oficjalnie zatwierdzono budowę linii M3. 13 lutego 2023 przedstawiono plan rozwoju sieci komunikacji szynowej do 2050 roku, w której przedstawiono zrewidowany przebieg wydłużenia linii M3 na lewy (zachodni) brzeg Wisły oraz plany budowy dwóch kolejnych linii. Linia M3 ma krzyżować się z M1 na stacji Racławicka i kończyć na planowanej stacji Żwirki i Wigury, przez którą ma także przebiegać linia M4. Mimo, że przewidywane obłożenie linii M3 ma być wyraźnie mniejsze niż w przypadku wszystkich pozostałych linii, linie M3 i M4 mają być budowane równocześnie.

</doc>
<doc id="1712605" url="https://pl.wikipedia.org/wiki?curid=1712605" title="Rozbudowa warszawskiego metra">
Rozbudowa warszawskiego metra



</doc>
<doc id="1712606" url="https://pl.wikipedia.org/wiki?curid=1712606" title="Łotewski Teatr Narodowy">
Łotewski Teatr Narodowy

Łotewski Teatr Narodowy (łot. "Latvijas Nacionālais teātris") - teatr z siedzibą w Rydze na Łotwie, założony 30 listopada 1919. Jednym z inicjatorów jego powstania był Jānis Akurāters - łotewski pisarz, a później również przewodniczący Wydziału sztuki w Ministerstwie Edukacji.
Obecnie dyrektorem zarządzającym jest Viesturs Rieksts, a dyrektorem artystycznym - Edmunds Freibergs.

</doc>
<doc id="1712607" url="https://pl.wikipedia.org/wiki?curid=1712607" title="Bractwo Świętego Piotra">
Bractwo Świętego Piotra



</doc>
<doc id="1712608" url="https://pl.wikipedia.org/wiki?curid=1712608" title="Równanie Dupuita-Forchheimera">
Równanie Dupuita-Forchheimera

Równanie Dupuita-Forchheimera – równanie opisujące proces filtracji nieliniowej. Równanie to jest postaci:
gdzie formula_2 oznacza prędkość, a współczynniki formula_3 i formula_4 są wyznaczane doświadczalnie. Pierwszy człon równania reprezentuje opór ruchu laminarnego (liniowego), a drugi człon opór ruchu turbulentnego. Przy dużej prędkości ruchu, opór ruchu laminarnego może być pominięty i równanie sprowadza się wówczas do postaci:
Po przekształceniach:
gdzie formula_2 to prędkość filtracji, formula_9 – współczynnik filtracji, a formula_10 oznacza spadek ciśnienia.
Otrzymany po przekształceniach wzór
nazywa się "równaniem Chezy-Krasnowskiego".

</doc>
<doc id="1712609" url="https://pl.wikipedia.org/wiki?curid=1712609" title="Konfabulacje ?">
Konfabulacje ?

Konfabulacje ? – debiutancki studyjny album zespołu Zacier wydany we wrześniu 2005 roku. Na płytę składa się trzynaście utworów z lat 1980–1990 nagranych dla S.P. Records w 1993 roku w Studio Manta (utwory te zostały wydane w 1994 roku na kasecie "Konfabulacje") oraz czternaście wybranych utworów z lat 1980–2000 nagranych w Studio Bezdechy w latach 1999–2002.

</doc>
<doc id="1712611" url="https://pl.wikipedia.org/wiki?curid=1712611" title="Henryk Trzebiński">
Henryk Trzebiński

Henryk Trzebiński (ur. 12 marca 1905 w Łodzi, zm. 17 grudnia 1964 w Bydgoszczy) – polski adwokat, dziennikarz i polityk, redaktor naczelny Ilustrowanego Kuriera Polskiego (1946–1949), poseł w latach 1946–1952 (do Krajowej Rady Narodowej oraz na Sejm Ustawodawczy).
Życiorys.
Urodził się w rodzinie robotniczej. W dzieciństwie mieszkał z matką w Zagłębiu Dąbrowskim. Po ukończeniu gimnazjum klasycznego w Bydgoszczy podjął studia na Wydziale Prawno-Ekonomicznym Uniwersytetu Poznańskiego. Po powrocie do Bydgoszczy zaangażował się w działalność w lokalnych strukturach ZMP „Jedność” oraz NPR, której członkiem pozostawał od 1923. Pisywał również do lokalnej prasy narodowej: „Prawdy” i „Dziennika Bydgoskiego”. Od 1937 zasiadał w Radzie Naczelnej Stronnictwa Pracy. Pracował jako adwokat, od 1937 praktykował w Bydgoszczy. Wcześniej był m.in. aplikantem adwokackim w Kcyni. W 1938 bronił Zygmunta Felczaka w procesie o zniesławienie Marszałka Piłsudskiego i Prezydenta Mościckiego. W tym samym roku objął mandat radnego Bydgoszczy – był prezesem Klubu SP w Radzie Miejskiej.
W czasie II wojny światowej redagował w Warszawie gazetę AL „Za waszą wolność i naszą”. W 1945 po raz kolejny znalazł się w Bydgoszczy, gdzie zakładał spółdzielnię „Zryw” wydającą Ilustrowany Kurier Polski. Rok później został redaktorem naczelnym gazety. Działał w SP – w grupie związanej z Zygmuntem Felczakiem (był m.in. wiceprezesem Zarządu Głównego oraz członkiem Rady Naczelnej). W 1946 uzyskał nominację na stanowisko wicewojewody pomorskiego, urząd pełnił do 1950. W latach 1948–1951 znajdował się w obszarze zainteresowań WUBP jako działacz grupy „zrywowców” niechętnych Feliksowi Widy-Wirskiemu.
W 1946 zasiadł w Krajowej Radzie Narodowej na miejscu zmarłego Zygmunta Felczaka. Rok później został wybrany w skład Sejmu Ustawodawczego, którego był sekretarzem. W 1950 przeszedł wraz z siedmioma innymi posłami SP do Stronnictwa Demokratycznego, gdzie kierował Wydziałem Kulturalno-Oświatowym Wojewódzkiego Komitetu w Bydgoszczy. W 1953 został wykluczony z partii, praktykował jako adwokat w rodzinnej Bydgoszczy.

</doc>
<doc id="1712612" url="https://pl.wikipedia.org/wiki?curid=1712612" title="Kazimierz Groszyński">
Kazimierz Groszyński

Kazimierz Ignacy Groszyński (ur. 1 lutego 1910 w Łodzi, zm. 22 sierpnia 1979) – polski nauczyciel, działacz społeczny i polityk, poseł w latach 1945–1952 (do Krajowej Rady Narodowej oraz na Sejm Ustawodawczy).
Życiorys.
Ukończył gimnazjum w Łodzi, po czym studiował na Wydziale Humanistycznym Uniwersytetu Poznańskiego (do 1932). Aż do wybuchu wojny pracował jako nauczyciel języka polskiego i historii. Od 1936 był członkiem ZNP, a od 1937 działał również w Stronnictwie Pracy, m.in. jako sekretarz wojewódzki w Łodzi oraz prezes zarządu wojewódzkiego. Był członkiem Rady Naczelnej SP.
W czasie II wojny światowej pracował jako robotnik w rodzinnej Łodzi. Po 1945 zatrudniony jako dyrektor Oddziału Centrali Rzemieślniczej, a później prezes zarządu Związku Spółdzielni Rzemieślniczych w Łodzi. W 1951 rozpoczął pracę w Warszawie jako dyrektor Biura Kongresu Nauki Polskiej oraz Biura Komisji Organizacyjnej PAN. Po utworzeniu Polskiej Akademii Nauk objął stanowisko dyrektora Biura Prezydialnego. Później pracował jako dyrektor administracyjny w Instytucie Historii PAN.
W 1946 znalazł się w Krajowej Radzie Narodowej. Później został wybrany do Sejmu Ustawodawczego, gdzie zasiadał w Klubie Poselskim SP, a od 1950 SD. Później został członkiem PZPR.
Pochowany na cmentarzu Powązki Wojskowe w Warszawie (kwatera B17-2-14).

</doc>
<doc id="1712613" url="https://pl.wikipedia.org/wiki?curid=1712613" title="Waleria Feggler">
Waleria Feggler



</doc>
<doc id="1712615" url="https://pl.wikipedia.org/wiki?curid=1712615" title="Masakra na Wałbrzyskiej, czyli zbiór wesołych piosenek o miłości, tolerancji i wzajemnym poszanowaniu">
Masakra na Wałbrzyskiej, czyli zbiór wesołych piosenek o miłości, tolerancji i wzajemnym poszanowaniu

Masakra na Wałbrzyskiej, czyli zbiór wesołych piosenek o miłości, tolerancji i wzajemnym poszanowaniu – to drugi studyjny album zespołu Zacier wydany 15 czerwca 2009 roku nakładem Mystic Production. Płyta nagrana została w Iziphonics Studio z wyjątkiem utworu "Mary Sue", który nagrano w Studio Bezdechy. Wydawnictwo zawiera 14 utworów utrzymanych w konwencji znanej z poprzedniej płyty Konfabulacje ?. Na płycie gościnnie udział wzięli Anna Stępniewska, Kazik, Andrzej Izdebski, Marina Izdebska oraz Gabor Kitzinger. Projekt graficzny okładki wykonał Bartosz Walaszek, autor grafiki Kartonów. Album promowany jest teledyskiem do utworu Kebab w cienkim cieście, który różni się aranżacją od wersji na płycie.

</doc>
<doc id="1712616" url="https://pl.wikipedia.org/wiki?curid=1712616" title="Adriana Kohútková">
Adriana Kohútková

Adriana Kohútková (ur. 6 czerwca 1966 w Bratysławie) – słowacka śpiewaczka operowa (sopran).
Kariera.
Absolwentka wydziału wokalnego Akademii Sztuk Scenicznych w Bratysławie (klasa prof. Hany Bandovej). Od 1993 solistka Słowackiego Teatru Narodowego w Bratysławie, gdzie wykonała wiele partii z międzynarodowego repertuaru (m.in. Gilda w "Rigoletcie", Konstancja w "Uprowadzeniu z seraju", Donna Anna w "Don Giovannim", Nedda w "Pajacach", Amina w "Lunatyczce" Belliniego, Violetta w "La Traviacie", tytułowa Łucja w "Łucji z Lammermooru", Marie w "Córce pułku", Tatiana w "Eugeniuszu Onieginie"). Karierę rozpoczęła jako sopran koloraturowy, by następnie przejść do repertuaru lirycznego i dramatycznego. Z zespołem Słowackiego Teatru Narodowego wystąpiła w Paryżu (Olimpia – "Opowieści Hoffmanna") i Japonii (Musetta – "Cyganeria"). W 1998 wystąpiła w dziesięciu przedstawieniach w Teatrze Wielkim w Genewie w roli Luizy w "Zaręczynach w klasztorze" Prokofjewa. W związku z sukcesem tej inscenizacji, artystka otrzymała propozycję udziału w dalszych koprodukcjach. Latem 2002 odniosła wielki sukces jako Konstancja w "Uprowadzeniu z seraju" na festiwalu operowym w Budapeszcie. W listopadzie 2005 z sukcesem wykonała kantatę sceniczną Carla Orffa "Carmina burana" w Madrycie. W 2006 jej międzynarodowa kariera nabrała tempa. Wystąpiła w "Requiem – Oratorio spei" Juraja Filasa, które miało światową premierę w Fuldzie. W Lublanie wykonała partię Violetty ("La Traviata"), a w operze hamburskiej odniosła wielki sukces jako Marie w "Córce pułku".
Od kwietnia 2009 występuje w Teatrze Wielkim w Warszawie grając tytułową rolę w "Lukrecji Borgii" Donizettiego.

</doc>
<doc id="1712618" url="https://pl.wikipedia.org/wiki?curid=1712618" title="MFK Zemplín Michalovce">
MFK Zemplín Michalovce

MFK Zemplín Michalovce – słowacki klub piłkarski. Siedziba klubu mieści się w mieście Michalovce. Został założony w 1912 roku.
Sukcesy.
Czechosłowacja
Słowacja

</doc>
<doc id="1712621" url="https://pl.wikipedia.org/wiki?curid=1712621" title="III liga słowacka w piłce nożnej mężczyzn">
III liga słowacka w piłce nożnej mężczyzn

Słowacka trzecia liga (słow. "3. slovenská futbalová liga") – trzecia klasa rozgrywkowa w piłce nożnej na Słowacji.

</doc>
<doc id="1712622" url="https://pl.wikipedia.org/wiki?curid=1712622" title="Lagerpetidae">
Lagerpetidae

Lagerpetidae – klad archozaurów z grupy Avemetatarsalia, najczęściej klasyfikowanych jako bazalne dinozauromorfy. W 1986 roku Andrea Arcucci ukuła nazwę „Lagerpetonidae” dla monotypowego taksonu o randze rodziny obejmującego gatunek "Lagerpeton chanarensis". Nazwa ta nie była jednak stosowana przez większość innych autorów. W 2009 roku, w publikacji opisującej gatunek "Dromomeron gregorii", Sterling Nesbitt i współpracownicy przekształcili „Lagerpetonidae” w Lagerpetidae i nadali tej nazwie definicję filogenetyczną, wedle której Lagerpetidae to klad obejmujący wszystkie zwierzęta bliżej spokrewnione z "Lagerpeton chanarensis" niż z "Alligator mississippiensis", "Eudimorphodon ranzii", "Marasuchus lilloensis", "Silesaurus opolensis", "Triceratops horridus", "Saltasaurus loricatus" lub "Passer domesticus". W analizie kladystycznej przeprowadzonej przez autorów klad ten wspierany był siedmioma jednoznacznymi synapomorfiami.
Spostrzeżenie, że "Eucoelophysis" i "Silesaurus" są grupami siostrzanymi oraz rozpoznanie Lagerpetidae jako kladu dowodzi, że bazalne dinozauromorfy były bardziej zróżnicowane, niż wcześniej sądzono i wyewoluowały w środkowym i późnym triasie w co najmniej kilka kladów. Ptaszyński (2000) opisał odkryte w Wiórach ślady, a następnie Brusatte, Niedźwiedzki i Butler (2011) opisali odkryte w Stryczowicach i Wiórach w województwie świętokrzyskim tropy pozostawione przez żyjącego we wczesnym triasie (wczesny olenek) bazalnego przedstawiciela kladu Dinosauromorpha, reprezentujące ichnorodzaj "Prorotodactylus". Zdaniem Brusattego i innych (2011) tropy te dowodzą, że u wczesnotriasowego zwierzęcia występowały synapomorfie stóp wcześniej uznawane za obecne jedynie u "Lagerpeton"; autorzy interpretują to jako dowód na bliskie pokrewieństwo dinozauromorfa ze Stryczowic z "Lagerpeton". Jeśli kolejne badania potwierdzą ich bliskie pokrewieństwo, będzie to oznaczać, że rodzina Lagerpetidae wyodrębniła się już we wczesnym triasie, zaledwie kilka milionów lat po wymieraniu permskim. Langer i współpracownicy (2013) potwierdzili, że odkryte w Polsce tropy pozostawiło zwierzę ogólnie przypominające budową stopy "Lagerpeton", ale stwierdzili też występowanie istotnych różnic w budowie palców między zwierzęciem, które pozostawiło wspomniane tropy a "Lagerpeton". Zdaniem autorów różnice te utrudniają identyfikację zwierzęcia, które pozostawiło ślady odkryte w Stryczowicach i Wiórach; nie wykluczają one jednak jego przynależności do Dinosauromorpha. Natomiast w ocenie Lucasa (2018) bardziej prawdopodobne jest, że ślady ze Stryczowic i Wiór zostały pozostawione przez przedstawiciela grupy Lepidosauromorpha. Kammerer i współpracownicy (2020) nie wykluczali, że tropy te zostały pozostawione przez archozaura z grupy Avemetatarsalia, ale w ich ocenie nie ma mocnych dowodów na to, że zostały one pozostawione przez przedstawiciela Lagerpetidae.
Analizy filogenetyczne przeprowadzone przez Kammerera i współpracowników (2020) w oparciu o zmodyfikowaną macierz danych z analizy Nesbitta i współpracowników (2010) potwierdziły przynależność Lagerpetidae do Avemetatarsalia, ale nie dały jednoznacznej odpowiedzi w przedmiocie pozycji filogenetycznej Lagerpetidae w obrębie wymienionej grupy. Z analizy, w której nie był uwzględniony "Scleromochlus" wynika, że Lagerpetidae były bazalnymi dinozauromorfami; natomiast według analizy uwzględniającej "Scleromochlus" były one bazalnymi pterozauromorfami. Z kolei według analizy filogenetycznej przeprowadzonej przez Barona (2020) Lagerpetidae stanowiły grupę siostrzaną do kladu obejmującego pterozaury i grupę Dinosauriformes.

</doc>
<doc id="1712623" url="https://pl.wikipedia.org/wiki?curid=1712623" title="Lagerpetonidae">
Lagerpetonidae



</doc>
<doc id="1712632" url="https://pl.wikipedia.org/wiki?curid=1712632" title="Putuoshan">
Putuoshan



</doc>
<doc id="1712634" url="https://pl.wikipedia.org/wiki?curid=1712634" title="Góra Putuo">
Góra Putuo



</doc>
<doc id="1712637" url="https://pl.wikipedia.org/wiki?curid=1712637" title="Belle Isle (piosenka)">
Belle Isle (piosenka)

Belle Isle – piosenka tradycyjna nagrana przez Boba Dylana w 1970 roku. Wydana na albumie "Self Portrait" (1970).
Historia i charakter utworu.
Utwór ten został nagrany na siódmej sesji do albumu 5 marca 1970 r. Na sesjach: dziewiątej (12 marca), jedenastej (17 marca) i dwunastej (30 marca) dokonano instrumentalnych overdubbingów tej piosenki razem z innymi.
Na albumie "Self Portrait" Dylan figuruje jako autor piosenki. Jednak Michael Gray w swoim dwuczęściowym artykule opublikowanym w 1988 r. udowodnił, że jest to w istocie stara celtycka ballada, która z emigrantami przedostała się do Kanady.
Praźródłem piosenki jest ballada „Erin’s Green Shore”, na bazie której powstała piosenka „Loch Erin’s Sweet Riverside”. W "Encyclopedia of Music in Canada" (University of Toronto Press, 1981) kolejna wersja nosi tytuł „The Blooming Bright Star of Belle Isle”. W 1933 r. ballada ta została po raz pierwszy opublikowana w "Ballads and Sea Songs of Newfoundland" (Greenleaf &amp; Mansfield, Cambridge, Massachusetts, 1933), a w 1973 r. w "The Penguin Book of Canadian Folk Songs" (Penguin, London, 1973).
Loch Erin (jezioro Erin, także Lough Erne) znajduje się w Irlandii Północnej, w hrabstwie Fermanagh. Na jeziorze znajduje się wyspa Belle Isle.

</doc>
<doc id="1712639" url="https://pl.wikipedia.org/wiki?curid=1712639" title="Fonogram">
Fonogram

Fonogram (z gr. "phōnē, phōnēma" 'dźwięk, głos' i "gráphein" 'skrobać, rytować, rysować, pisać'): 

</doc>
<doc id="1712640" url="https://pl.wikipedia.org/wiki?curid=1712640" title="22 Łotewski Batalion Schutzmannschaft Daugavas">
22 Łotewski Batalion Schutzmannschaft Daugavas

22 Łotewski Batalion Schutzmannschaft "Daugavas" (niem. Lettische Schutzmannschafts Bataillon "Daugavas" 22) – kolaboracyjny pomocniczy oddział policyjny złożony z Łotyszy podczas II wojny światowej
Historia.
Został utworzony pod koniec lutego 1942 r. w Boldera pod Rygą. Na jego czele stanął ppłk Kārlis Gerbers. Następnie przeniesiono go do Warszawy, gdzie pełnił zadania wartownicze i ochronne. 19 października został przetransportowany do Zagłębia Donieckiego. Dowodził nim wówczas kpt. H. Vanags. Głównym zadaniem była ochrona przed atakami partyzantów. W styczniu 1943 r. zostały dostarczone mundury niemieckie. W lutym batalion przesunięto na Zaporoże. Po klęsce Niemców pod Stalingradem batalion ochraniał pociągi z wyposażeniem wycofujących się wojsk 6 Armii. Następnie prowadził walki z nacierającą Armią Czerwoną, ponosząc duże straty. Pod koniec sierpnia Łotysze zostali wycofani na Łotwę, gdzie w lutym 1944 r. weszli w skład nowo formowanego 2 Łotewskiego Pułku Policyjnego "Liepāja".

</doc>
<doc id="1712651" url="https://pl.wikipedia.org/wiki?curid=1712651" title="Mistrzostwa Świata Mężczyzn w Curlingu 2001">
Mistrzostwa Świata Mężczyzn w Curlingu 2001

Mistrzostwa Świata Mężczyzn w Curlingu 2001 odbyły się między 31 marca a 8 kwietnia 2001 w szwajcarskiej Lozannie, w Malley Sports Centre.
Tytuł mistrzów świata po czterech latach przerwy zdobyli Szzwedzi (Peja Lindholm), którzy w finale pokonali Szwajcarów (Christof Schwaller) 6:3. W małym finale Norwegowie (Pål Trulsen) pokonali 10:9 obrońców tytułu, Kanadę (Randy Ferbey).

</doc>
<doc id="1712652" url="https://pl.wikipedia.org/wiki?curid=1712652" title="Yin Xu">
Yin Xu



</doc>
<doc id="1712653" url="https://pl.wikipedia.org/wiki?curid=1712653" title="Nyctibates corrugatus">
Nyctibates corrugatus

Nyctibates corrugatus – gatunek płaza bezogonowego z rodziny artroleptowatych (Arthroleptidae).
Występowanie.
Płaza tego napotkać można w zachodniej Afryce. Zasięg jego występowania zahacza na północnym zachodzie o Nigerię, a dokładniej Oban Hills. Rozciąga się on dalej przez prawie cały zachodni Kamerun, sięgając aż do północy Gwinei Równikowej. Niektóre źródła podają, że gatunek do Nigerii został introdukowany.
Gatunek preferuje niziny i tereny pagórkowate. Nie zapuszcza się powyżej 900 m n.p.m. Lubi lasy wysokie i wilgotne, ale nie bagniska.
Rozmnażanie.
Zachodzi w środowisku wodnym. Na ten cel wybierane są wartkie, skaliste strumienie.
Status.
Jest popularny, przyznano mu kategorię LC. Pomimo tego liczba osobników zmniejsza się.
Niekorzystne skutki dla "N. corrugatus" ma utrata środowiska, w którym żyje.

</doc>
<doc id="1712654" url="https://pl.wikipedia.org/wiki?curid=1712654" title="Wyższa Szkoła Biznesu Wiejskiego w Słupsku">
Wyższa Szkoła Biznesu Wiejskiego w Słupsku



</doc>
<doc id="1712656" url="https://pl.wikipedia.org/wiki?curid=1712656" title="Schronisko PTTK „Orlica” (Góry Orlickie)">
Schronisko PTTK „Orlica” (Góry Orlickie)

Schronisko PTTK „Orlica” w Zieleńcu – schronisko turystyczne, należące do spółki-córki PTTK, położone w centrum Zieleńca, dzielnicy Dusznik-Zdroju, u stóp polskiej części Gór Orlickich. Obiekt posiada 34 miejsca noclegowe w pokojach 2-4 osobowych, prowadzi wyżywienie, a w pobliżu, na stokach Orlicy znajdują się liczne wyciągi narciarskie.
Historia.
Budynek schroniska powstał w II połowie XIX wieku, najprawdopodobniej około 1878 roku. Przed II wojną światową mieścił się tu zajazd ("Gasthaus"). Po przyłączeniu tych terenów do Polski obiekt został zasiedlony przez repatriantów. W 1956 roku budynek zwrócił uwagę członków Klubu Kolarskiego PTTK przy Polskiej Akademii Nauk we Wrocławiu, poszukujących na tym terenie bazy noclegowej. W porozumieniu z mieszkającą w obiekcie rodziną Wrona rozpoczęto jego remont. Schronisko - zwane „Wroną” - zostało otwarte dla turystów w grudniu 1956 roku, a jego pierwszym kierownikiem został Józef Wrona-junior. W 1958 roku, w związku z wyjazdem rodziny Wrona za granicę, budynek został formalnie przekazany PTTK. W latach 1958-1960 obiekt działał jako Stacja Turystyczna PTTK, a w 1960 roku przyjęto obecną nazwę schroniska. W wymienionym okresie, równolegle działały w Zieleńcu jeszcze dwa obiekty PTTK - „Sokolik” i „Wierchy”, zamknięte z powodu postępującej dewastacji.
W 2015 roku schronisko zostało uznane za najgorsze schronisko turystyczne w rankingu magazynu „n.p.m.”. Powodem tak niskiej oceny był m.in. fakt, że schronisko dwukrotnie zastano zamknięte.
Piesze szlaki turystyczne.
Do schroniska można dojechać samochodem (parking przy budynku).

</doc>
<doc id="1712658" url="https://pl.wikipedia.org/wiki?curid=1712658" title="Scotobleps gabonicus">
Scotobleps gabonicus

Scotobleps gabonicus – gatunek płaza, którego nazwa gatunkowa kojarzy się z jednym z państw, gdzie można go spotkać.
Występowanie.
Płaz ten posiada rozległy zasięg występowania w zachodniej Afryce. Rozciąga się on od południowowschodniej Nigerii na półnonym zachodzie przez zachodni Kamerun, całą Gwineę Równikową, ponad połowę terytorium Gabonu (zachodnia część kraju) aż do południowozachodniego Konga i zahacza nawet o Demokratyczną Republikę Konga w zachodniej jej części. Podejrzewa się też, że gatunek może istnieć w Angoli, ale nie ma pewności.
Preferuje on niezbyt wysokie wysokości nad poziomem morza. Zamieszkuje więc nizinne lasy deszczowe, radząc sobie także w środowiskach wtórnych.
Rozmnażanie.
Wody płynące: potoki, strumyki. Najbardziej jednak lubi szerokie, płytkie, piaszczyste strumienie.
Status.
Jest liczny, choć populacja zmniejsza się.
Deforestacja może przyczyniać się do pogorszenia sytuacji tego gatunku.

</doc>
<doc id="1712659" url="https://pl.wikipedia.org/wiki?curid=1712659" title="Bogumił Pacak-Gamalski">
Bogumił Pacak-Gamalski

Bogumił Pacak-Gamalski (ur. 5 marca 1958 w Toruniu) – publicysta, eseista, poeta, zajmuje się też teorią dzieła literackiego, wydawca. Od 1982 mieszkający w Kanadzie w Surrey.
Pierwsze publikacje w Polsce w latach 70. XX wieku (w tygodnikach: " Literatura", "Radar", "Perspektywy").
Od 1982 roku w Kanadzie. W latach 80. stały współpracownik polskich tygodników ogólnokanadyjskich "Czas", "Związkowiec" i "Głos Polski". Publikował wówczas m.in. cykl reportaży literackich pn. "Pogwarki" z podróży po świecie. Redaktor naczelny miesięcznika polonijnego w prowincji Alberta "Biuletyn Polonijny" w drugiej połowie lat 80. Współpracował też z kwartalnikiem społeczno-kulturalnym "Dialogi" wydawanym w Edmonton, Alberta. Częstym tematem jego publicystyki w latach 80. była kwestia postawy i charakteru nowej, "solidarnościowej" emigracji polskiej w Ameryce Północnej. Na łamach torontońskiego "Głosu Polskiego" zapoczątkował dyskusję tego tematu artykułem "Polonia: jaka jest, jaką być może". W inauguracyjnym, pierwszym wydaniu kwartalnika "Dialogi" podjął podobny temat w trójgłosie eseistycznym (obok prof. Ignacego Adel-Czlowiekowskiego i red. Edwarda Zymana) o kształcie współczesnej emigracji polskiej. W 2015 w Kanadzie ukazała się antologia poetycka "Wiatry", w której zamieszczono cykl jego wierszy "Długie cienie drzew".
Od 1999 roku wydaje i jest naczelnym redaktorem rocznika twórczości polskiej "Strumień". Działacz społeczno-polityczny w środowiskach polskich:
Od 2005 roku publikuje sporadycznie w wydawnictwach polskich (mies. "Głos Pruszkowa", warszawski mies. muzyczny "Muzyka21".

</doc>
<doc id="1712661" url="https://pl.wikipedia.org/wiki?curid=1712661" title="Nyctibates">
Nyctibates



</doc>
<doc id="1712662" url="https://pl.wikipedia.org/wiki?curid=1712662" title="Scotobleps">
Scotobleps



</doc>
<doc id="1712668" url="https://pl.wikipedia.org/wiki?curid=1712668" title="Hi-end">
Hi-end

Hi-end, od ang. "high-end" – pojęcie to oznacza ogólnie towary luksusowe, wyróżniające się (wyglądem, parametrami, sposobem wykonania, zastosowanymi materiałami) spośród innych produktów oferowanych do sprzedaży rynkowej. Stosowane najczęściej w odniesieniu do sprzętu elektroakustycznego, ale również np. telefonów komórkowych, kart graficznych. Hi-end jest przeciwieństwem oferty low-end. 
Segment rynku urządzeń elektroakustycznych hi-end nie został zdefiniowany lub unormowany, w odróżnieniu od segmentu Hi-fi, Przykładowo, czasopisma zajmujące się tematyką hi-end klasyfikują, opisują, porównują testowane urządzenia w dowolny sposób, w tym na podstawie indywidualnych wrażeń odsłuchowych.
Krytyka.
Badania naukowe, za pomocą tzw. "ślepych testów", wykazały brak różnic między urządzeniami w zakresie właściwości elektroakustycznych, a deklaracje audiofilskie w tym zakresie określiły mianem iluzorycznych i bezzasadnych, więc wygórowane ceny sprzętu hi-end mogą budzić wątpliwości. Natomiast możliwość rozpoznania "na słuch" kabli połączeniowych fundacja naukowa Jamesa Randiego zakwalifikowała do zjawisk paranormalnych. Niekiedy krytykę hi-end prowokowali sami producenci, wątpliwości budził np. drogi odtwarzacz YBA Initial CD, oparty na rozwiązaniach pochodzących z dużo tańszego Harman Kardon HD 750.

</doc>
<doc id="1712671" url="https://pl.wikipedia.org/wiki?curid=1712671" title="Litworowy Grzbiet">
Litworowy Grzbiet

Litworowy Grzbiet lub Ratuszowy Grzbiet (około 1870-1670 m n.p.m.) – zbudowane z wapiennych skał boczne odgałęzienie Czerwonego Grzbietu wyrastające z dolnej jego części w zachodnim kierunku. Na niektórych mapach bywa nieprawidłowo nazywany Ratuszem Litworowym. Jest to głównie skalisty grzbiet oddzielający Kobylarzowy Żleb od Doliny Litworowej. Do Kobylarzowego Żlebu opada poszarpanym stokiem, a w dolnej części stromą ścianą. Od zachodniej strony zakończony jest urwiskiem Ratusza Litworowego. Tuż po wschodniej stronie Ratusza Litworowego jest łatwy do przejścia Litworowy Przechód łączący Kobylarzowy Żleb z Doliną Litworową. 
W Litworowym Grzbiecie znajduje się kilkanaście jaskiń, m.in. Jaskinia Harda, Jaskinia pod Wantą, Jaskinia za Płytą, Szczelina za Ratuszem, Znana Studnia, Jaskinia za Ratuszem Szeroka, Jaskinia za Ratuszem Owalna, Jaskinia za Ratuszem Zimna, Jaskinia za Ratuszem Śnieżna.
Wzdłuż jego północnych podnóży prowadzi niebieski szlak turystyczny z Przysłopu Miętusiego przez Kobylarzowy Żleb i Czerwony Grzbiet na Małołączniaka.

</doc>
<doc id="1712672" url="https://pl.wikipedia.org/wiki?curid=1712672" title="Pacific Avenue">
Pacific Avenue

Pacific – naziemna stacja niebieskiej linii metra w Los Angeles. Znajduje się na Pacific Avenue w pobliżu skrzyżowania z 4th Street w centrum miasta (Long Beach). Położona jest na pętli ulicznej na południowym krańcu linii, obsługuje tylko tramwaje jadące w kierunku północnym.
Godziny kursowania.
Tramwaje kursują w przybliżeniu od 5:00 do 0:45

</doc>
<doc id="1712674" url="https://pl.wikipedia.org/wiki?curid=1712674" title="IOPS">
IOPS



</doc>
<doc id="1712675" url="https://pl.wikipedia.org/wiki?curid=1712675" title="Ratuszowy Grzbiet">
Ratuszowy Grzbiet



</doc>
<doc id="1712678" url="https://pl.wikipedia.org/wiki?curid=1712678" title="SC Olhanense">
SC Olhanense

Sporting Clube Olhanense − portugalski klub piłkarski grający obecnie w trzeciej lidze, mający siedzibę w mieście Olhão da Restauração, leżącym w regionie Algarve.
Historia.
Klub został założony 27 kwietnia 1912 roku. W 1924 roku wygrał mistrzostwa Portugalii po tym, jak w finale pokonał FC Porto 4:2. Do 1941 roku był członkiem Federacji Piłkarskiej Regionu Algarve i wtedy też przystąpił do rozgrywek pierwszej ligi portugalskiej. W 1945 roku wystąpił w finale Pucharu Portugalii, w którym przegrał 0:1 ze Sportingiem. W 1946 roku zajął 4. miejsce w lidze, najwyższe w swojej historii. W 1975 roku klub spadł do drugiej ligi. W 2009 roku wygrał ją i po 34 latach powrócił do pierwszej ligi.

</doc>
<doc id="1712682" url="https://pl.wikipedia.org/wiki?curid=1712682" title="Sporting Clube Olhanense">
Sporting Clube Olhanense



</doc>
<doc id="1712687" url="https://pl.wikipedia.org/wiki?curid=1712687" title="Enteropeptydaza">
Enteropeptydaza

Enteropeptydaza (enterokinaza) – enzym produkowany przez enterocyty początkowego odcinka jelita cienkiego. Jest katalizatorem reakcji zamiany trypsynogenu w trypsynę, czyli w aktywną postać tego enzymu. Enzym należy do klasy endopeptydaz i odcina sześć reszt aminokwasowych.

</doc>
<doc id="1712690" url="https://pl.wikipedia.org/wiki?curid=1712690" title="Lista dzieł Igora Strawinskiego">
Lista dzieł Igora Strawinskiego

Lista dzieł Igora Strawinskiego.
Utwory orkiestrowe.
Jeżeli nie zaznaczono inaczej utwory zostały napisane na orkiestrę symfoniczną. 
Utwory fortepianowe.
Jeżeli nie zaznaczono inaczej utwory zostały napisane na fortepian solo.

</doc>
<doc id="1712692" url="https://pl.wikipedia.org/wiki?curid=1712692" title="Pozycja kosa">
Pozycja kosa

Pozycja kosa – układ ciała ptaków, polegający na opuszczeniu skrzydeł poniżej ogona i uniesieniu sterówek (bardzo lub nieznacznie). Jest charakterystyczna dla drozdowatych, można ją spotkać także u gołębi.

</doc>
<doc id="1712694" url="https://pl.wikipedia.org/wiki?curid=1712694" title="Shikotsu (jezioro)">
Shikotsu (jezioro)

 – jezioro wulkaniczne w Japonii, na wyspie Hokkaido, leżące w Parku Narodowym Shikotsu-Tōya.

</doc>
<doc id="1712698" url="https://pl.wikipedia.org/wiki?curid=1712698" title="Hanna Konieczna">
Hanna Konieczna

Hanna Konieczna – polska piosenkarka występująca m.in. z zespołami "Skaldowie" i "Tajfuny". Wyróżniona na festiwalu piosenki w Opolu w 1963 (wykonywała wtedy piosenkę J.Kaszyckiego i T. Śliwiaka "Jeśli chcesz") oraz w 1967.
Była żona aktora Gustawa Krona.

</doc>
<doc id="1712700" url="https://pl.wikipedia.org/wiki?curid=1712700" title="Barwiak chromochłonny">
Barwiak chromochłonny



</doc>
<doc id="1712701" url="https://pl.wikipedia.org/wiki?curid=1712701" title="Nerwiak chromochłonny">
Nerwiak chromochłonny



</doc>
<doc id="1712702" url="https://pl.wikipedia.org/wiki?curid=1712702" title="Teresa Szparago">
Teresa Szparago

Teresa Jadwiga Szparago (ur. 17 marca 1936 w Drzewcach) – polska chemik i polityk, posłanka na Sejm PRL IX kadencji.
Życiorys.
Ukończyła Technikum Chemiczne w Zgierzu. Od 1955 do 1957 studiowała na Wydziale Matematyki, Fizyki, Chemii Uniwersytetu Łódzkiego. Pracowała w Zakładach Azotowych w Kędzierzynie. W latach 1958–1970 pracowała naukowo-dydaktycznie w zakresie chemii analitycznej w Instytucie Ciężkiej Syntezy Organicznej w Blachowni Śląskiej. W 1971 została mistrzem w laboratorium w Zakładach Azotowych „Włocławek”. W latach 1985–1989 pełniła mandat posłanki na Sejm PRL IX kadencji w okręgu Włocławek z ramienia Polskiej Zjednoczonej Partii Robotniczej, zasiadając w Komisji Ochrony Środowiska i Zasobów Naturalnych.
Otrzymała Złotą Odznakę „Za zasługi dla przemysłu chemicznego”.

</doc>
<doc id="1712703" url="https://pl.wikipedia.org/wiki?curid=1712703" title="Tzimis Panousis">
Tzimis Panousis

Tzimis Panousis (, wym. "Cimis Panusis", ur. 12 lutego 1954 w Atenach, zm. 13 stycznia 2018 tamże) – grecki muzyk-kontestator, wokalista i artysta kabaretowy stand-up. Jego działalność koncentrowała się głównie w stolicy Grecji. Jego fani określali go przydomkiem "Tzimakos". Był żonaty z Lili Achladioti, z którą miał syna Arisa.
Biografia artystyczna.
Panousis pojawił się na scenie muzycznej w pierwszej połowie lat 70., grając w pubach ze swoim zespołem Mousikes Taxiarhies (, Muzyczne Brygady), w którym był wokalistą i głównym kompozytorem grupy. Ich pierwszy (nieoficjalny) album muzyczny "Disco Tsoutsouni" ukazał się w 1980 roku. Album ten był nielegalnie opublikowaną taśmą, zawierającą wiele pieśni, które później zostały wydane już po oficjalnym debiucie w 1982 roku. W 1986 r. Mousikes Taxiarhies został rozwiązany i Panousis rozpoczął solową karierę.
Styl artystyczny.
Debiutując Panousis wprowadził kontrowersyjny styl muzyki rockowej z humorystycznymi i sarkastycznymi tekstami. Jego utwory zawierały ostre uwagi na polityczne i społeczne realia Grecji, za co kilkukrotnie popadał w konflikt z władzami za obrazoburcze teksty. Jego muzyczny styl był zróżnicowany – obejmował głównie rock, ale także reggae i rembetiko. Podczas występów na żywo, Panousis dostarczał ciętych komentarzy na temat bieżących wydarzeń oraz greckich muzyków i osobistości. Często prowadził dialog ze swoją publicznością, w charakterystycznym stylu stand-up comedy i skeczami z użyciem swojego telefonu. 
Dyskografia.
Od połowy lat 90. Panousis prowadził również audycje w różnych stacjach radiowych. Był także autorem sześciu książek ze szczególnym rodzajem sarkastycznych esejów. Ponadto, pojawił się w czterech filmach, z których najbardziej zauważalną jest główna rola w "The Dracula of Exarcheia" (1981, reżyseria Nicos Zervos). Od 2008 r. był gospodarzem 30-minutowego radiowego show pt. "Dourios Ihos" w greckiej stacji radiowej "City 99,5".

</doc>
<doc id="1712706" url="https://pl.wikipedia.org/wiki?curid=1712706" title="Kazimierz Sztorc">
Kazimierz Sztorc

Kazimierz Sztorc (ur. 16 lutego 1939 w Tarnowie) – polski szlifierz i polityk, poseł na Sejm PRL IX kadencji.
Życiorys.
Od 1955 pracował jako szlifierz w Zakładach Mechanicznych w Tarnowie. W 1967 wstąpił do Polskiej Zjednoczonej Partii Robotniczej, był I sekretarzem oddziałowej organizacji partyjnej i członkiem egzekutywy Komitetu Zakładowego. W 1985 uzyskał mandat posła na Sejm PRL IX kadencji z okręgu Tarnów. Zasiadał w Komisji Spraw Samorządowych. Otrzymał Złoty i Brązowy Krzyż Zasługi oraz Medal 40-lecia Polski Ludowej.

</doc>
<doc id="1712708" url="https://pl.wikipedia.org/wiki?curid=1712708" title="Julija Lachowa">
Julija Lachowa

Julija Lachowa (ur. 8 lipca 1977) – rosyjska lekkoatletka specjalizująca się w skoku wzwyż.
Osiągnięcia.
W 1996 Liachowa reprezentowała swój kraj podczas igrzysk olimpijskich w Atlancie, 20. miejsce w eliminacjach nie dało jej awansu do finału.

</doc>
<doc id="1712709" url="https://pl.wikipedia.org/wiki?curid=1712709" title="Enterokinaza">
Enterokinaza



</doc>
<doc id="1712711" url="https://pl.wikipedia.org/wiki?curid=1712711" title="Westerplatte (półwysep)">
Westerplatte (półwysep)



</doc>
<doc id="1712713" url="https://pl.wikipedia.org/wiki?curid=1712713" title="Torino International Volley Masters">
Torino International Volley Masters



</doc>
<doc id="1712715" url="https://pl.wikipedia.org/wiki?curid=1712715" title="Pasja według św. Jana">
Pasja według św. Jana



</doc>
<doc id="1712716" url="https://pl.wikipedia.org/wiki?curid=1712716" title="Ogólnopolska Organizacja na rzecz Walki z Rakiem Szyjki Macicy">
Ogólnopolska Organizacja na rzecz Walki z Rakiem Szyjki Macicy

Kwiat Kobiecości – polskie stowarzyszenie założone w 2007 przez Idę Karpińską.
Ida Karpińska w 2003 roku wygrała walkę z rakiem szyjki macicy.
Ponad 3 lata później powołała do życia Kwiat Kobiecości, ponieważ sama doświadczyła braku informacji i lęku o własne życie. Dzisiaj organizacja ma swoje kwiatowe emisariuszki w całej Polsce, prowadzi akcje edukacyjne i dwie kampanie społeczne.
Stowarzyszenie promuje profilaktykę, dostęp do informacji, edukację i zmianę świadomości w podejściu do zdrowia nie tylko ze strony samych kobiet, ale również i mężczyzn. Chcą przełamać tabu, jakim jest mówienie o chorobach nowotworowych narządów rodnych kobiet. Dążą do tego, aby jak najwięcej mówiło się i pisało o zagrożeniach związanych z rakiem.
Stowarzyszenie działa na terenie Polski, jest członkiem Europejskiego Stowarzyszenia Raka Szyjki Macicy (ECCA) oraz światowej organizacji Women Against Cervical Cancer (WACC) oraz sygnatariuszem Polskiej Koalicji na rzecz Walki z Rakiem Szyjki Macicy. Zainicjowali i co roku organizują obchody Europejskiego Tygodnia Profilaktyki Raka Szyjki Macicy w Polsce. Wspierają m.in. Program Profilaktyki Raka Szyjki Macicy – „STOP rakowi szyjki macicy”, „Mam Haka na Raka” i wiele innych przedsięwzięć.
Od 2012 roku organizacja poszerzyła działalność o zagadnienia związane z rakiem jajnika. Organizacja nawołuje kobiety w każdym wieku, żeby prócz cytologii pamiętały o przezpochwowym USG, dzięki któremu można wykryć zmiany na jajnikach.
Kampanie społeczne.
30 października 2012 roku ruszyła III odsłona ogólnopolskiej kampanii społecznej „Piękna bo zdrowa” na rzecz profilaktyki raka szyjki macicy i raka jajnika organizowanej przez Kwiat Kobiecości – Ogólnopolską Organizację i magazyn „Glamour”. W tym roku ambasadorki promują regularne przeprowadzanie badań cytologicznych pod hasłem „Zostań Superbohaterką, zrób cytologię!”. Honorowy patronat nad przedsięwzięciem objęły Anna Komorowska, małżonka prezydenta Rzeczypospolitej Polskiej oraz Hanna Gronkiewicz-Waltz, prezydent m.st. Warszawy.
Motywem do realizacji kampanii „Zostań Superbohaterką, zrób cytologię!” są wyniki badań opinii społecznej „Obraz współczesnej kobiety a badania cytologiczne kobiet w Polsce”. Rak szyjki macicy jest jednym z nielicznych nowotworów, które można wykryć w sposób bezinwazyjny, jednak w Polsce wciąż zbyt mało kobiet wykonuje regularne badania cytologiczne. Spośród kobiet, w grupie wiekowej 20-50 lat tylko 45% kobiet wykonuje badanie regularnie (co najmniej raz na dwa lata), a 18% Polek w tej samej grupie wiekowej znajduje się poza jakąkolwiek diagnostyką – nigdy nie miało wykonywanej cytologii. Celem kampanii „Piękna bo zdrowa” jest zwiększenie świadomości kobiet na temat wirusa HPV oraz raka jajnika – nowotworów występujących coraz częściej u młodych kobiet, a także zmiana podejścia Polek do badań u ginekologa. Regularne badania ginekologiczne i wykonywanie USG transwaginalnego, potocznie zwanego dopochwowym, mogą pomóc w wykryciu raka jajnika we wczesnym stadium i zwiększyć szansę na wyleczenie.
Akcji towarzyszy szereg działań promocyjnych, m.in. w prasie („Glamour”, „Gala”, „Claudia”), w sieci kin Multikino, działania outdoorowe w kilku miastach Polski oraz w internecie na portalach Wirtualnej Polski oraz wieszjak.pl i wielu innych, w tym w mediach społecznościowych. Dodatkowo poza szeroko zakrojonymi działaniami informacyjnymi oraz komunikacji PR, organizatorzy planują edukacyjne roadshow kampanii w regionach. W kampanię angażują się polskie gminy, które w zależności od swoich możliwości organizują edukacyjne spotkania z mieszkankami ze swojego regionu czy rozwieszają bilbordy kampanii na terenie swojej gminy, nakłaniając mieszkanki do regularnych badań cytologicznych. Natomiast od listopada 2012 do końca stycznia 2013 dostępne były Miasteczka Kobiet w centrach handlowych, w których odwiedzające organizatorów kobiety, mogły dowiedzieć się więcej w zakresie profilaktyki raka szyjki macicy i raka jajnika, wykonać bezpłatne badanie piersi w tzw. mammobusie czy spotkać się z ambasadorkami kampanii i wziąć udział w licznych konkursach z nagrodami.
Już po raz drugi Kwiat Kobiecości wraz z partnerem akcji firmą Roche zorganizował happening edukacyjny „Jajko mądrzejsze od kury”. Event odbył się w Centrum Handlowy Artium Targówek. Jego założeniem była wzajemna motywacja kobiet: matek i córek do wykonywania regularnych badań i wizyt ginekologicznych, które są jedynym skutecznym sposobem na zdiagnozowanie raka jajnika. Patronat mediowy nad akcją objął magazyn „Sens”.
6 grudnia 2011 roku ruszyła piąta edycja akcji „Święty Mikołaj”, której celem jest niesienie wsparcia kobietom chorym na raka szyjki macicy. W ramach akcji, której inicjatorem jest Kwiat Kobiecości – Ogólnopolska Organizacja na rzecz Walki z Rakiem Szyjki Macicy, 50 wolontariuszek odwiedziło ponad 2000 pacjentek w 21 szpitalach na terenie całej Polski. Wolontariuszki Kwiatu Kobiecości ubrane w stroje Świętego Mikołaja przekazały kobietom upominki świąteczne podarowane przez Partnerów inicjatywy.
Na czas akcji Święty Mikołaj wolontariuszki z różnych miast Polski przebierają się w strój Świętego Mikołaja i z workami prezentów odwiedzają oddziały onkologiczno-ginekologiczne pobliskich szpitali. Podarunki pełnią podczas akcji funkcję symboliczną, najważniejsze są ciepło i nadzieja niesiona kobietom, które toczą walkę o życie. Rak Szyjki Macicy jest jednym z poważniejszych problemów onkologiczno-społecznych w Polsce. Codziennie 10 kobiet dowiaduje się, że jest chora na ten nowotwór, aż połowa z nich umiera. Pod względem 5-letnich przeżyć chorych na raka szyjki macicy, nasz kraj zajmuje ostatnie miejsce w Europie. Na przekór statystykom wiele kobiet jednak pokonuje chorobę i co najważniejsze działa na rzecz walki z nią i jej profilaktyki, czego najlepszym dowodem jest Kwiat Kobiecości.
Program „Młoda i Zdrowa” adresowany do uczennic gimnazjów i liceów. Ma na celu edukację młodych dziewcząt w zakresie profilaktyki raka szyjki macicy, a także propagowanie zdrowego stylu życia. Uświadamianie młodych ludzi ma na celu zmianę społecznych stereotypów dotyczących zachorowań na nowotwory.
Program „Kobiety dla Kobiet” adresowany do kobiet pracujących w urzędach i dużych instytucjach. Ma na celu budowanie świadomości kobiet, jak wielkie jest zagrożenie rakiem szyjki macicy i propagowanie profilaktyki: badań cytologicznych i szczepień przeciw wirusowi HPV.

</doc>
<doc id="1712717" url="https://pl.wikipedia.org/wiki?curid=1712717" title="Kwiat Kobiecości">
Kwiat Kobiecości



</doc>
<doc id="1712718" url="https://pl.wikipedia.org/wiki?curid=1712718" title="Wimbledon 2009 (gra pojedyncza kobiet)">
Wimbledon 2009 (gra pojedyncza kobiet)

Eliminacje.
Drabinka eliminacji 

</doc>
<doc id="1712719" url="https://pl.wikipedia.org/wiki?curid=1712719" title="Antarktyda Zachodnia">
Antarktyda Zachodnia

Antarktyda Zachodnia (ang. "West Antarctica", "Lesser Antarctica", hiszp. "Antártida Occidental", "Antártida Menor") – jeden z dwóch, obok Antarktydy Wschodniej, wielkich regionów kontynentu Antarktydy.
Nazwa.
Nazwa „Antarktyda Zachodnia” nawiązuje do tego, że region w całości znajduje się na zachodniej półkuli globu. Nazwa weszła do użycia na początku XX w. i została spopularyzowana w okresie po Międzynarodowym Roku Geofizycznym (1957–1958) i badaniach, które wykazały, że Góry Transantarktyczne stanowią użyteczną granicę podziału kontynentu na część wschodnią i zachodnią. 
Nazwy „Antarktyda Wschodnia” i „Antarktyda Zachodnia” mogą być mylące. Dla obserwatora patrzącego w kierunku północnym stojącego na przykład na Lodowcu Szelfowym Rossa „Antarktyda Wschodnia” znajduje się na zachodzie a „Antarktyda Zachodnia” na wschodzie. Stąd też zaproponowano inne nazwy regionów: "Greater Antarctica" dla części „wschodniej” i "Lesser Antarctica" dla części „zachodniej”. Niemniej jednak w literaturze dominują nazwy „Antarktyda Wschodnia” i „Antarktyda Zachodnia”. 
Geografia.
Jeden z dwóch, obok Antarktydy Wschodniej, wielkich regionów kontynentu Antarktydy. Granicą oddzielającą obie części kontynentu są Góry Transantarktyczne, rozciągające się od Morza Weddella do Morza Rossa, które same leżą w Antarktydzie Wschodniej. Antarktyda Zachodnia leży po pacyficznej stronie tych gór i obejmuje następujące regiony: 
Antarktydę Zachodnią, poza Półwyspem Antarktycznym, pokrywa lądolód West Antarctic Ice Sheet. Znajdują się tu dwa z głównych lodowców szelfowych Antarktydy: Lodowiec Szelfowy Filchnera-Ronne (złożony z Lodowca Szelfowego Ronne i Lodowca Szelfowego Filchnera) oraz Lodowiec Szelfowy Rossa. Wiele mniejszych lodowców szelfowych zlokalizowanych jest na Ziemi Marii Byrd i Ziemi Enderby.
Od zachodu Lodowiec Szelfowy Ronne ograniczają Góry Ellswortha z najwyższym szczytem całej Antarktydy – Mount Vinson (5140 m n.p.m.). 
Na Ziemi Marii Byrd, pomiędzy Jones Mountains a Fosdick Mountains leży obszar wulkaniczny. 

</doc>
<doc id="1712721" url="https://pl.wikipedia.org/wiki?curid=1712721" title="Praises to the War Machine">
Praises to the War Machine

Praises to the War Machine – debiutancki album studyjny amerykańskiego wokalisty heavymetalowego Warrela Dane'a, znanego z występów w grupie Nevermore. Wydawnictwo ukazało się 28 kwietnia 2008 roku nakładem wytwórni muzycznej Century Media Records. Płyta została nagrana w Wichers Studios i Ominisound Studios w Nashville w stanie Tennessee. Partie perkusji nagrano we Wrightway Studios w Baltimore w stanie Maryland. Mastering odbył się w Sterling Sound w Nowym Jorku. Gościnnie w nagraniach wzięli udział m.in. gitarzyści Jeff Loomis wówczas związany z grupą Nevermore oraz James Murphy znany m.in. z występów w grupie Death.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="1712723" url="https://pl.wikipedia.org/wiki?curid=1712723" title="Pasja według św. Mateusza">
Pasja według św. Mateusza



</doc>
<doc id="1712724" url="https://pl.wikipedia.org/wiki?curid=1712724" title="Pasja według św. Marka">
Pasja według św. Marka



</doc>
<doc id="1712725" url="https://pl.wikipedia.org/wiki?curid=1712725" title="Pasja według św. Łukasza">
Pasja według św. Łukasza



</doc>
<doc id="1712726" url="https://pl.wikipedia.org/wiki?curid=1712726" title="Crack a Bottle">
Crack a Bottle

Crack a Bottle – utwór amerykańskiego rapera Eminema z albumu "Relapse". Gościnnie pojawiają się w nim Dr. Dre (który jest jednocześnie producentem utworu) i 50 Cent.

</doc>
<doc id="1712728" url="https://pl.wikipedia.org/wiki?curid=1712728" title="Nelė Žilinskienė">
Nelė Žilinskienė

Nelė Žilinskienė (ur. 29 grudnia 1969 w Telszach) – była litewska lekkoatletka, skoczkini wzwyż.

</doc>
<doc id="1712731" url="https://pl.wikipedia.org/wiki?curid=1712731" title="Nele Zilinskiene">
Nele Zilinskiene



</doc>
<doc id="1712732" url="https://pl.wikipedia.org/wiki?curid=1712732" title="Nelė Savickytė">
Nelė Savickytė



</doc>
<doc id="1712733" url="https://pl.wikipedia.org/wiki?curid=1712733" title="Guáimaro">
Guáimaro

Guáimaro – miasto na Kubie, w prowincji Camagüey. W 2004 r. miasto to zamieszkiwało 57 086 osób.

</doc>
<doc id="1712735" url="https://pl.wikipedia.org/wiki?curid=1712735" title="Kwiatówka różowa">
Kwiatówka różowa

Kwiatówka różowa, czerwonka pręgowana ("Dicaeum hirundinaceum") – gatunek małego, owocożernego ptaka z rodziny kwiatówek (Dicaeidae). Występuje w Australii oraz na wyspach na północ od niej, należących do Indonezji; w swym zasięgu występowania jest jedynym gatunkiem swojej rodziny. Nie jest zagrożony wyginięciem.
Systematyka.
Wyróżniono cztery podgatunki "D. hirundinaceum":
W niektórych ujęciach systematycznych wszystkie podgatunki, poza nominatywnym, są wydzielane do osobnych gatunków.
Status.
Międzynarodowa Unia Ochrony Przyrody (IUCN) od 2016 roku stosuje ujęcie systematyczne, w którym za "Dicaeum hirundinaceum" uznaje tylko podgatunek nominatywny, takson "ignicolle" podnosi do rangi gatunku ("Dicaeum ignicolle"), a "keiense" i "fulgidum" wydziela do gatunku "Dicaeum keiense". Taksony te zalicza do kategorii najmniejszej troski (LC, "Least Concern"), a trendy liczebności ich populacji ocenia jako stabilne.

</doc>
<doc id="1712736" url="https://pl.wikipedia.org/wiki?curid=1712736" title="A Strange Education">
A Strange Education

A Strange Education – debiutancki album szkockiej grupy muzycznej The Cinematics. Album został wydany 6 marca 2007 roku przez wytwórnię TVT Records i znajduje się na nim 14 utworów. 
Z tego albumu pochodzą single: "Chase", "Keep Forgetting" oraz "Break".

</doc>
<doc id="1712737" url="https://pl.wikipedia.org/wiki?curid=1712737" title="Rudiger Abramczik">
Rudiger Abramczik



</doc>
<doc id="1712742" url="https://pl.wikipedia.org/wiki?curid=1712742" title="Mniejszości etniczne Wietnamu">
Mniejszości etniczne Wietnamu



</doc>
<doc id="1712744" url="https://pl.wikipedia.org/wiki?curid=1712744" title="Certa jeziorowa">
Certa jeziorowa

Certa jeziorowa ("Vimba elongata") – gatunek słodkowodnej ryby z rodziny karpiowatych (Cyprinidae), czasami uznawany za podgatunek certy ("Vimba vimba").
Występowanie.
Alpejskie jeziora w południowej Bawarii i górnej Austrii.

</doc>
<doc id="1712745" url="https://pl.wikipedia.org/wiki?curid=1712745" title="Eliminacje do Mistrzostw Europy w Piłce Nożnej Kobiet 2009/Grupa 3">
Eliminacje do Mistrzostw Europy w Piłce Nożnej Kobiet 2009/Grupa 3

Rozgrywki Grupy 3 Eliminacji do Mistrzostw Europy w Piłce Nożnej kobiet 2009 odbyły się w dniach od 11 kwietnia 2007 do 2 października 2008. Grupa 3 była jedną z sześciu, które wyłoniły 11 finalistów Mistrzostw Europy w Piłce Nożnej Kobiet 2009. W Grupie 3 znalazły się następujące zespoły:
Tabela.
Legenda:

</doc>
<doc id="1712746" url="https://pl.wikipedia.org/wiki?curid=1712746" title="Minas (Kuba)">
Minas (Kuba)

Minas – miasto na Kubie, w prowincji Camagüey. W 2004 r. miasto to zamieszkiwało 38 517 osób.

</doc>
<doc id="1712748" url="https://pl.wikipedia.org/wiki?curid=1712748" title="Certa bałkańska">
Certa bałkańska

Certa bałkańska ("Vimba melanops") – gatunek ryby z rodziny karpiowatych (Cyprinidae), dawniej uważany za podgatunek certy ("Vimba vimba").
Występowanie.
Rzeki wpadające do wschodniej części Morza Śródziemnego (Wardar, Struma, Mesta i Marica).

</doc>
<doc id="1712750" url="https://pl.wikipedia.org/wiki?curid=1712750" title="Trials X">
Trials X

Trials X – polski zespół hip-hopowy, założony w 1991 przez Marcina „Tigermaana” Chmarzyńskiego (ur. 15 marca 1974) i Piotra „Platoona” Boruca. W 1996 zespół został rozwiązany.
Historia.
Duet w 1991 swoje pierwsze utwory nagrywał w mieszkaniu na sprzęcie muzycznym z systemem Karaoke. Wtedy to powstał na kasecie magnetofonowej pierwszy nielegal pt. "Fekalia". W 1992 kaseta w limitowanej ilości 100 szt. była dystrybuowana w sklepie odzieżowym UZI na warszawskiej Ochocie, gdzie w ciągu roku wyprzedał się jej cały nakład. Od 1993 kolejne utwory powstawały półprofesjonalnie w studiu OKO na warszawskiej Ochocie. Wtedy miejscem spotkań, w którym poznali się twórcy tj. Numer Raz, V.O.L.T., Jan Marian, QZA, Mandaryn, J.Tiger, Bartek, był korytarz radiowy podczas nagrania pierwszej w Warszawie audycji hip-hopowej Kolorszok prowadzonej przez Bognę Świątkowską w radiu Kolor. 
W tej właśnie stacji Trials X prezentował swoją twórczość i najnowsze dokonania. Jako debiutanci byli zapraszani również do Radia "S" czy Programu Trzeciego Polskiego Radia. 
Koncerty.
Największym i spektakularnym na tamten czas wydarzeniem dla zespołu było zaproszenie go do koncertowania w największych miastach Polski tj. Krakowie, Poznaniu, Katowicach, Łodzi, Gdyni i Wrocławiu. Trasa koncertowa odbyła się dzięki akcji "Adidas Streetball Challange" w roku 1995 i promowała uliczną koszykówkę. Podczas całej trasy w najważniejszych rozgłośniach radiowych trwała kampania reklamowa Adidas do której zaproszono zespół Trials X. Rapowane reklamy stały się faktem. Firma jeszcze wielkorotnie zapraszała zespół do współpracy przy reklamach radiowych. Platoon i Tiger wystąpili także w spotach radiowych dla takich firm jak Sony czy ABB. W tym samym roku w styczniu artyści wzięli udział w III finale Wielkiej Orkiestry Świątecznej Pomocy Jurka Owsiaka gdzie wystąpili m.in. w zakładzie karnym w Siedlcach. Trials X w 1994 nagrał kasetę "Prawda, cel, przesłanie", która ujrzała światło dzienne wiosną 1995 nakładem niezależnej firmy Boom Media. Wydanie się przedłużyło z powodu włamania do studia graficznego na ul. Mazowieckiej w Warszawie gdzie przechowywane były wszystkie materiały graficzne związane z okładką płyty. Zespół przeszedł do historii jako pierwszy polski duet, który rozpoczął boom na kulturę hip-hop w Polsce.
Trials X jako pierwszy zaprezentował publicznie swój występ podczas International Music Festival Sopot 1993 w bloku rockowym na molo, zorganizowanym przez warszawską agencję SCS. Platoon i Tiger wystąpili wtedy na scenie obok takich zespołów jak: Oddział Zamknięty czy Closterkeller. Występ ten zapowiadała Gazeta Wyborcza w wydaniu warszawskim („Gazety Stołecznej”) z dn. 25 sierpnia 1993 w artykule pt. „Jestem z miasta” napisanym przez Macieja Chmiela. Trials X także jako pierwszy przedstawił publicznie teledysk z gatunku hip-hop do utworu „Czujee się lepiey” w telewizji publicznej w kanale TVP1 oraz TVP Polonia w 1995 w programie Muzycznej Jedynki, który prowadził Artur Orzech. Drugi teledysk zespołu pt. „Jarają, jarają” wyreżyserował Kuba Wojewódzki do programu Halogramy dla telewizji Polsat. Album "Prawda, cel, przesłanie" duet nagrał już w profesjonalnym studiu S-4 mieszczącym się w gmachu Telewizji Polskiej na ul. Woronicza 17. W 2020 roku duet pojawił się w Teatrze Capitol w Warszawie na II gali rozdania corocznych nagród dla artystów hip hop gdzie wręczył statuetkę dla zespołu Chillwagon jako grupy roku 2020.
Reedycja.
12 kwietnia 2014 dzięki wydawnictwu Fonografika, ukazała się reedycja płyty w postaci CD. Wcześniej dostępna ona była tylko na kasetach magnetofonowych. Remasteringu utworów dokonał Dj Eprom. Wznowione wydanie promowały takie osoby jak: Bogna Świątkowska, Maciej Chmiel, Fu i Olsen, Kosi z JWP, Juchas, Dj Spike, Numer Raz, DJ Kebs czy Piotr Turek. Duet też udzielił pierwszego wywiadu po latach dla Raputacji. Jako bonus, na płycie znalazły się nigdy niewydane nagrania z 1993, takie jak: „Laski” czy „Robię co chcę”. Wymienione utwory były publikowane jedynie na antenie Programu III Polskiego Radia oraz wykonane zostały na żywo podczas bloku rockowego na XXX Międzynarodowym Festiwalu w Sopocie w 1993. 
Album demo.
W 2019 roku ukazał się w postaci cyfrowej demo album o nazwie Experyment. Materiał powstał w 1998 roku i ujrzał światło po 21 latach, kiedy to został odnaleziony w archiwum muzyków. Płyta zawiera 11 utworów nagranych w warunkach domowych na 4 -śladowym magnetofonie kasetowym prawdopodobnie typu TASCAM. Cały materiał został nagrany w mieszkaniu Tigera na warszawskiej Ochocie. Tak jak przy nagraniach do albumu Prawda Cel Przesłanie i tutaj został zaproszony Numer Raz, który wziął udział w nagraniach w formie luźnego freestylowego jamu. Utwory zostały ponownie oczyszczone i zmasterowane. 

</doc>
<doc id="1712752" url="https://pl.wikipedia.org/wiki?curid=1712752" title="Zachodnioeuropejski Egzarchat Parafii Rosyjskich">
Zachodnioeuropejski Egzarchat Parafii Rosyjskich

Zachodnioeuropejski Egzarchat Parafii Rosyjskich – prawosławny egzarchat w jurysdykcji patriarchy Konstantynopola działający w latach 1931–1965 i ponownie od 1999 do 2018 r. 
Jego powstanie było skutkiem przejścia przez metropolitę Eulogiusza (Gieorgijewskiego), zwierzchnika Zachodnioeuropejskiego Egzarchatu Rosyjskiego Kościoła Prawosławnego z Rosyjskiego Kościoła Prawosławnego do Patriarchatu Konstantynopola w 1931 r. Krok ten nie został uznany przez "locum tenens" patriarchy Moskwy. Mimo powrotu Eulogiusza do Rosyjskiego Kościoła Prawosławnego w 1945, część parafii podlegających mu wolała pozostać w dotychczasowej jurysdykcji. 
W 2018 r. egzarchat został zlikwidowany przez Patriarchat Konstantynopolitański. 
Historia.
Na początku 1930 metropolita Zachodnioeuropejskiego Egzarchatu Rosyjskiego Kościoła Prawosławnego Eulogiusz (Gieorgijewski) wziął udział w modlitwach za „cierpiący Kościół rosyjski” odprawionych przez anglikańskiego biskupa Canterbury. Z tego powodu metropolita Sergiusz, "locum tenens" Patriarchatu Moskiewskiego, deklarujący lojalność wobec władz stalinowskich, odebrał mu godność egzarchy i zawiesił w stanie duchownym. Eulogiusz nie uznał tej decyzji i zdecydował się przejść pod jurysdykcję patriarchy Konstantynopola razem z całą podlegającą mu strukturą. 17 lutego 1931 patriarcha Focjusz II przyjął ją pod swoją zwierzchność, organizując podległe egzarchatowi cerkwie w nowej, tymczasowej strukturze określonej jako Egzarchat Parafii Rosyjskich w Europie Zachodniej. Ten sam dokument nadawał metropolicie godność patriarszego egzarchy. Rosyjski Kościół Prawosławny nie zaakceptował tych wydarzeń i 30 kwietnia 1931 potwierdził odebranie kapłaństwa Eulogiuszowi oraz wykluczenie z Kościoła jego zwolenników (tzw. „eulogian”). 
W 1945 Eulogiusz zdecydował się na powrót do Rosyjskiego Kościoła Prawosławnego i został do niego ponownie przyjęty. Rosyjski Kościół Prawosławny przywrócił mu godność egzarchy i uznał, że cała podlegająca mu struktura na nowo stała się częścią Cerkwi rosyjskiej. Większość wiernych i kleru egzarchatu nie zaakceptowała jednak tej decyzji i wyraziła wolę pozostania w dotychczasowej jurysdykcji. W 20 lat później, w związku z kontrowersjami wokół statusu kanonicznego parafii, patriarcha Atenagoras zrzekł się zwierzchnictwa nad egzarchatem, rozwiązał go i polecił parafiom powrót do Patriarchatu Moskiewskiego. Kler egzarchatu, na czele z arcybiskupem Jerzym (Tarasowem), nie zgodził się jednak na takie rozwiązanie i jednostronnie ogłosił się Autonomicznym Kościołem we Francji i Europie Zachodniej, który nie został uznany przez żaden kanoniczny Kościół prawosławny. W związku z tym 22 stycznia 1971 patriarcha Konstantynopola ponownie przyjął pod swoją jurysdykcję parafie rosyjskie, które nie powróciły do patriarchatu moskiewskiego ani nie znalazły się w Rosyjskim Kościele Prawosławnym poza granicami Rosji. Wspólnota nosiła nazwę Rosyjskie Arcybiskupstwo Prawosławne Europy Zachodniej. W 1999 utworzyły one Zachodnioeuropejski Egzarchat Parafii Rosyjskich.
W 2003 część duchowieństwa i wiernych egzarchatu pragnęła wystąpić z jurysdykcji konstantynopolitańskiej i połączyć się z eparchią chersoneską Rosyjskiego Kościoła Prawosławnego. Zbliżeniu z Patriarchatem Moskiewskim sprzyjał zmarły w 2003 arcybiskup Sergiusz (Konowałow). Ostatecznie jednak w administraturze przeważyło stanowisko przeciwne, do czego przyczynił się wybór na nowego zwierzchnika Kościoła arcybiskupa Gabriela (de Vyldera), zwolennika "status quo".
Od stycznia 2013 egzarchat nie posiadał zwierzchnika, gdy arcybiskup Gabriel (de Vylder) odszedł w stan spoczynku. "Locum tenens" egzarchatu został metropolita Emmanuel, zwierzchnik Greckiej Metropolii Francji. 30 marca 2013 zebranie duchowieństwa i świeckich eparchii zgodziło się, by zgodnie z sugestią patriarchy konstantynopolitańskiego metropolita Emmanuel zarządzał egzarchatem, tymczasowo, co najmniej do listopada 2013. W listopadzie tego samego roku nowym egzarchą został Hiob (Getcha), który pozostał na urzędzie do końca listopada 2015. W roku następnym urząd egzarchy objął Jan (Renneteau).
Na początku XXI w. liczba parafii wchodzących w skład egzarchatu była szacowana na ok. 60, według innych źródeł nawet 100. Liczba ta wahała się ze względu na trwające w gronie emigracji rosyjskiej spory o przynależność poszczególnych parafii i budynków sakralnych. Parafie te obsługiwało 66 księży, egzarchatowi podlegały także cztery monastery. Rezydencja zwierzchnika egzarchatu znajdowała się w Paryżu, przy soborze św. Aleksandra Newskiego. Ze względu na jego położenie cały egzarchat bywał potocznie określany jako "ulica Daru".
27 listopada 2018 r. synod Patriarchatu Konstantynopolitańskiego odebrał rosyjskiemu arcybiskupstwu status egzarchatu, co według przedstawicieli struktury stało się bez porozumienia i konsultacji z nimi. Parafie podlegające dotąd egzarchatowi w myśl tej decyzji miały zostać podporządkowane eparchiom, w których granicach się znajdują. Na decyzję o rozwiązaniu Egzarchatu miały wpłynąć wydarzenia we Florencji, gdy grupa duchownych podległych Konstantynopolowi faktycznie doprowadziła do przejścia miejscowej wspólnoty do Rosyjskiego Kościoła Prawosławnego poza granicami Rosji zjednoczonego z Patriarchatem Moskiewskim. 28 listopada stojący na czele egzarchatu arcybiskup Jan oznajmił, iż zamierza zignorować decyzję synodu i nadal kierować strukturą w jej dotychczasowym kształcie. Natomiast podlegająca dotąd egzarchatowi uczelnia teologiczna, Instytut św. Sergiusza z Radoneża w Paryżu, wydała oświadczenie, w którym poparła decyzję synodu i ogłosiła podporządkowanie się Greckiej Metropolii Francji (metropolii galijskiej).
1 września 2019 r. Patriarchat Konstantynopolitański potwierdził swoje wcześniejsze decyzje dotyczące egzarchatu, podporządkowując parafie rosyjskie metropolicie galijskiemu. 7 września w Paryżu odbyło się nadzwyczajne zgromadzenie duchowieństwa i świeckich, które miało rozważyć możliwość powrotu parafii egzarchatu w jurysdykcję Patriarchatu Moskiewskiego. Decyzja ta zyskała poparcie większości obecnych, ale nie większość 2/3 głosów, konieczną do podejmowania takich decyzji. 14 września kierujący egzarchatem arcybiskup Jan ogłosił przejście w jurysdykcję Patriarchatu Moskiewskiego w imieniu własnym i całej podległej struktury. Tego samego dnia Święty Synod Patriarchatu Moskiewskiego przyjął tę prośbę, nadał hierarsze tytuł arcybiskupa dubnińskiego i prawo dalszej kontroli nad parafiami, które faktycznie będą chciały zmiany jurysdykcji. 7 października 2019 r. Święty Synod postanowił przyjąć w skład Rosyjskiego Kościoła Prawosławnego wszystkie placówki duszpasterskie uznające zwierzchnictwo arcybiskupa Jana, tworząc z nich nową administraturę – Arcybiskupstwo Zachodnioeuropejskich Parafii Tradycji Rosyjskiej.
Podział administracyjny.
Według oficjalnych danych z 2010 egzarchat dzielił się na następujące dekanaty:

</doc>
<doc id="1712760" url="https://pl.wikipedia.org/wiki?curid=1712760" title="Piłka nożna na Igrzyskach Azjatyckich 1954">
Piłka nożna na Igrzyskach Azjatyckich 1954

Wyniki turnieju piłki nożnej rozegranego podczas Igrzysk Azjatyckich 1954. Udział brali tylko mężczyźni.

</doc>
<doc id="1712761" url="https://pl.wikipedia.org/wiki?curid=1712761" title="Charlie Mariano">
Charlie Mariano

Charlie Mariano właśc. Carmine Ugo Mariano (ur. 12 listopada 1923 w Bostonie, zm. 16 czerwca 2009 w Kolonii) – amerykański jazzowy saksofonista altowy i sopranowy, znany również z gry na tradycyjnym instrumencie dętym pochodzącym z Indii – nadaswaram. Jeden z pierwszych jazzmanów grających world music.
Życiorys.
Carmine Ugo był trzecim, najmłodszym dzieckiem pary włoskich emigrantów z Abruzzi: Giovanniego i Marii Digirronimo Mariano. Pierwsze lekcje muzyki otrzymał od starszej siostry Coliny, studiującej pianistykę, ale gra na tym instrumencie niezbyt go interesowała. Jako nastolatek podziwiał grę Lestera Younga. Późniejszym wzorem do naśladowania został dla Mariano Johnny Hodges. Cenił również grę i był pod dużym wpływem muzyki Charliego Parkera i Johna Coltrane’a. Swój pierwszy saksofon dostał od siostry w 1942, a pierwszy swój koncert dał ze szkolnym zespołem. Zaczął zawodową karierę jako członek jednej z orkiestr w lokalu-klubie „Ort's Grill” w Bostonie. Grał tam do 1943, kiedy to dostał wezwanie do wojska. Nosił mundur przez pełne trzy lata, ale służbę odbył jako członek wojskowej orkiestry w bazach w Kansas i Kalifornii. Po wojnie, w 1945 ożenił się z dziewczyną poznaną w Kansas. Po niezbyt udanych próbach znalezienia pracy jako muzyk, jesienią 1945 rozpoczął studia muzyczne w Schillinger House w Bostonie, obecnie Berklee College of Music (jako uczący się były żołnierz otrzymywał stypendium, które umożliwiało przeżycie). Nauka nie wykluczała jednak gry i Mariano wykorzystywał każdą okazję występując w tym okresie z różnymi muzykami, m.in. z Quincy Jonesem, Jakim Byardem, Serge'em Chaloffem czy Dickiem Twardzikiem.
Grudzień 1947 to data pierwszej zarejestrowanej sesji nagraniowej Charliego Mariano jako członka sekcji dętej w zespole Ray Borden Big Band. W 1948 został członkiem bostońskiej orkiestry prowadzonej przez pianistę Nata Pierce’a. W 1949 nagrał płytę jako członek septetu Serge'a Chaloffa i Ralpha Burnesa. Po ukończeniu nauki w Schillinger House został zaangażowany jako saksofonista do klubu w pobliskim Lynn, gdzie grał m.in. z pianistą Jakim Byardem. W tym czasie Mariano został liderem swojego pierwszego zespołu. W składzie Charlie Mariano with His Jazz Group byli: trębacz Herb Pomeroy, Jaki Byard, basista Jack Carter i perkusista Peter Littman. W 1950 dla niewielkiej wytwórni Imperial nagrali pierwszą płytę, a w 1951 kolejną (bez specjalnych sukcesów finansowych). W grudniu 1951 powstał nowy album: "The New Sounds From Boston – with Charlie Mariano and His Groups", tym razem już dla wytwórni Prestige, która w styczniu 1953 zrealizowała następną płytę Charlie Mariano "Boston All Stars".
W lutym 1953 byli członkowie grupy Woody’ego Hermana: basista Chubby Jackson i puzonista Bill Harris założyli własny zespół The Jackson–Harris Herd, w którego składzie znalazł się też Charlie Mariano (nazwa zespołu była też tytułem ich płyty wydanej w lutym przez wytwórnię Norgran). Wiosną 1953 ukazały się kolejne płyty Charliego Mariano: "Charlie Mariano" i "The Nat Pierce – Dick Collins Nonet, The Charlie Mariano Sextet". W czerwcu 1953 Mariano wraz z zaprzyjaźnionymi muzykami (Herb Pomeroy, Jimmy Woode, Jaki Byard i in.) założył Jazz Workshop, przez prawie dwa lata prowadząc warsztaty dla młodych ludzi chcących uczyć się grania jazzu. Szkoła ta stanowiła również źródło utrzymania dla nauczycieli.
Od października 1953 do końca 1955 był członkiem znanej orkiestry Stana Kentona (zastąpił w niej Lee Konitza). Razem z nim grali wtedy perkusista Mel Lewis, basista Max Bennet, saksofoniści tenorowi Bill Perkins i Dave van Kriedt, saksofonista altowy Lennie Niehaus, trębacze Al Porcino, Stu Williamson i in. Podczas tras koncertowych big bandu Kentona solistami byli tacy muzycy jak Charlie Parker, Dizzy Gillespie, Erroll Garner czy piosenkarka June Christy.
Po rezygnacji z gry w dużym zespole wyjechał na Zachodnie Wybrzeże, gdzie w Los Angeles grał wraz z Shellym Manne'em w jego grupie Shelly Manne &amp; His Men (razem z trębaczem Stu Williamsonem, pianistą Russem Freemanem i basistą Leroyem Vinnegarem). W tym czasie zespół nagrał pięć płyt dla wytwórni Contemporary. Pracował też jako muzyk sesyjny dla wytwórni Bethlehem (soundtrack filmu "The James Dean Story" powstał m.in. z jego udziałem).
Na przełomie 1958/1959 m.in. z uwagi na to, iż to cool jazz stawał się na wybrzeżu stylem dominującym, powrócił do Bostonu. Podjął pracę jako nauczyciel w swojej dawnej szkole, która teraz nosiła już nazwę Berklee School of Music. Grał też w zespole innego wykładowcy Berklee – Herba Pomeroya. W tym czasie definitywnie rozpadło się jego pierwsze małżeństwo, a Mariano związał się ze studentką Berklee – japońską pianistką Toshiko Akiyoshi (wzięli ślub w listopadzie 1959). Jeszcze w tym samym roku wyjechali razem do Los Angeles, gdzie Mariano miał grać na saksofonie tenorowym w zespole Stana Kentona. Po roku zdecydowali się na wyjazd do Nowego Jorku i założenie własnej grupy. Był to kwartet z Gene’em Cherico na basie i perkusistą Eddim Marshallem (a później Albertem „Tootie” Heathem). Grali w popularnych klubach Nowego Jorku, a pod koniec 1960 roku nagrali płytę "Toshiko Mariano Quartet" (Candid). Potem wyruszyli w długą trasę po Kanadzie, Meksyku i Japonii, po której rozwiązali zespół, realizując oddzielne projekty.
W ciągu kolejnych lat Mariano występował z wieloma znanymi muzykami, takimi jak Charlie Parker, Dizzy Gillespie czy McCoy Tyner. Wysoko oceniona została również jego gra z Charlesem Mingusem zarejestrowana na albumach "Mingus Mingus Mingus Mingus Mingus" i "The Black Saint and the Sinner Lady" (1963). W 1963 pojawił się też na albumie "Live at Newport" (Impulse!) będącym zapisem występu lidera i zespołu (Charlie Mariano, trębacz Clark Terry, basista Bob Cranshaw i perkusista Mickey Roker) na Newport Jazz Festival. Kolejną, tym razem własną płytą nagraną w 1963 był "A Jazz Portrait of Charlie Mariano", gdzie miał szansę zaprezentowania swej gry na tle różnych formacji: big bandu, kwintetu i sekcji smyczkowej.
W sierpniu 1963 przyszła na świat córka Charliego Mariano i Toshiko Akiyoshi – Monday. W 1964 razem z Toshiko koncertował w Europie: we Francji i krajach skandynawskich. Po dwóch latach spędzonych w trasach i Japonii oboje wrócili do Nowego Jorku. Mariano dostał propozycję grania na płycie Elvina Jonesa "Dear John C.", ale potem musiał wrócić do Bostonu i nauczania w Berklee School of Music (1965/1966), wykorzystując jednak każdą okazję, aby grać jazz (np. w 1966 grał w Ronnie Scott’s Jazz Club w Londynie).
Na zlecenie USIA podjął się edukacyjnej pracy w Malezji, gdzie od 1966 do października 1967 organizował i kierował orkiestrą radiową w Kuala Lumpur. Podczas tego pobytu nauczył się gry na egzotycznym instrumencie, który bardzo mu się spodobał, był to pochodzący ze wschodnich Indii nadaswaram. Po muzyce japońskiej, to kolejne doświadczenie Mariano z muzyką tworzoną w innych rejonach świata.
Wrócił do Japonii na serię koncertów z japońskim saksofonistą i flecistą Sadao Watanabe, z którym nagrał też albumy "Charlie Mariano i Sadao Watanabe"(1967) i "We Got a New Bug" (1968), a z Arifem Mardinem "Glass Onion" (1968). W 1967 rozpadło się jego małżeństwo z Akiyoshi.
Po zakończeniu pracy w Malezji, mimo reputacji zdecydowanego muzyka bopowego, założył i kierował grupą Osmosis, grającą nową wówczas muzykę fusion, łączącą jazz i rocka. Nagrali też album "Osmosis" (1970).
Od 1971 Mariano przebywa w Europie, mieszkając w Holandii (gdzie grał z Chrisem Hinze) i Belgii, dokąd zaprosił go Stu Martin i gdzie powstał ich free jazzowy zespół Ambush (rozwiązany po prawie roku działalności). W 1972 przebywał w Zurichu, biorąc udział (grając na scenie) w spektaklu teatralnym „Marat/Sade” Petera Weissa, z muzyką napisaną przez George’a Gruntza. W Niemczech poznał członków grupy Embryo, z którą w rezultacie grywał na koncertach, a w grudniu 1972 zarejestrował album "We Keep On".
Kontynuacją koczowniczego trybu życia był wyjazd do Indii w 1973, gdzie mieszkał Muthaiah – człowiek, który w Malezji uczył go gry na nagaswaram. Spędził u niego prawie pół roku, mieszkając w hinduskiej wiosce, żyjąc tak jak jej mieszkańcy i kontynuując naukę.
Po powrocie, 15 lipca 1973 uczestniczył w sesji nagraniowej wraz z innymi saksofonistami: Garym Bartzem, Lee Konitzem i Jacky'm McLeanem. Powstał wtedy album "Altissimo", którego producentem był Joachim-Ernst Berendt.
Zainteresowania Mariano jazzrockiem, ciekawość nowości i jego przyjacielski charakter skutkowały nie tylko jazzowymi zaproszeniami: wielokrotnie występował z holenderską grupą rockową Supersisters. Nagrał też z nimi album "Iskander" (1973). Kolejna płyta to np. "Age of Miracles" nagrana wraz z pianistą Wolfgangiem Daunerem, basistą Sigi Buschem, puzonistą Edem Krögerem i perkusistą Kasprem Windingiem. Wreszcie w 1974 doszło do założenia grupy Pork Pie razem z pianistą Jasperem van ’t Hofem, gitarzystą Philipem Catherine, basistą Jeanem François Jenny-Clarkiem i perkusistą Aldo Romano (LP "Transitory", 1974).
W 1974 powstała też płyta "Reflections" nagrana razem z muzykami z Finlandii, m.in. z saksofonistą Eero Koivistoinenem. W tym czasie Mariano był też właściwie członkiem grupy Eberharda Webera – Colours. Po dłuższym okresie wspólnego grania współpraca się urwała, ale nie definitywnie. W 1976 powrócił do nich i razem pojechali w trasę po Stanach Zjednoczonych, po której Mariano został na jakiś czas w Ameryce, pracując m.in. jako muzyk sesyjny. Ta praca jednak mu nie odpowiadała i wkrótce znów pojechał do Europy, aby dołączyć do Colours i Pork Pie.
Zgodnie ze swoimi zasadami ciągle grywał z wieloma różnymi muzykami: Wolfgangiem Daunerem, Zbigniewem Seifertem, Januszem Stefańskim i innymi. Mariano był jednym z założycieli warsztatowej formacji United Jazz and Rock Ensemble, którą zwano „zespołem liderów”. a której pierwszy album to "Live im Schützenhaus" (1977). W 1979 z Jasperem van ’t Hoffem i Philipem Catherinem nagrał album "Sleep My Love". Tworzył trio z Alim Haurandem i Danielem Humairem.
Wspólne granie z basistą Dieterem Ilgiem podczas sesji do albumu "Savannah Samurai" (1998) zaowocowało powstaniem kameralnego duetu jazowego Mariano – Ilg. W szerokim spektrum zainteresowań Mariano mieściła się również współpraca z takimi przedstawicielami świata artystycznego jak Nena, Herbert Grönemeyer i .
Mariano miał też duży udział w popularyzacji world music, bo badania nad muzyką etniczną prowadził przez wiele lat, włączając jej elementy (i instrumenty) do wykonywanych przez siebie jazzowych kompozycji. Rabih Abou-Khalil, Dino Saluzzi czy zespół Dissidenten to tylko kilka przykładów wspólnego grania i powiązań Mariano z tego rodzaju wykonawcami.
W połowie lat 80. muzyk osiadł już na stałe w Niemczech i ze swą trzecią żoną, malarką i scenografką Dorotheą Zippel-Mariano, zamieszkał w Kolonii.
Do artystycznego dorobku Charliego Mariano zalicza się ponad 300 albumów, w nagraniu których uczestniczył. Był ojcem sześciu córek, w tym soulowo-jazzowej piosenkarki Monday Michiru (z małżeństwa z Toshiko Akiyoshi).
Charlie Mariano zmarł w Kolonii w czerwcu 2009 na raka.

</doc>
<doc id="1712762" url="https://pl.wikipedia.org/wiki?curid=1712762" title="John Berg">
John Berg

John Berg (ur. 1970) – katolicki prezbiter, trzeci przełożony generalny Bractwa Kapłańskiego Świętego Piotra (FSSP), z pochodzenia Amerykanin.
Na to stanowisko został wybrany 7 lipca 2006 roku przez Kapitułę generalną FSSP w bawarskim domu Bractwa w Wigratzbad. W 2012 roku wybrany na drugą kadencję.
Studiował filozofię w Thomas Aquinas College w Kalifornii, a teologię na Papieskim Uniwersytecie Santa Croce w Rzymie.

</doc>
<doc id="1712763" url="https://pl.wikipedia.org/wiki?curid=1712763" title="Jan Durka">
Jan Durka

Jan Durka (ur. 10 marca 1903 roku w Popowie koło Wronek, zm. 17 marca 1958 w Łodzi) – polski piłkarz, reprezentant kraju.
Przez całą piłkarską karierę związany z Łódzkim Klubem Sportowym.
Zaliczył jeden występ w reprezentacji Polski w spotkaniu z Turcją, rozegranym 12 września 1926 roku.
Uczestnik pierwszego meczu ligowego w Polsce, który został rozegrany w Łodzi, w dniu 3 kwietnia 1927 roku, a rozpoczął się o godz. 15.00. Zmierzyły się drużyny ŁKS i Turystów Łódź, na boisku na rogu ul. Wodnej i Nawrot, naprzeciw szkoły salezjańskiej. Mecz zakończył się zwycięstwem ŁKS 2:0, obie bramki strzelił Jan Durka, w 36 i 45 minucie.
1 października 2012 w miejscu tego meczu została odsłonięta tablica pamiątkowa umieszczona na dużym głazie narzutowym o treści:
„"W tym miejscu zaczęła się historia polskiej ligi piłkarskiej, na istniejącym tu w latach 1912–1939 boisku klubu „Turystów”, rozegrano 3 kwietnia 1927, o godz. 15.00, pierwszy mecz ligowy w Polsce i padła pierwsza bramka. Turyści Łódź – ŁKS 0 : 2. W 85 rocznicę tego wydarzenia, z inicjatywy „Dziennika Łódzkiego” i Fundacji „Ełkaesiak”, tablicę ufundował Zakład Wodociągów i Kanalizacji. Łódź 2012."”.
Bibliografia.
publikacje.
Andrzej Gowarzewski "Mistrzostwa Polski. Ludzie 1918-1939. 100 lat prawdziwej historii (1)", wyd. gia, Katowice 2017 (sic!), s. 41

</doc>
<doc id="1712765" url="https://pl.wikipedia.org/wiki?curid=1712765" title="Trójkąt torowy">
Trójkąt torowy

Trójkąt torowy (trójkąt nawrotny, trójkąt manewrowy, trójkąt do zawracania pociągów) – w transporcie szynowym (kolej, metro, tramwaje) konfiguracja węzła kolejowego (lub stacji końcowej) umożliwiająca zawracanie na niej składów pociągów lub kierowanie ich w jednym z trzech zbiegających się kierunków. Składa się z zestawu torów w kształcie zbliżonym do trójkąta (stąd nazwa) ze znajdującymi się na rozwidleniach zwrotnicami.
Jeśli trójkąt torowy wykorzystywany jest jako stacja końcowa, to (w odróżnieniu od konfiguracji pętli) dwa z trzech kierunków wybiegających z narożników trójkąta mogą być tylko krótkimi ślepymi torami. Trójkąt zajmuje znacznie mniejszą powierzchnię, niż pętla, jednak dodatkowe manewry podczas zawracania na trójkątach powodują stopniowe zastępowanie ich pętlami.
Jednym z takich węzłów jest stacja "Gleisdreieck" (dosł. "trójkąt torowy") berlińskiego metra w dzielnicy Friedrichshain-Kreuzberg (na liniach U1 i U2), pierwotnie zaprojektowana i zrealizowana w formie trójkąta (połączenia kierunków: "Potsdamer Platz" z "Möckernbrücke" i "Nollendorfplatz" via "Bülowstraße"), a później rozbudowana i uzupełniona o dodatkowe skrzyżowanie i połączenie z czwartym kierunkiem ("Nollendorfplatz via Kurfürstenstraße").
Również w Polsce spotykane są stacje końcowe linii tramwajowych w konfiguracji trójkąta torowego, m.in. w sieci tramwajów krakowskich (ul. Dworcowa), śląskich (m.in. Sosnowiec-Środula, ul. Okrzei), grudziądzkich (ul. Dworcowa) i łódzkich (trójkąt w Parku Miejskim w Konstantynowie). Nieużywane liniowo trójkąty torowe znajdują się w Poznaniu – ul. Sczanieckiej, w Szczecinie – trójkąt manewrowy przed zajezdnią tramwajową Golęcin i w Ozorkowie – ul. Wyszyńskiego / ul. Południowa. Znajdujący się w Toruniu trójkąt torowy, powstały z resztek dawnej linii do Dworca Głównego, znajdował się na pl. Rapackiego. We Wrocławiu ostatni trójkąt używany w ruchu liniowym w rejonie ul. Gazowej na Tarnogaju zlikwidowano w latach 80. XX wieku, wciąż natomiast użytkowany jest trójkąt awaryjny na ul. Wierzbowej. 
Kolejowe trójkąty torowe były często budowane na większych stacjach nie wyposażonych w obrotnicę (np. w Sierpcu, czy w Siemianówce) i służyły do obracania parowozów z tendrem

</doc>
<doc id="1712766" url="https://pl.wikipedia.org/wiki?curid=1712766" title="Učka (tunel)">
Učka (tunel)

Učka – tunel drogowy w ciągu autostrady A8 w Chorwacji. Tunel stanowi przejście autostrady A8 przez masyw Učka na północ od Rijeki, koło miejscowości Matulji na półwyspie Istria. Budowę rozpoczęto w 1978 a zakończono w 1981 roku. Przejezdny jest tylko południowy tunel, z jednym pasem ruchu w każdym kierunku. Północny tunel jest wciąż w budowie.

</doc>
<doc id="1712768" url="https://pl.wikipedia.org/wiki?curid=1712768" title="Collegium Varsoviense">
Collegium Varsoviense

Collegium Varsoviense (do 2007 Szkoła Wyższa Warszawska) – szkoła wyższa z siedzibą w Warszawie. Założona w roku 2001. Prowadzona przez Fundację Rozwoju Edukacji i Nauki. W 2010 roku wraz z Warszawską Wyższą Szkołą Ekonomiczną im. E. Wiszniewskiego, Wyższą Szkołą Techniczno-Ekonomiczną w Warszawie oraz Wyższą Szkołą Biznesu-National Louis University utworzyła konsorcjum uczelni "Futurus".
Uczelnia prowadzi zajęcia na Wydziale Nauk Stosowanych, na następujących kierunkach: administracja, elektronika i telekomunikacja, inżynieria środowiska, zdrowie publiczne. Posiada własne wydawnictwo. W latach 2002 - 2010 wydawała zeszyty naukowe "Cogitatus".

</doc>
<doc id="1712770" url="https://pl.wikipedia.org/wiki?curid=1712770" title="Ućka">
Ućka



</doc>
<doc id="1712775" url="https://pl.wikipedia.org/wiki?curid=1712775" title="Stuart Parnaby">
Stuart Parnaby

Stuart Parnaby (ur. 19 lipca 1982 w Durham) – angielski piłkarz występujący na pozycji prawego obrońcy w Middlesbrough.
Kariera klubowa.
Swoją piłkarską karierę Parnaby rozpoczynał w roku 1998 w juniorskim zespole Middlesbrough. Do pierwszej drużyny włączony został dwa lata później. Zadebiutował w niej 19 września 2000 roku w spotkaniu Pucharu Ligi z Macclesfield Town. W lidze jednak nie zadebiutował i 23 października został wypożyczony do grającego wówczas w League Two Halifax Town. W drużynie tej rozegrał sześć ligowych spotkań, po czym w grudniu powrócił do Middlesbrough.
W sezonie 2001/2002 nie rozegrał ani jednego spotkania, zaś 26 października w meczu z Ledds United zadebiutował w Premier League. W tych rozgrywkach wystąpił jeszcze w 20 pojedynkach. Od tego czasu Parnaby stał się podstawowym zawodnikiem swojego klubu. W sezonie 2005/2006 wraz ze swoim zespołem dotarł do półfinału Pucharu Anglii, w którym Birmingham przegrało 0:7 z Liverpoolem. W maju tego samego roku piłkarz wystąpił od pierwszej minuty w przegranym 0:4 finale Pucharu UEFA z Sevillą. W Middlesbrough grał jeszcze przez jeden sezon, po czym 1 czerwca 2007 roku przeszedł do Birmingham City.
W zespole tym zadebiutował 12 sierpnia w ligowym meczu z Chelsea F.C. Swój pierwszy sezon zakończył z 13 występami w Premier League oraz dwoma w Pucharze Ligi. Wraz ze swoim zespołem spadł do League Championship. Rok później zakończył sezon z 21 występami, a jego zespół powrócił do Premier League.
Kariera reprezentacyjna.
W latach 2002–2003 Parnaby wystąpił w czterech meczach reprezentacji Anglii do lat 21.

</doc>
<doc id="1712778" url="https://pl.wikipedia.org/wiki?curid=1712778" title="Prawda, cel, przesłanie">
Prawda, cel, przesłanie

Prawda, cel, przesłanie – pierwszy a jednocześnie jedyny album hip-hopowej grupy Trials X. Wydany został w 1995 roku w formie kasety magnetofonowej przez oficynę Boom Media. W 2007 roku pojawiło się na pewien czas wznowienie nagrań na płycie CDR. Materiał wydała firma Klasyk. Jednakże do pełnej reedycji doszło za sprawą firmy Fonografika, która wznowiła album równo po 20 latach od pierwszej kasetowej edycji tj. w roku 2014. Oryginalnie album został zrealizowany w studiu domowym Tomasza Kubiaka, a zmiksowany i zremasterowany był już w pełni profesjonalnym studiu S4 mieszczącym się w budynku TVP1 za sprawą tamtejszego realizatora nagrań Roberta Mościckiego. Wznowione wydanie płytowe na CD ponownie zremasterował DJ Eprom.
Lista utworów.
Opracowano na podstawie materiału źródłowego.

</doc>
<doc id="1712781" url="https://pl.wikipedia.org/wiki?curid=1712781" title="Trsteno (żupania dubrownicko-neretwiańska)">
Trsteno (żupania dubrownicko-neretwiańska)

Trsteno – wieś w Chorwacji, w żupanii dubrownicko-neretwiańskiej, w mieście Dubrownik. W 2011 roku liczyła 222 mieszkańców.
Położona na stromej skarpie, z widokiem na wyspę Lopud. Atrakcyjne położenie przyciągało na wyspę dubrownickich dygnitarzy, którzy stawiali tu swoje posiadłości. W 1502 roku powstała rezydencja Iwana Gučetica otoczona dużym ogrodem. Do ogrodu sprowadzano egzotyczne okazy drzew i krzewów i w ten sposób powstało arboretum uważane za najpiękniejsze w całej Europie. W sezonie letnim arboretum wykorzystywane jest jako sceneria filmowa, przy produkcji serialu Gra o Tron. W ścisłym centrum rosną dwa 500-letnie platany. Większy z nich stanowi jeden z największych okazów europejskich(ponad 60 metrów wysokości, 13 metrów obwodu i 6 metrów średnicy. Został przywieziony znad Bosforu i zasadzony na początku XV wieku. W miejscowości znajduje się kaplica świętego Hieronima, a na tyłach budynku fontanna z 1736 roku przedstawiąjąca Neptuna z nimfami. W górnej części miasta znajduje się kościół świętego Wita, z masywną wieżą i okienkami z każdej strony.

</doc>
<doc id="1712782" url="https://pl.wikipedia.org/wiki?curid=1712782" title="BK Häcken">
BK Häcken

BK Häcken – szwedzki klub piłkarski grający obecnie w pierwszej lidze, mający siedzibę w mieście Göteborg, leżącym nad cieśniną Kattegat.
Historia.
Klub został założony w 1940. W 1983 po raz pierwszy awansował do Allsvenskan, jednak po roku gry spadł do drugiej. W 1990 wszedł do finału Pucharu Szwecji, jednak przegrał w nim 0:3 z Djurgårdens IF. W 1993 Häcken wrócił do pierwszej ligi i grał w niej do 1994, a następnie w latach: 1998, 2000–2001 i 2005-2006. W 2009 powrócił do ekstraklasy.
W 2022 roku sensacyjny zdobywca mistrzostwa Szwecji

</doc>
<doc id="1712783" url="https://pl.wikipedia.org/wiki?curid=1712783" title="BK Hacken">
BK Hacken



</doc>
<doc id="1712785" url="https://pl.wikipedia.org/wiki?curid=1712785" title="István Major">
István Major

István Major (ur. 20 maja 1949 w Budapeszcie, zm. 5 maja 2014) – węgierski lekkoatleta, skoczek wzwyż. 
Osiągnięcia.
Major odnosił również sukcesy w kategorii weteranów, m.in. w 1990 zdobył złoty medal mistrzostw Europy w kategorii powyżej 40 roku życia. Jego syn – Nimród również uprawia skok wzwyż.

</doc>
<doc id="1712786" url="https://pl.wikipedia.org/wiki?curid=1712786" title="Major István">
Major István



</doc>
<doc id="1712788" url="https://pl.wikipedia.org/wiki?curid=1712788" title="Jan Szymczak">
Jan Szymczak

Jan Kazimierz Szymczak (ur. 3 stycznia 1946 w Kucharach) – polski historyk, prezes Polskiego Towarzystwa Historycznego w latach 2013-2015.
Życiorys.
Studia historyczne na Uniwersytecie Łódzkim ukończył w 1970. Doktorat obronił w 1977, a habilitację w 1990. Tytuł naukowy profesora otrzymał w 2005.
Specjalizuje się w historii średniowiecznej Polski. Pełnił funkcje: zastępcy przewodniczącego Komitetu Nauk Historycznych Polskiej Akademii Nauk, wiceprezesa Polskiego Towarzystwa Historycznego oraz kierownika katedry Historii Polski Średniowiecznej Uniwersytetu Łódzkiego. W przeszłości zajmował stanowiska: prodziekana ds. nauczania (1991–1996) i dziekana (1996–2002) Wydziału Filozoficzno-Historycznego tej uczelni.
Jego uczniami są m.in. Tadeusz Grabarczyk, Anna Kowalska-Pietrzak i Marek Adamczewski
Jego żoną jest historyk Alicja Szymczak.

</doc>
<doc id="1712791" url="https://pl.wikipedia.org/wiki?curid=1712791" title="Damazy Tilgner">
Damazy Tilgner

Damazy Jerzy Tilgner, ps. „Jaromir” (ur. 26 listopada 1904 w rejencji poznańskiej, zm. 19 lutego 1997 w Sopocie) – polski naukowiec zajmujący się przemysłem spożywczym, działacz społeczny oraz sportowy, wieloletni wykładowca i doktor honoris causa Politechniki Gdańskiej. Poseł do zgromadzeń parlamentarnych w latach 1945–1952: do Krajowej Rady Narodowej oraz na Sejm Ustawodawczy. Wielokrotny mistrz Polski w wioślarstwie i prezes Polskiego Związku Towarzystw Wioślarskich.
Życiorys.
Urodził się na terenie Wielkopolski w rodzinie przyszłego powstańca wielkopolskiego, jednak dzieciństwo i młodość spędził w Berlinie, gdzie ojciec prowadził interesy. Po powrocie Poznania do Polski ukończył szkołę średnią oraz podjął naukę na kierunku technologia rolna w lokalnym Uniwersytecie. Po ukończeniu studiów pracował jako instruktor gorzelnictwa. Odbywał praktyki w zakładach przemysłowych w USA i na Uniwersytecie Kalifornijskim w Berkeley, pracował również w wytwórni konserw i przetworów żywnościowych w Niemczech. W 1932 obronił doktorat z dziedziny nauk rolniczych na Uniwersytecie Poznańskim. Należał do twórców Centralnego Inspektoratu Standaryzacji i Eksportu Wyrobów Polskiego Przemysłu Mięsnego.
Podczas II wojny światowej działał w SP we frakcji „zrywowców” związanych z Zygmuntem Felczakiem. Przybrał wówczas pseudonim „Jaromir”, którego używał do końca życia w kontaktach z przyjaciółmi. Prowadził wykłady dla członków Komitetu Głównego KPN z dziedziny rolnictwa. Po 1945 był pełnomocnikiem SP na województwo pomorskie. W 1945 wszedł w skład Krajowej Rady Narodowej jako reprezentant Stronnictwa w okręgu Bydgoszcz. Dwa lata później uzyskał mandat do Sejmu Ustawodawczego z listy tego samego ugrupowania w okręgu Opole. Zasiadał w dwóch komisjach: rolnej oraz spółdzielczości, aprowizacji i handlu. Od grudnia 1947 pełnił obowiązki przewodniczącego Klubu Poselskiego SP, jednak w październiku 1949 wraz z grupą Feliksa Widy-Wirskiego opuścił ugrupowanie.
W styczniu lub lutym 1945 r. przyjął propozycję przedstawiciela rządu lubelskiego inż. Bolesława Rumińskiego do pracy w Grupie Operacyjnej „Pomorze” gdzie był Pełnomocnikiem Głównym ds. Gospodarki na Pomorzu, z siedzibą w Bydgoszczy. Grupa była agendą rządową mającą przejmować z rąk sowieckiej administracji wojskowej zakłady przemysłowe i organizować tam cywilną administrację polską. Zatrudnił w tej grupie Jana Stachniuka. Tilgner w swoich raportach rzetelnie informował o rabunkach wojsk sowieckich i oszustwach Sowietów przy zdawaniu mienia lub jego wycenie, co w ówczesnych realiach politycznych wymagało odwagi. Grupa zakończyła działalność w marcu 1945.
Po 1945 mieszkał w Bydgoszczy, gdzie był dyrektorem Rolniczego Instytutu Badawczego przy pl. Weyssenhoffa. Z Bydgoszczy dojeżdżał do pracy na Wydziale Agrotechnicznym Politechniki Gdańskiej. Zorganizował Katedrę Technologii Zwierzęcych Produktów Spożywczych będącą częścią Wydziału Chemicznego. W 1947 uzyskał stopień doktora habilitowanego na Uniwersytecie Poznańskim, a w 1960 tytuł profesora zwyczajnego Politechniki Gdańskiej.
W 1968 został wyrzucony z pracy w Politechnice Gdańskiej po interwencji lokalnej SB, która dostarczyła władzom uczelni prywatny list Tilgnera, w którym krytykował władze PRL oraz jej politykę zagraniczną wobec Izraela i państw arabskich. List zawierał także sarkastyczne uwagi na temat PRL-owskiej inteligencji technicznej z awansu społecznego i poziomu intelektualnego ich małżonek. Orzeczenie uczelnianej komisji dyscyplinarnej podtrzymała Wyższa Komisja Dyscyplinarna przy Ministrze Oświaty i Szkolnictwa Wyższego dla pracowników naukowo-dydaktycznych szkół wyższych (za byli: Jan Różycki, Witold Czachórski, Jerzy Wróblewski i Piotr Zaremba, sprzeciwił się jedynie Henryk Samsonowicz). W 1986 uczelnia zadecydowała o rehabilitacji profesora, a w 1992 nadała mu tytuł i godność doktora "honoris causa".
Był bliskim znajomym Jana Stachniuka oraz zwolennikiem jego koncepcji filozoficznych. Na krótko przed swym uwięzieniem w 1949 Stachniuk ukrył u Tilgnera maszynopisy trzech niewydanych prac.
Zmarł w 1997, został pochowany na cmentarzu komunalnym w Sopocie (kwatera N3-9-22). Jego imieniem nazwano jedną z gdańskich ulic.
Działalność sportowa.
W okresie międzywojennym był zawodnikiem KW 04 Poznań, a następnie WTW Warszawa. W latach 1928–1934 zdobył pięć tytułów Mistrza Polski. W okresie 1947-1949 był prezesem Polskiego Związku Towarzystw Wioślarskich.

</doc>
<doc id="1712792" url="https://pl.wikipedia.org/wiki?curid=1712792" title="Święty Umfryd">
Święty Umfryd

Święty Umfryd, "Umfryd z Thérouanne" (ur. ?, zm. 871 w Thérouanne) – święty katolicki, benedyktyn, biskup i opat.
Był opatem benedyktyńskiego klasztoru w Prüm. Następnie otrzymał goność biskupa Thérouanne. Kierował diecezją w okresie najazdu Normanów i pozostał na stanowisku aż do śmierci.
Jego wspomnienie obchodzone jest 8 marca.

</doc>
<doc id="1712798" url="https://pl.wikipedia.org/wiki?curid=1712798" title="Fałszywi szuanie">
Fałszywi szuanie

Fałszywi szuanie (fr. "faux chouans", "contre-chouans") – francuskie jednostki wojskowe tworzone w okresie rewolucji przez wojska republikańskie naśladujące swoim zachowaniem i uzbrojeniem oddziały szuanów. Fałszywi szuanie mieli wspierać jednostki regularne w wykrywaniu i likwidowaniu oddziałów rojalistycznej partyzantki, zwłaszcza na niesprzyjających większym operacjom terenach bagnistych i leśnych. Równocześnie ich zachowanie – palenie wsi, zmuszanie mieszkańców do płacenia kontrybucji, akty rabunków i gwałtów – miało zniechęcać cywilną ludność do wspierania ruchu antyrewolucyjnego. 
Jednostki fałszywych szuanów były tworzone odgórnie przez dowódców oddziałów republikańskich walczących na północnym brzegu Loary, w ich skład wchodzili wówczas walczący dotąd w armii regularnej żołnierze oraz ochotnicy, najczęściej przestępcy, walczący w zamian za darowanie wcześniej otrzymanych kar. Z inicjatywą stworzenia oddziałów udających rojalistycznych partyzantów występowały również kluby rewolucyjne działające w miastach Wandei i Bretanii, formując je z sankiulotów-ochotników. Niektóre oddziały fałszywych szuanów powstawały z kolei zupełnie samorzutnie, raczej w celu rabunkowym niż politycznym. Fałszywi szuanie pojawili się w wojskach republikańskich kilka miesięcy po wybuchu powstania antyrewolucyjnego w 1793, jednak dopiero w dalszym etapie wojny, gdy władzę w kraju sprawował Dyrektoriat, jednostki te były formowane w sposób zaplanowany, na szerszą skalę, przez wojsko francuskie, zanikły natomiast zupełnie oddziały tworzone przez kluby rewolucyjne. 
Oddziały fałszywych szuanów były wyposażane przez swoich organizatorów w białe kokardy; organizacja oddziałów była ułatwiona przez brak jednolitego umundurowania i uzbrojenia w oddziałach szuanerii. Fałszywi szuanie, niezależnie od okoliczności powstania oddziału, w większości przypadków nie brali udziału w otwartych bitwach i potyczkach, ale atakowali ludność cywilną, dokonując aktów gwałtu i rabunku. W ten sposób organizatorzy oddziałów mieli nadzieję zdyskredytować szuanów w oczach Wandejczyków i zniechęcić ich do wspierania oddziałów rojalistycznych. Dowódcy poszczególnych jednostek republikańskich w różny sposób odnosili się do fałszywych szuanów: obok tych, którzy organizowali ich grupy i wręcz zachęcali do ekscesów, były osoby, które piętnowały i karały zbrodnie popełniane przez te grupy. Inni, jak republikański generał Alexis Antoine Charlery, udawali, że nie wiedzą o istnieniu fałszywych szuanów. 
Jednostki fałszywych szuanów „działając pod obcą flagą” w dużej mierze spełniały swoje zadania dezinformacyjne. Ich wpływ na postawę ludności cywilnej – której wsparcie było kluczową siłą powstańców wandejskich – stał się na tyle duży, że Georges Cadoudal po objęciu naczelnego dowództwa w ruchu uczynił walkę z nimi jednym z podstawowych celów taktycznych. Mimo tego szuanom do końca wojen nie udało się całkowicie ich zwalczyć. 

</doc>
<doc id="1712799" url="https://pl.wikipedia.org/wiki?curid=1712799" title="Song Ailing">
Song Ailing

Song Ailing, "Eling Soong" (ur. 14 czerwca 1890, zm. 18 października 1973) – córka Charlesa Songa, najstarsza z trzech sióstr Song, siostra Song Meiling i Song Qingling. Żona H.H. Kunga, najbogatszego człowieka międzywojennych Chin. Z trzech sióstr Song była "tą, która kochała pieniądze".
Urodziła się w Szanghaju w zamożnej rodzinie metodystycznej; na chrzcie otrzymała imię Nancy. Studiowała razem z siostrami w Macon w stanie Georgia w USA. Do Chin wróciła w 1909 roku, po ukończeniu studiów. Pracowała jako sekretarka Sun Jat-sena, na którym to stanowisku zastąpiła ją później jej siostra Song Qingling, późniejsza żona Suna. W 1913 roku poznała H.H. Kunga, którego poślubiła rok później w Jokohamie. Po ślubie została nauczycielką angielskiego i zajęła się działalnością charytatywną. 
W latach 40. wyjechała wraz z mężem do Stanów Zjednoczonych. Zmarła w Nowym Jorku. Urodziła czwórkę dzieci.

</doc>
<doc id="1712801" url="https://pl.wikipedia.org/wiki?curid=1712801" title="Ben Hur (powieść)">
Ben Hur (powieść)

Ben Hur () – powieść historyczna autorstwa amerykańskiego pisarza Lewisa Wallace’a, napisana w 1880 roku. W Polsce została wydana po raz pierwszy w roku 1889 (przekład Antoniego Stefańskiego pt. "Ben-Hur: opowiadanie historyczne z czasów Jezusa Chrystusa").
Autor opowiada o losach żydowskiego arystokraty, młodego Judy Ben Hura, fałszywie oskarżonego przez Rzymianina Messalę, przyjaciela z lat dziecinnych, o zamach na rzymskiego gubernatora Waleriusza Gratusa. Ben Hur niesprawiedliwie skazany trafia na dożywotnie galery. W czasie bitwy morskiej z piratami skazaniec ratuje życie komendantowi rzymskiej floty. W nagrodę zostaje wyzwolony i adoptowany przez swego dowódcę. Po otrzymaniu wszechstronnego wykształcenia wojskowego Ben Hur wraca do rodzinnego kraju, aby dokonać zemsty na Messali. Po drodze spotyka Jezusa Chrystusa. Od tego czasu postanawia podróżować z Nim, wsłuchując się w Jego nauczanie.
Książka była wielokrotnie ekranizowana. Dwie pierwsze ekranizacje powstały w roku 1907 i 1925. Były to filmy nieme. Kolejna wersja była już filmem dźwiękowym z roku 1959. Natomiast w roku 2003 na podstawie książki nakręcono film animowany, w 2010 (miniserial) a w 2016 film fabularny.

</doc>
<doc id="1712810" url="https://pl.wikipedia.org/wiki?curid=1712810" title="Tarnina (powieść)">
Tarnina (powieść)

Tarnina – powieść młodzieżowa, napisana przez polskiego pisarza Jerzego Szczygła w 1960 roku. 
Fabuła.
W książce przedstawione są losy chłopców żyjących w czasie II wojny światowej. Zafascynowani książkami postanawiają zbudować schron pod tarniną. Od niej wzięła się nazwa kryjówki i tytuł powieści. Młodzi ludzie muszą radzić sobie w czasach wojny, w niesprzyjających warunkach.

</doc>
<doc id="1712811" url="https://pl.wikipedia.org/wiki?curid=1712811" title="Tomasz Kołakowski">
Tomasz Kołakowski

Tomasz Kołakowski właściwe Albin Kołakowski (ur. 7 czerwca 1902 w Kołaki Małe, zm. 23 listopada 1987) – polski ksiądz rzymskokatolicki, pijar, działacz społeczny, poseł na Sejm Ustawodawczy RP (1947–1949).
Życiorys.
Syn Adama i Eufrozji z domu Kołakowska.
W 1920 wstąpił do nowicjatu zakonu Ojców Pijarów. Rok później złożył śluby zakonne (czasowe, wieczyste w 1925), by w 1928 przyjąć święcenia kapłańskie. Stał na czele konwiktu oo. pijarów w Krakowie jako prefekt, później pełnił obowiązki prefekta miejskich szkół powszechnych w Lidzie, a od 1930 do 1931 wikariusza w parafii oo. pijarów w Szczuczynie, gdzie udało mu się ożywić działalność Akcji Katolickiej. Został mianowany prezesem AK na powiat szczuczyński przez metropolitę Jałbrzykowskiego. W 1932 opuścił zakon pijarów i wyjechał na studia do Francji. W 1937 powrócił do Polski, mieszkał m.in. w Krynicy, Kołakach i Warszawie, a od 1938 w Płudach. W czasie okupacji niemieckiej działał w konspiracji. W latach 1941–1942 ukrywał na terenie gospodarstwa w Płudach dzieci żydowskie, które za jego sprawą znalazły później schronienie w klasztorze u Sióstr Rodziny Maryi. Podczas powstania warszawskiego zajmował się przerzutami żołnierzy do Puszczy Kampinoskiej.
Po 1945 był proboszczem w Oliwie oraz dziekanem Marynarki Wojennej oraz działaczem Stronnictwa Pracy (był jego pełnomocnikiem na województwo gdańskie). Zasiadał w Prezydium Wojewódzkiej Rady Narodowej w Gdańsku z ramienia SP. W 1947 wszedł w skład Sejmu Ustawodawczego z listy Bloku Demokratycznego w okręgu Gdańsk. Był sekretarzem Klubu Poselskiego SP. W 1948 podczas podróży służbowej do Czechosłowacji uciekł z kraju, za co został rok później pozbawiony obywatelstwa polskiego i mandatu poselskiego. Uchwała Rady Ministrów o pozbawieniu Kołakowskiego polskiego obywatelstwa została uchylona 15 marca 1989 roku. Stolica Apostolska wyznaczyła mu pracę duszpasterską wśród Polaków na terenie USA. Po kilku latach przystąpił do Polskiego Narodowego Kościoła Katolickiego. Na emigracji ujawniał prawdę o zbrodni katyńskiej.

</doc>
<doc id="1712819" url="https://pl.wikipedia.org/wiki?curid=1712819" title="DIPADA">
DIPADA

DIPADA – anglojęzyczny termin używany w psychologii reklamy na określenie modelowego sposobu zachowania się na rynku odbiorców przekazu reklamowego. Litery składające się na powyższy akronim oznaczają kolejno:
W literaturze przedmiotu zostało wyróżnionych jeszcze kilka innych podstawowych modeli określających zestaw reakcji klienta wobec produktu. Są to:

</doc>
<doc id="1712821" url="https://pl.wikipedia.org/wiki?curid=1712821" title="Michał Chodara">
Michał Chodara

Michał Chodara (ur. 17 marca 1986 w Biłgoraju) – polski piłkarz ręczny, rozgrywający i lewoskrzydłowy, od 2019 zawodnik Stali Mielec.
Kariera sportowa.
W 2005 z Vive Kielce zdobył mistrzostwo Polski juniorów (w meczu finałowym z KSSPR-em Końskie rzucił trzy bramki). W sezonie 2005/2006 występował w drugim zespole kieleckiego klubu, rozgrywając w I lidze 24 mecze i zdobywając 116 goli. W latach 2006–2009 grał w pierwszej drużynie Vive Kielce. W sezonie 2008/2009, w którym rozegrał 12 meczów i rzucił 36 bramek, zdobył z kieleckim zespołem mistrzostwo Polski. Ponadto w sezonie 2008/2009 triumfował z Vive w Pucharze Polski. Będąc graczem kieleckiej drużyny, występował również w europejskich pucharach – w Pucharze EHF rzucił dziewięć bramek w sezonie 2007/2008, zaś w Pucharze Zdobywców Pucharów zdobył osiem goli w sezonie 2008/2009. W sezonie 2009/2010 wypożyczony był do grającego w Ekstraklasie NMC Powenu Zabrze.
W latach 2010–2018 był zawodnikiem Stali Mielec. W sezonie 2011/2012, w którym rozegrał 29 meczów i rzucił 92 bramki, zdobył brązowy medal mistrzostw Polski. Łącznie podczas ośmioletniego pobytu w mieleckim klubie rozegrał w Superlidze 186 spotkań i zdobył 468 goli. Będąc graczem Stali, występował też w europejskich pucharach – w sezonie 2011/2012 rozegrał dwa mecze i rzucił 11 bramek w Challenge Cup, natomiast w sezonie 2012/2013 wystąpił w czterech spotkaniach Pucharu EHF, w których zdobył 24 gole. W sezonie 2018/2019 był zawodnikiem pierwszoligowego SPR-u Tarnów. W 2019 powrócił do Stali Mielec.
W 2006 uczestniczył w mistrzostwach Europy U-20 w Austrii, podczas których rozegrał siedem meczów i zdobył 11 goli.
W reprezentacji Polski zadebiutował 4 stycznia 2013 w towarzyskim meczu z Węgrami (27:27), a pierwszą bramkę zdobył następnego dnia w wygranym spotkaniu ze Słowacją (30:25). W tym samym miesiącu został powołany do kadry Polski na mistrzostwa świata w Hiszpanii. Podczas tego turnieju, po rozegraniu jednego meczu, zerwał na treningu ścięgno Achillesa. Kontuzja ta wykluczyła go z dalszego udziału w mistrzostwach.

</doc>
<doc id="1712822" url="https://pl.wikipedia.org/wiki?curid=1712822" title="2 Cudzoziemski Pułk Piechoty">
2 Cudzoziemski Pułk Piechoty

2 Cudzoziemski Pułk Piechoty (, 2REI) – jednostka piechoty zmotoryzowanej francuskiej Legii Cudzoziemskiej, wchodząca w skład 6 Lekkiej Brygady Pancernej utworzona w 1841 roku. Liczy 1234 legionistów, tworzących 9 kompanii i stacjonuje w Nîmes.
Kampanie, bitwy, operacje.
Bitwa nad Almą
Oblężenie Sewastopola
Kabylia
Bitwa pod Magentą
Bitwa pod Solferino
Bitwa o Camerone 1863
El Moungar 1903
Wojna chińsko-francuska
Gallipoli
Wojna w Indochinach
Wojna algierska
Operacje
Tradycje.
Dewiza – Honneur et fidélité (Honor i Wierność) oraz Être prêt (Być gotowym)
Odznaka –
Maskotka pułku – Muł Tapanar
Pieśń pułku – Posłuchaj
Anne-Marie du 2ème REI
Anne-Marie, wo geht die Reise hin,
Anne-Marie, wo geht die Reise hin,
Wo die Soldaten sein.
Ei, ei, ei
Junge, junge, junge Anne-Marie.
Anne-Marie, heute wollen wir lustig sein,
Anne-Marie, heute wollen wir lustig sein,
Wir wollen tanzen gehen
Und uns im Kreise drehen.
Ei, ei, ei,
Junge, junge, junge Anne-Marie.

</doc>
<doc id="1712824" url="https://pl.wikipedia.org/wiki?curid=1712824" title="2em Régiment Étrange d'Infanterie">
2em Régiment Étrange d'Infanterie



</doc>
<doc id="1712825" url="https://pl.wikipedia.org/wiki?curid=1712825" title="Ličartovce">
Ličartovce

Ličartovce – wieś i gmina (obec) na Słowacji, w kraju preszowskim, w powiecie Preszów.
Historia.
Pierwsza pisemna wzmianka o wsi pochodzi z 1249 roku.
Geografia.
Wieś leży na wysokości 243 metrów n.p.m. w dolinie rzeki Torysa. Zajmuje obszar 8,28 km². W 2011 roku zamieszkiwało ją około tysiąca osób.

</doc>
<doc id="1712826" url="https://pl.wikipedia.org/wiki?curid=1712826" title="2 REI">
2 REI



</doc>
<doc id="1712827" url="https://pl.wikipedia.org/wiki?curid=1712827" title="Powierzchnia riemannowska">
Powierzchnia riemannowska



</doc>
<doc id="1712829" url="https://pl.wikipedia.org/wiki?curid=1712829" title="Vfr 800">
Vfr 800



</doc>
<doc id="1712830" url="https://pl.wikipedia.org/wiki?curid=1712830" title="VFR800">
VFR800



</doc>
<doc id="1712834" url="https://pl.wikipedia.org/wiki?curid=1712834" title="Aerox">
Aerox



</doc>
<doc id="1712836" url="https://pl.wikipedia.org/wiki?curid=1712836" title="Ferencvárosi TC (hokej na lodzie)">
Ferencvárosi TC (hokej na lodzie)

Ferencvárosi TC – węgierski klub hokejowy z siedzibą w Budapeszcie, sekcja klubu Ferencvárosi TC.

</doc>
<doc id="1712841" url="https://pl.wikipedia.org/wiki?curid=1712841" title="Powiat Bitburg-Prum">
Powiat Bitburg-Prum



</doc>
<doc id="1712843" url="https://pl.wikipedia.org/wiki?curid=1712843" title="Marcus Cleverly">
Marcus Cleverly

Marcus Cleverly (ur. 15 czerwca 1981 w Hillerød) – duński piłkarz ręczny, bramkarz, reprezentant Danii. Były zawodnik Vive Targi Kielce. Obecnie zawodnik szwedzkiego Lugi Handboll.
Jest wychowankiem Team Helsinge. Występował także w klubach FC København, TSG Ossweil i TV Emsdetten. Do Vive przeszedł z niemieckiego TV Emsdetten. Z kieleckim klubem podpisał trzyletni kontrakt. We wrześniu 2012 nabawił się kontuzji, która wykluczyła go z gry na cały sezon. 8 lutego 2012 r. rozwiązał kontrakt z Vive Targi Kielce i przeszedł do Lugi.
W marcu 2009 roku zadebiutował w reprezentacji Danii. Wcześniej zaliczył 30 występów w reprezentacji młodzieżowej.
W rankingu Przeglądu Sportowego został wybrany na najlepszego zawodnika sezonu 2010/2011.
4 stycznia 2012 został zwycięzcą Plebiscytu Sportowego 2011 na najlepszego świętokrzyskiego sportowca organizowanego przez Echo Dnia.
8 lutego 2013 r. podczas konferencji prasowej w Kielcach, wspólnie z prezesem klubu Bertusem Servaasem poinformował o zakończeniu gry w Vive Targi Kielce. Powodem decyzji były przyczyny zdrowotne. Od sierpnia 2012 roku zawodnik narzekał na poważny uraz biodra, który uniemożliwił mu grę.
Od 2013 roku Marcus Cleverly będzie zawodnikiem szwedzkiego klubu Lugi HF Lund.

</doc>
<doc id="1712846" url="https://pl.wikipedia.org/wiki?curid=1712846" title="Święty Werekond">
Święty Werekond

Święty Werekond, "Veremondo" (ur. ok. 1020 w Arelbano, zm. 1092 w Hirache Nawarra) – święty Kościoła katolickiego, opat.
Był opatem benedyktyńskiego klasztoru w Hirache. Zapamiętany został za swe miłosierdzie i dar czynienia cudów.
Jego wspomnienie obchodzone jest 8 marca.

</doc>
<doc id="1712849" url="https://pl.wikipedia.org/wiki?curid=1712849" title="David Edwards">
David Edwards

David Alexander Edwards (ur. 3 lutego 1986 w Shrewsbury) – walijski piłkarz grający na pozycji ofensywnego pomocnika lub napastnika w Wolverhampton Wanderers.
Kariera klubowa.
Edwards swoją karierę rozpoczynał grając w juniorach Shrewsbury Town. W dorosłej drużynie zadebiutował 3 maja 2003 roku w meczu z Scunthorpe United. W sezonie 2003/2004 Edwards wystąpił w siedemnastu spotkaniach, a wraz z drużyną awansował do Football League Two. Sezon 2004/2005 Walijczyk rozpoczął jako podstawowy zawodnik swojego zespołu. Pierwszego gola dla Shrewsbury strzelił 28 grudnia 2004 roku w wygranym 4:0 spotkaniu przeciwko Darlington F.C. Łącznie w "The Shrews" Edwards wystąpił w 132 spotkaniach i strzelił w nich 15 goli.
26 czerwca 2007 roku Edwards przeszedł do Luton Town. W nowej drużynie zadebiutował 11 sierpnia, kiedy to wystąpił w wygranym 2:1 meczu z Hartlepool United. Swojego pierwszego gola dla Luton strzelił tydzień później w przegranym spotkaniu ze Swindon Town. Łącznie w barwach "The Hatters" Edwards wystąpił 26 razy i strzelił cztery gole.
14 stycznia 2008 roku Edwards za 675 tysięcy funtów przeszedł do występującego wówczas w Football League Championship Wolverhampton Wanderers. W drużynie "Wilków" zadebiutował 19 stycznia w meczu ze Scunthorpe United i od razu w tym spotkaniu strzelił swojego pierwszego gola dla nowej drużyny. Sezon 2007/2008 Edwards wraz z drużyną zakończył na 7. miejscu w tabeli. W kolejnych rozgrywkach Edwards wystąpił w 44 ligowych meczach, a "Wolves" z dorobkiem 90. punktów zajęli 1. miejsce i bezpośrednio awansowali do Premier League.
Kariera reprezentacyjna.
Edwards urodził się w Anglii, jednak jest reprezentantem Walii. W kadrze narodowej zadebiutował 17 listopada 2008 roku, kiedy to wystąpił w zremisowanym 2:2 spotkaniu z reprezentacją Irlandii Północnej.
Edwards występuje również w kadrze U-21.

</doc>
<doc id="1712853" url="https://pl.wikipedia.org/wiki?curid=1712853" title="Dół czaszki środkowy">
Dół czaszki środkowy

Dół czaszki środkowy (łac. "fossa cranii media") – dół ograniczony od przodu przez tylne brzegi skrzydeł mniejszych (kości klinowej) i tylny brzeg bruzdy skrzyżowania wzrokowego, od tyłu przez górne brzegi części skalistych kości skroniowych. Składa się z dwóch części bocznych utworzonych przez skrzydła większe kości klinowej, część łuskową i powierzchnię przednią piramidy kości skroniowej oraz wąskiego odcinka środkowego, który tworzy trzon kości klinowej. Na częściach bocznych leżą płaty skroniowe, w odcinku środkowym przysadka.

</doc>
<doc id="1712855" url="https://pl.wikipedia.org/wiki?curid=1712855" title="Nicky Little">
Nicky Little

Nicky Little (ur. 13 września 1976 w Tokoroa w Nowej Zelandii) - rugbysta, reprezentant Fidżi, uczestnik Pucharu Świata w 1999, 2003, 2007 i 2011 roku.
Obecnie występuje we włoskim Petrarca Padova Rugby na pozycji łącznika ataku.
Pomimo że matka Little’a jest Maoryską, wujek, Walter Little, występował w reprezentacji Nowej Zelandii, a sam Nicky urodził się w tym kraju, to wybrał jednak kraj ojca, Fidżi. Dziś jest najlepiej punktującym zawodnikiem w historii reprezentacji tego kraju; do niego również należy rekord w liczbie występów dla kadry narodowej.
Kariera klubowa.
Little uczęszczał do Mosman Park Primary School w Perth, a grę w rugby rozpoczął od college'u w Te Awamutu. Kolejnym krokiem do kariery był lokalny zespół Te Awakmutu Sports. Stamtąd, w 1996 roku, awansował do występującego w National Provincial Championship Canterbury. Kolejnymi przystankami również były regionalne zespoły: Waikato i North Harbour. Po zakończonych rozgrywkach Pucharu Świata w 1999 roku gra Little’a została doceniona w Europie – Nicky znalazł miejsce w angielskim klubie Sale Sharks. W latach 2002-2003 Fidżyjczyk zaliczył grę w dwóch kolejnych klubach: walijskim Pontypridd RFC i francuskim US Dax. Kolejny Puchar Świata, w 2003, przyniósł Little'owi kolejną zmianę barw klubowych - wrócił do Anglii, by grać w Saracens. W 2006 roku przeniósł się do włoskiego klubu z Padwy – Petrarca Padova Rugby, gdzie występuje do dziś.
Kariera reprezentacyjna.
Nick Tyrone Little po raz pierwszy zagrał dla reprezentacji Fidżi 15 czerwca 1996 w meczu przeciw nowozelandzkiemu regionowi Northland, ale za oficjalny debiut uznaje się spotkanie pomiędzy "Flying Fijans" i "Springboks" rozegrane w Pretorii 2 lipca tego samego roku. W swoim pierwszym meczu przeciw drużynie narodowej Little zdobył osiem spośród osiemnastu punktów zdobytych przez Fidżyjczyków. W 1999 roku, podczas Pucharu Świata Nicky był już zawodnikiem, od którego rozpoczynano ustalanie składu. Nick zagrał we wszystkich czterech spotkaniach swojej drużyny, zdobywając przy tym 38 punktów. W latach 2000 i 2001 był najlepiej punktującym zawodnikiem pucharu Pacific Tri-Nations. Kolejne cztery spotkania i 45 punktów Little dołożył w 2003 roku, podczas kolejnego Pucharu Świata. Już wtedy był najlepszym pod względem zdobytych punktów zawodnikiem z Fidżi. Na swojej trzeciej imprezie tej rangi Nicky zagrał w trzech spotkaniach swojej drużyny: z Japonią, Kanadą i Walią. To ostatnie spotkanie okazało się być prawdziwym horrorem. Fidżyjczycy zwycięstwo dające im awans do ćwierćfinału zapewnili sobie dopiero dzięki przyłożeniu Grahama Dewesa i podwyższeniu Little’a, który zdobył w tym spotkaniu zdobył 18 punktów. Jednak chwilę później Nicky uległ kontuzji kolana, która okazała się na tyle poważna, że wyeliminowała go z gry w ćwierćfinale rozgrywek, w którym ostatecznie Fidżyjczycy ulegli późniejszemu mistrzowi - Południowej Afryce. Feralne spotkanie z Walią okazało się być ostatnim w reprezentacyjnej karierze Little’a. Łącznie rozegrał on 63 oficjalne spotkania międzynarodowe, w których zdobył 2 przyłożenia i 641 punktów (wliczając nieoficjalne, odpowiednio 82, 2 i 805), z czego 125 punktów podczas finałów Pucharu Świata, a 191 w rozgrywkach o Pucharu Narodów Pacyfiku.

</doc>
<doc id="1712856" url="https://pl.wikipedia.org/wiki?curid=1712856" title="Parafia Bożego Ciała w Bielawie">
Parafia Bożego Ciała w Bielawie

Parafia Bożego Ciała w Bielawie – parafia rzymskokatolicka w dekanacie bielawskim diecezji świdnickiej. Została erygowana w czerwcu 2009 r. Jej proboszczem jest ks. Cezary Ciupiak.

</doc>
<doc id="1712857" url="https://pl.wikipedia.org/wiki?curid=1712857" title="Józef Maciejewski (polityk)">
Józef Maciejewski (polityk)

Józef Maciejewski, ps. "Michał" (ur. 20 lutego 1906 w Hamborn, zm. 17 sierpnia 1978 w Krakowie) – polski inżynier i działacz polityczny, wiceprezydent Szczecina (1945–1948), poseł w latach 1946–1952: do Krajowej Rady Narodowej oraz do Sejmu Ustawodawczego. 
Życiorys.
Urodził się i wychował na terenie Niemiec. Po powrocie do Polski w 1920 pracował w fabryce maszyn w Rogoźnie. W 1929 został absolwentem Państwowej Szkoły Budowy Maszyn w Poznaniu. Po odsłużenia wojska zatrudniony jako asystent w Państwowej Wyższej Szkole Budowy Maszyn i Elektrotechniki w Poznaniu (do 1933). W latach 1933–1934 kontynuował naukę w Uniwersytecie w Caen we Francji, gdzie uzyskał stopień inżyniera-elektromechanika. Po powrocie do kraju podjął pracę jako konstruktor w Hucie „Zgoda” oraz jako asystent w Hucie Ostrowiec. 
W czasie II wojny światowej był dowódcą bojowej grupy „Zryw”. Po 1944 pomagał w odbudowie przemysłu na Górnym Śląsku. Od 1951 zatrudniony w Zjednoczeniu Przemysłowym Nowej Huty, po 1952 na różnych stanowiskach w Hucie im. Lenina w Krakowie. 
W 1945 znalazł się na Pomorzu Zachodnim. W sierpniu 1945 objął urząd pierwszego wiceprezydenta Szczecina jako reprezentant SP (do listopada 1948). Od 1946 był posłem do Krajowej Rady Narodowej z okręgu Szczecin. Dwa lata później wybrany w skład Sejmu Ustawodawczego z tego samego okręgu z listy Bloku Demokratycznego. Zasiadał do 1950 w klubie SP, po czym wraz z siedmioma innymi posłami przeszedł do Stronnictwa Demokratycznego.

</doc>
<doc id="1712858" url="https://pl.wikipedia.org/wiki?curid=1712858" title="Betsy Balonówna. Podróż przez Yummi-Land">
Betsy Balonówna. Podróż przez Yummi-Land

Betsy Balonówna. Podróż przez Yummi-Land () – amerykański film animowany z 2007 roku o przygodach Betsy, który przyjechała do wujka, burmistrza Yummi-Landu. 
Fabuła.
Betsy Balonówna przyjechała do wujka, burmistrza Yummi-Landu w odwiedziny. W tym czasie w mieście szykuje się wielkie wydarzenie i każdy jest bardzo zapracowany. Zmartwiona Besty także chciałaby pomóc, jednak nie wie jak. Wkrótce spacerując po pięknym słodkim mieście, Yummi-Land, przekonuje się, że jest tam wiele rzeczy do zrobienia. 
Wersja polska.
Opracowanie i udźwiękowienie wersji polskiej: na zlecenie Cass Film – Studio Eurocom
Reżyseria i dialogi: Wojciech Szymański
Dźwięk i montaż: Jacek Gładkowski
Opracowanie muzyczne: Marta Radwan
Kierownictwo produkcji: Marzena Omen-Wiśniewska
Udział wzięli:
Teksty piosenek: Andrzej Gmitrzuk
Śpiewały: Aleksandra Bieńkowska i Monika Urlik

</doc>
<doc id="1712863" url="https://pl.wikipedia.org/wiki?curid=1712863" title="Primera División de Costa Rica">
Primera División de Costa Rica

Primera División de Costa Rica jest najwyższa ligą piłkarską w Kostaryce. Występuje w niej 12 zespołów, podzielonych na dwie grupy. Rozgrywki są podzielone na dwie równorzędne części: Apertura oraz Clausura. Obydwie części wyłaniają dwóch równorzędnych mistrzów sezonu.
Triumfatorzy.
Legenda:

</doc>
<doc id="1712865" url="https://pl.wikipedia.org/wiki?curid=1712865" title="Dół czaszki tylny">
Dół czaszki tylny

Dół czaszki tylny (łac. "fossa cranii posterior") – największy, najgłębszy i najniżej położony dół wewnętrzny podstawy czaszki. Utworzony jest przez grzbiet siodła tureckiego, stok kości klinowej, kość potyliczną, część skalistą i sutkową kości skroniowej oraz przez kąt sutkowy kości ciemieniowej. Mieści móżdżek, most Varola i rdzeń przedłużony.

</doc>
<doc id="1712866" url="https://pl.wikipedia.org/wiki?curid=1712866" title="The Beatles Magical Mystery Tour">
The Beatles Magical Mystery Tour



</doc>
<doc id="1712867" url="https://pl.wikipedia.org/wiki?curid=1712867" title="Operacja Czarna Burza">
Operacja Czarna Burza

Operacja Czarna Burza (urdu: "Operation Rah-e-Raast") – operacja prowadzona przez siły pakistańskie przeciwko talibom w Północno-Zachodniej Prowincji Pogranicznej Pakistanu. Rozpoczęta 26 kwietnia 2009, łamiąc układ rozjemczy w Wadi-e Swat z lutego 2009 roku. Ofensywa miała na celu odbicie utraconych prowincji przez Pakistan, co się powiodło, jednak w kolejnych latach talibowie nadal byli aktywni na utraconych terenach.
Geneza.
Po założeniu przez Baitullaha Mehsuda federacji ugrupowań talibskich Tehrik-i-Taliban Pakistan w 2007, Fazlullah został mianowany dowódcą w Wadi-e Swat. Przystąpił do działań zaczepnych, która doprowadziła do bitwy w Wadi-e Swat po której stopniowo narzucał prawo szariatu i wypierał jednostki sił rządowych. W związku z tym na przełomie stycznia oraz lutego 2009 siły bezpieczeństwa prowadziły ofensywę w Wadi-e Swat. Tamże 15 lutego wprowadzono 10-dniowy rozejm, przedłużony później na czas nieokreślony złamany podjęciem ofensywy ze względu na nie odłożenie broni przez talibów i zajmowanie przez nich terenów coraz bliższych Islamabadowi. 13 kwietnia prezydent Pakistanu Asif Ali Zardari dekretem wprowadził tam prawo koraniczne (szariat), którego domagali się talibowie.
28 lutego, po ofensywie pakistańskiej trwającej od sierpnia 2008 roku, zdobyty został okręg Bajaur, leżący na plemiennych terytoriach Pakistanu. Po klęsce Talibanu, bojownicy przystąpili mimo trwającego rozejmu w Wadi-e Swat do zdobywania prowincji Buner. Ten okręg całkowicie zajęli 21 kwietnia 2009. W związku z tym armia podjęła ofensywę w Wadi-e Swat.
W świetle krytyki Sekretarz Stanu USA Hillary Clinton, która zarzucała Pakistanowi, że nie jest w stanie obronić posiadanej broni nuklearnej przed terrorystami, dowództwo armii Pakistanu zdecydowało się rozpocząć walki z rebeliantami. Tuż przed rozpoczęciem ataku, bojówki talibskie rozpoczęły się wycofywać z prowincji Buner.
Operacja.
Walki rozpoczęły się w niedzielę 26 kwietnia 2009 roku, kiedy to pakistańskie siły bezpieczeństwa zaatakowały bojówki talibów w okręgu Dir. Jeszcze tego samego dnia walki wybuchły w prowincji Buner. W pierwszych walkach pod Lal Qala i Qala zginęło 26 rebeliantów. Duchowny przywódca Talibanu ogłosił dzień później, że jest skłonny do rozmów pokojowych z rządem. Jednak, Islamabad powiedział, że rozmowy zacznie, kiedy rebelianci wstrzymają ogień.
Pakistańskie siły bezpieczeństwa 28 kwietnia zaatakowały pozycje rebeliantów w okręgu Malakand. W walce Pakistańczyków cały czas wspierały śmigłowce. Po dwóch dniach walk zginęło 75 rebeliantów oraz 10 żołnierzy. Około 30 tysięcy osób opuściło miasto Maidan w okręgu Dolnego Diru. Władze przygotowały się na przyjęcie uchodźców w okręgach Peszawar, Nauśahra i Timargarah.
Wojska pakistańskie po nocnym bombardowaniu zdobyły 29 kwietnia Dagger, ważne taktycznie miasto w prowincji Buner. W wyniku akcji pakistańskich wojsk bojówki talibskie wycofały się z miasta. W czasie walk o miasto zginęło kolejnych 55 talibów. W walce zginęło 11 żołnierzy.
Pakistańscy talibowie 3 maja ścięli dwóch urzędników rządowych, w odpowiedzi na zabicie dwóch powstańców tego samego dnia. 3 maja armia wprowadziła godzinę policyjną w dwóch okręgach, będących celem operacji, a także w kontrolowanej przez ekstremistów Wadi-e Swat. Do tego czasu poległo 150 talibów.
Gdy armia wprowadziła godzinę policyjną, rebelianci pojawili się na ulicach głównego miasta okręgu Swat - Mingora. 6 maja armia rozpoczęła atakować rebeliantów na obrzeżach Mingory i tego samego dnia rozpoczęli oblężenie tego miasta. Tymczasem w innych regionach Swat tego dnia zabito 37 bojowników, a w okręgu Buner 27 terrorystów. W wybuchu bomby w Swat zginęło dwóch żołnierzy rządowych.
W trakcie ciężkich walk o Mingorę 7 maja poległo 143 talibów. Dzień później z tego miasta uciekło ok. 70 tys. cywilów. W czasie walk nad miastem cały czas latały pakistańskie śmigłowce, a na przedmieściach działała artyleria. 9 maja w ataku śmigłowców w Mingorze zginęło 15 islamistów. Tego dnia w Swat ogólnie poległo 55 rebeliantów. W walkach rannych zostało 4 żołnierzy armii rządowej.
W ciągu jednego dnia, 9 maja armia w dystrykcie Shangla w Swat zabiła ponad 200 islamistów. Zniszczono tam obóz szkoleniowy talibów Banai Baba. W operacji zginęło dwóch pakistańskich wojskowych.
10 maja wojsko anulowało na siedem godzin, godzinę policyjną. W ten dzień z miast Swat uciekło aż 360 tys. cywilów.
W piętnastym dniu operacji odnotowano 700 strat po stronie talibskiej oraz 20 po stronie sił pakistańskich.
11 maja zamachowiec samobójca wysadził się w powietrze w tzw. strefie bezpieczeństwa. Zginęło 10 osób. Do wybuchu samochodu-pułapki doszło koło Peszawaru, gdzie znajdowało się dużo cywili, którzy wcześniej wyemigrowali z Wadi-e Swat. Dzień wcześniej w wyniku walk poległo 52 bojowników. 12 maja pakistańscy komandosi zajęli region Wadi-e Piochar z której wyparli bojowników po desancie helikopterów. W walkach z 13 na 14 maja poległo ok. 124 islamistów
15 maja na osiem godzin zniesiono godzinę policyjną w mieście Mingora, umożliwiając ucieczkę kolejnym cywilom. Jednocześnie wojsko oblegające miasto, wprowadziło zakaz wjazdu do Mingory. W Mingorze nie było elektryczności, brakowało pożywienia, wody i podstawowych środków do życia. Tego dnia liczba uchodźców przekroczyła milion.
Według armii rządowej 15 maja talibowie zostali zwyciężeni w prowincji Buner, natomiast część armii pakistańskiej walczącej w Buner skierowała się do miasta Mingora, które było od 6 maja w stanie oblężenia. Kilkuset żołnierzy pozostało w Buner by kontrolować prowincję. Jednakże po tym oświadczeniu walki artyleryjskie nadal trwały w górskich obszarach Buneru. Wówczas talibowie zaczęli koncentrować siły wokół Mingory. Rebelianci kopali rowy, układali miny, budowali okopy, w odpowiedzi na zbliżające się do miasta wojska rządowe.
17 maja armia pakistańska odbiła miasto Matta po ciężkich walkach ulicznych. Walki artyleryjskie wybuchły też w miejscowości Kanju. Tego dnia odnotowano tysięczną ofiarę po stronie rebeliantów islamskich.
W ciężkich walkach, 18 maja, zginęło dwudziesta siedmiu bojowników w tym trzech dowódców talibskich. Po stronie pakistańskiej odnotowano trzech zabitych żołnierzy, w tym jednego oficera oraz 17 rannych wojskowych. Dowództwo armii poinformowało, że wojska będą stacjonować w Wadi-e Swat, dopóki nie zwyciężą terrorystów oraz do domostw nie powrócą uchodźcy, których wówczas było ok. 1,4 mln..
W walkach pod Kanju i Takhtaband 19 maja zginęło 14 bojowników i dwóch żołnierzy.
Armia pakistańska 20 maja zdobyła miasto Sultanwas leżące w prowincji Buner. W trakcie walki o miasto zginęło 80 terrorystów, a 9 żołnierzy odniosło rany.
21 maja doszło do potyczki między talibami a wieśniakami z wioski Kalam. Talibowie wchodząc do wioski Kalam w okręgu Dir, napotkali opór ze strony wieśniaków. W starciu zginęło kilku chłopów.
Armia pakistańska 23 maja weszła do głównego miasta Wadi-e Swat - Mingory, które było w oblężeniu od 6 maja. W walkach tego dnia zginęło co najmniej 17 bojowników. Walki uliczne według rzecznika armii generała-majora Athara Abbasa nie były wówczas prowadzone z całą siłą, ponieważ w mieście pozostawało jeszcze ok. 10% cywilów. W trakcie walk ulicznych, walczono głównie w centrum miasta, koło terminalu autobusowego i wzdłuż głównej drogi w mieście. W okręgu Mohmand, gdzie walki toczyły się zdecydowanie na mniejszą skalę, wybuchła pułapka drogowa, która zabiła trzech żołnierzy oraz raniła ośmiu. Z okręgu Dir wyszło ok. 75% talibów wskutek porozumienia z lokalną radą plemienną. Nie jest jasne dokąd się udali. W wyniku walk w Dir zrujnowana została wielka liczba zabudowań, zniszczone pola, pozabijane stada bydła. Wojsko okrążyło bojowników wokół ich największej bazy w Wadi-e Peochar.
W kolejnym dniu walk ulicznych w Mingorze, Pakistańczycy zajęli kilka dużych skrzyżowań w mieście oraz tzw. Zielony Rynek. Intensywne walki toczyły się w zachodnim przedmieście Qambar. 25 maja żołnierze rozpoczęli poszukiwania w różnych budynkach Mingory, ukrywających się bojowników. 70% miasta 27 maja kontrolowali żołnierze Pakistanu. W dalszych częściach miasta nadal toczyły się boje. W walkach w nocy z 26 na 27 maja zginęło sześciu żołnierzy oraz 29 talibów.
29 maja w miasta Peochar oraz Bahrajn zostały przejęte przez pakistańskie siły bezpieczeństwa W ostatnim dniu bitwy o Peochar zginęło 28 rebeliantów. Rebelianci zaatakowali siły pakistańskie w mieście Dagger, które odbito od talibów równo miesiąc od tego wydarzenia. Zginęło 13 rebeliantów.
30 maja siły pakistańskie zdobyły kontrolę na głównym miastem Wadi-e Swat - Mingorą. Miasto było szturmowane od 23 maja. Zdobycie Mingory było jednym z głównych celów trwającej pakistańskiej ofensywy. Po ogłoszeniu zwycięstwa w Mingorze, trwały jeszcze sporadyczne walki na obrzeżach miasta. Od 6 maja, czyli początku oblężenia Mingory zginęło ok. 286 islamskich rebeliantów.
W wyniku walk 2 czerwca na obszarze Wadi-e Swat, zginęło 21 rebeliantów oraz trzech żołnierzy. Tymczasem do oswobodzonej Mingory przez wojska pakistańskie, zaczęli powracać mieszkańcy, a życie tam powoli się normalizowało.
4 czerwca w Amandarra pojmano Sufia Muhammada, założyciela Tehreek-e-Nafaz-e-Shariat-e-Mohammadi (TNSM).
5 czerwca po ataku terrorystycznym na meczet w okręgu Dir, kiedy to zginęło 40 osób, ludność plemienna przystąpiła do walk z talibami. Do 7 czerwca 1000-1500 uzbrojonych wieśniaków napadło na 5 wiosek zajętych przez rebeliantów w regionie Dhok Darra. W walce z ok. 200 rebeliantami zginęło ich przynajmniej 11. Miejscowa ludność została zorganizowana w tzw. milicję Laskhar. Społeczeństwo szeroko popierało ofensywę armii pakistańskiej przeciwko talibom w Wadi-e Swat, łącznie z partiami opozycyjnymi, mediami, a nawet niektórymi liderami religijnymi. W walkach 8 czerwca zginęło 25 rebeliantów, a dzień później 14 rebeliantów i jeden żołnierz. Na pomoc walczącej wiejskiej milicji wysłano wojskowe helikoptery. Składająca się z 3 tys. ochotników milicja Laskhar w ciągu 10 dni zniszczyli 20 kryjówek i kilkanaście domów rebeliantów, oraz okrążyli talibów szukających schronienia na górze w rejonie Ghazigai. Zabili też 25 rebeliantów.
10 czerwca armia pakistańska rozszerzyła ofensywę na tereny okręgu Bannu, leżącego niedaleko Waziristanu. Wówczas w tym okręgu przebywało ok. 800 talibów. W walkach wojskom naziemnym pomagała artyleria oraz lotnictwo. W pierwszym dniu walk w Bannu zabito ok. 100 rebeliantów. W ataku artyleryjskim 11 czerwca zginęli kolejni ekstremiści.
12 czerwca armia pakistańska zdobyła kolejne miasto w Swat - Chupial. W bitwie o miasto poległo 39 rebeliantów i 8 żołnierzy.
15 czerwca w walkach w Mohamand i Bajaur zginęło 25 rebeliantów. W Dir i Swat poległo 13 bojowników i jeden żołnierz. 17 czerwca w okręgu Dir wojsko zabiło 20 talibów, a w prowincji Swat 34 bojowników.
20 czerwca wojsko przyznało, że jest bliskie końca operacji. Również taka deklaracja padła 22 czerwca. Tego dnia w walkach zginęło 22 rebeliantów.
6 lipca w nalocie sił pakistańskich ranny został dowódca talibów Fazlullah.
W dwudniowej ofensywie przeprowadzonej przez pakistańskie siły bezpieczeństwa z 19 na 20 lipca w Dirze zginęło ok. 50 talibów. Z kolei 22 lipca zabito 27 rebeliantów, a 10 aresztowano. Dwa dni później w Dir zabito kolejnych 16 talibów, a dzień później 13 rebeliantow.
Exodus cywilów z Wadi-e Swat.
W wyniku zaostrzenia operacji 2 maja rozpoczęła się wielka ewakuacja cywilów z miast z Wadi-e Swat. Wcześniej do końca kwietnia ze stref walk uciekło ponad tysiąc osób. 8 maja odnotowano 78 tys. uchodźców - większość to mieszkańcy Mingory, która była oblegana przez siły pakistańskie
10 maja anulowano na siedem godzin, godzinę policyjną w miastach Wadi-e, by umożliwić ucieczkę cywilom. W ten dzień do 8 obozów uchodźców zorganizowanych przez UNHCR uciekło 360 tys. cywilów
W wyniku krwawych strać 12 maja liczba uchodźców w obozach ONZ przekroczyła pół miliona - 501 496 uchodźców. Pakistan przeżywał w maju 2009 największe w swej skali ruchy migracyjne od roku 1947 kiedy to kraj odłączył się od Indii
Mimo iż w prowincjach gdzie toczyła się operacja wprowadzono godzinę policyjną to cywile nadal masowo uciekali z miejsc zamieszkania. Dnia 13 maja liczba uchodźców osiągnęła 670 906
15 maja Wysoki Komisarz Narodów Zjednoczonych ds. Uchodźców poinformował, że zanotowano milionową osobę, która uciekła do obozów ONZ i Czerwonego Krzyża przed walkami w Wadi-e Swat i pobliskich okręgach Tak duża liczba uchodźców wymusiła otwarcie 12 nowych obozów dla cywilów. W wyniku sytuacji humanitarnej panującej w obozach, 9020 osoby miały infekcje dróg oddechowych, 5571 miały biegunkę, odnotowano 1749 przypadków zakażenia dolnych dróg oddechowych oraz 903 przypadki tzw. krwawej biegunki
Premier Pakistanu, Yousaf Raza Gilani, określił sytuację w kraju podczas operacji jako największy kryzys humanitarny od czasu krwawego podziału Indii i Pakistanu w 1947 roku.
USA ofiarowały Pakistanowi 4,9 mln dolarów na podstawowe środki dla uchodźców pakistańskich. Wielka Brytania przekazała 10 milionów funtów (15,19 milionów dolarów), a Francja 12 mln euro (8,8 milionów dolarów).
19 maja USA przyjęły 110 milionów dolarów pomocy dla Pakistanu. Wówczas liczba uchodźców przekroczyła 1,5 mln.
21 maja Pakistan z uzbieranych kwot, przeznaczył na pomoc uchodźcom 224 milionów dolarów. Organizacje humanitarne rozmieściły uchodźców w 28 obozach namiotowych. Tego dnia premier Gilani prosił na międzynarodowej konferencji donorów, która odbyła się w Islamabadzie o pomoc humanitarną i rozwojową, która pozwoliłaby na uspokojenie sytuacji w kraju. Dzień później Sekretarz Generalnego ONZ Ban Ki-moon, przebywający na Sri Lance, gdzie 18 maja zakończyła się wojna domowa, powiedział, że uchodźcom potrzeba 543 milionów dolarów.
26 maja podano, że w obozach znajduje się 2 300 000 uchodźców, jednak ok. 200 000 znajdywało się nadal w strefie walk. Mimo pomocy międzynarodowej w obozach panowały poważne niedobory żywnościowe, niewielkie zasoby wody pitnej, a także niezbędnych leków. Pod koniec maja nastąpił bowiem największy kryzys humanitarny od początku ofensywy.
3 czerwca USA przeznaczyło dodatkowo 200 mln dol., na pomoc dla ponad 2 000 000 uchodźców.
13 lipca rząd pakistański zezwolił na powrót ponad dwóm milionom uchodźców do domów.
W sierpniu nastąpił kryzys gospodarczy w głównych miastach Wadi-e Swat spowodowany ofensywą sił rządowych. Mieszkańcy wracając do swoich domostw nie mogli znaleźć stałego zatrudnienia, a część ludzi była zmuszona do sprzedaży artykułów gospodarstwa domowego, biżuterii itp. Miasta miały w dużym stopniu uszkodzoną infrastrukturę, zburzone były sklepy, szkoły, urzędy. Ponadto ceny artykułów spożywczych poszły mocno w górę. Jednakże stosunkowo szybki powrót uchodźców i aktywne wsparcie ludności w odbudowę podbudowało wizerunek władz lokalnych.
Skutki.
W wyniku porażek odnoszonych przez talibów, zanotowano więcej zamachów terrorystycznych na terenie Pakistanu. W 2008 roku przykładowo w odwecie za bitwę o Bajaur, terroryści przeprowadzili zamach na hotel w Islamabadzie. Ponadto rebelianci atakowali obiekty cywilne oraz organizowali ataki na konwoje wojsk pakistańskich.
Terroryści podczas operacji w Wadi-e Swat przeprowadzili kilka poważnych zamachów terrorystycznych oto kilka z nich:
Wojska pakistańskie w wyniku ofensywy zdobyły kilka ważnych miast, przede wszystkim Mingorę, która była najważniejszym celem operacji wojsk rządowych. Udało się unieszkodliwić talibów w takich rejonach jak Buner i Dir. W tym drugim okręgu talibowie zmuszeni byli podpisać układy z miejscowymi radami plemiennymi. Wydarzenia te świadczą o zmianie nastawienia społeczeństwa pakistańskiego wobec islamskich ekstremistów, wzrasta także poparcie dla prowadzenia walki przeciwko rebeliantom. Ponadto pakistańscy wieśniacy założyli milicję Laskhar, która walczyła z talibami.
Pomimo sukcesów wojskowych, wiele procesów odbudowy infrastruktury zostało niedofinansowanych i dlatego przebiegały bardzo powoli.
Jednak już kilka miesięcy po zakończeniu operacji, talibowie faktycznie kontrolowali wiele terenów Wadi-e na których dochodziło do aktów przemocy, a siły bezpieczeństwa były zmuszone do utrzymywania punktów kontrolnych. Jednak zdaniem obserwatorów talibowie nie będą w stanie objąć takiej pozycji w Dolnie Swat, jaką mieli od 2007 do czasu rozpoczęcia operacji. Symbolem partyzantki w Wadi-e Swat był atak na młodocianą aktywistkę Malalę Yousafzai z 9 października 2012.
W toku działań militarnych operacji zginęło ok. 1500 talibów, 128 żołnierzy. Nieznane są natomiast straty cywilne, wiadomo, że przed walkami z domostw uciekło ok. 2 500 000 osób.
Operacja w Waziristanie.
Pod koniec maja po kolejnych zwycięstwach armii pakistańskiej w Swat walki wznowiły się także w przygranicznej prowincji z Afganistanem Waziristan. Tam prawdopodobnie ukrywał się dowódca talibów w Pakistanie Baitullah Mehsud. Talibowie 1 czerwca z wioski Bakka Kheil w Waziristanie Północnym porwali ok. 400 uczniów i nauczycieli z jednej ze szkół. Podczas porwania wiele uczniów zbiegło z miejsca porwania. Dzień później w wyniku operacji wojsk pakistańskich odbito ok. 80 uczniów z rąk porywaczy. Wszystkich studentów uwolniono do 6 czerwca.
13 czerwca lotnictwo pakistańskie zbombardowało twierdzę lidera talibów Baitullaha Mehsuda w górskich obszarach Waziristanu. Był to odwet za zabójstwo duchownego Sarfraza Nemeei, znanego z krytykowania talibów.
Mehsud zginął w amerykańskim bombardowaniu 5 sierpnia 2009
17 października 2009 wojsko pakistańskie wznowiło ofensywę, która tym razem toczyła się na lądzie. Niespełna dwa miesiące później, 12 grudnia 2009 ogłoszono zwycięskie zakończenie ofensywy w której zginęło 600 rebeliantów i 80 żołnierzy. W wyniku ofensywy Pakistan objął kontrolę nad górskimi terenami Południowego Waziristanu, skąd ucieczkę podjęli najważniejsi członkowie Talibanu.

</doc>
<doc id="1712869" url="https://pl.wikipedia.org/wiki?curid=1712869" title="Tylny dół czaszki">
Tylny dół czaszki



</doc>
<doc id="1712871" url="https://pl.wikipedia.org/wiki?curid=1712871" title="Hector Soto">
Hector Soto



</doc>
<doc id="1712872" url="https://pl.wikipedia.org/wiki?curid=1712872" title="Antoni Urbański (polityk)">
Antoni Urbański (polityk)

Antoni Urbański (ur. 16 stycznia 1905 w Dębach Szlacheckich, zm. 14 lutego 1985) – polski ekonomista i spółdzielca, polityk, poseł do Krajowej Rady Narodowej i do Sejmu Ustawodawczego (1945–1947, 1949–1952).
Życiorys.
Ukończył studia na Wydziale Prawno-Ekonomicznym Uniwersytetu Poznańskiego, później studiował zarządzanie na lokalnej Akademii Handlowej. W 1929 wstąpił do Narodowej Partii Robotniczej, z którą w 1937 przystąpił do Stronnictwa Pracy. Do wybuchu II wojny światowej pełnił obowiązki wicedyrektora w Poznańsko-Warszawskim Towarzystwie Ubezpieczeniowym. Podczas wojny przebywał w Dynowie, gdzie był zatrudniony w spółdzielni rolniczo-handlowej. Po 1945 powrócił do Poznania, gdzie podjął pracę w Delegaturze Państwowej Centrali Handlowej, po czym wyjechał do Warszawy. W stolicy pracował w Centrali Rzemieślniczej, a po tzw. scaleniu ruchu spółdzielczego w Centralnym Związku Spółdzielczości Pracy (był tam radcą oraz redaktorem naczelnym „Spółdzielczości Pracy”).
W 1946 nominowany do Krajowej Rady Narodowej. Dwa lata później kandydował do Sejmu Ustawodawczego z okręgu Poznań, jednak mandatu nie otrzymał. W 1949 został posłem w miejsce zmarłego Franciszka Mańkowskiego. W 1950 był przewodniczącym Wojewódzkiego Komitetu Stronnictwa Pracy w Poznaniu oraz GKW. W 1950 (po rozwiązaniu SP w kraju) przeszedł do Klubu Poselskiego Stronnictwa Demokratycznego. Podjął działalność w strukturach tejże partii, zasiadał m.in. w Centralnym Komitecie i Radzie Naczelnej SD.
Odznaczony m.in. Krzyżem Kawalerskim Orderu Odrodzenia Polski oraz Złotym Krzyżem Zasługi.

</doc>
<doc id="1712874" url="https://pl.wikipedia.org/wiki?curid=1712874" title="Włodzimierz Szwendrowski">
Włodzimierz Szwendrowski

Włodzimierz Szwendrowski (ur. 5 czerwca 1931 w Lublinie, zm. 9 marca 2013 tamże) – polski żużlowiec.
Życiorys.
Wychowanek Ogniwa Lublin (1947–1950). Następnie zawodnik Ogniwa Bytom (1951), Tramwajarza Łódź (1952–1956, 1961–1962).
Dwukrotny indywidualny mistrz Polski z lat 1951 i 1955. Zdobywca Srebrnego Kasku w 1962 roku. Pięciokrotny uczestnik finałów IMP, wielokrotny reprezentant kraju. Zwycięzca Criterium Asów (Bydgoszcz, 1955), zdobywca II m. (1955) i III m. (1954) w Memoriałach Alfreda Smoczyka, rozgrywanych w Lesznie. Uczestnik finału europejskiego Indywidualnych Mistrzostw Świata (Oslo, 1956 – XIII m.).
We wrześniu 1958 skazany na dwa lata więzienia za śmiertelne potrącenie samochodem przechodnia w Łodzi.

</doc>
<doc id="1712877" url="https://pl.wikipedia.org/wiki?curid=1712877" title="Hayabusa">
Hayabusa



</doc>
<doc id="1712878" url="https://pl.wikipedia.org/wiki?curid=1712878" title="Bogdan Basałaj">
Bogdan Basałaj

Bogdan Basałaj (ur. 4 lipca 1961) – polski działacz sportowy, były prezes Wisły Kraków.
Absolwent wrocławskiej AWF. Ukończył również studia podyplomowe na Uniwersytecie Jagiellońskim, w dziedzinie zarządzania organizacjami sportowymi. Pracował jako trener piłkarski. Był asystentem trenera Jerzego Kasalika w Olimpii Poznań. Basałaj samodzielnie prowadził Kanię Gostyń, a w USA trenował półzawodowy klub LA Jets. Przez trzy lata pełnił funkcję menedżera ds. marketingu sportowego w stacji Canal+.
W styczniu 2000 roku Bogdan Basałaj został wiceprezesem ds. marketingu w Wiśle Kraków. W czerwcu tego samego roku został prezesem Wisły Kraków. Tę funkcję pełnił do marca 2004 roku, kiedy zastąpił go na tym stanowisku Tadeusz Czerwiński. Basałaj pozostał w Wiśle na stanowisku wiceprezesa do spraw organizacyjno-finansowych i pełnił tę funkcję do listopada 2004 roku. Po odejściu z Wisły pełnił funkcję dyrektora zarządzającego w spółce Ekstraklasa SA. 7 czerwca 2010 roku ponownie objął stanowisko prezesa Wisły Kraków. Niespełna dwa lata później, 13 marca 2012 roku złożył rezygnację z pełnienia tej funkcji.

</doc>
<doc id="1712882" url="https://pl.wikipedia.org/wiki?curid=1712882" title="Falkarinol">
Falkarinol

Falkarinol – organiczny związek chemiczny z grupy alkoholi. Zawiera sprzężone ugrupowanie diynowe (dwa sąsiadujące wiązania potrójne) oraz drugorzędową grupę hydroksylową (budowa falkarinolu została potwierdzona w 1982 roku). Występuje między innymi w żeń-szeniu właściwym i pięciolistnym, bluszczu pospolitym, marchwi i selerze korzeniowym.
Znajduje zastosowanie w fitoterapii. Badania na szczurach przeprowadzone przez naukowców z Uniwersytetu w Newcastle we współpracy z naukowcami duńskimi wskazały, że falkarinol może redukować ryzyko rozwoju raka. W większych stężeniach (np. w bluszczu) może wywoływać reakcje alergiczne (kontaktowe zapalenie skóry).
Wraz z falkarindiolem został umieszczony przez National Cancer Institute w Stanach Zjednoczonych na liście naturalnych związków o działaniu przeciwnowotworowym.

</doc>
<doc id="1712887" url="https://pl.wikipedia.org/wiki?curid=1712887" title="Dunaújvárosi Acélbikák">
Dunaújvárosi Acélbikák

Dunaújvárosi Acélbikák, także DAB. Docler (pol. "Stalowe Byki Dunaújváros") – węgierski klub hokejowy z siedzibą w Dunaújváros.

</doc>
<doc id="1712888" url="https://pl.wikipedia.org/wiki?curid=1712888" title="Nakajima A1N">
Nakajima A1N

Nakajima A1N – japoński pokładowy samolot myśliwski z okresu międzywojennego.
Historia.
W połowie lat dwudziestych dowództwo lotnictwa marynarki zwróciło się do kilku wytwórni lotniczych o opracowanie nowego pokładowego samolotu myśliwskiego, który miał zastąpić przestarzałe już samoloty "Mitsubishi 1MF". 
Wytwórnia "Nakajima", która również otrzymała takie zamówienie, postanowiła dokonać adaptacji gotowego już samolotu pochodzącego z zagranicy. Zakupiła wtedy licencję na budowę brytyjskiego samolotu myśliwskiego "Gloster Gambet", który był rozwinięciem konstrukcji samolotu "Gloster Gamecock" i w 1926 roku przystąpiła do adaptacji tego samolotu do warunków jakie musiał spełniać samolot pokładowy. Już pod koniec 1926 roku gotowy był pierwszy prototyp, który otrzymał oznaczenie fabryczne "Nakajima G".
Próby fabryczne trwały jednak długo a także trwały prace nad opanowaniem technologii budowy samolotu z metali lekkich dotychczas nie stosowanych w Japonii. Ostatecznie w kwietniu 1929 roku samolot został zaakceptowany do produkcji seryjnej otrzymując oznaczenie wojskowe "A1N1" ("Pokładowy samolot myśliwski Typ 3 Model 1"). W 1930 roku wprowadzono w samolocie kilka poprawek a w szczególności wymieniono w nim silnik na konstrukcję japońską "Nakajima Kotobuki 2", tak opracowany samolot otrzymał oznaczenie "A1N2". 
Produkcja seryjna trwała od 1929 do 1932 roku, w tym czasie zbudowano 150 samolotów, nie licząc prototypu. Z tego w wersji "A1N1" zbudowano 50 samolotów w latach 1929 – 1930 i 100 samolotów w wersji "A1N2" w latach 1930 – 1932.
Użycie.
Samolotu "A1N" znalazły się jako pierwsze na wyposażeniu lotniskowca „Hōshō” już pod koniec 1929 roku. Następnie sukcesywnie były wprowadzane na wyposażenie jednostek lotniczych stacjonujących na japońskich lotniskowcach, zastępując samoloty "Mitsubishi 1MF". 
W 1932 roku samoloty te wzięły udział w działaniach bojowych w trakcie pierwszego konfliktu chińsko-japońskiego. W dniu 22 lutego 1932 roku samoloty "Nakajima A1N" z japońskiego lotniskowca „Kaga” wzięły udział w walce powietrznej w trakcie której trzy samolotu pod dowództwem kpt. Nogiji zestrzeliły chiński samolot myśliwski "Boeing P-12" pilotowany przez amerykańskiego ochotnika Roberta Shorta. Była to pierwsza walka powietrzna samolotów w historii lotnictwa Japońskiej Cesarskiej Marynarki Wojennej.
W 1935 roku samoloty "Nakajima A1N" zaczęto wycofywać z jednostek lotniczych zastępując je nowym samolotem "Nakajima A4N". Wycofywane samoloty kierowano do jednostek szkolnych, gdzie były używane do momentu naturalnego zużycia.
Opis konstrukcji.
Samolot "A1N" był dwupłatem o konstrukcji metalowej wykonanej z metali lekkich, pokrytej częściowo płótnem. Podwozie klasyczne, stałe.
Napęd pierwszej wersji "A1N1" stanowił licencyjny silnik gwiazdowy "Nakajima/Bristol Jupiter VI", chłodzony powietrzem, w wersji "A1N2" zastosowano japoński silnik "Nakajima Kotobuki 2".
Uzbrojenie składało się z 2 karabinów maszynowych "Vickers" kal. 7,7 mm, zabudowane w kadłubie nad silnikiem oraz dwa wyrzutniki bomb umieszczone pod dolnymi płatami zdolne do przenoszenie dwóch bomb o wadze 30 kg każda.

</doc>
<doc id="1712890" url="https://pl.wikipedia.org/wiki?curid=1712890" title="Osiedle Alojzego Biernackiego (Pszów)">
Osiedle Alojzego Biernackiego (Pszów)

Osiedle Alojzego Biernackiego w Pszowie – osiedle Pszowa. Panuje tu zabudowa domów jednorodzinnych. Osiedle wydziela ul. Śląska (od zachodu), ul. Sportowa (od wschodu) i ul. Marii Konopnickiej (od północnego zachodu). Odległość centrum miasta od osiedla wynosi około 1,7 km.

</doc>
<doc id="1712891" url="https://pl.wikipedia.org/wiki?curid=1712891" title="Miłość Kasandry">
Miłość Kasandry

Miłość Kasandry (oryg. fr. "Les Amours de Cassandre") – tom wierszy Pierre'a de Ronsarda złożony ze 183 sonetów, opublikowany po raz pierwszy w 1552. 
Okoliczności powstania utworu.
Inspiracją dla powstania cyklu było przypadkowe spotkanie Ronsarda z Kasandrą Salviati, piętnastoletnią córką włoskiego bankiera, do jakiego doszło w czasie balu na zamku królewskim w Blois 21 kwietnia 1545. Ronsard, poeta dworski, był zauroczony piękną dziewczyną, jednak następnego dnia musiał wyjechać z Blois razem z królem. Nigdy więcej nie spotkał Kasandry, która w 1546 wyszła za mąż za Jehana Peigné de Pray. Dodatkowym impulsem dla napisania na część Salviati cyklu sonetów była publikacja w 1549 "Oliwii" du Bellaya, tomu utrzymanego w duchu petrarkizmu, który stał się początkiem ogromnej popularności tego nurtu poetyckiego we Francji. Chociaż formalnie adresatką sonetów była tytułowa Kasandra, w rzeczywistości - podobnie jak du Bellay i Petrarka - Ronsard opiewał miłość idealną, przypisując opisywanej kobiecie wyłącznie pozytywne cechy, gloryfikując wszystko, co z nią związane. 
Treść i forma.
Ronsard opiewa w "Miłości Kasandry" platoniczne uczucie anonimowego podmiotu lirycznego do tytułowej bohaterki. Opisując jej wyjątkową urodę, posługuje się metaforami, antytezami, epitetami, peryfrazami, porównuje wybrane cechy wyglądu Kasandry do drogich kamieni, zjawisk naturalnych, odwołuje się do mitologii greckiej i rzymskiej. Podmiot liryczny cyklu - człowiek bez wzajemności zakochany w Kasandrze - zostaje przedstawiony jako osoba miotana sprzecznymi uczuciami: poczuciem zniewolenia przez osobę, którą beznadziejnie kocha, oraz szczęściem, jakie przynosi mu sam jej widok. Granica między autentycznymi uczuciami poety - niemogącego się ożenić, zakochującego się w kolejnych nieosiągalnych kobietach - a jego świadomym zamiarem stworzenia cyklu zbliżonego w treści i formie do innych tomów wierszy naśladujących "Canzoniere" Petrarki jest trudna do nakreślenia. 
"Miłość Kasandry" przyczyniła się do utrwalenia formy tzw. sonetu regularnego oraz zasady naprzemiennego stosowania rymów męskich i żeńskich. Miało to, zgodnie z zaleceniami "Obrony i uświetnienia języka francuskiego", podnieść melodyjność całości. 
"Miłość Kasandry" stanowi część cyklu poezji miłosnej Ronsarda, którego pozostałymi komponentami są "Kontynuacja Miłości", "Nowa kontynuacja Miłości" oraz "Sonety dla Heleny". 

</doc>
<doc id="1712895" url="https://pl.wikipedia.org/wiki?curid=1712895" title="Maria Zaborowska">
Maria Zaborowska

Maria Franciszka Zaborowska (ur. 19 lutego 1902 w Warszawie, zm. 17 sierpnia 1973 w Słupsku) – pracownik kulturalny, muzealnik, społecznik, zasłużona dla miasta Słupska.
Życiorys.
Przyszła na świat w rodzinie Franciszki z domu Kluczyńskiej (zm. 1922) i Kazimierza Januszewskich (zm. 1920). Miała dwóch młodszych braci – Tadeusza (ur. 1910) i Kazimierza (ur. 1911), którymi opiekowała się po śmierci rodziców.
Dzieciństwo i młodość spędziła w Warszawie. Ukończyła warszawskie gimnazjum zdając w 1919 roku maturę. Pozytywnie przeszła egzaminy do Szkoły Sztuk Pięknych, ale nie została przyjęta z powodu nieukończonych 18 lat.
Podjęła pracę w Dowództwie Sztabu Generalnego w Warszawie, gdzie poznała swojego przyszłego męża – wojskowego Jerzego Antoniego Zaborowskiego (ur. 21 września 1904 w Warszawie), z zawodu inżyniera drogowego. Ślub wzięli dopiero w 1936, gdyż specyficzne przepisy wojskowe nie pozwalał, by małżonkowie zajmowali określone stanowiska.
Zaborowscy niemal całą okupację spędzili w stolicy, gdzie na świat przyszła ich córka Wanda. Po powstaniu warszawskim Maria została osadzona wraz z córką w obozie przejściowym w Pruszkowie, podczas gdy mąż jej trafił do obozu koncentracyjnego w Dachau, gdzie zginął w 1945.
Po wojnie Maria wraz z córką trafiła do Zawiercia, skąd wyruszyła na Zachód. W Słupsku znalazła się 10 października 1945, a już kilka dni później rozpoczęła pracę w Wydziale Oświaty, Kultury i Sztuki przy Zarządzie Miejskim. Równocześnie kierowała pracami Komisji Badań Słowiańskich. W latach 1946–1948 była nauczycielką w Państwowej Szkole Korespondencyjnej.
W 1950 objęła kierownictwo muzeum w Słupsku. Pełniła tę funkcję do 1964, kiedy to powołano Muzeum Pomorza Środkowego w Słupsku, którego wicedyrektorem była do śmierci. Jeszcze będąc w Zarządzie Miejskim prowadziła poszukiwania ocalałych muzealiów i rozproszonych zbiorów. Muzeum w Słupsku zawdzięcza jej ocalenie wielu cennych zabytków. W 1948 odnaleziona została dokumentacja niemieckiego "Haimatmuseum" (fotografie, negatywy, części kart i ksiąg inwentarzowych). Dbała o przechowanie zabytków niemieckich, zabiegała o zabezpieczenie dzieł sztuki i zabytków kultury materialnej, często za własne pieniądze kupowała muzealia oraz książki. Starała się o dary i przekazy, pieczołowicie gromadziła zabytki etnograficzne. Myśląc o przyszłości muzeum zatrudniła wykształconą kadrę fachowców, nawiązała kontakty z archeologami, historykami i etnografami. 
Zainicjowała prace badawcze nad Słowińcami. W 1960 jako radna przeforsowała wniosek w sprawie odbudowy Zamku Książąt Pomorskich w Słupsku. W tym samym roku rozpoczęto prace nad projektem budowy skansenu w Klukach (Muzeum Wsi Słowińskiej).
Bardzo intensywnie zajmowała się popularyzacją wiedzy o regionie, wygłaszając prelekcje, pogadanki i odczyty, przygotowując audycje radiowe. Ujmującym sposobem bycia i poczuciem humoru potrafiła zjednać sobie młodych ludzi. W 1953 zainicjowała powstanie Młodzieżowego Koła Miłośników Muzeum, które działało nieprzerwanie przez 12 lat.
Dużą część swojego życia poświęciła na działalność społeczną. Od 1946 należała do Stronnictwa Demokratycznego, była jednym z inicjatorów powstania w Słupsku Polskiego Towarzystwa Historycznego (1953), należała do komitetu organizacyjnego Słupskiego Towarzystwa Społeczno-Kulturalnego (1964) i słupskiego oddziału Polskiego Towarzystwa Krajoznawczego, działała w Polskim Towarzystwie Archeologicznym, była radną Miejskiej Rady Narodowej i ławnikiem sądowym. Należała do inicjatorów budowy pierwszego w kraju Pomnika Powstańców Warszawskich, który powstał w Słupsku.
Cieszyła się ogromnym autorytetem i szacunkiem władz. Za swoją działalność była wielokrotnie nagradzana i odznaczana. Otrzymała:
oraz wiele innych medali i złotych odznak towarzystw w których pracowała.
Maria Zaborowska zmarła 17 sierpnia 1973 w Słupsku. Pochowana została w Alei Zasłużonych Starego Cmentarza w Słupsku. W 1982 imię Marii Zaborowskiej otrzymała jedna z ulic Słupska, położona na Osiedlu Niepodległości.

</doc>
<doc id="1712902" url="https://pl.wikipedia.org/wiki?curid=1712902" title="Chris Thorpe">
Chris Thorpe

Christopher "Chris" Thorpe (ur. 29 października 1970 w Waukegan) − amerykański saneczkarz, medalista igrzysk olimpijskich i mistrzostw świata oraz zdobywca Pucharu Świata.
Kariera.
Pierwszy sukces w karierze odniósł w 1995 roku, kiedy w parze z Gordym Sheerem zdobył srebrny medal w dwójkach na mistrzostwach świata w Lillehammer. W tym samym składzie zdobyli też srebrne medale podczas mistrzostw świata w Altenbergu w 1996 roku i rozgrywanych dwa lata później igrzysk olimpijskich w Nagano. Ponadto w sezonie 1996/1997 Thorpe i Sheer zwyciężyli w klasyfikacji generalnej Pucharu Świata w dwójkach, a w sezonach 1994/1995 i 1995/1996 zajmowali trzecie miejsce. Od 2000 roku jego parterem był Clay Ives, z którym zdobył między innymi brązowy medal na igrzyskach olimpijskich w Salt Lake City w 2002 roku.
W 2002 roku zakończył karierę.

</doc>
<doc id="1712904" url="https://pl.wikipedia.org/wiki?curid=1712904" title="Barata">
Barata

Barata, właśc. Lair Paulo Barata Fortes (ur. 29 grudnia 1899 w Rio de Janeiro) – brazylijski piłkarz grający na pozycji środkowego obrońcy.
Barata całą karierę piłkarską spędził w klubie América Rio de Janeiro, gdzie grał w latach w 1919–1922. W 1922 roku zdobył z Ameriką mistrzostwo Stanu Rio de Janeiro – Campeonato Carioca.
Barata wziął udział w turnieju Copa América 1921. Brazylia zajęła drugie miejsce, a Barata zagrał w meczach z we wszystkich trzech meczach turnieju z Argentyną, Urugwajem i Paragwajem. Były to jedyne jego występy w barwach "canarinhos".

</doc>
<doc id="1712905" url="https://pl.wikipedia.org/wiki?curid=1712905" title="DVTK Jegesmedvék">
DVTK Jegesmedvék

DVTK Jegesmedvék – węgierski klub hokejowy z siedzibą w Miszkolcu.
Historia.
Od 2015 DVTK występował w rozgrywkach MOL Ligi, a po ich przemianowaniu od 2017 do 2018 w Erste Liga. W czerwcu 2018 DVTK Jegesmedvék i inny węgierski klub MAC Budapeszt zostali przyjęci do słowackich rozgrywek Tipsport Ligi.
W sezonie 2015/2016 szkoleniowcem klubu był Jason Morgan.

</doc>
<doc id="1712907" url="https://pl.wikipedia.org/wiki?curid=1712907" title="Sownarkom">
Sownarkom



</doc>
<doc id="1712909" url="https://pl.wikipedia.org/wiki?curid=1712909" title="Ramos Mejía">
Ramos Mejía

Ramos Mejía – miasto w Argentynie, w prowincji Buenos Aires.
Miasto zajmuje powierzchnię 11,9 km², a populacja wynosi 97.076 (INDEC, 2001).

</doc>
<doc id="1712910" url="https://pl.wikipedia.org/wiki?curid=1712910" title="Jean Daurat">
Jean Daurat



</doc>
<doc id="1712911" url="https://pl.wikipedia.org/wiki?curid=1712911" title="HC Csíkszereda">
HC Csíkszereda

Hockey Club Csíkszereda (rum. HC Miercurea Ciuc) – były rumuński klub hokejowy z siedzibą w mieście Miercurea-Ciuc, istniejący w latach 2002–09.
W drużynie występowali Dmitri Suur, Denys Zabłudowski.

</doc>
<doc id="1712912" url="https://pl.wikipedia.org/wiki?curid=1712912" title="HC Csikszereda">
HC Csikszereda



</doc>
<doc id="1712914" url="https://pl.wikipedia.org/wiki?curid=1712914" title="Ujpest Budapeszt (hokej na lodzie)">
Ujpest Budapeszt (hokej na lodzie)



</doc>
<doc id="1712915" url="https://pl.wikipedia.org/wiki?curid=1712915" title="Dunaujvarosi Acelbikak">
Dunaujvarosi Acelbikak



</doc>
<doc id="1712918" url="https://pl.wikipedia.org/wiki?curid=1712918" title="Orlandinho">
Orlandinho

Orlandinho, właśc. Orlando Moreira Torres (ur. 30 listopada 1899 w Rio de Janeiro) - piłkarz brazylijski grający na pozycji napastnika.
Orlandinho karierę piłkarską rozpoczął w klubie SE Palmeiras w 1918 roku. W 1921 roku przeszedł do CR Flamengo, w którym grał do 1920. Z Flamengo Olrlandinho zdobył mistrzostwo Stanu Rio de Janeiro - Campeonato Carioca w 1921 roku. Ostatnim etapem w karierze była gra w Botafogo, gdzie zakończył karierę w 1925 roku.
Orlandinho wziął udział w turnieju Copa América 1921. Brazylia zajęła drugie miejsce, a Orlandinho zagrał w meczach z we wszystkich trzech meczach turnieju z Argentyną, Urugwajem i Paragwajem. Były to jedyne jego występy w barwach "canarinhos".

</doc>
<doc id="1712919" url="https://pl.wikipedia.org/wiki?curid=1712919" title="Cheyenne Jackson">
Cheyenne Jackson

Cheyenne David Jackson (ur. 12 lipca 1975 w Newport) – amerykański aktor filmowy, telewizyjny i sceniczny, wokalista. W 2008 gejowski magazyn „Out” określił go mianem „artysty roku”.
Życiorys.
Wczesne lata.
Urodził się w Newport w stanie Waszyngton jako syn Sherri (z domu Kemper) i Davida Roberta Jacksona. Ojciec Jacksona jest częściowo rdzennym Amerykaninem. Ma dwóch braci - Jona i Chrisa oraz siostrę Amber Jackson Ellersick.
Kariera.
Na początku swojej kariery Cheyenne pracował jako wokalista wspierający z Vanessą L. Williams, Heather Headley i Lizą Minnelli.
Wystąpił w roli tytułowej w musicalu "The Rocky Horror Show", zagrał Billy’ego Bigelowa w "Carousel", Bergera w "Hair", Tony’ego w "West Side Story". W 2002 zaliczył swój broadwayowski debiut – wystąpił w musicalu "Na wskroś nowoczesna Millie". W czerwcu 2006, mniej niż tydzień przed premierą, zdobył główną rolę Sonny’ego w musicalu "Xanadu", zastępując tym samym wstępnie zaangażowanego wcześniej Jamesa Carpinello. W filmowym dramacie "Lot 93" (2006) zagrał rolę Marka Binghama. Ponadto gościnnie pojawił się w serialach stacji telewizyjnych NBC i ABC, w tym "Szminka w wielkim mieście" (2008), "Brzydula Betty" (2009), "Życie na Marsie" (2009), "Rockefeller Plaza 30" (2009–2012) i "Glee" (2010-2011). W dramacie biograficznym HBO "Wielki Liberace" ("Behind the Candelabra", 2013) w reż. Stevena Soderbergha wystąpił jako Billy Leatherwood. W dramacie młodzieżowym Disney Channel Original Movies "Następcy 3" (2019) wcielił się w rolę Hadesa, ojca Mal (Dove Cameron).
Życie prywatne.
Artysta jest zwolennikiem akcji charytatywnych organizowanych w kierunku środowiska LGBT oraz osób zmagających się z AIDS (w tym m.in. amfAR i Broadway Cares/Equity Fights AIDS). Jest otwartym gejem. W roku 1999 związał się z fizykiem, Monte Lapką, z którym zawarł związek małżeński 3 września 2011 w Nowym Jorku. Jednak w 2013 doszło do separacji i rozwodu. 13 września 2014 zawarł związek małżeński z biznesmenem i byłym aktorem Jasonem Landau, z którym w październiku 2016 zaadoptował bliźniaki, chłopca i dziewczynkę.

</doc>
<doc id="1712920" url="https://pl.wikipedia.org/wiki?curid=1712920" title="Marcy Faith Behrens">
Marcy Faith Behrens

Marcy Faith Behrens (ur. 4 listopada 1980 w Providence, Północna Karolina) – amerykańska aktorka, bardziej znana jako Marcy Rylan.

</doc>
<doc id="1712921" url="https://pl.wikipedia.org/wiki?curid=1712921" title="Gordy Sheer">
Gordy Sheer

Gordon M. "Gordy" Sheer (ur. 9 czerwca 1971 w White Plains) − amerykański saneczkarz, medalista igrzysk olimpijskich i mistrzostw świata oraz zdobywca Pucharu Świata.
Kariera.
Pierwszy sukces w karierze odniósł w 1995 roku, kiedy w parze z w parze Chrisem Thorpe'em zdobył srebrny medal w dwójkach na mistrzostwach świata w Lillehammer. W tym samym składzie zdobyli też srebrne medale podczas mistrzostw świata w Altenbergu w 1996 roku i rozgrywanych dwa lata później igrzysk olimpijskich w Nagano. Ponadto w sezonie 1996/1997 Thorpe i Sheer zwyciężyli w klasyfikacji generalnej Pucharu Świata w dwójkach, a w sezonach 1994/1995 i 1995/1996 zajmowali trzecie miejsce.
W 2000 roku zakończył karierę.

</doc>
<doc id="1712923" url="https://pl.wikipedia.org/wiki?curid=1712923" title="Pałac Ossolińskich w Rudce">
Pałac Ossolińskich w Rudce

Pałac Ossolińskich w Rudce – pałac w stylu neobarokowym, mieszczący się w Rudce (powiat bielski, województwo podlaskie).
Architektura i wnętrza.
Pałac w stylu neobarokowym, piętrowy z wyższym pseudoryzalitem i alkierzami. Posiada bogaty wystrój zewnętrzny. W sali rycerskiej prezentowana jest historia pałacu i szkoły.
Historia.
Rudka stała się własnością wojewody podlaskiego Mikołaja Kiszki w 1560 roku, który wydawał w niej dokumenty (np. w 1583 roku "Datum: Rutka"), co oznacza, że musiał tu wtedy istnieć dwór wojewody. W 1718 roku został wybudowany nowy murowany dwór barokowy przez Franciszka Maksymiliana Ossolińskiego (1676-1756), na miejscu wcześniejszego drewnianego o nieustalonej metryce. Dwór barokowy został rozebrany w 2 poł. XVIII w. i przed 1763 r. na jego miejscu Aleksander Maciej Ossoliński (1725-1804) wzniósł nową rezydencję. Była to wówczas budowla parterowa z mieszkalnym poddaszem i piętrowym ryzalitem środkowym, z narożnymi alkierzami i czterokolumnowym portykiem kolumnowym. Na frontonie wyryta została sentencja „"Pro suo commodo Alexander Ossolinski aedificavit"”, czyli „Zbudowany dla własnej wygody Aleksandra Ossolińskiego”. Przy dworze powstało również założenie parkowe z oranżerią i oficynami.
Ostatnim właścicielem z rodu Ossolińskich był Wiktor Maksymilian Ossoliński (1790-1860), po którym majątek odziedziczyła córka Wanda (1822-1907), żona Tomasza Potockiego (1809-1861). Tym samym pałac przeszedł w posiadanie rodu Potockich. Majątkiem zarządzał zięć Wandy Potockiej, Konstanty Potocki (1846-1909), mąż jej córki Joanny. Od 1902 r. Joanna i Konstanty Potoccy stali się formalnymi właścicielami majątku. W latach 1913-1914 na ich zlecenie architekt Jan Heurich dokonał przebudowy i rozbudowy dworu, nadając mu wygląd pałacu o cechach neobarokowych. Ze starego XVIII-wiecznego dworu Ossolińskich pozostał jedynie murowany szkielet.
W czasie wojny polsko-bolszewickiej 1920 r. zniszczeniu uległa biblioteka oraz galeria obrazów. W 1927 r. dobra rudzkie przejął po matce Joannie ostatni właściciel majątku Franciszek Salezy Potocki (1877–1949), wieloletni dyrektor Departamentu Wyznań w Ministerstwie Wyznań, Religii i Oświecenia Publicznego. W latach 1936–1939 r. pałac został częściowo rozebrany (oddzielono skrzydła boczne od korpusu). W czasie II wojny światowej pałac został mocno zdewastowany, po czym na wiele lat opustoszał. Po 1945 r. majątek Potockich w Rudce został znacjonalizowany. Pałac został odbudowany w latach 1965-1970 i przeznaczony na cele edukacyjne – mieści się w nim Zespół Szkół Rolniczych im. Ks. Krzysztofa Kluka.
Otoczenie.
W pobliżu pałacu usytuowane są: 

</doc>
<doc id="1712926" url="https://pl.wikipedia.org/wiki?curid=1712926" title="Danielle Savre">
Danielle Savre

Danielle Kathleen Savre (ur. 26 sierpnia 1988 w Simi Valley w Kalifornii) – amerykańska aktorka, piosenkarka i tancerka.

</doc>
