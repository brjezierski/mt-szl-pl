<doc id="1712927" url="https://pl.wikipedia.org/wiki?curid=1712927" title="Medycyna estetyczna">
Medycyna estetyczna

Medycyna estetyczna () – dział medycyny, należący do estetologii medycznej zajmujący się zapewnieniem wysokiej jakości życia ludzi zdrowych poprzez działania zapobiegawcze, zorientowane w dużej mierze na profilaktykę starzenia się skóry, w kolejnym etapie natomiast rekonstrukcyjne, mające odtworzyć stan sprzed tego procesu. Medycyna estetyczna obejmuje procedury które jak do tej pory nie zostały prawnie uregulowane i stanowią kość niezgody pomiędzy różnymi grupami zawodowymi uzurpującymi sobie prawo do monopolu na ich wykonywanie. Procedury te to głównie zabiegi nieinwazyjne lub o niewielkim stopniu inwazyjności. Wyłącznym lub nadrzędnym celem tych działań jest poprawa fizycznej atrakcyjności pacjenta. Nie stanowią one świadczeń medycznych.
Historia.
Początków medycyny estetycznej należy doszukiwać się jeszcze w starożytności – w czasach powszechnego kultu piękna w cywilizacjach starożytnych Egipcjan, Greków i Rzymian. Choć przeprowadzane przez nich zabiegi korygujące urodę znacznie różniły się od dzisiejszych, przyświecał im ten sam cel – poprawa wyglądu zewnętrznego. Medycyna estetyczna jako dyscyplina medyczna pojawiła się w latach 70. XX wieku we Francji. Za jej ojca uważa się endokrynologa francuskiego pochodzenia Jean Jacques Legranda, który w 1973 r. w Paryżu założył – pierwsze tego typu – Francuskie Towarzystwo Medycyny Estetycznej. Podobne towarzystwa powstały dwa lata później w innych krajach. Natomiast w 1978 roku w Mediolanie utworzono pierwszą placówkę naukową, która wprowadziła medycynę estetyczną jako przedmiot akademicki na tamtejszym uniwersytecie.
Medycyna estetyczna do Polski dotarła w latach 90. XX w. Przy Polskim Towarzystwie Lekarskim powstała w tym okresie Sekcja Medycyny Estetycznej, pierwsza rodzima organizacja na rzecz popularyzacji medycyny estetycznej w środowisku medycznym i poza nim. Wniosek o jej utworzenie złożono do PTL w 1993 roku. Od 2010 roku Sekcja Medycyny Estetycznej PTL funkcjonuje jako Polskie Towarzystwo Medycyny Estetycznej i Anti-Aging. Od 2011 roku towarzystwo to certyfikuje lekarzy medycyny estetycznej według ściśle określonych kryteriów. Jedną z organizacji skupiających lekarzy medycyny estetycznej w Europie jest Międzynarodowy Związek Medycyny Estetycznej (fr. "Union Internationale de Médecine Esthétique (UIME)") z siedzibą w Paryżu. Powstało ono jeszcze w latach 70. XX wieku i funkcjonuje do dziś, zrzeszając ponad 20 towarzystw medycyny estetycznej z różnych krajów, w tym polskie (od 1995 roku).
Zakres dziedziny.
Głównym zadaniem medycyny estetycznej jest poprawa jakości życia pacjentów. Dyscyplina ta pozwala usunąć niedoskonałości o różnym podłożu, co przekłada się na satysfakcję z własnego wyglądu. Nastawiona jest przede wszystkim na działania profilaktyczne, ale również leczy zaawansowane zmiany. W dużej mierze skupia się na zahamowaniu procesów starzenia się skóry i likwidacji zmarszczek, ale przynosi też dobre efekty w zwalczaniu wielu innych problemów natury estetycznej. Poza problematyką starzenia medycyna estetyczna zajmuje się również korektą szeroko pojętych defektów estetycznych o rozmaitym podłożu, takich jak: blizny, zapadnięte policzki, miejscowa otyłość, cellulit, rozstępy i wiele innych mogących wpłynąć na dyskomfort płynący z własnego wyglądu. Natomiast zakres zaawansowania zabiegów z tej dziedziny lokują się między kosmetologią a chirurgią estetyczną. W odróżnieniu od chirurgii plastycznej, medycyna estetyczna opiera się wyłącznie na pozachirurgicznych zabiegach o charakterze małoinwazyjnym. .Zabiegi z zakresu medycyny estetycznej nie wymagają pobytu w szpitalu i są wykonywane w gabinetach medycyny estetycznej. Pomimo że kojarzona bywa ze specjalnością dermatologa, medycyna estetyczna tak naprawdę nie ma swojej specjalizacji. 
Najważniejsze zabiegi.
W zabiegach medycyny estetycznej wykorzystuje się:
Zabiegi z użyciem tej aparatury/metod terapeutycznych mogą być stosowane m.in. w celu:
W 2017 roku w USA wykonano 4782 tys. zabiegów estetycznych; do najpopularniejszych należały:

</doc>
<doc id="1712930" url="https://pl.wikipedia.org/wiki?curid=1712930" title="Paul Roberts">
Paul Roberts

Paul Roberts (ur. 31 grudnia 1959 w Londynie) – angielski wokalista i kompozytor, wokalista The Stranglers.
Paul Roberts zastąpił w zespole Hugh Cornwella w 1990 roku. Od tamtego czasu był pierwszym wokalistą zespołu, a także współautorem jego piosenek. Nagrał z The Stranglers takie płyty jak "Stranglers in the Night", "About Time", "Written in Red", "Coup de Grace" i "Norfolk Coast". Paul Roberts opuścił grupę w 2006 roku.
Aktualnie występuje w zespole Soulsec, w której jest wokalistą oraz autorem piosenek.

</doc>
<doc id="1712931" url="https://pl.wikipedia.org/wiki?curid=1712931" title="Eramaan Viimeinen">
Eramaan Viimeinen



</doc>
<doc id="1712934" url="https://pl.wikipedia.org/wiki?curid=1712934" title="Operacja Rah-e-Nijat">
Operacja Rah-e-Nijat

Operacja Rah-e-Nijat (en: "Path to Deliverance"; pl: "Droga do wyzwolenia") – operacja prowadzona przez siły pakistańskie przy wsparciu bezzałogowych samolotów USA w Południowym Waziristanie w 2009. Operacja ta była jednym z epizodów pakistańskiej wojny z talibami.
Ofensywa dzieliła się na dwie fazy. Pierwszy etap miał na celu zlikwidowanie dowódcy talibów Baitullaha Mehsuda, ukrywającego się w górskich obszarach Waziristanu. Operacja lotnicza rozpoczęła się 13 czerwca 2009 nalotem na twierdzę Baitullaha Mehsuda, położoną przy granicy z Afganistanem i zakończyła się jego śmiercią 5 sierpnia 2009 roku. 17 października 2009 wojsko pakistańskie wznowiło ofensywę, która tym razem toczyła się na lądzie. Niespełna dwa miesiące później, 12 grudnia 2009 ogłoszono zwycięskie zakończenie ofensywy w której zginęło 600 rebeliantów i 80 żołnierzy. W wyniku ofensywy Pakistan objął kontrolę nad górskimi terenami Południowego Waziristanu, skąd ucieczkę podjęli najważniejsi członkowie Talibanu.
Geneza.
Podjęcie walk z terroryzmem w Waziristanie przez siły pakistańskie miało miejsce w 2004 roku. W kolejnych walkach toczyły się tam wyniszczające walki ze zmiennym szczęściem, przerywane trzema rozejmami. We wrześniu 2006 doszło nawet do podpisania układu pokojowego, który na samych terytoriach plemiennych dawał względny spokój. Napięta sytuacja nadal miała miejsce m.in. w stołecznym Islamabadzie. Tam w lipcu 2007 bojownicy zajęli meczet Lal Masijad. Spotkało się to z bezwzględna odpowiedzią sił bezpieczeństwa. Rebelianci w odwecie dokonywali samobójczych zamachów na terenie Waziristanu. Talibowie wówczas zmieniali taktykę na przeprowadzanie śmiercionośnych zwłaszcza wśród cywili zamachów samobójczych. Odpowiedzią na destrukcyjną działalność terrorystów była operacja w Północnym Waziristanie. Jednak ciężkie walki pod Mir Ali spowodowały duże straty po obu stronach, w wyniku czego zdecydowano się na wprowadzenie w życie zawieszenie broni.
Baitullah Mehsud, dowódca grup bojowników w Waziristanie 7 lutego 2008 wysunął propozycję rządowi oferty rozejmu i negocjacji pokojowych. W wyniku tej propozycji 21 maja 2008 Pakistan podpisał umowę pokojową z bojownikami. Wraz z podpisaniem pokoju, Pakistan zobowiązał się do stopniowego wycofywania wojsk z północno-zachodnich rejonów Pakistanu. Z kolei talibowie i plemiona z nimi powiązane musiały zamknąć obozy szkoleniowe rebeliantów, a także nie wpuszczanie do Pakistanu zagranicznych bojowników i zaprzestanie ataków terrorystycznych. Łącznie układ z 21 maja miał 15 punktów mówiących o zasadach pokojowych.
Pod koniec roku 2008 Waziristan stał się areną nieustannych nalotów bezzałogowych samolotów Stanów Zjednoczonych, co w praktyce łamało ustalenia pokojowe. Amerykanie intensywnie ostrzeliwali ten górski rejon Pakistanu ze względu na podejrzenia znajdowania się tam głównych osobistości terroryzmu w tym Osamy bin Ladena. W wyniku wyraźnego sprzeciwu rządu pakistańskiego wobec nalotów, spowodowanego ofiarami cywilnymi, Amerykanie w 2009 roku znacznie rzadziej atakowali ten plemienny region.
W sierpniu 2008 siły pakistańskie rozpoczęły ofensywę na terytoriach plemiennych Agencji Bajaur. Walki zakończył się sukcesem, a 28 lutego 2009, ogłoszono, iż Agencja Bajaur została całkowicie kontrolowana przez siły rządowe. Znaczna liczba bojowników tam walczących schronienie znalazła w Waziristanie.
26 kwietnia 2009 armia pakistańska rozpoczęła walki na terenie Prowincji Pogranicznej. Po niespełna dwóch miesiącach walk Pakistan zdobył wyraźną przewagę nad talibami w Dolinie Swat. W wyniku tego walki przenosiły się bardziej na zachód aż osiągnęły Waziristan z celem pochwycenia lidera talibów Baitullaha Mehsuda, który jest odpowiedzialny m.in. za śmierć byłej premier Pakistanu Benazir Bhutto, która zginęła na wiecu politycznym 27 grudnia 2007.
Sytuacja w Waziristanie w trakcie walk w Dolinie Swat.
Pod koniec maja 2009 po kolejnych zwycięstwach armii pakistańskiej w Swat, walki wznowiły się także w przygranicznej prowincji z Afganistanem Waziristan. Do 26 maja w wyniku rozpoczynających się walk w na granicznych z Afganistanem terenach plemiennych, uciekło 10 tys. cywilów. W ataku helikopterowym na granicy afgańsko-pakistańskiej przeprowadzonym tego samego dnia przez lotnictwo pakistańskie, zginęło sześciu rebeliantów. 30 maja w górskich obszarach Południowego Waziristanu stacjonujące tam pakistańskie oddziały paramilitarne zabiły w walce 40 talibów.
Talibowie 1 czerwca z wioski Bakka Kheil w Waziristanie Północnym porwali ok. 400 uczniów i nauczycieli z jednej ze szkół. Podczas ataku talibów wiele uczniów zbiegło z miejsca porwania. Dzień później w wyniku operacji wojsk pakistańskich odbito ok. 80 uczniów z rąk porywaczy. Kolejnych 46 studentów i dwóch nauczycieli zostało zwolnionych 4 czerwca. Wszystkich studentów uwolniono do 6 czerwca.
Operacja lotnicza.
Operacja rozpoczęła się w sobotę 13 czerwca 2009, kiedy pakistańskie siły lotnicze zbombardowały domniemaną twierdzę Mehsuda stojącego na czele Tehrik-e-Taliban. Nalot był odwetem za zabójstwo z dnia poprzedniego duchownego Sarfraza Nemeei, znanego z krytyki wobec działalności talibów. 14 czerwca amerykańskie samoloty bezzałogowe zbombardowały cele talibów w Waziristanie. Zginęło 3 rebeliantów. W trakcie całego dnia w Waziristanie zabito 30 talibów. Pakistańczycy w starciach wykorzystali artylerię. W kolejnych bombardowaniach ranny został Tahir Yuldeshev, dowódca uzbeckich bojówek protalibskich. 18 czerwca w nalocie czterech amerykańskich samolotów bezzałogowych na Gharlamai i Nandaran przy granicy z Afganistanem, zginęło 9 osób, a 20 zostało rannych. 19 czerwca w wybuchu bomby w restauracji w Południowym Waziristanie rannych zostało 12 osób. W kolejnych bombardowaniach w nocy zginęło 30 talibów. Z kolei w dniu następnym nastąpiła blokada drogi między Sarwaki i miasto Tanai. W zasadzce poległo 32 talibów. Kolejnych 30 talibów zginęło 21 czerwca w ostrzale artyleryjskim pozycji rebeliantów w Południowym Waziristanie.
Wieczorem 22 czerwca bezzałogowe samoloty USA przeprowadziły nalot w Południowym Waziristanie zabijając 83 talibów. Do nalotu doszło podczas pogrzebu jednego z zabitych talibów 21 czerwca.
22 czerwca podano, że od początku walk w Waziristanie uciekło 40 000 cywili.
27 czerwca talibowie zaatakowali stacjonujących na granicy z Afganistanem pakistańskich żołnierzy, zabijając dwóch, a raniąc czterech wojskowych. W odwecie za atak lotnictwo pakistańskie zbombardowało dzień później bazy rebeliantów. W wyniku nalotów zginęło ośmiu talibów. Natomiast wieczorem 28 czerwca talibowie zabili 12, a ranili 10 żołnierzy.
30 czerwca talibowie ogłosili zerwanie układu rozejmowego podpisanego 21 maja 2008, który de facto był już wcześniej zamrożony. Radykałowie islamscy powiedzieli, że jest to odpowiedź na nieustające naloty w Waziristanie. Wówczas Pakistan zobowiązał się do stopniowego wycofywania wojsk z północno-zachodnich rejonów Pakistanu. Z kolei talibowie i plemiona z nimi powiązane musiały zamknąć obozy szkoleniowe rebeliantów, a także nie wpuszczanie do Pakistanu zagranicznych bojowników i zaprzestanie ataków terrorystycznych.
Nad górskim Waziristanem cały czas latały amerykańskie nieuzbrojone bezzałogowe samoloty zwiadowcze, które zbierały informacje nt. kryjówek talibskich. Gdy wykryto taki obiekt do boju wysyłano uzbrojone maszyny, które bombardowały cele talibskie. Kolejnym przykładem takiego bombardowania jest 3 lipca, kiedy zginęło 10 rebeliantów.
7 lipca w amerykańskim nalocie zginęło 14 talibów, z kolei 8 lipca w podwójnym amerykańskim nalocie zginęło 40 talibów. 10 lipca w kolejnym nalocie zginęło 5 rebeliantów.
Śmierć Baitullaha Mehsuda.
5 sierpnia w okolicach Peszawaru atak przeprowadził bezzałogowy amerykański samolot. W wyniku tego zginęło 2 bojowników i żona Mehsuda. Następnie pojawiły się spekulacje, iż w ataku zginął prawdopodobnie sam Baitullah Mehsud. Schwytany 17 sierpnia działacz pakistańskich talibów Mauvi Omar, dzień później potwierdził śmierć Baitullaha Mehuda w amerykańskim bombardowaniu.
Wznowienie walk.
Talibska szura (zgromadzenie starszyzny) wybrała 21 sierpnia Hakimullaha Mehsuda na nowego szefa pakistańskich talibów. Następnie talibowie przyznali, iż Baitullah zginął w amerykańskim nalocie. W kolejnych dniach Hakimullah zagroził Stanom Zjednoczonym atakami na ich cele.
26 sierpnia doszło do potyczki pod Madi Jam gdzie w ciężkich starciach wojsko lądowe zmuszone było wezwać wsparcie śmigłowców. Zginęło dziewięciu talibów oraz czterech żołnierzy. Dzień później w wyniku nalotu bezzałogowych samolotów amerykańskich zginęło szećiu rebeliantów w tym samym regionie. Wśród zabitych znalazł się członek uzbeckich rebeliantów Tahir Yuldashev.
Następnie walki przeniosły się do Przełęczy Chajberskiej, gdzie od 1 września 2009, trwała kolejna operacja sił pakistańskich.
Operacja lądowa.
2 października 2009 armia pakistańska ogłosiła, że jest przygotowywana wielka lądowa ofensywa w Południowym Waziristanie w którym stacjonowało tysiące rebeliantów. Oprócz talibów już podczas bombardowania regionu znajdowali się tam uzbeccy rebelianci sympatyzujący z talibami oraz terroryści z Al-Kaidy i innych zagranicznych arabskich bojówek z nimi powiązanymi.
Następnie talibowie przeprowadzili serię krwawych zamachów terrorystycznych w których śmierć poniosło ponad 150 osób. W ten sposób rebelianci próbowali zniechęcić władze do podjęcia ofensywy.
Początek ofensywy.
Ofensywę lądową armia pakistańska zainicjowała w sobotę 17 października o godz. 3 w nocy, a do walk zaangażowano ponad 28 tys. żołnierzy i 500 komandosów którzy do Waziristanu Południowego przybyli dzień wcześniej. Ofensywę o kryptonimie "Rah-e-Nijat" ("Droga do Zbawienia") nazwano "matką wszystkich bitew". Wojsko nacierało od strony miast Razmak, Jandola i Shakai w kierunku Makin, Spinkai Raghzai i rejonu Tiarza. W rejonie walk wprowadzono godzinę policyjną, w wojsko zablokowało okoliczne drogi by mogły być swobodnie wykorzystywane do transportu broni i amunicji.
Obie strony w pierwszych starciach użyły ciężkiej artylerii. Wojska lądowe cały czas były wspomagane przez śmigłowce, a talibowie używali granatów o napędzie rakietowym. W oczekiwaniu na ofensywę swoje domostwa opuściło ok. 100 000 osób. W pierwszych 24 godzinach walk według strony pakistańskiej zginęło 60 rebeliantów oraz pięciu żołnierzy, natomiast po dwóch dniach walk liczba zabitych wzrosła odpowiednio do 78 i dziewięciu. Armia pakistańska ponadto podała, że wówczas 11 wojskowych zostało rannych.
Wieczorem 19 października armia pakistańska zajęła miasto Kotkai, które znajduje się w pobliżu ważnej bazy talibskich rebeliantów. W mieście w którym urodził się dowódca talibów Hakimullah Mehsud, zabezpieczono spore ilości broni. W kolejnym dniu zginęło 12 rebeliantów i czterech żołnierzy pakistańskich. Armia zabezpieczyła tereny wokół miejscowości Mandana, Kund and Tarakai na froncie Jandola-Sararogha. Na linii Shakai-Kaniguram siły bezpieczeństwa oczyściły teren z oddziałów talibskich w promieniu 7 km od miasta Shakai, w tym strategiczną miejscowość Wuzi Sar. Według Inter Services Public Relations rejon walk opuściło 11080 rodzin, którzy znaleźli schronienie w obozach Dera Ismail Khan oraz Tank. Natomiast przed rozpoczęciem walk takich rodzin było 4477.
20 października w kontrataku rebelianci odbili Kotkai. W czasie bitwy o miasto zginęło 20 rebeliantów i według talibów siedmiu żołnierzy, natomiast dowództwo armii poinformowało o czterech ofiarach w swoich szeregach. Siły bezpieczeństwa zabezpieczyły natomiast tereny wokół miasta Sherawangi, a także rozszerzyli strefę swoich wpływów pod Kaskai i Shisanwam, leżące w okolicy miasta Jandola.
Armia pakistańska uformowała trzy fronty na których toczyły się ciężkie walki. Były nimi linie Sararogha-Razmak (lub aż do Jandola) (front wschodni), Razmak-Makin (front północny) oraz Shakai-Kaniguram (front zachodni).
21 października siły rządowe zbombardowały twierdze bojowników w Makin i Ladha, leżące na głównej drodze północ-południe w Waziristanie. Najcięższe walki trwały nadal pod Kotkai. W walkach poległo 15 talibów oraz trzech żołnierzy. Armia zniszczyła 80 kryjówek w okolicach Kotkai i Khesoora. W czasie przeszukiwań kryjówki uzbeckich rebeliantów pod Sherawangi znaleziono 105 butelek z alkoholem, 27 granatów ręcznych i cztery rakiety, dwie torby amunicji, a także karabiny, pociski artyleryjskie, moździerze oraz miny. W czasie pięciu dni operacji według sił pakistańskich, zginęło 115 talibów oraz 16 żołnierzy.
22 października podczas walk poległo 24 rebeliantów oraz dwóch żołnierzy. Na lądzie talibowie o 4 rano czasu miejscowego zaatakowali oddziały sił bezpieczeństwa pod Boya Narai na drodze Wana-Razmak. W dwugodzinnej wymianie ognia poległo 11 rebeliantów, a 8 zostało rannych. Do innego starcia doszło pod Torghunday, gdzie śmierć poniosło 13 talibów. Oprócz zaciętych walk na lądzie, lotnictwo bombardowało pozycje i kryjówki talibów. Celami myśliwców stały się kryjówki w miejscowościach Koka Khel, Chalghozi, Saam, Sararogha, Nanairasar, Ladha i Makin. Pakistan odbił z rąk talibskich miejscowości Boya Narai, Torwam Bridge oraz Mizwam. Talibowie wystrzelili sześć rakiet w mieście Razmak, w wyniku czego zginął pakistański żołnierz. Po ataku rebelianci uciekli do lasu. Ofensywa przyniosła gwałtowne spadki na giełdzie pakistańskiej, a 22 października indeksy spadły nawet o 3 punkty procentowe.
23 października walkach na linii Jandola-Sararogha zabito siedmiu talibów, dziewięciu odniosło rany, a sześciu innych aresztowano. Ciężka wymiana ognia spowodowała, że poległo też dwóch pakistańskich żołnierzy, a siedmiu zostało rannych. Natomiast w walkach wzdłuż drogi Shakai-Ladha, pakistańskie służby bezpieczeństwa zabiły sześciu uzbeckich rebeliantów. Armia zabezpieczyła tam wioski Sherwangi oraz Chalwasti, w wyniku czego zginął kolejny żołnierz, a pięciu w starciach odniosło obrażenia.
24 października siły pakistańskie po raz drugi przejęły kontrolę na miastem Kotkai. W czasie walk poległo 13 talibów. Przez trwającą ofensywę pakistańska giełda przez tydzień straciła aż 6%. Po tygodniu walk zginęło 161 rebeliantów oraz 22 żołnierzy. Na autostradzie z Peszawaru do stolicy Pakistanu w punkcie kontrolnym o 19:12 czasu lokalnego, zamachowiec jadący samochodem, uruchomił ładunki wybuchowe w wyniku czego zginął funkcjonariusz policji.
25 października armia pakistańska zabiła 15 talibów, a 14 raniła. Wojsko przejęło kontrolę nad rejonem Momi Karam, gdzie zabito pięciu rebeliantów. Odbito też po 16-godzinnych intensywnych walkach ważną strategicznie miejscowość Tarkona Narai, Salayrogha oraz Górny Kanigaram. Lotnictwo zbombardowało Tangi Budaizai, gdzie poległo trzech talibów, oraz rejon wiosek Badara Saam i Dolny Kanigaram, w wyniku czego zniszczono dwie kryjówki rebeliantów. W walkach lądowych pod Kotkai zabito siedmiu kolejnych bojowników.
W dziesiątym dniu ofensywy zginęło 19 talibów oraz sześciu żołnierzy, a 21 odniosło rany. Siły bezpieczeństwa zabezpieczyły wioskę Gharlai na głównej drodze z Kotkai do Sararoghi. Podczas bojów na tej linii zginęło 10 bojowników i sześciu Pakistańczyków, a 14 odniosło obrażenia. Tamże doszło do ataków rebeliantów pod miejscowościami Torwarai, Doaba, Hàngū. Talibów wyparto też z miejscowości Chalwastai (leżącej pomiędzy Wana i Razmak na froncie Shakai-Kaniguram), gdzie przejęto także kontrolę nad pobliskimi górzystymi terenami. Wojsko rozpoczęło też oblężenie Sarwek leżącej w odległości 1 km od Chalwastai. W walkach o tę wioskę zabito siedmiu rebeliantów, a siedmiu żołnierzy zostało rannych. Na obszarach kontrolowanych przez armię rozpoczęto akcję rozminowywania terenu. W okolicy Nawazkot wyparto talibów z przyściółków pod Shaga i Sharakai Sar. Wówczas zabito dwóch talibów, a jeden żołnierz odniósł obrażenia.
Walki o najważniejsze talibskie twierdze.
27 października był najkrwawszym dniem dla Talibanu, bowiem zginęło 42 ich członków. W walkach poległ też kolejny żołnierz, a dwóch odniosło obrażenia. Nacierające wojska w stronę Sararoghi zajęły kolejne wioski. Były nimi: Zeriwam, Ganra Kas oraz Konar Heigh. Armia zabezpieczyła wszystkie drogi w rejonie, by nie mogli z nich korzystać rebelianci. Armia zakończyła też zwycięsko zmagania pod Garlai. W ostatnim dniu walk poległ tam pakistański żołnierz oraz 5 bojowników. Nadal intensywne walki trwały na froncie Shakai-Kaniguram, gdzie toczyło się m.in. oblężenie Sarwek. Armia rozpoczęła natarcie z zajętego dzień wcześniej Chalwastai. Struktury wojska przedarły się pod Kund Mela, a obszar dzielący miejscowości został odbity z rąk rebeliantów. W czasie tamtejszych walk zabito siedmiu talibów. Po akcji militarnej przystąpiono do rozminowywania zajętego pola. Tymczasem na froncie Razmak-Makin rozpoczęto oblężenie miasta Nawazkot. W walkach na tym regionie zabito 30 talibów i wyparto bojowników z Pakallita Sar, Manza Sar, Green Ridge, Lahgar Narai, Zar-e-Sar Base. Podczas operacji przejęto ogromne ilości broni oraz amunicji wykorzystywanej przez bojowników. Natomiast talibowie odpalili dwie rakiety na bazę w Razmak, gdzie rannych zostało dwóch pakistańskich żołnierzy.
28 października w wyniku walk zginęło 25 rebeliantów, a pięciu żołnierzy zostało rannych. Armia pakistańska stanęła u bram miasta Kaniguram, po czym rozpoczęto jego oblężenie. Kaniguram leży niedaleko Sararoghi, do której armia nacierała z Razmak. Wcześniej na drodze z kontrolowanego Kotkai do Saroraghi odbito wioskę Nullah Junction. W walkach zginęło tam ośmiu bojowników, a rannych zostało trzech żołnierzy. Zniszczono również dziewięć jaskiń oraz 25 ośrodków szkoleniowych usytuowanych w górskich stokach. Nadal intensywne walki trwały na froncie Shakai-Kaniguram. Ciężkie starcia stoczono z uzbeckimi rebeliantami pod Kaniguram. W tamtym rejonie zajęto wioskę Karwan Manza znajdującej się w odległości 2 km na wschód od Kaniguram. Padła też miejscowość Karama w kierunku południowo-wschodnim na drodze Kaniguram-Kotkai. W trakcie walk śmierć poniosło pięciu rebeliantów, natomiast pole bitwy opuścił ranny żołnierz. Tymczasem na froncie Razmak-Makin nadal trwało oblężenie miasta Nawazkot, podczas którego zabezpieczono ważne górskie obiekty w okolicach wiosek Shaga, Ghar Tip-Top, Lagar Narai i Sharakai Sar. W czasie walk zniszczono 15 bunkrów i przejęto 37 rakiet. Na froncie zabito 12 talibów, a jeden żołnierz odniósł obrażenia. Po dwunastu dniach ofensywy w obozach dla uchodźców zarejestrowano 20 554 rodzin zbiegłych z terenu walk.
29 października zabito kolejnych 11 talibów. Siły bezpieczeństwa umacniały pozycje na froncie Jandola-Sararogha, gdzie zdobyto kolejne miasta Inzar Kalay oraz Zariwam. Podczas walk o miasto zabito pięciu uciekających talibów, a dwóch żołnierzy zostało rannych. W kolejnym dniu oblężenia Kaniguram, armia zablokowała całkowicie dostęp do miasta ze strony wschodniej i zachodniej. Podczas przemieszczania się w kierunku Kaniguram odkryto w odległości 2 km od miasta pod miejscowością Khaikaeh Narai kompleksowe ośrodki szkoleniowe dla terrorystów. W podobnych kryjówkach po inwazji sił NATO w Afganistanie, mógł ukrywać się Osama bin Laden. Oprócz tego zniszczono także cztery bunkrów i zabito sześciu rebeliantów. Na froncie Razmak-Makin oddziały wojsk po zabezpieczeniu wioski Sharakai Sar wyruszyły na Pakalita i Manza Sar skąd wyparto talibów.
30 października zginęło 14 rebeliantów oraz dwóch żołnierzy, a trzech został rannych. Armia pakistańska zbliżyła się do miasta Sararogha na odległość 3,5 km, wypierając wcześniej talibów z Dralima i Ahnei Kalle. Podczas natarcia zabito 14 talibów. W wymianie ognia poległo dwóch żołnierzy, a po wybuchu fugasa, obrażenia odniosło trzech żołnierzy. Na froncie Shakai-Kaniguram podczas oblężenia Kaniguram, zajęto wioskę Kund Mela leżącą 3 km na północ od miasta o którą cztery dni trwały ciężkie starcia. Tamże boje w trudnych warunkach trwały równolegle pod Serwek, gdzie armia przejęła spore ilości broni talibów. Wojsko umocniło swoją pozycję pod Pakalita i Manza Sar, które leżą w okolicy Nawazkot, a na drodze Razmak-Makin zdecydowanie dominowali nad bojownikami. Tam też przejęto duże ilości broni przeciwników.
31 października doszło do zajęcia twierdz talibów w okolicach miast Saroragha, Kaniguram i Makin. W wyniku walk poległo 33 rebeliantów oraz czterech żołnierzy. Wojsko kontrolowało już tereny wokół tych miast i przygotowywano natarcie w celu ich zajęcia. Jeszcze tego samego dnia rozpoczęto bitwę o Sararoghę, którą zaatakowano z trzech stron. Talibowie znajdujący się w mieście stawili ciężki opór, jednak stracili 13 bojowników. Natomiast z Kaniguram ewakuowano pozostałych tam cywilów, po czym rozpoczęto także działania militarne w czwartym dniu oblężenia. Walki toczyły się na ulicach miasta. Wojsko przeszukiwało także domy i bunkry w celu aresztowania bojowników. W walkach na Kaniguarm zabito trzech rebeliantów. Talibowie zaatakowali natomiast oddziały armii pakistańskiej na terenach okalających Kaniguarm. W najcięższych walkach pod Karama zabito 17 rebeliantów. Miejscowość było twierdzą uzbeckich rebeliantów. W sektorze Shakai-Kaniguram rannych zostało też dwóch pakistańskich wojskowych. Tymczasem na froncie Razmak-Makin, po ostatecznym zajęciu Nawazkot obleganym przez pięć dni, armia ruszyła na Makin. Armia przejęła też talibskie karabiny AK-47, granatniki przeciwpancerne RPG oraz 25 kilogramów potasu.
1 listopada zginęło 16 talibów oraz dwóch żołnierzy. Armia toczyła zacięte walki z rebeliantami w mieście Sararogha, gdzie zabito sześciu rebeliantów. W walkach pod Ladha, Saam, Gadawai i Maidaan zniszczono wiele talibskich kryjówek oraz zabito pięciu bojowników. Natomiast po drugim dniu bitwy w Kaniguarm, 50% miasta było pod kontrolą wojska. Armia wyparła talibów z wioski Badara Algad, leżącej na północny zachód od Kaniguarm. Zajęto także Biga, Khazar Manzor, Ziarat i Asman Manza, a tamtejsze walki przyniosły śmierć czterech rebeliantów, natomiast ranny został żołnierz. Zatrzymano też jednego taliba oraz skonfiskowano broń. Listopad rozpoczął się ciężkimi walkami pod Karama, gdzie zacięty opór stawiali Uzbecy. Armia zniszczyła dwa bufory min oraz zajęła duże ilości amunicji. Podczas wymiany ognia pod Patok Narai zginęło dwóch żołnierzy i 5 talibów. Na froncie Razmak-Makin, armia rozpoczęła oblężenie Makin.
2 listopada armia zabiła ośmiu kolejnych talibów na froncie Shakai-Kaniguram. W trakcie bitwy zwycięskiej o Kaniguram, pakistańskie siły lotnicze zbombardowały dwie talibskie warownie. Jeszcze tego samego dnia bastion talibów i uzbeckich rebeliantów padł. Pod Asman Manza doszło do ataku talibów, którzy z broni strzeleckiej i rakiet ostrzelali pakistański patrol. Jeden żołnierz odniósł obrażenia, natomiast zabito czterech talibów. Armia zabezpieczyła także wioskę Khazar Manzor Ziarat, która leży na południe od Asman Manza. W dalszym ciągu opór stawiali Uzbecy pod Karamą. Wojsko przechwyciło m.in. dwa bufory min, amunicję oraz ładunki wybuchowe.
3 listopada w starciach zginęło 21 rebeliantów oraz jeden żołnierz, a dwóch zostało rannych. Pakistańskie siły bezpieczeństwa zabezpieczyły miasto Sararogha i zaczęły oczyszczać rejon z broni i amunicji. Na polach otaczających Sarohagę ruszyła akcja rozminowywania terenu. Podczas wybuchu jednego z ładunków wybuchowych zginął żołnierz, a innych został ranny, natomiast w walkach o miasto zabito 16 talibów. Na froncie Sararogha-Jandola aresztowano dwóch talibów. Talibowie wystrzelili sześć rakiet do kontrolowanego przez wojsko miasta Kaniguram. Ataki nie spowodowały ofiar. Pięciu kolejnych talibów zginęło w walkach pod Ghani Khel. Rebelianci podjęli także atak rakietowy na posterunki w okolicach miasta Razmak. Wystrzelenie dwóch rakiet nie spowodowało ofiar. Na froncie Razmak-Makin podczas rozminowywania pola ranny został żołnierz. Rebeliantów wyparto z wiosek China oraz Mian Nur Khel. Armia zajęła też górskie obszary pod miejscowością Manza Sar.
4 listopada armia pakistańska weszła do miasta Ladha, gdzie w ciężkich walkach zabiła 10 rebeliantów. Rannych zostało także ośmiu żołnierzy. Ladha leży na froncie Shakai-Kaniguram, które zostało odbite dwa dni wcześniej. Ciężar walk na froncie Razmak-Makin przeniósł się pod wioskę China. Siły bezpieczeństwa powoli umacniały tam swoją pozycję, by ostatecznie uderzyć na Makin. W czasie walk zginęło czterech talibów, ranny został też żołnierz.
Wypieranie talibów z Południowego Waziristanu.
5 listopada poległo 28 talibów i 5 żołnierzy, natomiast 2 innych zostało rannych. W wyniku wybuchu bomby w Sararodze zginęło 5 żołnierzy, dwóch odniosło rany. W akcji odwetowej wojsko zabiło 16 talibów, a pięciu aresztowano. Na froncie Shakai-Kaniguram siły bezpieczeństwa wyparły talibów z miasta Ladha, oraz wiosek Shashak i Bangel Khel. Talibowie przeprowadzili atak rakietowy pod Mangora Sar i Ghundai Gar, jednak w wymianie ognia poległo 7 agresorów. Na froncie Razmak-Makin armia przeprowadziła intensywną akcję poszukiwania talibów w wioskach Spin Qamar, Wucha Kauna Algad i Lugar Manza. Istniało podejrzenie, iż talibowie ukrywali się tam przed żołnierzami w cywilnych domach. Nadal starcia miały miejsce w miejscowości China. Zginęło tam pięciu bojowników. Na froncie przejęto spore ilości talibskiej amunicji.
6 listopada zginęło 24 talibów. Armia weszła do Makin, gdzie rozpoczęły się ciężkie walki o kontrolę nad miastem. Po pierwszym dniu bitwy zginęło 21 rebeliantów, a siły bezpieczeństwa wyparły talibów z połowy miasta. Znajdujący się tam dom Baitullaha Mehsuda, został zrównany z ziemią. Rebelianci odpalili cztery rakiety na Sarahogę, a następstwem akcji zaczepnej było starcie w wyniku którego zginęło 3 bojowników. Armia umocniła swoje pozycję pod Sarahogą, natomiast w trakcie operacji poszukiwania talibów, przejęto ogromne ilości broni i amunicji z wiosek Bangai Khel, Totai Langar Khel i Kot Langar Khel. Bojowicy zaatakowali żołnierzy pod Ghunai Gur, jednak nikt nie ucierpiał podczas wymiany ognia.
7 listopada w walkach śmierć poniosło 12 rebeliantów, natomiast 5 żołnierzy odniosło rany. W drugim dniu bitwy o Makin, armia wyparła bojowników z wschodniej części miasta. Wcześniej zabito tam 8 talibów, z kolei obrażenia w wyniku intensywnej wymiany ognia odniosło 3 wojskowych. Dwóch innych żołnierzy opuściło teren walk wskutek ran odniesionych po ataku talibów z na obszarze Landainar, zabezpieczonym następnie przez armię. Czterech rebeliantów zginęło podczas wymiany ognia w wioskach pod Sarahogą. Na froncie Shkai-Kaniguram armia odkryła pod wioską Tayarzara tunel, którym rebelianci przenosili broń, po czym go zburzyła. W kontrolowanym mieście Ladha, wojsko przechwyciło duże ilości talibskiej broni. Po trzech tygodniach walk według ONZ teren walk opuściło 200 tys. osób.
8 listopada zginęło 20 talibów, z kolei ośmiu żołnierzy zostało rannych. Na obszarach wokół Sararoghi, Raghzai i Sagar Langer Gel doszło do zbrojnego kontaktu rebeliantów z armią, czego skutkiem było zabicie 3 talibów i konfiskata ogromnej ilości broni bojowników. Siły bezpieczeństwa kontrolowały cały front Shakai-Kaniguram, lecz trwała tam nadal akcja poszukiwania rebeliantów. Żołnierze przeczesywali tereny górskie w okolicach wiosek Totai, Langar Khel, Tapparghai, Gutsurai, Gadowai, Bangal Khel i Kund Mela. Armia przechwyciła kolejne sztuki broni oraz amunicji. Podczas próby zniszczenia fabryki min-pułapek IED w Gadawai, talibowie niespodziewanie zaatakowali oddział armii. Żołnierze odpowiedzieli ogniem, w wyniku czego zginęło 12 rebeliantów, którzy zranili ośmiu wojskowych. Do walk doszło też pod Sar Lagar Manza, Kund Mela, gdzie poległo piściu talibów. Nadal walki trwały w mieście Makin, skąd żołnierze wypierali talibów, przy okazji zabezpieczając ich broń. Armia aresztowała także 18 rebeliantów.
9 listopada w walkach poległo dziewięciu kolejnych talibów oraz czterech żołnierzy. W czasie bitwy o Makin rebelianci wystrzelili rakiety, które spowodowały śmierć 4 żołnierzy pakistańskich sił bezpieczeństwa. W czasie walk lądowych zabito dziewięciu talibów. Armia zabezpieczyła wioskę China w której od kilku dni toczono ciężkie boje. Wojsko kontynuowało operację poszukiwania bojowników i czyszczenia terenów odbitych z rąk talibskich pod miejscowościami Bangal Khel, Totai Langar Khel i Kaniguram. Do starć doszło też pod miastem Ladha. Podczas rozbrojenia grupy talibów w jednej z kryjówek aresztowano lokalnego dowódcę bojowników Mumtaza Burkiego. Na froncie Shakai-Kaniguram zniszczono siedem talibskich kryjówek. Siły bezpieczeństwa wzmocniły swoją pozycję wzdłuż drogi Sararogha-Jandola.
10 listopada pakistańskie siły militarne zabiły dziewięciu talibów. Armia nadal nacierała na miasto Makin, z kolei talibowie atakowali przedpola miasta Ladha. Walki zakończyły się śmiercią 9 rebeliantów, natomiast 8 odniosło rany. Lotnictwo pakistańskie dokonało bombardowania pozycji talibów w okolicach miejscowości Janta, w wyniku czego zniszczono sześć kryjówek. Na linii Jandola-Sarahoga siły bezpieczeństwa zabezpieczyły wioskę Tsappara. W trakcie wymiany ognia aresztowano jednego z bojowników.
11 listopada zginęło siedmiu bojowników, a dwóch pakistańskich żołnierzy odniosło rany w walkach w mieście Makin, gdzie intensywna wymiana ognia doprowadziła do umocnienia pozycji armii pakistańskiej we wschodnich partiach miasta. Rebelianci wystrzelili cztery rakiety na miasto Saroragha z pobliskiej wioski, jednak atak nie przyniósł ofiar. Wojsko przeprowadzając militarne akcje kontrolne, umocniło zajmowane pozycje pod Sarahogą i Kaniguram. Na froncie Shakai-Kaniguram armia odkryła kolejne składowiska talibskiej broni oraz osiem tuneli w okolicach wiosek Torwam, Boya oraz Ghani Khel. Przejęto także materiały do produkcji prowizorycznych min lądowych. Premier Pakistanu Yousaf Raza Gilani, poinformował, iż pomimo terrorystycznej kampanii talibów, rząd zamierza kontynuować ofensywę w Waziristanie i całkowicie wyeliminować terrorystów.
12 listopada zginęło 22 talibów, a także 10 żołnierzy, podczas gdy ośmiu odniosło rany. Na froncie Jandola-Sarahoga doszło do walki o wioskę Ghara Sar, podczas której zginęło pięciu talibów, a jeden żołnierz został ranny. Na froncie Shakai-Kaniguram wojsko kontynuowało operację poszukiwania talibów w okolicach miejscowości Ladha, Satta, Mangora Sar Narakai, Gulit Killi, Torwam, Shabi Khel. W okolicy wioski Langar Khel doszło do intensywnej wymiany ognia w wyniku której poległo 14 talibów, a także ciężkie straty poniosła armia pakistańska, bowiem zginęło 10 żołnierzy, a 7 zostało rannych. W trakcie bitwy o Makin, siły bezpieczeństwa przerzuciły ciężar walk na południe miasta. Armia zniszczyła bazy talibów w wioskach Darra Alghad oraz Rogha, zabijając trzech bojowników.
13 listopada zginęło sześciu talibów oraz dwóch żołnierzy, podczas walk w górskim rejonie na froncie Jandola-Sararohga. W wyniku starcia wojsko objęło kontrolę nad ważnym górskim punktem 3 km na północ od miejscowości Ahmed Wam. Na froncie Shkai-Kaniguram armia zabezpieczyła spore ilości amunicji należące do rebeliantów podczas akcji poszukiwania bojowników pod Torwam. Na froncie Razmak-Makin, armia zabezpieczyła górski rejon od Makin, aż po południową wioskę Marobi Raghzai. Armia zablokowała też drogę do niestabilnego Shah Wali Algad. Siły bezpieczeństwa zdobyły kontrolę nad terenami położonymi na wysokości wiosek Rogha i Mir Khoni. Talibowie odpalili kilka rakiet na obozy wojsk pakistańskich w Razmak i Laghr Manza, co spotkało się z natychmiastową militarną odpowiedzią.
14 listopada siły bezpieczeństwa zabiły siedmiu rebeliantów, podczas gdy rannych zostało czterech żołnierzy. Podczas przejmowania przez wojsko miejscowości Takrai Sar, leżącej na północ od Ladha, zginęło czterech talibów. Kolejnych trzech rebeliantów zginęło podczas walki na kluczowej drodze prowadzącej z Makin do Północnego Waziristanu. Ucierpiał tam też jeden wojskowy, podczas gdy siły bezpieczeństwa nadal walczyli o kontrolę nad miastem Makin. Trzech żołnierzy zostało rannych w trakcie wymiany ognia w wiosce Ahmed Wam, znajdującej się blisko Sararoghi. Armia zdobyła kontrolę nad wioską, a w niej przejęto znaczne ilości broni talibów.
15 listopada w walkach zginęło siedmiu rebeliantów, a dziewięciu zostało poważnie rannych. Talibowie zginęli podczas bombardowań ich warowni w wiosce Marobi, leżącej nieopodal miasta Makin i Ahmed Wam pod Sararoghą. Na tych obszarach przeszukano i zniszczono dwie kryjówki bojowników.
16 listopada był dniem kiedy intensywność walk zmalała, w wyniku czego obyło się bez ofiar. Armia umocniła swoje pozycje wokół byłych twierdz talibów miast Sararogha i Kaniguram. W okolicy miasta Sarahoga zabezpieczono ważne szczyty górskie oraz przeszukano kolejne wioski m.in. Janta z której wyparto talibów. Do kontaktu z talibami doszło w pobliżu Kaniguram, jednak wymiana ognia nie spowodowała ofiar. Po potyczce zniszczono centrum szkoleniowe, kryjówki i tunel wykorzystywany wcześniej przez rebeliantów. Wojsko przeprowadziło również operacje wyszukiwania talibów i zajęło strategiczne wysokości w pobliżu Makin. Rebelianci wystrzelili cztery rakiety, które spadły na wioskę Landi Noor. Po krótkiej wymianie ognia, talibowie uciekli z miejsca zdarzenia. Siły bezpieczeństwa zajęły górskie obszary między miejscowościami Ladha i Tikrai Sar. Talibów rozbrojono także w wiosce Spina Mela, leżącej pod Razmak. Z kolei w miejscowości Kum Narai koło Makin znalezione fabrykę min IED, którą natychmiast zniszczono.
17 listopada był kolejnym dniem kiedy armia pakistańska umacniała swoje pozycje w Południowym Wazristanie. Na froncie Jandola-Sararogha, armia poszerzyła kontrolę w promieniu 1 km o zajętej dzień wcześniej wioski Janta, a także zajęła kolejne tereny górskie w okolicy Khazhikai, Sara Rogha i Shuza Sar, które następnie rozminowywano. Na froncie Shakai-Kaniguram armia umocniła pozycje w miejscowościach Ghundai Gur, Tikrai Sar Sultano, Pungai, Ladha i Bangel Khel. W wioskach Gani Khel, Khaikaeh Narai przejęto znaczne ilości broni. Podczas poszukiwania rebeliantów w wiosce Torwam, wojsko natknęło się na tunel wykorzystywany przez talibów. Obiekt został zniszczony. Na froncie Razmak-Makin łącznie zniszczono sześć talibskich bunkrów.
18 listopada zginęło sześciu talibów, podczas gdy ośmiu żołnierzy zostało rannych. Na froncie Jandola-Sararogha wojsko objęło kontrole nad kolejnymi górskimi, trudno dostępnymi terenami w pobliżu wioski Janta. Siły bezpieczeństwa przeprowadziły operację antytalibską w wioskach Adire Mela i Khazhankai, w których zabezpieczono broń należącą do bojowników. trzech żołnierzy zostało rannych po wybuchu bomby przydrożnej (IED), podczas patrolu drogi Jandola – Chagmalai – Siplatoi. Na froncie Shakai-Kaniguram doszło do potyczki w okolicy wioski Kund Mela. Rannych zostało pięciu żołnierzy i zginęło sześciu rebeliantów, którzy pierwsi otworzyli ogień. Na froncie Razmak-Makin armia zniszczyła osiem bunkrów pod miejscowością China. Operacje poszukiwania rebeliantów przeprowadzono w wioskach Lita Sar i Blanki Sar.
19 listopada siły bezpieczeństwa zabiły siedmiu rebeliantów. Na froncie Jandola-Sararogha podczas oczyszczania terenów kontrolowanych dawniej przez talibów, odkryto ogromne ilości broni i amunicji ukryte w wiosce Tor Wam. W pobliżu miejscowości Kikrai doszło do starcia z talibami w wyniku czego zginęło siedmiu ich członków. Na froncie Shakai-Kaniguram wojsko umocniło pozycję w wiosce Marghaband, w której skonfiskowano talibską broń. Siły bezpieczeństwa zeszły z górskich szlaków, które zostały zajęte w ciągu ostatnich trzech dni, do wioski Janta. Na trzecim froncie Razmak-Makin w wiosce Imar Khel Zangi znaleziono zwłoki 2 talibów.
20 listopada zginęło pięciu rebeliantów, a jeden z żołnierzy odniósł rany. Na froncie Jandola-Sararogha, wojsko już zdecydowanie dominowało w górskich obszarach na wysokości Janta. W wiosce przejęto znaczne ilości broni i amunicji. Na linii Shakai-Kaniguram doszło do potyczek w pobliżu miejscowości Asman Manza i Ladha w wyniku czego zginęło pięciu talibów, a jeden z żołnierzy odniósł obrażenia. W pobliżu Yarga Khel i Lalejai zniszczono 3 bazy używane przez bojowników. Na froncie Razmak-Makin rozbrojono 9 min lądowych typu IED w wiosce Kam Narakai.
21 listopada śmierć poniosło 14 talibów i sześciu żołnierzy, podczas walki pod Lakki Ghundi, wcześniej zabezpieczonym przez siły bezpieczeństwa, leżącym na froncie Shakai-Kaniguram. Armia objęła kontrolę nad wioskami Manna Tut Kasko Khula i Kandao Sar, leżącymi w promieniu 5 km od Razmak. W okolicy Kaniguram zlokalizowano tunel, którym rebelianci przemycali broń, po czym go zniszczono.
22 listopada siły bezpieczeństwa zastrzeliły 5 talibów. Wojsko na froncie Jandola-Sararogha przeszukiwały wioski Pash Ziarat, Khandai Sar Tabai Sar leżące na górskich szlakach na których rozbrojono 10 min. Tam doszło do potyczki z rebeliantami, w wyniku której zginęło pięciu rebeliantów, a rany odniósł jeden żołnierz. Na linii Razmak-Makin w wiosce Sarwek rozbrojono pięć ładunków IED. Armia przeszukała kilka wiosek w akcji poszukiwania talibów. W pobliżu miasta Koktai zniszczono 20 talibskich obozów i 14 jaskiń.
23 listopada zginęło 9 rebeliantów, a trzech pakistańskich żołnierzy zostało rannych. Armia zabezpieczyła wioski Zinda Narai i Borora Narai, leżące 1 km na zachód od Janta. Na froncie Shakai-Kaniguram rebelianci ostrzelali trzema rakietami wioskę Asman Manza, co nie przyniosło ofiar. Podczas starcia pod Karam, zginął jeden talibski bojownik, a dwóch żołnierzy odniosło rany. Na froncie Razmak-Makin wojsko objęło kontrolę nad wioskami Golden Top, Pash Ziarat i Tabai Sar, a walki kosztowały życie 8 talibów.
24 listopada aresztowano 2 talibów w pobliżu wioski Janta. Stamtąd przejęto także spore ilości amunicji talibów. Na froncie Razmak-Makin armia rozbroiła 8 ładunków wybuchowych IED w wioskach Pash Ziarat i Kam Narakai. Talibowie wystrzelili także szęść rakiet z wioski Pash Ziarat. W okolicy Marobi Raghazi rozbrojono 10 min IED.
25 listopada zginęło czterech ekstremistów, a dziewięciu zostało rannych. Talibowie zostali zabici w walkach pod Asman Manza i Majdan. Wojsko rozpoczęło kolejne akcje poszukiwania rebeliantów w miastach Shakai, Kaniguram i Spinkot.
26 listopada W Południowym Wazristanie aresztowano terrorystę Abdullaha Shah Mehsuda. W sektorze Jandola zniszczono 25 ładunków wybuchowych IED. Na froncie Razmak-Makin zniszczono 25 baz talibów i 10 ładunków IED.
27 listopada zginęło 15 talibów, a 2 żołnierzy odniosło rany. Na froncie Jandola-Sararogha zniszczono 30 domów w wiosce Raghazai, natomiast w Kot Raghazai 50 budynków. Domostwa służyła jako schronienie talibom. W wiosce Zhawar Killi zabezpieczono duże ilości broni. Na linii Shakai-Kaniguram armia spotkała opór w wiosce Narakai. W wyniku wymiany ognia zginęło 15 talibów, a jeden z żołnierzy odniósł rany. na drodze łączącej wioski Sarwek i Siplatoi zabezpieczono 10 min. Na froncie Razmak-Maikn zniszczono dziewięć ładunków IED w wioskach Pash Ziarat, Wachuba i Kot Band Khel. Armia zniszczyła 30 baz talibów w wiosce Mad Amir Killi. Podczas akcji ucierpiał żołnierz pakistański.
1 grudnia armia zabezpieczyła leżącą w sektorze Jandola wioskę Dunai Killi. Oddział wojsk, który wszedł do wioski wcześniej walczył o Jantę. Na froncie Shakai-Kaniguram siły bezpieczeństwa prowadziły operację w kontrolowanych wioskach Asman Manza, Mola Khan Saraj i Kundi Ghar Sar. Na ostatniej linii Razmak-Makin rebelianci wystrzelili siedem rakiet na wioskę Lakki Ghund, 5 rakiet Mana Camp oraz 4 rakiety na Ladha Bridge, leżącą pod miastem Makin. Ataki nie przyniosły ofiar.
2 grudnia rebelianci wystrzelili osiem rakiet na Spin Jammat i Ladha. Agresja talibów spotkała się z odpowiedzią sił bezpieczeństwa, jednak w walkach w sektorze Shakai nikt nie zginął. Na froncie Razmak-Makin, talibowie ostrzelali pozycje żołnierzy z rakiet w wiosce Lakki Ghund. W wyniku odpowiedzi ranny został jeden żołnierzy, podczas wymiany ognia w Qalandar. W trakcie akcji poszukiwania rebeliantów, aresztowano w Pirpatai i Qambar sześciu talibów. Tymczasem w wioskach Barshaur, Charbagh i Gagra, 8 bojowników oddało się w ręce pakistańskiego wojska.
W grudniu po wyparciu talibów z najważniejszych terenów Południowego Waziristanu, przeważały operacje rozminowywania regionów wcześniej kontrolowanych przez rebeliantów, a także ich wyszukiwania w górskich rejonach.
5 grudnia w walkach poległ pakistański żołnierz podczas potyczki pod miastem Ladha. W odwecie zniszczono dwa tunel, którymi rebelianci przemycali broń. 6 grudnia zginął jeden z bojowników, a 13 zostało zatrzymanych. Ponadto na froncie Shakai-Kaniguram trwały intensywne operacje poszukiwacze talibów.
7 grudnia podczas akcji poszukiwania rebeliantów, aresztowano sześciu talibów w sektorze Jandola. Podczas starcia w wiosce Blanki Sar, ranny został żołnierz. 8 grudnia rebelianci wystrzelili sześć rakiet na wioskę Spin Jammat, co spotkało się z natychmiastową odpowiedzią wojsk. Armia zniszczyła wówczas 46 talibskich kryjówek, zneutralizowano też dziewięć ładunków IED.
9 grudnia w sektorze Shakai zatrzymano pięć osób podejrzanych o terroryzm. Rebelianci odpalili jedną rakietę na Razmak, która nie spowodowała szkód. Na froncie Jandola-Sararogha zniszczono znaczną liczbę min przeciwpiechotnych w wioskach Aka Khel Pungai w pobliżu Ahmedwam i Abdullah Noor Kaskai pobliżu Kotkai.
10 grudnia zginęło pięciu talibów oraz żołnierz, a inny odniósł rany. Na froncie Jandola-Sararogha zniszczono 30 kryjówek rebeliantów wokół wiosek Abdullah Nur Kaskai, Bangiwala i Akakhel Pungai. Na froncie Shakai-Kaniguram w wiosce Khassadar Ridge doszło do ciężkiej wymiany ognia w której zginęło pięciu talibów i żołnierz. W miejscowości Barwand zrównano z ziemią budynek należący do talibów. Na linii Razmak-Makin zniszczono krótki tunel pod Pash Ziarat, a także 10 bunkrów. Tego samego dnia doszło do nalotu amerykańskiego samolotu bezzałogowego w wyniku czego zginęło sześciu bojowników.
11 grudnia armia stworzyła bezpieczne połączenie między Shaki i Razmak. Ostatnią wioską w której pojawiły się pakistańskie flagi była Zawar Sahbi Khel w pobliżu Jandoli. W sektorze Shakai pod Badar Toi Nullah zniszczono trzy jaskinie i aresztowano jednego bojownika. W okolicach wioski Pash Ziarat, która leży w okolicy Razmak, zniszczono trzy bunkry.
12 grudnia premier Pakistanu Yousaf Raza Gilani ogłosił zwycięskie zakończenie ofensywy w Południowym Waziristanie. Operacja zakończyła się objęciem kontroli nad Południowym Waziristanem przez armię pakistańską, zniszczeniem talibskiej infrastruktury, a także dziesiątek górskich baz i kryjówek. Armia przechwyciła duże ilości talibskiej broni i amunicji, zniszczono także fabryki w których je produkowano. Jednak nie schwytano, ani nie zabito żadnych z czołowych członków Talibanu, lecz walki w Południowym Waziristanie doprowadziły do ich ucieczki. Przyjmuje się, iż dowódca talibów w Pakistanie Hakimullah Mehsud, schronił się w Orakzai.
W związku, iż większość rebeliantów udała się w rejon Orakzai, pakistański rząd ogłosił przygotowania militarnej operacji w tamtym regionie.
W Południowym Waziristanie po niespełna dwóch miesiącach walk zginęło 600 rebeliantów, 80 żołnierzy. Na polu bitwy obrażenia odniosło 243 żołnierzy, natomiast wojsko pojmało 82 bojowników.
Odwetowe zamachy w Pakistanie.
Ofensywa została poprzedzona licznymi zamachami terrorystycznymi, którymi od początku października talibowie próbowali zniechęcić władze do podjęcia ofensywy przeprowadzając liczne zamachy bombowe w których śmierć poniosło ponad 150 osób.
W wyniku ofensywy siły porządkowe w całym kraju zostały postawione w stan najwyższej gotowości. W Islamabadzie 19 października talibowie zorganizowali odwet. Zamachowiec-samobójca wysadził się w powietrze pod Islamskim Uniwersytetem zabijając sześć osób, a dwadzieścia ranił.
22 października talibowie przetestowali i czujność, organizując kolejną akcję odwetową. W Islamabadzie bowiem zastrzelono Moin-ud-din Ahmeda, zastępcę szefa misji UNMIS w Sudanie, który w Pakistanie przebywał na wakacjach. Ahmed podążał do głównej kwatery armii pakistańskiej w Rawalpindi, która była szturmowana przez rebeliantów 10 – 11 października. W stolicy Pakistanu znaleziono bombę, którą zabezpieczono. Ofensywa przyniosła gwałtowne spadki na giełdzie pakistańskiej, a 22 października indeksy spadły nawet o 3 punkty procentowe.
23 października w atakach odwetowych zginęło 21 osób. W pierwszym zamachu w mieście Kamra, oddalonym 65 km od stolicy kraju, Islamabadu, zginęło co najmniej 6 osób. Zamachowiec-samobójca wysadził się bowiem w powietrze przed bramą wjazdową do Pakistańskiego Kompleksu Aeronautycznego. Z kolei w niedaleko wioski Ghalnai minibus z gośćmi weselnymi najechał na minę-pułapkę. W wyniku eksplozji śmierć poniosło 15 osób w tym dzieci i kobiety. Natomiast w Peszawarze w zamachu rannych zostało 15 osób. Do ataku za pomocą samochodu-pułapki doszło przed jedną z restauracji w ekskluzywnej dzielnicy miasta.
28 października terroryści zorganizowali w pakistańskim Peszawarze zamach w wyniku którego śmierć poniosło 117 osób, a ponad 200 odniosło obrażenia. Był to jeden z najkrwawszych zamachów bombowych od 2004 roku, czyli od czasu kiedy armia pakistańska walczy z talibską rebelią.
8 listopada w miasteczku Adazai pod Peszawarem w północno-zachodnim Pakistanie doszło do zamach w wyniku którego zginęło 12 osób zginęło, a 36 zostało rannych. Celem kolejnego odwetowego ataku terrorystycznego był burmistrz miasta Abdul Malik, który nie przeżył zamachu. Dzień później w Peszawarze doszło do kolejnego ataku terrorystycznego w wyniku którego życie straciły trzy osoby.
10 listopada w miejscowości Charsadda doszło do eksplozji samochodu-pułapki na zatłoczonym targowisku w wyniku czego zginęły 24 osoby, a 102 odniosły obrażenia.
13 listopada w zamachu na agencję wywiadu wojskowego w Peszawarze zginęło co najmniej 17 osób, a 85 zostało rannych. Ofiary samobójczego zamachu w Peszawarze to w większości cywile. Jak wynika z relacji świadków, w momencie kiedy jadący pod prąd samochód próbowały zatrzymać służby, kierowca zdetonował ładunek. Do innego zamachu doszło w Bannu, gdzie zginęło 8 policjantów, a 25 odniosło rany.
14 listopada powtórzył się zamach w Peszawarze. Co najmniej 10 osób zginęło, a 25 zostało rannych, kiedy w pobliżu policyjnego posterunku kontrolnego w Peszawarze zamachowiec samobójca wysadził w powietrze samochód, którym jechał.
16 listopada doszło do kolejnego ataku terroru w Peszawarze. W siódmym zamachu w ciągu 10 dni zginęły 4 osoby, a 31 zostało rannych, kiedy zamachowiec-samobójca wysadził się w powietrze w pobliżu posterunku policji.
19 listopada w Peszawarze eksplodował samochód-pułapka. W siódmym ataku w Peszawarze zginęło 18 osób.
2 grudnia w Islamabadzie cztery osoby zostały ranne, kiedy zamachowiec-samobójca wysadził się nieopodal siedziby marynarki wojennej Pakistanu.
4 grudnia w Rawalpindi doszło do wybuchu bomby w meczecie w pobliżu kwatery głównej pakistańskiej armii. Zginęło co najmniej 39 osób.
7 grudnia w podwójnym zamachu bombowym na zatłoczonym targowisku w Lahore, zginęło 49 osób, a 150 odniosło rany. Tego samego dnia w Peszawarze dziesięć osób zginęło, a 44 zostało rannych w zamachu samobójczym.
8 grudnia w terrorystycznym zamachu w Multanie zginęło 12 osób, a ponad 18 odniosło obrażenia.
Łącznie odwetowa działalność ekstremistów na terytorium Pakistanu, kosztowała życie ponad 350 cywilów.
Skutki operacji.
Mimo ogłoszenia zakończenia operacji przez premiera Pakistanu, armia kontynuowała rutynowe akcje prowadzone od końca listopada. Do starcia wojsk z talibami doszło 14 grudnia, kiedy to zginęło pięciu talibów, a dwóch żołnierzy odniosło rany. Do kolejnej potyczki doszło 16 grudnia, w której zginął jeden żołnierz oraz pięciu talibów. 19 grudnia w okolicach miasta Razmak doszło do wymiany ognia, w której śmierć poniosło sześciu talibów.
Premier Yousaf Raza Gilani poinformował 12 grudnia, iż w planach jest przeniesienie walk na terytoria plemienne wokół Orkazai, nie podając daty rozpoczęcie ewentualnej ofensywy. Jednak tego samego dnia wieczorem armia przeprowadziła akcję w Agencji Kurram, która leży w pakistańskich Terytoriach Plemiennych, w wyniku której śmierć poniosło 15 talibów. Dzień później w kontynuacji intensywnych walk w których wykorzystano artylerię oraz lotnictwo, śmierć poniosło 7 kolejnych bojowników i dwóch żołnierzy. Armia zniszczyła 10 kryjówek rebeliantów, natomiast w wymianie ognia ucierpiało 20 talibów i 12 żołnierzy. Jeszcze przed ogłoszeniem planów nowej operacji, 40 000 cywilów z regionów Hangu i Kohat zostało przesiedlonych. 16 grudnia w Agencji Kurram zginęło 32 talibów. W rejonie walk działała ciężka artyleria oraz lotnictwo.
Na początku 2010 sytuacja w Waziristanie ustabilizowała się. Po zakończeniu ofensywy wszystkie Terytoria Plemienne Administrowane Federalnie oprócz Północnego Waziristanu i Agencji Orkazai były pod kontrolą rządu. W związku z tym pod koniec marca 2010 uruchomiono kolejną operację wojskową tym razem w Północnym Waziristanie. Równolegle pakistański "Frontier Corps" prowadził szereg małych antytalibskich operacji w Orkazai. Celem sił bezpieczeństwa było przejąć te tereny plemienne do końca czerwca 2010. Jednakże celu nie udało się osiągnąć – operacja w Orakzai się przeciągała się do czerwca 2010 (faktycznie walki trwały do końca 2010), a bastion w Północnym Waziristanie został nietknięty.
21 listopada 2011 talibskie dowództwo Tehrik-i-Taliban Pakistan potwierdziło, iż prowadziło wstępne rozmowy pokojowe z rządem pakistańskim. W październiku i listopadzie 2011 odbyły się trzy rundy negocjacji, które dotyczyły głównie obszaru Południowego Wziristanu. Mediatorzy ocenili rozmowy jako "bardzo trudne". Talibowie zażądali od Islamabadu uwolnienia więźniów, a także zapłatę odszkodowania za zniszczenia podczas ofensywy militarnej.

</doc>
<doc id="1712941" url="https://pl.wikipedia.org/wiki?curid=1712941" title="Dan Abnett">
Dan Abnett

Dan Abnett (ur. 12 października 1965) – brytyjski autor komiksów i powieści. 
Pracował dla Marvel Comics. Pisze opowiadania w świecie Warhammer i Warhammer 40.000 dla Games Workshop, które do maja 2008 sprzedały się w nakładzie 1.150.000 egzemplarzy.

</doc>
<doc id="1712946" url="https://pl.wikipedia.org/wiki?curid=1712946" title="Stadion Szombierek Bytom">
Stadion Szombierek Bytom

Stadion Szombierek Bytom – stadion piłkarski znajdujący się na Szombierkach, dzielnicy Bytomia. Obiekt nie posiada oświetlenia, wymiary boiska to 105 na 68 metrów.
Stadion, wybudowany przez KWK Szombierki, jest częścią ośrodka sportowo-rekreacyjnego, na terenie którego znajduje się klub Szombierki Bytom. Obiekt powstał w 1968 roku, mieszcząc 20 tys. widownię (wcześniej klub występował na boisku przy ul. Zabrzańskiej). Od 2 lipca 2007 roku cały kompleks sportowo-rekreacyjny przejęła na własność gmina Bytom. Natomiast klub jest użytkownikiem obiektu i prowadzi na jego terenie działalność sportową oraz gospodarczo-biznesową
Na ośrodek sportowo-rekreacyjny składa się w sumie 27 hektarów terenu. W jego skład wchodzi stadion sportowy, domek klubowy, trzy boiska treningowe (dwa trawiaste i jedno żwirowe), dwa punkty gastronomiczne czynne w okresie letnim oraz tenisowe korty asfaltowe.
Na obiekcie odbywają się różnego rodzaju imprezy, w tym co miesiąc targ staroci, turnieje sportowe, imprezy kulturalne oraz wystawy psów.
24 marca 2009 przeprowadzona została modernizacja obiektu, remont stadionu kosztował ok. 452 tysięcy złotych, a przeprowadziła go firma Infopol z Bytomia. Zakres prac na stadionie miejskim obejmował m.in.: poszerzenie istniejących stopni widowni oraz wymianę nawierzchni betonowej, budowę konstrukcji pod montaż 537 plastikowych krzesełek. W ramach modernizacji stadionu został również wykonany remont zadaszenia trybuny, zadaszenia sektora centralnego oraz rozbiórkę sektorów bocznych istniejącego zadaszenia. Modernizacja trwała do 20 czerwca 2009.

</doc>
<doc id="1712947" url="https://pl.wikipedia.org/wiki?curid=1712947" title="Francjada">
Francjada

Francjada (oryg. fr. "La Franciade") – niedokończony utwór Pierre'a de Ronsarda, który w założeniach autora miał być francuską epopeją narodową. Opublikowany w 1572 roku.
Okoliczności powstania utworu.
Manifest programowy Plejady, którego zalecenia Ronsard realizował w swojej twórczości poetyckiej, uważał starożytny epos za jeden z najważniejszych gatunków literackich, którego wskrzeszenie miało być obowiązkiem współczesnych twórców francuskich. Będąc poetą dworskim Ronsard pragnął ponadto zaprezentować swój patriotyzm i przywiązanie do Francji. 
W 1550, w rozmowie z królem Francji Henrykiem II poeta po raz pierwszy przedstawił swój zamiar napisania francuskiego eposu narodowego. Ze względu na pracę nad nim porzucił czasowo tworzenie innych utworów. Planował napisanie epopei w 24 pieśniach, na wzór homerowskich "Iliady" i "Odysei". Ostatecznie jednak w ciągu kolejnych 22 lat napisał jedynie cztery pierwsze pieśni, których artystyczna porażka uniemożliwiła tworzenie dalszego ciągu.
Treść i forma.
Ronsard oparł treść epopei na micie o tym, jakoby syn Hektora i Andromachy Astyanaks nie został zabity po upadku Troi, ale ocalał i dał początek ludowi Franków pod nowym imieniem Frankus. W czterech pierwszych pieśniach poeta zawarł opis cudownego ocalenia Astyanaksa, jego wyjazdu z Epiru na polecenie Jowisza, spotkania na Krecie z olbrzymem Fowerem i dwiema królewskimi córkami Klimeną i Hiantą. Druga z nich, obdarzona zdolnościami magicznymi, ukazuje mu przyszłość jego rodu - początki państwa Franków, postacie Karola Młota i Pepina Małego. Dalsza część "Francjady" nie została napisana. 
Pisząc "Francjadę", Ronsard zrezygnował z aleksandrynu na rzecz dekasylaby, całość utworu oparł na rymach sąsiadujących. Starał się naśladować dzieła twórców antycznych, w szczególności "Eneidę" Wirgiliusza, wprowadzał liczne porównania homeryckie. 
Recepcja.
Do negatywnego przyjęcia utworu Ronsarda przyczynił się błędny wybór tematu - legenda o Frankusie, na której opiera się fabuła "Francjady", nie była mitem szczególnie popularnym, zaś w momencie publikacji dzieła całkowicie już obalonym. Ronsard, tworzący do tej pory głównie poezję miłosną oraz krótsze gatunki nieepickie, nie potrafił opisać w sposób przekonujący scen przygód i bitew, które miały stanowić centralną część epopei. Krytykowany był również wybór dekasylaby w miejsce promowanego do tej pory przez Plejadę aleksandrynu; zachowanie zasady melodyjności wiersza pozostawało w wyraźnym kontraście z przedstawianymi w epopei wydarzeniami. 

</doc>
<doc id="1712949" url="https://pl.wikipedia.org/wiki?curid=1712949" title="Przygody Wuja Alberta">
Przygody Wuja Alberta

Przygody Wuja Alberta – humorystyczne słuchowisko radiowe napisane przez Macieja Zembatego.
"Przygody Wuja Alberta" powstały w latach siedemdziesiątych XX w. i były – podobnie jak inne słuchowisko Zembatego,
"Rodzina Poszepszyńskich" – nadawane w ramach audycji "Zgryz" w Trzecim Programie Polskiego Radia. W roku 2007 na antenie radia Tok FM zadebiutowała nowa wersja słuchowiska.
Oryginalna wersja.
Opis.
Słuchowisko opowiada o perypetiach Alberta oraz rodziny, u której zamieszkuje. Akcja słuchowiska zaczyna się, kiedy Albert w środku nocy zjawia się u rodziny Dabackich, twierdząc, że jest przyrodnim bratem Joanny Dabackiej i wprowadza się na stałe, bez pytania kogokolwiek o zgodę. Słuchowisko cechuje typowy dla Zembatego czarny humor. Powstało osiem odcinków słuchowiska, z których każdy trwa ok. 15 minut i opowiada osobną historię.
Nowa wersja.
Opis.
Podobnie jak wersja oryginalna, nowe "Przygody Wuja Alberta" opowiadają o przygodach podróżnika Alberta oraz rodziny, u której mieszka. Również początek akcji jest podobny: Albert bez pytania wprowadza się do rodziny Szpiców. W nowej wersji słuchowiska występuje znacznie więcej bohaterów, w tym postacie istniejące naprawdę. Powstało dziesięć odcinków słuchowiska, trwających po ok. 20-30 minut i opowiadających jedną historię.
Lista odcinków.
Odcinki numerowane są w specyficzny sposób, pierwszy odcinek, w którym Albert wprowadza się do Szpiców uznawany jest za odcinek zerowy.
0. "Powrót, czyli comeback"
1. "Maurycy Poszepszyński, czyli full wypas"
2. "Miłość, czyli swędzenie"
3. "Króliczek, czyli księżna krwi"
4. "Faustynka, czyli córka księdza"
5. "Tajemnica Szpica, czyli kretowisko"
6. "Nirwana, czyli pełny odlot"
7. "Bromberg, czyli Bydgoszcz"
8. "Piąstka, czyli Garstka, czyli zły pułkownik"
9. "Szpic i Szyc, czyli alter ego"

</doc>
<doc id="1712950" url="https://pl.wikipedia.org/wiki?curid=1712950" title="Gefle IF">
Gefle IF

Gefle Idrottsförening - szwedzki klub piłkarski grający obecnie w Superettan, mający siedzibę w mieście Gävle, leżącym nad Zatoką Botnicką.
Historia.
Klub został założony 5 grudnia 1882 roku jako Gefle Sportklubb. W latach 1899, 1900 i 1902 osiągnął pierwsze sukcesy, gdy wywalczył Svenska Fotbollpokalen. W 1979 roku doszło do fuzji z drużyną Brynäs IF i zmieniono nazwę klubu na Gefle IF/Brynäs. W 1982 roku kluby Gefle i Brynäs rozdzieliły się i powstał Gefle Idrottsförening. W 2006 roku Gefle IF dotarł do finału Pucharu Szwecji, jednak przegrał w nim 0:2 z Helsingborgs IF.

</doc>
<doc id="1712951" url="https://pl.wikipedia.org/wiki?curid=1712951" title="Arnaud Devillers">
Arnaud Devillers

Ks. Arnaud Devillers FSSP – drugi, po Josefie Bisigu, przełożony generalny Bractwa Kapłańskiego Św. Piotra. Nie został wybrany przez Kapitułę Generalną Bractwa, lecz bezpośrednio wskazany przez przewodniczącego Papieskiej Komisji Ecclesia Dei Darío Castrillón Kardynała Hoyosa.

</doc>
<doc id="1712952" url="https://pl.wikipedia.org/wiki?curid=1712952" title="Nagroda Saturn w kategorii najlepsze kostiumy">
Nagroda Saturn w kategorii najlepsze kostiumy

Laureaci nagród Saturn w kategorii najlepsze kostiumy:
Lata 70.
1976: Bill Thomas – Ucieczka Logana
1977: John Mollo – 
nominacje:
1978: Theoni V. Aldredge – Oczy Laury Mars
nominacje:
1979: Jean-Pierre Dorléac – Buck Rogers in the 25th Century
nominacje:
Lata 80.
1980: Jean-Pierre Dorléac – Gdzieś w czasie
nominacje:
1981: Bob Ringwood – Excalibur
nominacje:
1982: Eloise Jensson, Rosanna Norton – Tron
nominacje:
1983: Aggie Guerard Rodgers, Nilo Rodis-Jamero – 
nominacje:
1984: Bob Ringwood – Diuna
nominacje:
1985: Nanà Cecchi – Zaklęta w sokoła
nominacje:
1986: Robert Fletcher – 
nominacje:
1987: Phyllis Dalton – Narzeczona dla księcia
nominacje:
1988: Barbara Lane – Willow
nominacje:
Lata 90.
1989/90: Erica Edell Phillips – Pamięć absolutna
nominacje:
1991: Marilyn Vance – Człowiek rakieta
nominacje:
1992: Eiko Ishioka – Drakula
nominacje:
1993: Mary E. Vogt – Hokus pokus
nominacje:
1994: Sandy Powell – Wywiad z wampirem
nominacje:
1995: Julie Weiss – 12 małp
nominacje:
1996: Deborah Everton – 
nominacje:
1997: Ellen Mirojnick – Żołnierze kosmosu
nominacje:
1998: Jenny Beavan – Długo i szczęśliwie
nominacje:
1999: Trisha Biggar – 
nominacje:
2000–2009.
2000: Louise Mingenbach – X-Men
nominacje:
2001: Judianna Makovsky – Harry Potter i Kamień Filozoficzny
nominacje:
2002:
nominacje:
2003: Penny Rose – 
nominacje:
2004: Kevin Conran – Sky Kapitan i świat jutra
nominacje:
2005: Isis Mussenden – 
nominacje:
2006: Chung Man Yee – Cesarzowa
nominacje:
2007: Coleen Atwood – 
nominacje:
2008: Mary Zophres – Indiana Jones i Królestwo Kryształowej Czaszki
nominacje:

</doc>
<doc id="1712960" url="https://pl.wikipedia.org/wiki?curid=1712960" title="Agustín Parrado y García">
Agustín Parrado y García

Agustín Parrado y García (ur. 5 października 1872 w Fuensaldaña w archidiecezji Walencja, zm. 8 października 1946 w Grenadzie), hiszpański duchowny katolicki, kardynał, arcybiskup Grenady.
Życiorys.
Po ukończeniu seminarium duchownego w Valladolid 21 września 1895 roku przyjął święcenia kapłańskie i pracował kolejno jako; wykładowca w seminarium duchownym w Valladolid i na Papieskim Uniwersytecie w Valladolid; wicerektor seminarium duchownego w Valladolid; dyrektor diecezjalnej gazety w Astorga. 20 maja 1925 roku Pius XI mianował go biskupem Palencia a sakrę biskupią przyjął 16 września 1925 roku w katedrze w Salamance. 4 kwietnia 1934 roku został przeniesiony na stolicę metropolitalną w Grenadzie. Na konsystorzu 18 lutego 1946 roku papież Pius XII wyniósł go do godności kardynalskiej z tytułem prezbitera S. Augustini. Zmarł 8 października 1946 roku w Grenadzie i pochowano go w archikatedrze metropolitalnej w Grenadzie.

</doc>
<doc id="1712961" url="https://pl.wikipedia.org/wiki?curid=1712961" title="Zequinha (1934–2009)">
Zequinha (1934–2009)

Zequinha, właśc. José Ferreira Franco (ur. 18 listopada 1934 w Recife, zm. 25 lipca 2009 w Olindzie) – brazylijski piłkarz grający na pozycji defensywnego pomocnika.
Kariera klubowa.
Zequinha karierę piłkarską rozpoczął w 1954 roku w klubie Auto Esporte. W 1955 przeszedł do Santa Cruz Recife, w którym grał do 1957 roku. Z klubem z Recife zdobył mistrzostwo Stanu Pernambuco – Campeonato Pernambucano w 1957 roku. W 1958 przeszedł do SE Palmeiras, w którym grał do 1964 roku. Z Palmeiras zdobył mistrzostwo São Paulo – Campeonato Paulista w 1959 i 1963 roku. Po odejściu z Palmeiras grał w krótko we Fluminense, po czym wrócił do Palmeiras z którym zdobył trzecie mistrzostwo Stanu São Paulo w 1966 roku. W latach 1969–1970 grał w klubach Athletico Paranaense i Náutico Recife, gdzie zakończył karierę.
Kariera reprezentacyjna.
29 czerwca 1960 w Rio de Janeiro Zequinha zadebiutował w reprezentacji Brazylii, meczu przeciwko reprezentacji Chile. W 1962 Zequinha pojechał z reprezentacją Brazylii do Chile na Mistrzostwa Świata, na których Brazylia zdobyła swój drugi tytuł mistrza świata. Zequinha był rezerwowym i nie zagrał w żadnym meczu. Ostatni raz w reprezentacji Zequinha zagrał w 7 września 1965 w meczu przeciwko reprezentacji Urugwaju w Belo Horizonte. Łącznie w latach 1960–1965 rozegrał w barwach "canarinhos" 15 spotkań i strzelił dwie bramki.

</doc>
<doc id="1712969" url="https://pl.wikipedia.org/wiki?curid=1712969" title="Antonio Dino Galvão">
Antonio Dino Galvão

Dino, właśc. Antonio Dino Galvão Bueno (ur. 21 września 1901 w Rio de Janeiro, zm. 11 września 1993 w São Paulo) – piłkarz brazylijski grający na pozycji ofensywnego pomocnika.
Kariera klubowa.
Dino karierę piłkarską rozpoczął w klubie Americano Campos w 1916 roku. W 1918 roku przeszedł do CR Flamengo, w którym zakończył karierę w 1924. Z Flamengo zdobył mistrzostwo Stanu Rio de Janeiro – Campeonato Carioca w 1920 i 1921 roku.
Kariera reprezentacyjna.
Dino wziął udział w turnieju Copa América 1921. Brazylia zajęła drugie miejsce, a Dino zagrał we wszystkich trzech meczach turnieju z Argentyną, Urugwajem i Paragwajem. Dwa lata później po raz drugi uczestniczył w Copa América. Brazylia zajęła na tych mistrzostwach czwarte, ostatnie miejsce a Dino zagrał w meczu z Paragwajem. Łącznie w latach 1921−23 Dino rozegrał 4 spotkania w barwach "canarinhos".

</doc>
<doc id="1712971" url="https://pl.wikipedia.org/wiki?curid=1712971" title="Formuła Renault">
Formuła Renault

Formuła Renault – klasa wyścigów samochodowych, została utworzona w 1971. Składa się z kilku serii krajowych i międzynarodowych.
Dla kierowców stanowi przepustkę do wyższych serii wyścigowych. Najlepszym przykładem jest Kimi Räikkönen, który po mistrzostwie w brytyjskiej Formule Renault dostał się do Formuły 1.
Cykle.
Ze względu na pojemność silnika Renault w bolidach danej serii, cykle Formuły Renault podzielone zostały na Formułę Renault 3.5, Formułę Renault 2.0 oraz Formułę Renault 1.6.
Formuła Renault 3.5.
Powstała w 2003 jako Europejski Puchar Formuły Renault V6, jednak w 2005 została połączona z World Series by Nissan i zapoczątkowała World Series by Renault.
Formuła Renault 2.0.
Powstała w 1971 roku, jako następca Francuskiej Formuły Renault, utworzonej w 1968 roku. Od 1972 do 1981 używano silnika o pojemności 1.6 litra, a w następnych latach aż do 1988 w wersji turbo. W 1989 miał już 1721 cm3 pojemności, ale w 1995 zwiększono pojemność do 2.0 litra w jednostce V8. W 2000 seria zaczęła używać podwozia Tatuusa przy 2.0 litrowym silniku V6.

</doc>
<doc id="1712975" url="https://pl.wikipedia.org/wiki?curid=1712975" title="Atli Eðvaldsson">
Atli Eðvaldsson

Atli Eðvaldsson (ur. 3 marca 1957 w Reykjavíku, zm. 2 września 2019) – islandzki piłkarz pochodzenia estońskiego występujący na pozycji pomocnika. Jego ojciec Evald Mikson i brat Jóhannes Eðvaldsson to również piłkarze.
Kariera klubowa.
Eðvaldsson zawodową karierę rozpoczynał w 1974 roku w klubie Valur Reykjavík. Przez sześć sezonów zdobył z nim dwa mistrzostwa Islandii (1976, 1978) oraz trzy Puchary Islandii (1974, 1976, 1977).
W 1980 roku przeszedł do niemieckiej Borussii Dortmund. W Bundeslidze zadebiutował 15 sierpnia 1980 roku w wygranym 2:1 meczu z Bayerem Uerdingen, w którym strzelił także gola. Graczem Borussii był przez rok.
We wrześniu 1981 roku Eðvaldsson odszedł do innego pierwszoligowca, Fortuny Düsseldorf. Zadebiutował tam 26 września 1981 roku w wygranym 2:1 pojedynku z VfL Bochum. W sezonie 1982/1983 Eðvaldsson z 21 golami na koncie, ex aequo z Karlem Allgöwerem zajął 2. miejsce w klasyfikacji strzelców Bundesligi (1. miejsce Rudi Völler, 23 bramki). W Fortunie grał przez cztery lata. Łącznie zagrał tam w 122 ligowych meczach i strzelił w nich 38 goli.
W 1985 roku został zawodnikiem Bayeru Uerdingen. Pierwszy raz w jego barwach wystąpił 10 sierpnia 1985 roku w wygranym 1:0 spotkaniu z Bayernem Monachium. W 1986 roku zajął z klubem 3. miejsce w Bundeslidze. W barwach Bayeru rozegrał 72 spotkania i zdobył 10 bramek.
W 1988 roku Eðvaldsson odszedł do TuRU Düsseldorf. W tym samym roku wrócił do Valuru Reykjavík. Tym razem spędził tam rok. Potem był zawodnikiem tureckiego Gençlerbirliği SK, a także Reykjavíkur i HK Kópavogur, w którym w 1994 roku zakończył karierę.
Kariera reprezentacyjna.
W reprezentacji Islandii Eðvaldsson zadebiutował w 1976 roku. Brał udział w eliminacjach do MŚ 1978, ME 1980, MŚ 1982, ME 1984, MŚ 1986, ME 1988 oraz MŚ 1990, jednak na żaden z tych turniejów jego reprezentacja nie awansowała. W drużynie narodowej grał do 1991 roku. Łącznie rozegrał w niej 70 spotkań i zdobył 8 bramek.
Kariera trenerska.
Po zakończeniu kariery Eðvaldsson został trenerem. Jego pierwszym klubem było Vestmannaeyja. Później był szkoleniowcem Fylkir. W latach 1998–1999 trenował Reykjavíkur. W tym czasie zdobył z klubem mistrzostwo Islandii i Puchar Islandii.
Od 1999 do 2003 roku był selekcjonerem reprezentacji Islandii. Prowadzona przez niego reprezentacja uczestniczyła w eliminacjach do euro 2000, mundialu 2002 oraz euro 2004, jednak na żadne z nich nie wywalczyła awansu.

</doc>
<doc id="1712977" url="https://pl.wikipedia.org/wiki?curid=1712977" title="Atli Edvaldsson">
Atli Edvaldsson



</doc>
<doc id="1712978" url="https://pl.wikipedia.org/wiki?curid=1712978" title="Wymuszanie promieniowania (klimat)">
Wymuszanie promieniowania (klimat)



</doc>
<doc id="1712980" url="https://pl.wikipedia.org/wiki?curid=1712980" title="The Greatest (singel Michelle Williams)">
The Greatest (singel Michelle Williams)

The Greatest – ballada popowa stworzona przez Rica Love i Jamesa Scheffera na trzeci album studyjny Michelle Williams, "Unexpected" (2008). Wyprodukowany przez Jima Jonsina, utwór wydany został jako drugi singel promujący album 9 września 2008 w Stanach Zjednoczonych jedynie w systemie digital download.
Informacje o singlu.
Początkowo drugim singlem prezentującym album miała być kompozycja „Stop This Car”, jednak plany te wycofano na rzecz ballady „The Greatest”. Premiera radiowa utworu miała miejsce dnia 25 sierpnia 2008, natomiast oficjalnie w sprzedaży singel pojawił się dnia 9 września 2008 jedynie w systemie digital download. Piosenka nie zyskała kampanii promocyjnej poza ojczystym krajem wokalistki, przez co utwór nie zdobył popularności.
Singel nie znalazł się na ważniejszych amerykańskich notowaniach najczęściej sprzedawanych singli, debiutując na liście przebojów "Billboard" Hot Dance Club Play i osiągając na niej pierwsze miejsce. W sumie utwór spędził na notowaniu szesnaście tygodni stając się popularniejszym singlem w Stanach Zjednoczonych niż pierwsza kompozycja ukazująca album, która zajęła jako najwyższe 4. miejsce w tym samym zestawieniu.
Teledysk.
Teledysk do singla nagrywany był dnia 22 września 2008 w Los Angeles, w Kalifornii i reżyserowany przez Thomasa Klossa. Miesiąc później, 20 października 2008 klip miał oficjalną premierę za pośrednictwem witryny internetowej Yahoo! Music. Videoclip utrzymany jest w stonowanych barwach oraz charakteryzuje się melancholią. Williams ubrana w czarną sukienkę siedząc na łóżku śpiewa balladę, gdy podczas trwania klipu ukazane są ujęcia prezentujące kilku mężczyzn – sportowców oraz strażaka. W finalnych ujęciach teledysku ujrzeć można arytstkę siedzącą na schodach oraz przechadzjącą się przy basenie.

</doc>
<doc id="1712981" url="https://pl.wikipedia.org/wiki?curid=1712981" title="You Found Me">
You Found Me

You Found Me – piosenka amerykańskiego zespołu The Fray, pochodząca z jego wydanego w 2009 roku albumu "The Fray". Jej koncertowe wykonania z występów w Europie pojawiły się pod koniec 2007 roku na YouTube, kiedy piosenka była wstępnie nazywana „Amistad”. 20 listopada 2008 roku grupa umieściła utwór na swojej stronie internetowej. Singel wydany został cyfrowo w amerykańskim, kanadyjskim, australijskim, brytyjskim oraz francuskim iTunes Store.
Piosenka została w Stanach Zjednoczonych zakupiona cyfrowo ponad 2.000.000 razy (2.468.894), będąc tym samym trzecią w twórczości zespołu, która tego dokonała (po „Over My Head (Cable Car)” i „How to Save a Life”).
Znaczenie utworu.
W jednym z wywiadów wokalista zespołu Isaac Slade wyraził znaczenie utworu:
W innym wywiadzie Isaac powiedział:
Dodatkowo, w artykule Reutersa na temat albumu "The Fray" Isaac Slade stwierdził, iż tekst „You Found Me” został napisany dwa i pół roku wcześniej, a sama piosenka porusza problem zła, pyta o to, dlaczego złe rzeczy przytrafiają się dobrym ludziom. Natchnieniem do tego były problemy, z którymi borykała się część jego rodziny oraz przyjaciół.
Osiągnięcia na listach.
„You Found Me” zadebiutowała na pozycji 28. "Billboard" Hot 100, będąc najwyższym debiutem w dotychczasowej twórczości zespołu. W opublikowanym 7 lutego 2009 roku wydaniu magazynu "Billboard" singel przesunął się na miejsce 8. z 91% wzrostem sprzedaży w porównaniu z wcześniejszym tygodniem. Ostatecznie piosenka uplasowała się na pozycji 7. notowania. Z kolei na liście Hot Adult Top 40 Tracks utwór zajął miejsce 1. W sumie „You Found Me” została zakupiona w Stanach Zjednoczonych ponad 2.000.000 razy i pokryła się podwójną platyną.
Na Australian ARIA Singles Chart „You Found Me” zadebiutowała na miejscu 15., skąd awansował ostatecznie na pozycję 1., stając się pierwszym singlem numer jeden The Fray w Australii. Singel utrzymywał się na szczycie przez cztery tygodnie, po czym został zmieniony przez „Right Round” rapera Flo Ridy. Piosenka pokryła się w Australii podwójną platyną.
Na Canadian Hot 100 piosenka zadebiutowała na pozycji 51., następnego tygodnia awansowała na 13., a ostatecznie, w połowie lutego, uplasowała się na miejscu 12. Na brytyjskiej UK Singles Chart singel zajął miejsce 35.
Strona B.
Strona B singla stanowi wersja utworu „The Great Beyond” R.E.M. Został on oryginalnie nagrany na kompilacyjny album "Radio 1 Established 1967" BBC Radio 1, na który 40 artystów, w tym The Fray, zostało poproszonych o nagranie własnej wersji utworu z lat 1967–2007, aby uczcić czterdziestolecie radia.
Wideoklip.
Teledysk „You Found Me” nakręcony został w Chicago, a jego reżyserem był Josh Forbes. 9 grudnia 2008 roku miał premierę na antenie telewizji VH1 oraz na jej stronie internetowej.
Wideoklip przedstawia członków The Fray w różnych rolach, w tym m.in. wykonujących piosenkę na krokwiach stalowego budynku oraz stojących na szczycie wieżowców, wpatrujących się w niebo. Teledysk kończy się sceną, w której wszystkie obiekty materialne wznoszą się w powietrze, pokazując, iż są bezwartościowe.

</doc>
<doc id="1712983" url="https://pl.wikipedia.org/wiki?curid=1712983" title="Grand Prix Wielkiej Brytanii na Żużlu 2009">
Grand Prix Wielkiej Brytanii na Żużlu 2009

Grand Prix Wielkiej Brytanii 2009 było piątą eliminacją zawodów z cyklu Grand Prix 2009. Impreza odbyła się 27 czerwca, na Millenium Stadium w Cardiff.
Zawody wygrał Jason Crump.
Pozycje startowe.
Edward Kennett otrzymał dziką kartę na to Grand Prix. Tai Woffinden i Simon Stead zostali nominowani jako rezerwa toru.
Oficjalna lista startowa, numery startowe zostały rozlosowane 26 czerwca.
Klasyfikacja generalna.
Po Grand Prix Wielkiej Brytanii

</doc>
<doc id="1712985" url="https://pl.wikipedia.org/wiki?curid=1712985" title="Guccio Gucci">
Guccio Gucci

Guccio Giovanbattista Giacinto Dario Maria Gucci (ur. 26 marca 1881 we Florencji, zm. 2 stycznia 1953 w Mediolanie) – włoski projektant mody, założyciel włoskiego domu mody Guccio Gucci S.p.A.
Życiorys.
Był synem włoskiego kupca. Pod koniec XIX wieku pracował jako windziarz w pięciogwiazdkowym Hotelu Savoy w centrum Londynu, gdzie rozwinął swoje zamiłowanie do wyszukanego smaku i elegancji. Po powrocie do rodzinnej Florencji, w 1906 roku otworzył mały rodzinny sklep wyspecjalizowany w sprzedaży toreb bagażowych i skórzanych siodeł.
W latach 20. XX wieku rozpoczął produkcję skórzanych toreb jeździeckich. Bardzo szybko zdobył renomę u odbiorców, którzy doceniali jakość wykonania i profesjonalny warsztat. Dostrzegając zapotrzebowanie, rozpoczął wytwarzanie torebek. W 1938 roku znacznie zwiększył skalę działalności, zakładając oddział w Rzymie. Siłą napędową dla młodej firmy było wejście do biznesu jego dorastających synów: Aldo, Vasco, Ugo i Rodolfo. W 1951 roku otworzyli sklep w Mediolanie, a w 1953 roku, otwierając oddział na Manhattanie, dali początek obecności przedsiębiorstwa w Stanach Zjednoczonych.

</doc>
<doc id="1712986" url="https://pl.wikipedia.org/wiki?curid=1712986" title="Parafia św. Mikołaja w Oslo">
Parafia św. Mikołaja w Oslo

Parafia św. Mikołaja – prawosławna parafia w Oslo, w eparchii brytyjsko-skandynawskiej Serbskiego Kościoła Prawosławnego. Istnieje od 1936 r.
Historia parafii.
Parafia została powołana w 1936 r. dla prawosławnych Rosjan żyjących w Oslo, z których część wyemigrowała z Rosji po rewolucji październikowej. Do 1952 r. była obsługiwana wyłącznie przez kapłanów przybyłych z Rosji. W kolejnych latach, pod wpływem emigracji zarobkowej z krajów bałkańskich, zaczęła zrzeszać wiernych z różnych krajów, w tym konwertytów narodowości norweskiej. Językami liturgicznym parafii są: cerkiewnosłowiański oraz norweski. Parafia do 2018 r. wchodziła w skład Zachodnioeuropejskiego Egzarchatu Parafii Rosyjskich (podlegającego Patriarchatowi Konstantynopolitańskiemu); następnie (2019 r.) przyjęła jurysdykcję Patriarchatu Serbskiego.
Cerkiew parafialna.
Do 2015 r. parafia nie posiadała wolnostojącej cerkwi, nabożeństwa odbywały się w specjalnie zaadaptowanym do tego celu pomieszczeniu w budynku mieszkalnym.

</doc>
<doc id="1712988" url="https://pl.wikipedia.org/wiki?curid=1712988" title="Viva Comet 2007">
Viva Comet 2007

Viva Comet 2007 – pierwsza gala rozdania nagród Viva Comet, która odbyła się 4 października 2007 w Hali Orbita we Wrocławiu. Zwycięzców w dziesięciu kategoriach wybrali widzowie Vivy. Galę poprowadzili prezenterzy stacji – Katarzyna Kępka i "Daro". Podczas niej wystąpił zespół "US5", nagrodzony w kategorii "Wydarzenie Roku". Gala była emitowana na żywo na antenie Vivy.

</doc>
<doc id="1712990" url="https://pl.wikipedia.org/wiki?curid=1712990" title="ADF">
ADF



</doc>
<doc id="1712991" url="https://pl.wikipedia.org/wiki?curid=1712991" title="Kościół św. Wawrzyńca w Bielowicku">
Kościół św. Wawrzyńca w Bielowicku

Kościół św. Wawrzyńca w Bielowicku – zabytkowy kościół katolicki znajdujący się w Bielowicku na Śląsku Cieszyńskim. Jest kościołem parafialnym (parafia św. Wawrzyńca) i należy do diecezji bielsko-żywieckiej (dekanat Jasienica). Drewniana świątynia powstała w 1541 r.
Kościół znajduje się na Szlaku Architektury Drewnianej województwa śląskiego w pętli pszczyńskiej.
Historia.
Parafia katolicka w Bielowicku istniała już w XVI wieku. W okresie reformacji miejscowy kościół był świątynią luterańską. Po powrocie świątyni w 1652 r. do katolików, nie przywrócono we wsi odrębnej parafii, tworząc filię parafii w Skoczowie, a od roku 1785 – w Grodźcu.
Dotychczas powszechnie uważano, iż budowa obecnego kościoła została zakończona w 1701 r., jednak w trakcie badań dendrochronologicznych przeprowadzonych w 2009 r. jednoznacznie ustalono, że kościół powstał w 1541 r. Ponadto stwierdzono, że prezbiterium pierwotnie przykryte było płaskim pułapem, a obecna kolebka pozorna pochodzi z czasu remontu świątyni w 1773 r. Niewyjaśnioną kwestią pozostaje określenie czasu budowy wieżyczki dzwonnej nad nawą, ponieważ drewno z tej konstrukcji nie nadawało się do analizy dendrochronologicznej. Zapewne rekonsekracji kościoła dokonano w 1701 r.
Od 1756 r., kiedy miał miejsce tragiczny w skutkach pożar Skoczowa, bielowicki kościół jest celem pielgrzymek mieszkańców miasta na coroczny odpust 10 sierpnia (św. Wawrzyniec jest patronem ochrony przed pożarami). Wypełniają oni w ten sposób ślubowanie złożone po pamiętnym pożarze i zanoszą prośby do świętego o opiekę nad ich miastem.
W 1950 r. miały miejsce szerokie prace restauracyjno-konserwatorskie. Trzydzieści lat później (1980 r.) ponownie erygowano we wsi parafię katolicką.
Architektura.
Jest to świątynia orientowana, o konstrukcji zrębowej postawiona na kamiennej podmurówce, oszalowana gontem. Posiada prostokątną nawę i węższe od nawy trójbocznie zamknięte prezbiterium, do którego od północy przylega prostokątna zakrystia. Przy południowej części nawy znajduje się kwadratowa kruchta z wejściem mającym drewniany, fazowany portal oraz drzwi z XVIII-wiecznymi okuciami. Portal zachodni jest fazowany, koszowy z drzwiami także wyposażonymi w XVIII-wieczne okucia, z kolei portal usytuowany pomiędzy prezbiterium a zakrystią jest fazowany, segmentowy. Wieża słupowa jest kwadratowa, zwieńczona niewielką kopułą obitą gontem i wyciętymi koronkowo okapnikami. Cały kościół otaczają obite deskami soboty (wyższe po zachodniej stronie, gdzie są osłonięte pulpitowym, gontowym dachem). Dachy są dwuspadowe, pokryte gontem.
Kościół otacza cmentarz parafialny. Przed świątynią znajduje się kamienny krucyfiks oraz statua Jezusa na kolumnie z tablicą fundacyjną Kółka Rolniczego z 1997 r. Nieopodal wzniesiono kamienny ołtarz polowy z drewnianym zadaszeniem w kształcie szałasu. Przy drodze prowadzącej do kościoła znajduje się biały kamienny krzyż z roku 1902.
Wnętrza.
Najcenniejszym elementem wyposażenia jest tryptyk ołtarzowy, w centralnej części którego znajduje się scena tzw. "Sacra Conversazione" ("święta rozmowa"), z przedstawieniem Maryi w towarzystwie św. Piotra i św. Wawrzyńca, natomiast na skrzydłach umieszczono wizerunki św. Katarzyny i św. Barbary. Być może tryptyk należy do pierwotnego wyposażenia kościoła z czasu jego budowy w 1541 r..
Równie cenna jest barokowa ambona z 1701 r. z ornamentem i rzeźbionymi wizerunkami czterech ewangelistów, przykryta baldachimem z figurkami aniołów w zwieńczeniu.
Inne zabytkowe elementy wnętrza to: XVIII-wieczne, późnobarokowe obrazy Matki Boskiej Różańcowej z piętnastoma scenami z życia Maryi i Jezusa, wizerunki św. Dominika, św. Klary, św. Jana Nepomucena i św. Jana Kantego, czternaście stacji drogi krzyżowej z tego samego okresu wykonanych w typie ludowe, komplet XIX-wiecznych ławek oraz trzy żyrandole z połowy XVIII w. – dwa kryształowe i jeden drewniany. Łuk tęczowy posiada profilowane, asymetryczne wykroje, natomiast wsparty na dwóch słupach chór muzyczny ma zaokrąglony występ w części środkowej.

</doc>
<doc id="1712993" url="https://pl.wikipedia.org/wiki?curid=1712993" title="Hylarana">
Hylarana

Hylarana – rodzaj płaza bezogonowego z rodziny żabowatych (Ranidae). 
Zasięg występowania.
Rodzaj obejmuje gatunki występujące od północno-wschodnich Indii do Nepalu, Bangladeszu, Mjanmy przez Tajlandię i Indochiny do południowych Chin, Tajwanu i Indonezji (Sumatra, Jawa, Celebes, Borneo i Archipelag Sulu) oraz na Palawanie (Filipiny); na Nikobarach (Indie).
Systematyka.
Podział systematyczny.
Do rodzaju należą następujące gatunki:

</doc>
<doc id="1712994" url="https://pl.wikipedia.org/wiki?curid=1712994" title="The Pillage">
The Pillage

The Pillage – debiutancki album amerykańskiego rapera Cappadonny, wydany 24 marca 1998 roku nakładem Razor Sharp Records. Za warstwę muzyczną na albumie odpowiada RZA, Mathematics, True Master, Goldfingaz oraz 4th Disciple, a gościnnie na płycie pojawili się między innymi członkowie Wu-Tang Clanu — Raekwon, U-God, Method Man i Ghostface Killah.
24 kwietnia 1998 roku płyta uzyskała w Stanach Zjednoczonych status złotej
Lista utworów.
Opracowano na podstawie źródła.

</doc>
<doc id="1712995" url="https://pl.wikipedia.org/wiki?curid=1712995" title="Oddział dyscyplinarny">
Oddział dyscyplinarny



</doc>
<doc id="1712997" url="https://pl.wikipedia.org/wiki?curid=1712997" title="Strug (rzeka)">
Strug (rzeka)

Strug – rzeka w województwie podkarpackim o długości ok. 35 km, prawy dopływ Wisłoka. Jej średnia szerokość wynosi od 3 do 5 m, przy głębokości nie przekraczającej 3 m. Górny bieg Struga od ujścia Tatyny nosi nawę Ryjak. Do rzeki wpadają potoki Chmielnik (w Kielnarowej) i Tatyna (na południe od Borku Starego). Dno ma charakter mulisty i kamienisto-żwirowy. Do jego fauny zaliczają się: klenie, jazie, okonie i pstrągi, a także szczupaki.
Miejscowości w dolinie rzeki utworzyły Regionalne Towarzystwo Rolno-Przemysłowe „Dolina Strugu” z siedzibą w Błażowej.

</doc>
<doc id="1713000" url="https://pl.wikipedia.org/wiki?curid=1713000" title="The RZA">
The RZA



</doc>
<doc id="1713001" url="https://pl.wikipedia.org/wiki?curid=1713001" title="Kapłaństwo kobiet">
Kapłaństwo kobiet



</doc>
<doc id="1713003" url="https://pl.wikipedia.org/wiki?curid=1713003" title="Frederico Pinheiro">
Frederico Pinheiro

Frederico Pinheiro (ur. 17 kwietnia 1901 w Rio de Janeiro) – piłkarz brazylijski grający na pozycji napastnika.
Frederico całą karierę piłkarską spędził w klubie Bangu AC, gdzie grał w latach w 1918-1926. Podczas kariery nie osiągnął większych sukcesów. W barwach Bangu zagrał w 97 meczach i strzelił 25 bramek. W latach 1926–1927 był zawodnikiem CR Flamengo.
Barata wziął udział w turnieju Copa América 1921. Brazylia zajęła drugie miejsce, a Barata zagrał w meczach we wszystkich trzech meczach turnieju z Urugwajem i Paragwajem. Były to jedyne jego występy w barwach "canarinhos".

</doc>
<doc id="1713007" url="https://pl.wikipedia.org/wiki?curid=1713007" title="Hello Heartbreak">
Hello Heartbreak

Hello Heartbreak – piosenka dance-pop stworzona przez Rica Love i Jamesa Scheffera na trzeci album studyjny Michelle Williams, "Unexpected" (2008). Wyprodukowany przez Alexa Da Kida oraz Jaya Wesa, utwór wydany został jako trzeci singel promujący krążek dnia 2 grudnia 2008 w Stanach Zjednoczonych jedynie w systemie digital download.
Informacje o singlu.
Piosenka stała się oficjalnym trzecim singlem promującym album "Unexpected". Utwór wydany został dnia 2 grudnia 2008 jedynie w systemie digital download. Singel promowany był jedynie w radiach prezentujących styl muzyczny dance. Piosenka z powodu znikomej promocji nie stała się popularna.
Teledysk do singla, mimo zapowiedzi nigdy się nie ukazał.
Wydanie singla.
Singel stał się najmniej popularny z dotychczasowych utworów promujących krążek debiutując jedynie na notowaniu "Billboard" Hot Singles Sales. Dnia 27 września 2008, trzy miesiące przed ofcijalną premierą piosenka znalazła się na miejscu #40 zestawienia Hot Singles Sales, tydzień później opuszczając notowanie.

</doc>
<doc id="1713010" url="https://pl.wikipedia.org/wiki?curid=1713010" title="Paweł Targiel">
Paweł Targiel

Paweł Targiel (ur. 4 czerwca 1945 w Mikołowie, zm. 11 czerwca 2009 tamże) – polski poeta i działacz kultury związany ze Śląskiem.
W 1988 założył ukazujące się początkowo w drugim obiegu czasopismo „Miarka”, propagujące idee demokratyczne, a w 1996 „Arkadię. Pismo katastroficzne”. Był inicjatorem przekształcenia mieszkania, w którym młodość spędził Rafał Wojaczek w instytucję kultury – Instytut Mikołowski, co nastąpiło w 1999 roku, a następnie został dyrektorem tej placówki. Wydał dwa tomiki własnych wierszy: "Ostatnie wiersze" (2005) i "Halsem" (2007).

</doc>
<doc id="1713011" url="https://pl.wikipedia.org/wiki?curid=1713011" title="Najwyżej położone schroniska w Karpatach Polskich">
Najwyżej położone schroniska w Karpatach Polskich



</doc>
<doc id="1713012" url="https://pl.wikipedia.org/wiki?curid=1713012" title="CalSky">
CalSky

CalSky – serwis internetowy założony przez Arnolda Barmettlera, udostępniający efemerydy oraz generujący prognozy zjawisk astronomicznych, działający w latach 1991–2020. Posiadał rozbudowaną bazę danych obiektów astronomicznych (np. gwiazdy zmienne, supernowe, satelity) oraz zaawansowane funkcje, m.in. obliczanie szczegółowych efemeryd, generowanie map nieba, predykcja przelotów satelitów, prognoza pogody oraz kalendarz astronomiczny, w którym prezentowane były wybrane zjawiska astronomiczne wraz z dokładnym opisem.

</doc>
<doc id="1713013" url="https://pl.wikipedia.org/wiki?curid=1713013" title="Kaplica gotycka na pl. Chrobrego w Policach">
Kaplica gotycka na pl. Chrobrego w Policach



</doc>
<doc id="1713015" url="https://pl.wikipedia.org/wiki?curid=1713015" title="Bronzer">
Bronzer

Bronzer (również brązer) - kosmetyk nadający cerze efekt delikatnej opalenizny. Można nim modelować kształt twarzy. Bronzer najczęściej jest nakładany na czoło, brodę i policzki. Może zastępować róż. Jego odcień powinien być dopasowany do karnacji. W zależności od karnacji, bronzery można podzielić na te do cery: ciepłej, chłodnej, neutralnej. Odpowiedni odcień bronzera można dobrać na podstawie analizy kolorystycznej.
Nakłada się go za pomocą dużego, ściętego pędzla o gęstym i delikatnym włosiu lub miękkiej gąbeczki.
Na rynku dostępne są bronzery o różnej mocy oznaczającej intensywność efektów. Wyrażona jest ona w tzw. "krotnościach", czyli oznaczeniu X, np. bronzer 100X, bronzer 300X. Im bronzer jest mocniejszy, tym wyższa "krotność".

</doc>
<doc id="1713016" url="https://pl.wikipedia.org/wiki?curid=1713016" title="Amatorski Puchar Ukrainy w piłce nożnej">
Amatorski Puchar Ukrainy w piłce nożnej

Amatorski Puchar Ukrainy w piłce nożnej () – cykliczne rozgrywki piłkarskie o charakterze pucharu krajowego na Ukrainie. Zmagania organizowane co sezon przez Stowarzyszenie Ukraińskiego Futbolu Amatorskiego (AAFU) i przeznaczone są dla krajowych zespołów piłkarskich mających status amatorski. Rozgrywane są od roku 1992. Zdobywca oraz finalista Pucharu otrzymują prawo startu w profesjonalnych rozgrywkach Pucharu Ukrainy.
Historia.
Pierwsza edycja rozgrywek o Puchar Ukraińskiej SRR w piłce nożnej wśród amatorów (ukr. Кубок УРСР з футболу серед КФК) (КФК — колективи фізичної культури, "zespoły kultury fizycznej") startowała w sezonie 1959. Wtedy Ukraina znajdowała się jako republika radziecka w składzie ZSRR. Do 1959 tylko zespoły ochotniczych stowarzyszeń sportowych, instytucji oraz kluby zawodowe grające w różnych dywizjach mistrzostw ZSRR rozgrywały mecze o Puchar Ukraińskiej SRR. Od 1959 roku, w związku z kolejną reformą radzieckiego systemu piłkarskiego wszystkie zawody pucharowe w ZSRR zostały podzielone na dwa turnieje - jeden wśród zespołów zawodowych, a drugi wśród zespołów amatorskich. Ukraińskie kluby zawodowe startowały tylko w rozgrywkach o Puchar ZSRR. W latach 1959-1989 ukraińskie drużyny amatorskie dołączyły się do rozgrywek o Puchar Ukraińskiej SRR, których liczba sięgnęła nawet 35-40 tys. Eliminacje rozpoczynały się od etapów rejonowych, miejskich i obwodowych, a następnie 32 najlepszych drużyn walczyło o trofeum systemem pucharowym. W latach 1972-1976 odbyły się jednocześnie dwa Puchary Ukrainy dla zespołów amatorskich i drużyn pierwszej i drugiej ligi ZSRR (z wyjątkiem ukraińskich klubów z Wyższej Ligi). "Zawodowcy" otrzymywali nagrodę, którą założyła redakcja gazety "Radziecka Ukraina" (następnie zostały nagradzani i "amatorzy"). W 1989 został rozegrany ostatnia edycja Pucharu Ukraińskiej SRR, w której brały udział zespoły amatorskie.
Po upadku ZSRR w 1991 roku Ukraina uzyskała niepodległość. Dopiero w sezonie 1996/97 wystartowały pierwsze oficjalne rozgrywki o Puchar Ukrainy wśród amatorów. W turnieju organizowanym przez Ukraiński Związek Piłki Nożnej uczestniczyły zwycięzcy Pucharów z 17 obwodów Ukrainy oraz Kijowa (łącznie 18). Pierwszy finał Pucharu Ukrainy wśród zespołów amatorskich (ukr. Кубок України з футболу серед аматорських команд) rozegrano 1 i 8 czerwca 1997 roku. W dwumeczu Domobudiwnyk Czernihów z wynikiem 1:1 i 2:0 pokonał Krystał Parchomiwka i otrzymał prawo startu w sezonie 1997/98 w rozgrywkach Pucharu Ukrainy. Od początku rozgrywek do sezonu 1995/96 przez kilka sezonów drużyny amatorskie, które zdobyły w swoich obwodach Puchar, bezpośrednio startowały w Pucharze Ukrainy. Od następnego sezonu 1997/98 patronat nad zawodami objął nowo powstałe Stowarzyszenie Ukraińskiego Futbolu Amatorskiego, działające w imieniu Ukraińskiego Związku Piłki Nożnej. W 1999 roku kalendarz rozgrywek został zmieniony na system wiosna - jesień. Najpierw tylko zwycięzca, a od sezonu 1999/2000 również i finalista otrzymywały prawo startu w Pucharze Ukrainy.
Zwycięzcy i finaliści.
Puchar Ukrainy.
Uwagi:
Statystyki.
Klasyfikacja według klubów.
W dotychczasowej historii oficjalnych rozgrywek o Puchar Ukrainy na podium oficjalnie stawało w sumie 22 drużyn. Liderami klasyfikacji są Czajka Petropawłowska Borszczahówka, ŁNZ-Łebedyn i Piwdeństal Jenakijewe, które zdobyli po 2 Puchary. 
Stan na 31.05.2021.
Klasyfikacja według obwodów i regionów.
Siedziby klubów (w tym rozgrywki o Puchar Ukraińskiej SRR): Stan na 31.05.2021.

</doc>
<doc id="1713017" url="https://pl.wikipedia.org/wiki?curid=1713017" title="Sprawiedliwość przypisana">
Sprawiedliwość przypisana

Sprawiedliwość przypisana – w soteriologii protestanckiej oznacza sprawiedliwość Bożą, której zasługami człowiek wierzący dostępuje usprawiedliwienia przed Bogiem. Akt prawny, na drodze którego usprawiedliwienie zostaje osiągnięte, określa się jako przypisanie sprawiedliwości.
Doktryna.
Usprawiedliwienie w protestantyzmie rozumiane jest w świetle reformacyjnych zasad "sola gratia" oraz "sola fide". Człowiek, w wyniku upadku, został pozbawiony sprawiedliwości pierwotnej i jako taki pozostaje całkowicie zdeprawowany, czego konsekwencją jest zupełna bezsilność moralna w stanie naturalnym (nieodrodzonym). Z tego powodu człowiek nie jest zdolny, aby sprostać wymaganiom sprawiedliwości Bożej, której wyrazem jest doskonałe posłuszeństwo prawu Bożemu. Jedynie Chrystus zadośćuczynił sprawiedliwości Bożej w ciele. Sprawiedliwość, dzięki której grzesznik zostaje ułaskawiony, jest mu zatem wyłącznie przypisana, co oznacza, że Bóg ułaskawiając grzesznika, widzi go takim, "jak gdyby nigdy nie zgrzeszył" i choć faktycznie nie zadośćuczynił on wymaganiom prawa, gdyż w stanie naturalnym jest do tego niezdolny, Bóg uznaje go za niewinnego na drodze aktu prawnego, którego podstawę stanowi przypisanie sprawiedliwości Chrystusa na konto grzesznika.
Sprawiedliwość przypisana a udzielona.
Wszystkie nurty protestantyzmu zgadzają się co do faktu, iż usprawiedliwienie grzesznika następuje wyłącznie poprzez akt przypisania sprawiedliwości Chrystusowej, nigdy zaś jej udzielenia. Jednak w wyznaniach tradycji metodystycznej oraz wyrastających z niej, tj. ruch uświęceniowy, adwentyści i zielonoświątkowcy, obok pojęcia "sprawiedliwości przypisanej", która dotyczy usprawiedliwienia grzesznika, funkcjonuje także idea "sprawiedliwości udzielonej", która według soteriologii owych wyznań, nie ma co prawda wpływu na uzyskanie usprawiedliwienia, jednak towarzyszy ona odrodzeniu oraz następnemu dziełu łaski, zwanemu uświęceniem.

</doc>
<doc id="1713019" url="https://pl.wikipedia.org/wiki?curid=1713019" title="Podróże kulinarne Roberta Makłowicza">
Podróże kulinarne Roberta Makłowicza



</doc>
<doc id="1713020" url="https://pl.wikipedia.org/wiki?curid=1713020" title="Wyznania gejszy (powieść)">
Wyznania gejszy (powieść)

Wyznania gejszy – pierwsza powieść autorstwa Arthura Goldena. Została napisana na podstawie życia japońskiej gejszy, Mineko Iwasaki.
Treść.
Sakamoto Chiyo, dziewczynka o niebieskoszarych oczach, mieszka wraz z ojcem, matką i siostrą Satsu w rybackiej wiosce Yoroido nad Morzem Japońskim. Gdy dziewczynka miała 7 lat, jej matka zachorowała na nowotwór. Ojciec Chiyo był rybakiem i bardzo bał się o żonę. W 1929 roku (Chiyo ma wtedy 9 lat, a Satsu 15), Tanaka Ichiro, właściciel magazynu ryb Japońskiego Przedsiębiorstwa Rybołówstwa Morskiego w Yoroido sprowadza do wioski panią "Wierćkę", która ma stwierdzić, czy Chiyo i Satsu nadają się na gejsze. Po oględzinach siostry zostają wywiezione do Kioto. Chiyo trafia do Nitta okiya w Gion, a Satsu do jorou-ya Tatsuyo w Miyagawie.
Chiyo po przyjeździe do okiya poznaje Ciocię, Mamę, Babcię, gejszę Hatsumomo i rówieśniczkę – Dynię. Dziewczynka jest dobrze traktowana przez Ciocię, która chce pomóc małej w zostaniu gejszą, ale za to Hatsumomo chce ją za wszelką cenę zniszczyć, gdyż widzi w córce rybaka przyszłą rywalkę. Aby upokorzyć małą Chiyo, gejsza wymyśla różne intrygi: zamalowanie tuszem kimona Mamehy – najsławniejszej gejszy w Gion, podarowanie pieniędzy na ucieczkę z siostrą, a następnie oskarżenie małej o kradzież szmaragdowej broszki i sprzedaż ulicznemu kupcowi ("źródło" pieniędzy).
Po tym oskarżeniu Chiyo dostaje zakaz wychodzenia z domu i musi patrolować wejście do okiya, ponieważ Hatsumomo wracając pijana nie może sobie otworzyć drzwi. Pewnej nocy zamiast Hatsumomo przychodzi Koichi – żonaty kucharz z baru. Jest on kochankiem Hatsumomo. Gdy gejsza wraca do domu na schadzkę z Koichim, Chiyo otrzymuje zakaz piśnięcia słowa o romansie gejszy. Dzięki temu Chiyo mogła spotkać się z Satsu, która kiedyś przyszła do okiya, by zawiadomić ją o miejscu swojego pobytu. Siostry planują ucieczkę. Jednak młodszej nie udaje się uciec (chciała zrobić to przez dach, ale w efekcie spadła i złamała rękę). Przez próbę ucieczki Chiyo traci szansę na zostanie gejszą i staje się służącą.
Pewnego dnia, dwa lata po utracie szansy na bycie gejszą (był to rok 1932, Chiyo miała wówczas 12 lat), dziewczynka uklęka przed murkiem nad potokiem Shirakawa i zaczyna płakać przez to, że Hatsumomo znów jej dokucza. Nagle słyszy czyjś miły, ciepły głos mówiący: "Zbyt piękny dzień na łzy". To Prezes, który wraz z dwoma biznesmenami i gejszą Izuko udawał się na przedstawienie. Prezes pomaga Chiyo otrzeć twarz z łez i brudu oraz daje jej monetę i chusteczkę, aby kupiła sobie kruszony lód z syropem. Chiyo kupuje deser, a resztę przeznacza na ofiarę i zachowuje też chusteczkę. Od tego dnia postanawia zostać gejszą i, w rezultacie, częścią życia Prezesa, w którym się skrycie zakochała.
Później do okiya przychodzi Mameha. Chce ona wziąć Chiyo na młodszą siostrę i pomóc jej w zostaniu gejszą. Z córki rybaka wyrasta najsłynniejsza gejsza w Gion – Sayuri. Stając się gejszą i młodszą siostrą Mamehy, Chiyo traci cenną rzecz – przyjaźń Dyni, która jest już gejszą-praktykantką (maiko) i młodszą siostrą Hatsumomo. 
Na turnieju sumo Sayuri poznaje Nobu Toshikazu – dyrektora koncernu Iwamura, w którym prezesem był Iwamura Ken – miłość Sayuri. W czasie turnieju młoda gejsza chce rozmawiać z Prezesem, lecz Nobu wciąż ją zagaduje. Nobu, który nie lubi gejsz, prosi Mamehę, aby przyprowadziła Sayuri znowu. W ten sposób młoda gejsza zyskuje kandydata na przyszłego danna (Nobu często obsypuje ją prezentami; raz przy gościach podarował jej grzebień). Jednak Sayuri nie jest z tego zadowolona, gdyż chce zbliżyć się do Prezesa, ale ze względu na chęć zniszczenia Hatsumomo wciąż spotyka się z Nobu.
Gdy Sayuri miała 15 lat, rozpoczęła się licytacja o jej mizuage. Walczyli o nie Doktor Krab oraz Baron. Za mizuage Sayuri zapłacono jedenaście i pół tysiąca jenów. Była to rekordowa suma, która pozwoliła Sayuri spłacić długi i stać się córką okiya. Przed dniem mizuage Sayuri została zaproszona przez Barona na przyjęcie. Po nim gejsza otrzymała od Barona kimono. Nagle Baron postanowił, że gejsza ma przymierzyć kimono, i ją rozebrał, aby popatrzeć na jej nagie ciało. Na szczęści dla gejszy nie doszło do niczego więcej, gdyż wtedy nigdy nie wyszłaby ze swoich długów. 
W czasie II wojny światowej Sayuri ma pierwszego danna – generała Tottori. Jednak gdy wojna rozpoczyna się na dobre, Sayuri zamieszkuje u państwa Arashino, gdzie musi ciężko pracować. Spracowana i zaniedbana nie przypomina dawnej, ślicznej kobiety. 
Po zakończeniu wojny Sayuri wraca do Kioto. Wraz z Mamehą i Dynią zostają poproszone przez Nobu i Prezesa o zabawianie ministra Sato, który ma wspomóc finansowo koncern Iwamura. Potem Nobu oświadcza, iż po tym, jak koncern znów stanie na nogach, on stanie się danna Sayuri. Kobieta jest zrozpaczona. Podczas weekendu na wyspach Amami, na który gejsze są zaproszone przez koncern Iwamura, goście grają w grę, w której każdy uczestnik opowiada dwie historie: prawdziwą i zmyśloną, a pozostali mają zgadywać, która jest która. Kto się pomyli, pije karne sake. Po tej zabawie Sayuri prosi Dynię, by ta przyprowadziła Nobu do teatru, podczas gdy Sayuri miała odbyć stosunek z ministrem, chcąc w ten sposób chce uniemożliwić Nobu stanie się jej danna, gdyż dyrektor uważa ministra za idiotę. Zamiast Nobu Dynia przyprowadza Prezesa, mszcząc się w ten sposób na Sayuri za odebranie jej możliwości zostania główną gejszą w okiya. 
Trzy dni po incydencie na Amami Sayuri ma przystąpić do ceremonii, w której otrzymuje danna. Spodziewa się Nobu, ale zamiast niego przychodzi Prezes. Wyjaśna jej, iż wie, że Sayuri to Chiyo, którą spotkał nad potokiem Shirakawa. Gejsza wyznaje mu swoją miłość, a Prezes wyjaśnia jej, że miała ona być gejszą Nobu, gdyż Prezes ma wobec niego dług. Potem całuje ją, pomimo tego, że kilka minut wcześniej mówił o długu wobec współpracownika. Okazuje się, że Nobu wie o tym, co się stało na Amami i zrezygnował z bycia danna. 
Później Prezes staje się danna Sayuri, lecz po kilku latach, gejsza rezygnuje z życia w Kioto i wyprowadza się do Nowego Jorku, gdzie ma powstać filia koncernu. Gejsza mieszka tam wraz z synem, który jest także dzieckiem Prezesa. Po paru miesiącach Iwamura Ken umiera, ale Sayuri nie rozpacza. Cieszy się z tego, że ma syna i z tego, że chociaż przez kilka lat mogła być częścią życia ukochanego człowieka.

</doc>
<doc id="1713021" url="https://pl.wikipedia.org/wiki?curid=1713021" title="Luis Concha Córdoba">
Luis Concha Córdoba

Luis Concha Córdoba (ur. 7 listopada 1891 w Bogocie, zm. 18 września 1975 w Bogocie), kolumbijski duchowny katolicki, kardynał, arcybiskup Bogoty. 
Życiorys.
Święcenia kapłańskie przyjął 28 października 1916 roku w Bogocie z rąk arcybiskupa Bogoty Bernardo Herrera Restrepo. 13 lipca 1935 roku papież Pius XI mianował go biskupem Manizales, sakrę biskupią przyjął 30 listopada 1935 roku w bazylice archikatedralnej prymasów Kolumbii w Bogocie z rąk Ismael Perdomo Borrero arcybiskupa Bogoty. 10 maja 1954 roku Pius XII podniósł go do godności arcybiskupiej. 18 maja 1959 roku przeniesiony na stolicę metropolitalną i prymasowską w Bogocie, a 19 maja 1959 roku mianowany także biskupem polowym. Na konsystorzu 16 stycznia 1961 roku Jan XXIII wyniósł go do godności kardynalskiej z tytułem prezbitera Santa Maria Nuova. Brał udział w obradach Soboru Watykańskiego II. Uczestnik konklawe z roku 1963. 29 lipca 1972 roku złożył rezygnację z dalszych rządów w archidiecezji Bogota i ordynariatu polowego w związku z osiągnięciem wieku emerytalnego. Zmarł w szpitalu w Bogocie i pochowano go w metropolitalnej archikatedrze w Bogocie. 

</doc>
<doc id="1713026" url="https://pl.wikipedia.org/wiki?curid=1713026" title="Zygmunt Bogusz Stęczyński">
Zygmunt Bogusz Stęczyński



</doc>
<doc id="1713033" url="https://pl.wikipedia.org/wiki?curid=1713033" title="Dmitrij Sadownikow">
Dmitrij Sadownikow

Dmitrij Nikołajewicz Sadownikow, (ur. w Simbirsku, zm. w Petersburgu) - rosyjski poeta, pisarz, pedagog, krytyk literacki, folklorysta i etnograf.
Autor pieśni "Wołga, Wołga..." (ros. "Из-за острова на стрежень…" lub "Волга, Волга, мать родная…").
Źródła (w języku rosyjskim).
Ten artykuł wykorzystuje informacje pochodzące ze "Słownika encyklopedycznego Brockhausa i Efrona" (wyd. 1906), obecnie będącego w domenie publicznej.

</doc>
<doc id="1713034" url="https://pl.wikipedia.org/wiki?curid=1713034" title="Józefa Szykowna">
Józefa Szykowna

Józefa Maria Szykowna z domu Kuc (ur. 21 grudnia 1930 w Zawierciu, zm. 2016) – polska prawniczka i polityk, posłanka na Sejm PRL IX kadencji.
Życiorys.
W 1956 ukończyła studia na Wydziale Prawa Uniwersytetu Wrocławskiego i została aplikantem w Sądzie Wojewódzkim w Katowicach. Od 1958 do 1968 była sędzią w Sądzie Rejonowym w Lublińcu, a od 1968 radcą prawnym w tamtejszym Specjalistycznym Psychiatrycznym Zespole Opieki Zdrowotnej. Była przewodniczącą Zarządu Miejskiego Ligi Kobiet Polskich. W latach 1985–1989 pełniła mandat posłanki na Sejm PRL IX kadencji w okręgu Częstochowa z ramienia Polskiej Zjednoczonej Partii Robotniczej. Zasiadała w Komisji Prac Ustawodawczych, Komisji Nadzwyczajnej do rozpatrzenia projektów ustaw związanych z realizacją drugiego etapu reformy gospodarczej, Komisji Nadzwyczajnej do rozpatrzenia projektu ustawy o zmianie ustawy Ordynacja wyborcza do rad narodowych oraz w Komisji Nadzwyczajnej do rozpatrzenia projektu Ordynacji Wyborczej do Sejmu oraz Ordynacji Wyborczej do Senatu.
Życie prywatne.
Córka Wacława i Marianny, miała dwoje rodzeństwa. Od 1964 zamężna z Pawłem Wieczorkiem, z którym miała jedno dziecko. Po rozwodzie, poślubiła w 1977 Kazimierza Szykownego.

</doc>
<doc id="1713038" url="https://pl.wikipedia.org/wiki?curid=1713038" title="Airwolf">
Airwolf

Airwolf – amerykański serial telewizyjny emitowany w latach 1984–1987. Opowiada o wysoce specjalistycznym, naddźwiękowym wojskowym śmigłowcu o nazwie kodowej "Airwolf". Jego załoga uczestniczy w wielu niebezpiecznych misjach, których tło stanowi okres zimnej wojny.
Twórcą serialu był Donald Bellisario. W pierwszych trzech seriach nadawania serialu występowali: Jan-Michael Vincent, Ernest Borgnine, Alex Cord oraz Jean Bruce Scott. W finałowym sezonie obsada aktorska uległa zmianie.
Motyw muzyczny, który słyszymy w czołówce, skomponował na potrzeby serialu Sylvester Levay.
Historia produkcji.
Seria 1-3 składa się z 56 odcinków, które zostały wyemitowane przez stację CBS w Stanach Zjednoczonych od roku 1984 przez 1986, a dodatkowe 24 odcinki (seria 4) z nową produkcją na antenie USA Network w 1987 roku, w sumie powstało 80 odcinków. Udoskonalona wersja pierwszego odcinka została wydana również w cyfrowej wersji w kilku krajach, jak również w formacie DVD. Pokaz był transmitowany w kilku rynkach międzynarodowych. 
W Polsce serial ukazał się na DVD dzięki wydawnictwu Amercom S.A. W latach 90. wyemitowała stacja RTL 7
Obsada aktorska.
Sezon 1 (CBS, wiosna 1984) – dwugodzinny odcinek pilotażowy, dodatkowo 10 kolejnych
Sezony 2–3 (CBS, 1984–1986) – dwa sezony po 22 odcinki każdy
Sezon 4 (USA Network, wiosna-lato 1987) – 24 odcinki
W mniejszych rolach i epizodach wystąpili m.in.: David Hemmings, David Carradine, Shannen Doherty, Larry Linville, Ray Wise, William Smith, Tia Carrere.
Śmigłowiec Airwolf.
Śmigłowiec Airwolf był w rzeczywistości przerobionym modelem Bell 222, numer seryjny 47085, czasami nazywany nieoficjalnie Bell 222A. Podczas filmowania serialu helikopter był własnością firmy JetCopters, Inc z Van Nuys, w Kalifornii. Po zakończeniu serialu został sprzedany i służył jako śmigłowiec sanitarny w Niemczech, gdzie rozbił się podczas burzy 6 czerwca 1992 zabijając 3 osoby.
Specyfikacja śmigłowca Airwolf.
Pułap.
Trzeci sezon:
Działka.
szybkostrzelność działka – 4000 strz. na minutę. 
Rakiety.
Pierwszy sezon:
Drugi-czwarty sezon:
Czwarty sezon:
Systemy obronne.
Porównanie Airwolfa ze zwykłym Bell 222

</doc>
<doc id="1713040" url="https://pl.wikipedia.org/wiki?curid=1713040" title="Sam Vokes">
Sam Vokes

Samuel Michael Vokes (ur. 21 października 1989 w Southampton) – walijski piłkarz urodzony w Anglii, grający na pozycji napastnika w Burnley.
Kariera klubowa.
Vokes w 2005 roku dołączył do juniorów A.F.C. Bournemouth. W dorosłej drużynie zadebiutował 5 grudnia 2006 roku, kiedy to wystąpił w wygranym 2:0 meczu z Nottingham Forest. Pierwszego gola dla Bournemouth zdobył niecałe dwa tygodnie później - 16 grudnia - w spotkaniu z Gillingham F.C. W sezonie 2006/2007 wystąpił łącznie w 13 ligowych meczach i jednym Pucharu Anglii. Kolejne rozgrywki Vokes rozpoczął jako podstawowy zawodnik swojej drużyny. Sezon 2007/2008 zakończył z 41 ligowymi występami i dwunastoma golami na koncie.
23 maja 2008 roku Vokes podpisał kontrakt z grającym wówczas w Football League Championship Wolverhampton Wanderers. W nowej drużynie zadebiutował 9 sierpnia w meczu przeciwko Plymouth Argyle. W tym spotkaniu strzelił swojego pierwszego gola dla "Wolves", który zapewnił jego drużynie remis 2:2. Mimo dobrego początku gry w "Wilkach", Vokes przez resztę sezonu występował tylko w końcówkach meczów. Ostatecznie piłkarz w sezonie 2008/2009 wystąpił w 36 ligowych meczach, a wraz z kolegami z drużyny wywalczył awans do Premier League. Od października do końca grudnia 2009 roku przebywał na wypożyczeniu w Leeds United. W latach 2010-2012 był wypożyczany do drugoligowych Bristol City, Sheffield United, Norwich City, Burnley oraz Brighton &amp; Hove Albion.
31 lipca 2012 roku podpisał trzyletni kontrakt z Burnley.
Kariera reprezentacyjna.
Vokes urodził się w Anglii, jednak występuje w reprezentacji Walii. W kadrze zadebiutował 28 maja 2008 roku w wygranym 1:0 meczu Islandią. Pierwszego gola strzelił natomiast 6 sierpnia w spotkaniu rozegranym w ramach eliminacji Mistrzostw Świata 2010 z reprezentacją Azerbejdżanu, czym zapewnił swojej drużynie trzy punkty.
Vokes występuje również w reprezentacji U-21.

</doc>
<doc id="1713042" url="https://pl.wikipedia.org/wiki?curid=1713042" title="Paweł Szymański (polityk)">
Paweł Szymański (polityk)

Paweł Bonifacy Szymański (ur. 14 maja 1948 w Zgierzu, zm. 1 czerwca 2018 w Rosanowie) – polski ślusarz i polityk, poseł na Sejm PRL IX kadencji.
Życiorys.
Syn Jana i Heleny. W 1963 rozpoczął naukę i pracę zawodową w Zakładach Przemysłu Barwników „Boruta” w Zgierzu. Od 1967 był ślusarzem remontowym w tamtejszych Zakładach Przemysłu Wełnianego „Fresco”. Ukończył Technikum Mechaniczne w Łodzi. W 1978 wstąpił do Polskiej Zjednoczonej Partii Robotniczej. W 1983 został przewodniczącym Federacji NSZZ Przemysłu Lekkiego, a w 1984 wiceprzewodniczącym Ogólnopolskiego Porozumienia Związków Zawodowych. W latach 1985–1989 pełnił mandat posła na Sejm PRL IX kadencji w okręgu Łódź Śródmieście, zasiadał w Komisji Budownictwa, Gospodarki Przestrzennej, Komunalnej i Mieszkaniowej, Komisji Nadzwyczajnej do rozpatrzenia poselskiego projektu ustawy o konsultacjach społecznych i referendum, Komisji Nadzwyczajnej do rozpatrzenia projektów ustaw związanych z realizacją drugiego etapu reformy gospodarczej oraz w Komisji Nadzwyczajnej do rozpatrzenia projektu ustawy o zmianie Konstytucji Polskiej Rzeczypospolitej Ludowej.

</doc>
<doc id="1713045" url="https://pl.wikipedia.org/wiki?curid=1713045" title="Prince Rakeem">
Prince Rakeem



</doc>
<doc id="1713048" url="https://pl.wikipedia.org/wiki?curid=1713048" title="Ooh I Love You Rakeem">
Ooh I Love You Rakeem

Ooh I Love You Rakeem - debiutancki minialbum amerykańskiego rapera Prince Rakeema (teraz znany jako RZA). EP zostało wydane przed założeniem Wu-Tang Clan. Album promował teledysk do utworu "Ooh We Love You Rakeem (Baggin' Ladies Mix)".

</doc>
<doc id="1713051" url="https://pl.wikipedia.org/wiki?curid=1713051" title="Lithobates">
Lithobates

Lithobates – rodzaj płaza bezogonowego z rodziny żabowatych (Ranidae). 
Zasięg występowania.
Rodzaj obejmuje gatunki występujące w Ameryce Północnej (z wyłączeniem pacyficznego regionu), Środkowej i Południowej na południe do południowej Brazylii.
Systematyka.
Podział systematyczny.
Do rodzaju należą następujące gatunki:

</doc>
<doc id="1713053" url="https://pl.wikipedia.org/wiki?curid=1713053" title="Lithobates catesbeianus">
Lithobates catesbeianus



</doc>
<doc id="1713055" url="https://pl.wikipedia.org/wiki?curid=1713055" title="Kopice (gmina)">
Kopice (gmina)

Kopice – dawna gmina wiejska istniejąca w latach 1945–1954 w woj. śląskim i woj. opolskim (dzisiejsze woj. opolskie). Siedzibą władz gminy były Kopice.
Gmina zbiorowa Kopice powstała po II wojnie światowej (w grudniu 1945) w powiecie grodkowskim na terenie tzw. Ziem Odzyskanych (tzw. I okręg administracyjny – "Śląsk Opolski"), powierzonym 18 marca 1945 administracji wojewody śląskiego, a z dniem 28 czerwca 1946 przyłączonym do woj. śląskiego ("śląsko-dąbrowskiego").
Według stanu z 1 stycznia 1946 gmina składała się z 5 gromad: Kopice, Brzezin, Głębinka, Marcinów i Więcmierzyce. 6 lipca 1950 zmieniono nazwę woj. śląskiego na "katowickie"; równocześnie gmina wraz z całym powiatem grodkowskim weszła w skład nowo utworzonego woj. opolskiego.
Według stanu z 1 lipca 1952 gmina składała się z 5 gromad: Brzeziny, Głębocko, Kopice, Więcmierzyce i Żelazna. Gmina została zniesiona 29 września 1954 wraz z reformą wprowadzającą gromady w miejsce gmin. Jednostki nie przywrócono 1 stycznia 1973 wraz z kolejną reformą reaktywującą gminy.

</doc>
<doc id="1713056" url="https://pl.wikipedia.org/wiki?curid=1713056" title="Carlos Sosa">
Carlos Sosa

Carlos Adolfo Sosa (ur. 21 lipca 1919, zm. 2 marca 2009) – piłkarz argentyński noszący przydomek "Lucho", pomocnik. Później trener.
Życiorys.
Urodzony w Buenos Aires Sosa karierę piłkarską rozpoczął w 1939 roku w klubie Atlanta Buenos Aires, gdzie grał do 1940 roku. W 1941 roku został graczem klubu Boca Juniors, w którym zadebiutował 27 kwietnia w wygranym 4:3 meczu z CA Banfield. W Boca Juniors Sosa tworzył linię środkową z takimi graczami, jak Ernesto Lazzatti i Natalio Pescia.
W reprezentacji Argentyny zadebiutował 25 sierpnia 1942 roku w zremisowanym 1:1 meczu z Urugwajem. Następnie razem z Boca Juniors dwa razy z rzędu - w 1943 i 1944 roku - zdobył tytuł mistrza Argentyny.
Jako piłkarz klubu Boca Juniors wziął udział w turnieju Copa América 1945, gdzie Argentyna zdobyła tytuł mistrza Ameryki Południowej. Sosa zagrał we wszystkich sześciu meczach - z Boliwią, Ekwadorem, Kolumbią, Chile, Brazylią i Urugwajem.
Nadal jako piłkarz klubu Boca Juniors wziął udział w turnieju Copa América 1946, gdzie Argentyna drugi raz z rzędu zdobyła tytuł mistrza Ameryki Południowej. Sosa zagrał w dwóch meczach - z Paragwajem i Urugwajem (w 65 minucie zmienił na boisku Juana Frondę).
Sosa zakończył grę w Argentynie w 1951 roku, do końca grając w Boca Juniors. Ostatni raz w barwach Boca Juniors wystąpił 30 listopada w wygranym 2:1 meczu z Ferro Carril Oeste. W sumie w Boca Juniors rozegrał 294 mecze (26 178 minut) i zdobył 9 bramek. W lidze jako gracz Boca Juniors rozegrał 271 meczów i zdobył 7 bramek. Łącznie w lidze argentyńskiej rozegrał 311 meczów i zdobył 7 bramek.
W 1952 roku został piłkarzem francuskiego klubu Racing Paryż, w którym grał do 1958 roku. Potem przeniósł się do klubu Red Star Paryż, gdzie w 1959 roku zakończył karierę piłkarską.
Sosa rozegrał w reprezentacji Argentyny 13 meczów.
Po zakończeniu kariery piłkarskiej wrócił do Argentyny i został trenerem. W 1960 roku kierował zespołem Boca Juniors. Był także trenerem klubu San Telmo Buenos Aires oraz urugwajskiego klubu Racing Montevideo.
Jako piłkarz słynął ze znakomitych dośrodkowań. O wysokiej precyzji jego centr świadczy powiedzenie z czasów, gdy grał w Boca Juniors: "centro de Sosa, gol de Boyé", czyli dośrodkowuje Sosa, gola zdobywa Boyé.

</doc>
<doc id="1713058" url="https://pl.wikipedia.org/wiki?curid=1713058" title="Całkowite zepsucie">
Całkowite zepsucie

Całkowite zepsucie, także całkowita niezdolność – doktryna chrześcijańska w ramach soteriologii protestanckiej, przyjmowana zarówno przez wyznania reformowane, jak i arminiańskie, stanowiąca pierwsze z założeń teologicznych zarówno w kanonie kalwińskim, jak i remonstranckim.
Doktryna całkowitej deprawacji zakłada, iż w wyniku upadku człowieka każda osoba rodzi się w niewoli grzechu i bez działania łaski uprzedzającej (arminianizm) bądź łaski nieodpartej (kalwinizm) pozostaje całkowicie niezdolna do wyboru sprawiedliwości i dobra, w wyniku czego zawsze wybiera niesprawiedliwość i zło. Dlatego też człowiek w stanie naturalnym nie ma możliwości, aby wybrać służbę Bogu i posłuszeństwo wobec jego panowania, którego zasady wyraża prawo Boże, zatem wszelkie „dobre uczynki”, jakie osoba nieodrodzona podejmuje, są w rzeczywistości złe, grzeszne i podyktowane chęcią osiągnięcia korzyści własnej.
Historycznie, doktryna całkowitej deprawacji wyrasta z augustyńskiej koncepcji grzechu pierworodnego i jest podstawą logiczną dla dwóch spośród pięciu zasad protestantyzmu: "sola gratia" oraz "sola fide".

</doc>
<doc id="1713060" url="https://pl.wikipedia.org/wiki?curid=1713060" title="Lithobates sylvaticus">
Lithobates sylvaticus



</doc>
<doc id="1713063" url="https://pl.wikipedia.org/wiki?curid=1713063" title="Centrum Rozwoju Ekonomicznego Warmii">
Centrum Rozwoju Ekonomicznego Warmii

Ogólnopolskie Stowarzyszenie Centrum Rozwoju Ekonomicznego Warmii z siedzibą we Fromborku powstało w 1998. Jednym z głównych celów statutowych jest odbudowa Kanału Kopernika. Na mocy decyzji nr 14/2004 z dnia 13 stycznia 2004, wydanej przez Wojewódzki Urząd Ochrony Zabytków w Olsztynie Delegatura w Elblągu, Stowarzyszenie prowadzi obecnie prace mające na celu oczyszczenie Kanału Kopernika z drzew, krzewów i wielogatunkowego porostu. Ważną inicjatywą i przedsięwzięciem było opracowanie i realizacja Programu Specjalnego dla Gminy Lelkowo (lata 1998-1999). Główny oddział Stowarzyszenia znajduje się w Elblągu.

</doc>
<doc id="1713067" url="https://pl.wikipedia.org/wiki?curid=1713067" title="Maciejowice (gmina w województwie opolskim)">
Maciejowice (gmina w województwie opolskim)

Maciejowice – dawna gmina wiejska istniejąca w latach 1945–1954 w woj. śląskim i woj. opolskim (dzisiejsze woj. opolskie). Siedzibą władz gminy były Maciejowice.
Gmina zbiorowa Maciejowice powstała po II wojnie światowej (w grudniu 1945) w powiecie grodkowskim na terenie tzw. Ziem Odzyskanych (tzw. I okręg administracyjny – "Śląsk Opolski"), powierzonym 18 marca 1945 administracji wojewody śląskiego, a z dniem 28 czerwca 1946 przyłączonym do woj. śląskiego ("śląsko-dąbrowskiego"). 
Według stanu z 1 stycznia 1946 gmina składała się z 9 gromad: Maciejowice, Biała Wieś, Janowice, Laskowice, Ligota Królewska, Lipowa, Łobodów, Ogony i Starowice. 6 lipca 1950 zmieniono nazwę woj. śląskiego na "katowickie"; równocześnie gmina wraz z całym powiatem grodkowskim weszła w skład nowo utworzonego woj. opolskiego.
Według stanu z 1 lipca 1952 gmina składała się z 9 gromad: Białowieża, Janowa, Lasowice, Ligota Wielka, Lipniki, Lubiatów, Maciejowice, Ogonów i Starowice. Gmina została zniesiona 29 września 1954 wraz z reformą wprowadzającą gromady w miejsce gmin. Jednostki nie przywrócono 1 stycznia 1973 wraz z kolejną reformą reaktywującą gminy.

</doc>
<doc id="1713070" url="https://pl.wikipedia.org/wiki?curid=1713070" title="Etiuda op. 10 nr 3 (Chopin)">
Etiuda op. 10 nr 3 (Chopin)

Etiuda E-dur op. 10 nr 3 – trzecia z fortepianowych "Etiud" Fryderyka Chopina. Została skomponowana w 1832 roku, wydana po raz pierwszy we Francji w roku 1833. Melodię zawartą w utworze Chopin uznał za najpiękniejszą ze wszystkich przezeń skomponowanych. Zadedykowana Lisztowi ("à son ami Franz Liszt"), jak całe opus 10.

</doc>
<doc id="1713073" url="https://pl.wikipedia.org/wiki?curid=1713073" title="Etiuda op. 10 nr 4 (Chopin)">
Etiuda op. 10 nr 4 (Chopin)

Etiuda cis-moll op. 10.4 – czwarta z "Etiud" Fryderyka Chopina. Została skomponowana na fortepian w 1830 w tempie bardzo szybkim (Presto). Zadedykowana Lisztowi ("„à son ami Franz Liszt”"), jak całe opus 10.

</doc>
<doc id="1713074" url="https://pl.wikipedia.org/wiki?curid=1713074" title="Sowa (grzyb)">
Sowa (grzyb)



</doc>
<doc id="1713075" url="https://pl.wikipedia.org/wiki?curid=1713075" title="VAX">
VAX

VAX – architektura procesorów opracowana przez firmę Digital; także seria komputerów bazujących na tej architekturze. Ta 32-bitowa architektura opracowana została, aby zastąpić różne (wzajemnie niezgodne) architektury komputerów serii Programmed Data Processor (PDP).
Głównymi cechami architektury VAX-owej była obsługa wirtualnej pamięci implementowanej metodą stronicowania i tzw. ortogonalny zestaw instrukcji. VAX odbierany był jako kwintesencja CISC: posiadał bardzo dużą liczbę trybów adresowania i instrukcji maszynowych, włączając obsługę tak złożonych zagadnień jak dodawanie/usuwanie elementów kolejki.
Nazwa.
Nazwa VAX jest skrótem od "Virtual Address eXtension" (od ang. "Rozszerzenie o Adresy Wirtualne") i były ku temu dwa powody: po pierwsze, komputery te były jednymi z pierwszych używającymi wirtualnej pamięci, a po drugie dlatego, że VAX był 32-bitowym rozszerzeniem starszego 16-bitowego komputera PDP-11. Pierwsze wersje VAX-a miały nawet tryb wstecznej zgodności, emulujący wiele spośród instrukcji starego PDP, w szczególności VAX-11, którego nazwa odnosiła się właśnie do rzeczonej zgodności. Późniejsze wersje przerzuciły tę funkcjonalność (jak i wiele z rzadziej używanych instrukcji CISC-owych) na system operacyjny.
Systemy operacyjne.
Domyślnym systemem operacyjnym był VAX/VMS (później przemianowany na OpenVMS, przeniesiony na Alphę). Architektura VAX i system operacyjny VMS były projektowane równolegle, aby najlepiej wykorzystać ich zalety: podobna historia powtórzyła się przy projektowaniu rozwiązania VAXcluster. Inne systemy operacyjne na VAX-a to Unix BSD, w różnych wydaniach włączając 4.3BSD, Ultrix-32, VAXELN i Xinu. Z nowszych warto wymienić NetBSD i OpenBSD obsługujące różne komputery VAX, a także pewne działania mające przystosować Linuxa do pracy na VAX-ach.
Historia.
Pierwszą wprowadzoną na rynek maszyną VAX był VAX-11/780 pokazany akcjonariuszom Digitala 25 października 1977 r. Za architekturę odpowiedzialny był Bill Strecker, doktorant Gordona Bella na Uniwersytecie Carnegie Mellon. Powstało wiele modeli VAX różniących się wydajnością, funkcjonalnością i cenami. Superminikomputery VAX osiągnęły znaczną popularność w latach 80. XX w.
Przez pewien czas VAX-11/760 był punktem odniesienia w benchmarkowaniu procesorów, ponieważ jego szybkość wynosiła około 1 MIPS. Co ciekawe: rzeczywista liczba instrukcji wykonywanych w ciągu sekundy przez ten komputer była bliższa 500.000. Jako że jeden MIPS VAX-owy równał się prędkości VAX-11/760, komputer o wydajności 27 MIPS-ów VAX-owych wykonywałby ten sam program około 27 razy szybciej niż VAX-11/760. W obrębie społeczności Digitalowej częściej nazywano tę miarę "VUP" ("VAX Unit of Performance" – ang. "VAX-owa Jednostka Wydajności"), ponieważ MIPS-y jako takie nie są porównywalne między różnymi architekturami. Powiązanym z tym pojęciem jest "cluster VUP", używany przy pomiarze wydajności rozwiązań VAXcluster. Wydajność tego komputera dalej jest podstawą w benchmarku BRL-CAD-a, narzędziu do analizy wydajności dołączonym do tego pakietu.
VAX miał wiele różnych implementacji. Oryginalny CPU wykonany był w technologii TTL i zajmował więcej niż jedną szafę. Były też układy zbudowane z wielu macierzy bramek logicznych typu ECL lub technologii macrocell array włączając superminikomputery VAX 8600 i 8800, jak i mainframe’a VAX 9000. CPU zbudowane z zestawów układów scalonych w technologii MOSFET znalazły zastosowanie w maszynach 8100 i 8200.
Ze znaczną zmianą w obrębie architektury VAX wiązał się komputer MicroVAX I: w czasie jego wprowadzenia na rynek technologia nie pozwalała jeszcze na zaimplementowanie pełnego zestawu instrukcji VAX jako pojedynczego układu VLSI (ani nawet jako zestawu układów VLSI, jak uczyniono to w procesorze V-11 systemów 8200 i 8300). Postanowiono więc zaimplementować najbardziej złożone elementy modelu programowego jako oprogramowanie emulujące pozostawiając sprzętową implementację jedynie najpotrzebniejszych operacji. Ten nowy podział znacznie ograniczył złożoność mikrokodu VAX-a, i był nazywany architekturą „MicroVAX”. W komputerze MicroVAX I ALU i rejestry zaimplementowane były na jednej macierzy bramek, a cała reszta funkcji kontrolnych przy pomocy konwencjonalnych układów logicznych.
Implementacja pełnego VLSI to mikroprocesor MicroVAX-a II: 78032 (lub DC333) CPU oraz 78132 (DC335) FPU. Był to jednocześnie pierwszy mikroprocesor wyposażony w MMU. MicroVAX II zbudowany był w oparciu o pojedynczą płytę procesorową i obsługiwał system operacyjny MicroVMS lub Ultrix-32. Miał 1 MB wbudowanej pamięci i wykorzystywał szynę Q-22 z obsługą DMA. Liczni następcy MicroVAX-a II mieli znacznie poprawioną wydajność i pojemność pamięci.
Kolejne VAX-owe procesory VLSI to wyżej wymieniony V-11, CVAX, „SOC” ("System on Chip", z ang. „System w jednym układzie”, czyli CVAX zbudowany w postaci jednego układu scalonego), Rigel, Mariah i NVAX. Mikroprocesory VAX rozwinęły się w niedrogie stacje robocze i zastąpiły bardziej rozbudowane modele VAX-ów. Tak szerokie spektrum typów komputerów (od mainframe do stacji roboczych) opartych o jeden model programowy nie było w tamtych czasach powszechne. Na procesorach CVAX były wymalowane różne ciekawe obrazki: na uwagę zasługuje napis „"CVAX, jeśli zależy wam na tyle, że kradniecie to, co najlepsze”" w łamanym rosyjskim, adresowany do inżynierów sowieckich, którzy dokonywali wstecznej inżynierii kradzionych komputerów DEC dla zastosowań wojskowych.
Ostatecznie architekturę VAX zastąpiły technologie RISC. W 1989 r. Digital wprowadził linie serwerów i stacji roboczych w architekturze MIPS (odpowiednio DECsystem i DECstation). W 1992 r. Digital wprowadził własną architekturę RISC, Alpha AXP, przemianowaną później na Alpha, i własny układ DECchip 21064: szybki, 64-bitowy procesor zdolny do obsługi systemu operacyjnego OpenVMS.
W sierpniu 2000 roku Compaq ogłosił, że VAX-y przestaną być oferowane klientom. W 2005 r. zakończona została produkcja komputerów VAX, ale stare maszyny są jeszcze w użyciu. W dalszym ciągu dostępne są programowe emulatory VAX-a: SRI CHARON-VAX oraz SIMH.
Architektura procesora.
Mapa pamięci wirtualnej.
Pamięć wirtualna komputera VAX podzielona była na 4 sekcje po 1 GB każda (gigabajt w tym kontekście oznacza 230 bajtów):
W systemie operacyjnym VMS P0 była używana na procesy w przestrzeni użytkownika, P1 na stos, S0 na system operacyjny, a S1 była zarezerwowana.
Poziomy uprzywilejowania.
VAX korzystał z czterech poziomów (trybów) uprzywilejowania:
Komputery w technologii VAX.
Pierwszym był VAX-11/760 z rodziny VAX-11, we wczesnych latach 80. został on zastąpiony przez high-endowy VAX 8000. Również w latach 80. do rodziny VAX dołączył MicroVAX i VAXstation. Następcą MicroVAX-a był VAX 4000, a VAX 8000 – VAX 6000. W późnych latach 80. zaprezentowano system klasy mainframe, VAX 9000. Na początku lat 90. wprowadzono odporne na awarie komputery VAXft i zgodne z Alphą VAX 7000/10000. Wiele maszyn VAX było również sprzedawanych w wersji VAXserver.
Projekty porzucone.
Nie udało się ukończyć projektu BVAX high-endowego VAX-a w technologii ECL. Takoż nie wprowadzono w życie dwóch innych ECL-owych projektów: "„Argonaut”" i "„Raven”". Nigdy nie dostarczono także VAX-a znanego jako "„Gemini”" (który był projektem awaryjnym na wypadek porażki systemu "Scorpio").
Klony.
Istniały liczne „klony”, zarówno autoryzowane, jak i pirackie. Wśród nich wymienić warto:

</doc>
<doc id="1713076" url="https://pl.wikipedia.org/wiki?curid=1713076" title="Bergonzoni">
Bergonzoni

Bergonzoni − polski herb szlachecki z nobilitacji.
Opis herbu.
W polu błękitnym, na trójwzgórzu zielonym dwa wilki srebrne, wspięte, wsparte o pień drzewa o potrójnej koronie zielonej, nad którym trzy lilie w pas złote, nad którymi belka czerwona rozdarta u końców na dwoje. W klejnocie wąż srebrny, owinięty dookoła gałązki ulistnionej, całość na trzech piórach strusich. Labry błękitne, podbite złotem.
Najwcześniejsze wzmianki.
Nadany Michałowi Bergonzoni, konsyliarzowi królewskiemu i generalnemu sztabs-medykowi wojska koronnego w 1791.
Herbowni.
Bergonzoni.

</doc>
<doc id="1713077" url="https://pl.wikipedia.org/wiki?curid=1713077" title="Ramos Mejìa">
Ramos Mejìa



</doc>
<doc id="1713081" url="https://pl.wikipedia.org/wiki?curid=1713081" title="Wierzbnik (gmina w województwie opolskim)">
Wierzbnik (gmina w województwie opolskim)

Wierzbnik (1945–46 "Książyce") – dawna gmina wiejska istniejąca w latach 1945–1954 w woj. śląskim i woj. opolskim (dzisiejsze woj. opolskie). Siedzibą władz gminy był Wierzbnik.
Gmina zbiorowa "Książyce" powstała po II wojnie światowej (w grudniu 1945) w powiecie grodkowskim na terenie tzw. Ziem Odzyskanych (tzw. I okręg administracyjny – "Śląsk Opolski"), powierzonym 18 marca 1945 administracji wojewody śląskiego, a z dniem 28 czerwca 1946 przyłączonym do woj. śląskiego ("śląsko-dąbrowskiego").
Według stanu z 1 stycznia 1946 gmina składała się z 6 gromad: Książyce, Dolne Mydlice, Krzyżowa, Latarnia, Osiek i Wojsławów. 6 lipca 1950 zmieniono nazwę woj. śląskiego na "katowickie"; równocześnie gmina Wierzbnik wraz z całym powiatem grodkowskim weszła w skład nowo utworzonego woj. opolskiego.
Według stanu z 1 lipca 1952 gmina składała się z 6 gromad: Kolnica, Lipowa, Osiek Grodkowski, Przylesie Dolne, Wierzbnik i Wojsław. Gmina została zniesiona 29 września 1954 wraz z reformą wprowadzającą gromady w miejsce gmin. Jednostki nie przywrócono 1 stycznia 1973 wraz z kolejną reformą reaktywującą gminy.

</doc>
<doc id="1713082" url="https://pl.wikipedia.org/wiki?curid=1713082" title="Carlos Adolfo Sosa">
Carlos Adolfo Sosa



</doc>
<doc id="1713083" url="https://pl.wikipedia.org/wiki?curid=1713083" title="Książyce (gmina)">
Książyce (gmina)



</doc>
<doc id="1713086" url="https://pl.wikipedia.org/wiki?curid=1713086" title="Algorytm Ukkonena">
Algorytm Ukkonena

Algorytm Ukkonena – algorytm budowy drzewa sufiksowego zaproponowany przez Esko Ukkonena w 1995 roku. Algorytm ten działa w czasie liniowym i jest algorytmem online.
Algorytm zaczyna budowę od drzewa sufiksowego dla pierwszego znaku ciągu. W kolejnych krokach algorytm przekształca drzewo tak, aby było ono drzewem sufiksowym dla ciągu o 1 znak dłuższego. W momencie gdy algorytm doda ostatni znak ciągu drzewo sufiksowe jest gotowe. Taki sposób budowy drzewa zapewnia algorytmowi jego właściwość "on-line", poprzednie algorytmy budowały drzewo sufiksowe zaczynając od ostatniego znaku ciągu. Naiwna implementacja algorytmu ma złożoność O(n2), natomiast zaproponowana przez Ukkonena O(n).

</doc>
<doc id="1713091" url="https://pl.wikipedia.org/wiki?curid=1713091" title="Funkcje liturgiczne">
Funkcje liturgiczne

Liturgia – z gr. "leitourgia" oznacza służbę publiczną bądź czyn ludu. U chrześcijan, słowo liturgia utożsamiane jest z Mszą Świętą, Eucharystią, Ucztą, a także z określeniem całej wspólnoty, czy służby Bożej Kościoła. Podczas każdej Mszy Świętej zauważamy kapłana, jego asystę, uczestniczący lud. Każdy z nich podczas składania Najświętszej Ofiary pełni określoną funkcję, która jest zgodna z zaleceniami i przepisami liturgicznymi. Do tych funkcji zaliczamy m.in.: celebransa, diakona, akolitę, lektora, psałterzystę, ministrantów, komentatora czy organistę. Każdy z nich na swój sposób jest za coś odpowiedzialny, ma swoje nałożone funkcje, mianowicie:

</doc>
<doc id="1713093" url="https://pl.wikipedia.org/wiki?curid=1713093" title="Juturna">
Juturna



</doc>
<doc id="1713099" url="https://pl.wikipedia.org/wiki?curid=1713099" title="Mistrzostwa Świata w Piłce Siatkowej Mężczyzn 2010 (eliminacje strefy CEV)/Grupa E">
Mistrzostwa Świata w Piłce Siatkowej Mężczyzn 2010 (eliminacje strefy CEV)/Grupa E

Mecze grupy E drugiej rundy kwalifikacyjnej do Mistrzostw Świata w Piłce Siatkowej Mężczyzn 2010 strefy CEV rozegrane zostały w dniach od 29 do 31 maja 2009 roku w Popradzie na Słowacji.
W grupie E znalazły się cztery drużyn - Białoruś, Chorwacja, Niemcy i Chorwacja.
Awans do trzeciej rundy kwalifikacyjnej uzyskały dwie reprezentacje: Słowacji i Niemiec.
Tabela.
Grupa E
Chorwacja – Niemcy.
Piątek, 29 maja 2009
16:30 - Arena Poprad, Poprad - Widzów: 350
Słowacja – Białoruś.
Piątek, 29 maja 2009
19:00 - Arena Poprad, Poprad - Widzów: 1550
Białoruś – Niemcy.
Sobota, 30 maja 2009
16:30 - Arena Poprad, Poprad - Widzów: 400
Słowacja – Chorwacja.
Sobota, 30 maja 2009
19:00 - Arena Poprad, Poprad - Widzów: 2050
Chorwacja – Białoruś.
Niedziela, 31 maja 2009
15:00 - Arena Poprad, Poprad - Widzów: 350
Niemcy – Słowacja.
Niedziela, 31 maja 2009
17:30 - Arena Poprad, Poprad - Widzów: 2250
Składy.
Sekcja grupuje składy wszystkich reprezentacji narodowych w piłce siatkowej, które grały w grupie H drugiej rundy kwalifikacyjnej do mistrzostw świata.
Przynależność klubowa na początek sezonu 2008-09.
Białoruś.
Trener: Alaksandr SinhajewskiAsystent: Wiktar Fando
Chorwacja.
Trener: Dragan BožičAsystent: Josip Bungič
Niemcy.
Trener: Raúl LozanoAsystent: Juan Manuel Serramalera
Słowacja.
Trener: Emanuel ZaniniAsystent: Stefan Chrtiansky

</doc>
<doc id="1713106" url="https://pl.wikipedia.org/wiki?curid=1713106" title="Jednokomórkowce">
Jednokomórkowce



</doc>
<doc id="1713110" url="https://pl.wikipedia.org/wiki?curid=1713110" title="Paul Delvaux">
Paul Delvaux

Paul Delvaux (ur. 23 września 1897 w Antheit, zm. 20 lipca 1994 w Veurne) – belgijski malarz, surrealista tworzący wcześniej w nurcie neoimpresjonizmu i ekspresjonizmu.
Życie i działalność.
Urodził się na prowincji, był synem prawnika. W dzieciństwie uczył się muzyki oraz języka greckiego i włoskiego. Szczególnie interesowała go twórczość Juliusa Verne i Homera, co znalazło później odbicie w jego obrazach (w początkowych pracach przedstawiał głównie sceny mitologiczne). Pod wpływem rodziców niechętnych jego karierze malarskiej podjął studia na wydziale architektury w brukselskiej Académie Royale des Beaux-Arts (1917-1924). Kształcił się też jednak w malarstwie dekoracyjnym u Constanta Montalda i Jeana Deville’a.
W tym czasie malował głównie naturalistyczne pejzaże; w latach 1920-1925 powstało około 80 prac zaprezentowanych na pierwszej indywidualnej wystawie malarza (1925). W okresie 1920-1930 artysta przedstawiał głównie akty na tle pejzaży, wzorując się na twórczości takich flamandzkich ekspresjonistów jak Constant Permeke i Gustave De Smet. Szczególnie silny wpływ okresowo miało na niego malarstwo Jamesa Ensora. W 1925 poznał Magritte'a i de Chirico, którzy jako kolejni wywarli istotny wpływ na ukształtowanie się jego osobistego stylu, a w 1930 dołączył do ugrupowania L'Art Vivant. Styl artysty dodatkowo zwrócił się ku sztuce metafizycznej przy fascynacji malarstwem de Chirico, z którym zacieśnił łączące ich więzi i o którym mówił: „Z nim zrealizuję wszystko, co jest tylko możliwe – przemysłowe miasta z cichymi ulicami, zapełnione ludzkimi cieniami, których nie widać. Nigdy nie zastanawiałem się, czy to jest surrealizm, czy nie”. 
Rok 1934 stanowił punkt zwrotny w całej karierze malarza, który uczestniczył w wystawie organizowanej w Paryżu przez surrealistyczne pismo "Minotaure". W 1938 wziął udział w międzynarodowej wystawie surrealistów organizowanej przez ich czołowego teoretyka André Bretona. Podwójny wpływ de Chirica i Magritte'a skierował go zdecydowanie ku surrealizmowi, choć oficjalnie do tego ruchu nie przystał i zachował twórczą niezależność, nie utożsamiając się z ich twierdzeniem, że „surrealizm jest scholastycznym sensem świata”. Dystansując się też od propagowanego przez nich automatyzmu, pozostał przy tradycyjnym warsztacie malarskim.
Dla twórczości Delvaux charakterystyczne są nagłe zwroty, podyktowane emocjonalnie przemiany i radykalne zmiany kierunku. Po zapoznaniu się z sugestywnie ekspresyjnym malarstwem Ensora zniszczył swe wcześniejsze prace powstałe pod wpływem neoimpresjonizmu; podobnie po zafascynowaniu twórczym dziełem Magritte'a unicestwił obrazy tworzone dotychczas w nurcie ekspresjonizmu. 
Charakter twórczości.
W nurcie surrealistycznym rozwijał konsekwentnie swą stylistykę w sposób niezależny, dochodząc do tego, co określane jest mianem „realizmu magicznego”. Jako twórca poszukiwał inspiracji zarówno w sztuce antycznej i renesansowej, jak i w ówczesnej fotografii oraz popularnych wtedy figurach woskowych. W kompozycjach kojarzących się ze scenami z sennych marzeń powielane są postacie sztywnych, melancholijnych kobiet na tle kolumnad, ogrodów, opustoszałych ulic, dworców kolejowych; nierzadkim elementem są ludzkie szkielety i czaszki. Te przesycone chłodnym erotyzmem wyobrażenia emanują nastrojem zagadkowości, tajemniczości i niepokoju ("Kobieta z różą", 1936; "Niespokojne miasto", 1941; "Szkielety", 1944; "Akty w mieście antycznym", 1946; "Wiek żelaza", 1952). 
Metafizyczna przestrzeń obrazów de Chirico łączy się w tych obrazach z wyalienowaniem typowym dla obrazów Magritte'a. Klasycyzującą architekturę i wnętrza (świątynie, place, ulice, księżycowe miasta i puste pokoje) wypełniają postacie posągowo statycznych kobiet, często obnażonych, tajemniczo zmysłowych i niedostępnych, podczas gdy zimne, przytłumione barwy akcentują ich nieprzeniknioność i wewnętrzne zamknięcie ("Kobieta w lustrze", "Odwiedziny", "Schody"). Artystyczną obsesją malarza (poza kompozycjami ze szkieletami) staje się typ młodej i pięknej kobiety, nagiej lub nieznacznie okrytej ("Ręce", "Chrysis"), wyrażający skryte pragnienie zbliżenia do istoty idealnej. Upodobanie do form zharmonizowanych łączy się u niego z drobiazgowym odtwarzaniem przedmiotów, choć nazbyt wypracowane przeszkadza skupieniu uwagi na głównym obiekcie obrazu. 
Twórczość Delvaux pozostając klasyczna pod względem środków, jest zarazem surrealistyczna pod względem koncepcji. Jako taka ma charakter wybitnie nierzeczywisty, metafizyczny i oniryczny. Rzeczywistość obiektywna interesuje artystę jedynie na tyle, na ile służyć może ujęciu jego sennych marzeń, w których następują niezwykłe zetknięcia miejsc i ludzi, ich wzajemnych odniesień i kontrastów, emanujących poetyczny niepokój. Jego początkowo ciemna paleta barw rozjaśnia się do żywszej kolorystyki, na co wpływ mogły mieć podróże po Włoszech i styczność z tamtejszym krajobrazem. 
W podobnej poetyce i stylistyce tworzył po II wojnie światowej malowidła ścienne, np. "Mityczna podróż" (1947) w kasynie w Claudfontaine czy "Ziemski raj" (1959) w brukselskim Palais des Congrès. 

</doc>
<doc id="1713112" url="https://pl.wikipedia.org/wiki?curid=1713112" title="Vytautas Pleckaitis">
Vytautas Pleckaitis



</doc>
<doc id="1713113" url="https://pl.wikipedia.org/wiki?curid=1713113" title="Gintaras Balciunas">
Gintaras Balciunas



</doc>
<doc id="1713114" url="https://pl.wikipedia.org/wiki?curid=1713114" title="Zigmas Zinkevicius">
Zigmas Zinkevicius



</doc>
<doc id="1713115" url="https://pl.wikipedia.org/wiki?curid=1713115" title="Gmina Kubinów">
Gmina Kubinów



</doc>
<doc id="1713116" url="https://pl.wikipedia.org/wiki?curid=1713116" title="Jean Alexandre Barré">
Jean Alexandre Barré

Jean Alexandre Barré (ur. 25 maja 1880 w Nantes, zm. 26 kwietnia 1967 w Strasburgu) – francuski neurolog znany przede wszystkim z udziału w opisaniu zespołu Guillaina-Barrégo w 1916 r.
Podczas I wojny światowej pracował wraz z Georges'em Guillainem jako neurolog dla 6. Armii Francuskiej. W 1919 roku, w wieku 39 lat, uzyskał tytuł profesora neurologii. Jest autorem ponad 800 prac naukowych. Jest również twórcą próby Barré'a, polegającej na poproszeniu pacjenta o wyciągnięcie rąk dłońmi ku górze, a następnie o zamknięcie oczu. Opadanie jednej z rąk wskazuje na uszkodzenie układu piramidowego.

</doc>
<doc id="1713118" url="https://pl.wikipedia.org/wiki?curid=1713118" title="Jak zabić psa sąsiada?">
Jak zabić psa sąsiada?

Jak zabić psa sąsiada? () – amerykańsko-niemiecki film w reżyserii Michaela Kalesniko.
Opis fabuły.
Mieszkający w Los Angeles autor sztuk teatralnych, Peter McGowan, szuka inspiracji. Zaprzyjaźnia się z ośmioletnią dziewczynką z porażeniem mózgowym, która, podobnie jak on, nie znosi bezustannie szczekającego psa sąsiada. Znajomość nie tylko podsuwa pisarzowi wiele interesujących pomysłów, ale również, ku zadowoleniu żony Petera, przekonuje go, że byłby wspaniałym ojcem.

</doc>
<doc id="1713119" url="https://pl.wikipedia.org/wiki?curid=1713119" title="Mikośka">
Mikośka

Mikośka – potok znajdujący się na terenie Rzeszowa. Wedle Marka Czarnoty na podstawie jego badań na terenie miasta istnieją dwa potoki o tej samej nazwie, łączą się one w jeden i mają swoje ujście do Wisłoka.
Mikośki, swoje źródła mają w dzielnicy Staroniwa (Mikośka I) i w ścisłym centrum miasta (Mikośka II), łączą się niedaleko źródła tej drugiej. Mikośka I kieruje się na wschód wzdłuż ulic "Potokowej" i "Piekarskiej", następnie wpadają do zabudowanego kanału wzdłuż obwodnicy miasta. Ponownie na powierzchni rzeczka widoczna jest na Os. Kmity, aby znów wpaść do kanału przebiegającego przez ścisłe centrum miasta, gdzie łączy się z „II” (znane są fotografie z początku XX w., jak wzdłuż "ulicy Kanałowej" ciek jest otwarty, zabudowany został dopiero w latach 30.). Następnie koryto biegnie na północ, wzdłuż ulicy "Fredry" na Śródmieściu.
Ze względu na ich walory obronne w XIV Jan Pakosławic buduje gród w rozwidleniu Mikośki i Wisłoka. W wieku XVI wybudowano tamę, która miała na celu stworzenie sztucznego rozlewiska, około 150 lat później Lubomirscy zadecydowali o modernizacji zabezpieczeń. Stworzyli oni nowe koryto rzeki, które poprowadzono na północnej granicy ówczesnego miasta. (obecnie w przybliżeniu byłby to rejon wzdłuż "alei Piłsudskiego" – "Placu Dworcowego" – "Bardowskiego"), tak aby objął on nowo wybudowaną dzielnicę żydowską, zwaną później Nowym Rynkiem. Obie rzeki na skutek tej regulacji połączono w jedną w okolicach kościoła parafialnego. Wówczas powstają również inne zapory rzeczne, widoczne na , tak między innymi powstaje "Jezioro Bernardyńskie". Jednak takie zabezpieczenie miasta przed powodzią niosło za sobą ryzyko powodzi. W konsekwencji, w 1736 roku w kronikach pijarski notuje się:
Z biegiem czasu sztucznie uformowane koryta przestały pełnić swoje pierwotne funkcje. W XIX wieku Mikośka płynęła otwartym kanałem przez centrum miasta. W latach po I wojnie światowej, zdecydowano się potok ukryć. A w latach 40. koryto wykorzystano jako kanał ściekowy w trakcie modernizacji sieci kanalizacyjnej. Ponowne prace trwają całe lata 60. W 2009 koryto potoku zostało ponownie uregulowane.

</doc>
<doc id="1713120" url="https://pl.wikipedia.org/wiki?curid=1713120" title="Benjamin Kiplagat">
Benjamin Kiplagat

Benjamin Kiplagat (ur. 4 marca 1989 w Magoro) – ugandyjski lekkoatleta, długodystansowiec.

</doc>
<doc id="1713123" url="https://pl.wikipedia.org/wiki?curid=1713123" title="Wiktor Kibalczicz">
Wiktor Kibalczicz



</doc>
<doc id="1713125" url="https://pl.wikipedia.org/wiki?curid=1713125" title="Parafia św. Aleksandra Newskiego w Paryżu">
Parafia św. Aleksandra Newskiego w Paryżu

Parafia św. Aleksandra Newskiego – prawosławna parafia w Paryżu, w dekanacie paryskim północno-wschodnim Arcybiskupstwa Zachodnioeuropejskich Parafii Tradycji Rosyjskiej Patriarchatu Moskiewskiego, działająca od 1861.
Obowiązki proboszcza pełni metropolita dubniński Jan (Renneteau), zwierzchnik arcybiskupstwa.
Historia parafii.
Parafia została powołana w 1861 ze względu na wzrost liczby rosyjskich emigrantów we Francji w XIX wieku, którzy wcześniej mieli do swojej dyspozycji jedynie kaplicę przy rosyjskiej ambasadzie w Paryżu. W 1861 została poświęcona parafialna cerkiew św. Aleksandra Newskiego. W 1922 została ona podniesiona do rangi soboru i wyznaczona katedrą Zachodnioeuropejskiego Egzarchatu Rosyjskiego Kościoła Prawosławnego. 
Po przejściu metropolity Eulogiusza, razem z całym egzarchatem, pod jurysdykcję patriarchy Konstantynopola, parafia należała do Zachodnioeuropejskiego Egzarchatu Parafii Rosyjskich. Po likwidacji egzarchatu, parafia w 2019 r. weszła w skład nowo utworzonego Arcybiskupstwa Zachodnioeuropejskich Parafii Tradycji Rosyjskiej, podlegającego Patriarchatowi Moskiewskiemu.
Nabożeństwa są celebrowane w języku cerkiewnosłowiańskim, według kalendarza juliańskiego.

</doc>
<doc id="1713129" url="https://pl.wikipedia.org/wiki?curid=1713129" title="Jay DeMerit">
Jay DeMerit

Jay Michael DeMerit (ur. 4 grudnia 1979 w Green Bay) – piłkarz amerykański grający na pozycji środkowego obrońcy.
Kariera klubowa.
W 1998 roku DeMerit ukończył Bay Port High School, gdzie oprócz piłki nożnej uprawiał także koszykówkę i lekkoatletykę. Następnie uczęszczał na University of Illinois w Chicago i występował w tamtejszej drużynie uniwersyteckiej. W 2001 roku był członkiem drużyny Chicago Fire Premier, zaplecza klubu Major League Soccer, Chicago Fire. W jego barwach występował w USL Premier Development League, jednak nie podpisał kontraktu z profesjonalną MLS. W 2003 roku wyjechał do Anglii i występował w tamtejszym amatorskim Southall Town. Z kolei w 2004 roku grał w półprofesjonalnym Northwood F.C. w rozgrywkach siódmej ligi angielskiej.
Latem 2004 roku DeMerit przeszedł do grającego w Football League Championship, Watfordu F.C. 30 października 2004 zadebiutował w lidze w wygranym 2:1 wyjazdowym spotkaniu z Nottingham Forest. 15 stycznia 2005 strzelił pierwszego gola w profesjonalnej karierze, w meczu z Crewe Alexandra (3:1). W sezonie 2005/2006 przyczynił się do awansu Watfordu do Premier League, w której swój debiut zaliczył 19 sierpnia 2006 w spotkaniu z Evertonem. Rozegrał 32 spotkania i strzelił dwa gole, jednak spadł z Watfordem do Championship. Kandydował do Piłkarza Sezonu 2006/2007 w Watfordzie, ale ostatecznie kibice wybrali Bena Fostera. W 2007 roku DeMerit został oficjalnie mianowany kapitanem Watfordu.
Od 2011 roku DeMerit przeszedł do Vancouver Whitecaps, klubu grającego w Major League Soccer. W 2014 zakończył karierę.
Kariera reprezentacyjna.
W reprezentacji Stanów Zjednoczonych DeMerit zadebiutował 28 marca 2007 roku w zremisowanym 0:0 towarzyskim meczu z Gwatemalą. W tym samym roku wystąpił w Złotym Pucharze CONCACAF 2007, a także w Copa América 2007. W 2009 roku został powołany przez selekcjonera Boba Bradleya do kadry na Puchar Konfederacji.

</doc>
<doc id="1713130" url="https://pl.wikipedia.org/wiki?curid=1713130" title="Colin Doyle">
Colin Doyle

Colin Anthony Doyle (ur. 12 czerwca 1985 w Corku) – irlandzki piłkarz występujący na pozycji bramkarza w Birmingham City.
Kariera klubowa.
Swoją piłkarską karierę Doyle rozpoczynał juniorskim zespole Douglas Hall. W wieku 16 lat przeszedł do Birmingham City, gdzie początkowo grał w drużynie juniorów. Do pierwszego zespołu włączony został w roku 2003. Przez pierwszy sezon nie zaliczył ani jednego występu. Pod koniec listopada 2004 roku został wypożyczony na miesiąc do Chester City, gdzie nie zagrał w żadnym ligowym meczu.
3 grudnia trafił na wypożyczenie do grającego wówczas w League Championship Nottingham Forest. Zadebiutował tam w spotkaniu Pucharu Anglii z Tottenhamem Hotspur, zaś pierwszy występ w lidze zaliczył 16 kwietnia w spotkaniu z Reading. W zespole tym wystąpił jeszcze dwa razy po czym powrócił do Birminghamu.
W listopadzie 2005 roku Doyle został wypożyczony do Millwall. Pierwszy raz w tym zespole wystąpił 26 listopada w przegranym 0:1 ligowym spotkaniu z Leeds United. Po rozegraniu czterech meczów, 18 grudnia powrócił do byłej drużyny. Pięć dni później trafił ponownie na wypożyczenie do Millwall. Do maja w tym zespole zaliczył jeszcze dziesięć występów.
22 sierpnia 2006 roku w meczu Pucharu Ligi z Shrewsbury Town Doyle zadebiutował w zespole Birminghamu City. Cztery dni później po raz pierwszy wystąpił również dla tej drużyny w ligowym spotkaniu. W sezonie 2006/2007 wystąpił łącznie w 19 spotkaniach League Championship. Poza tym awansował ze swym zespołem do Premier League. W najwyższej klasie rozgrywkowej w Anglii zadebiutował 12 sierpnia 2007 roku w przegranym 3:2 meczu z Chelsea. Jego zespół spadł jednak z ligi, a on sam był zmiennikiem Maika Taylor i zagrał w 3 ligowych meczach. W następnym sezonie zaliczył dwa ligowe występy i wraz ze swoim zespołem powrócił do Premier League.
Kariera reprezentacyjna.
Doyle występował w reprezentacji Irlandii do lat 15. W latach 2004–2006 wystąpił w czterech meczach kadry do lat 21. W listopadzie 2007 roku zagrał w spotkaniu reprezentacji B ze Szkocją. W tym samym roku zadebiutował w seniorskiej kadrze. Był to jego jedyny występ w reprezentacji A.

</doc>
<doc id="1713135" url="https://pl.wikipedia.org/wiki?curid=1713135" title="Kasia i Wojtek">
Kasia i Wojtek

Kasia i Wojtek – polska, rockowa grupa muzyczna założona w 2008. Trzon grupy stanowią Kasia Sobczyk, wokalistka zespołów Jak Wolność To Wolność i Los Trabantos, oraz Wojtek Jabłoński, gitarzysta zespołów Kult i Buldog. W sesji nagraniowej do debiutanckiego albumu zatytułowanego Kasia i Wojtek udział wzięli również Tomasz Glazik, Janusz Zdunek, Krzysztof Banasik, Piotr Morawiec, Kazik Staszewski, Dj Dżordż i Bartek Jabłoński. Nie są oni jednak formalnie członkami zespołu.
Autorką tekstów, części muzyki, wokalistką oraz autorką okładki do pierwszej płyty jest Kasia Sobczyk, natomiast za oprawę muzyczną, nagranie i współprodukcję odpowiada Wojtek Jabłoński, który zagrał również na większości instrumentów na tej produkcji.
Dyskografia.
Zespół ma w dorobku jedną płytę Kasia i Wojtek (2008), na którą składa się dziewiętnaście utworów utrzymanych w klimacie rockowym, stylistycznie przypominających styl zespołów, których muzycy współpracowali przy tworzeniu tego albumu. Płytę promuje teledysk do utworu „Lola”, reżyserem i autorem scenariusza jest Sławomir Pietrzak.

</doc>
<doc id="1713136" url="https://pl.wikipedia.org/wiki?curid=1713136" title="Vimba elongata">
Vimba elongata



</doc>
<doc id="1713139" url="https://pl.wikipedia.org/wiki?curid=1713139" title="Bizon Appa">
Bizon Appa



</doc>
<doc id="1713140" url="https://pl.wikipedia.org/wiki?curid=1713140" title="3run">
3run



</doc>
<doc id="1713141" url="https://pl.wikipedia.org/wiki?curid=1713141" title="Dicaeum hirundinaceum">
Dicaeum hirundinaceum



</doc>
<doc id="1713142" url="https://pl.wikipedia.org/wiki?curid=1713142" title="Burza lodowa w Ameryce Północnej (2007)">
Burza lodowa w Ameryce Północnej (2007)

Burza lodowa w Ameryce Północnej w 2007 – klęska żywiołowa, która dotknęła region od doliny Rio Grande (Teksas), aż do Nowej Anglii oraz południowo-wschodniej Kanady i trwała od 11 stycznia do 24 stycznia 2007 roku. W wyniku tej klęski zmarło 87 osób w 13 stanach i trzech kanadyjskich prowincjach. Setki tysięcy mieszkańców w Stanach Zjednoczonych i w Kanadzie było pozbawionych energii elektrycznej (blackout).
Burza.
Główny front burzowy rozwijał się w południowo-zachodniej części Stanów Zjednoczonych i szybko rozszerzał się na Głębokie Południe (region Zatoki Meksykańskiej). Opady marznącego deszczu objęły ogromny obszar od północnego Teksasu, aż do północnych i wschodnich obszarów Nowej Anglii. Cały ten region był pod wpływem arktycznego powietrza. Ostatecznie burza lodowa wystąpiła w północno-zachodnim Arkansas, centralnej części Illinois, południowo-wschodniej części Kansas, centralnej i wschodniej części Oklahomy, centralnej i północnej części Teksasu i na dużym obszarze Missouri oraz w Michigan, Indianie i w prowincji Ontario. Fale opadów trwały w tych stanach od 12 do 16 stycznia, przy czym kumulacja opadów nastąpiła 14 stycznia.
Następnie fale opadów przesunęły się w rejon północno-wschodni, na obszar Wielkich Jezior, Nowej Anglii oraz nad Kanadę (Nowy Brunszwik, Nowa Szkocja i Wyspa Księcia Edwarda). Większość opadów w Kanadzie spadła pod postacią śniegu. Następnie front opadów przesunął się nad Nową Fundlandię i Labrador.
Tymczasem inny front opadów, szalał w południowo-wschodniej części Teksasu, przesuwając się w kierunku Południowej i Północnej Karoliny (16-18 stycznia). To spowodowało, że we wschodniej Kanadzie i Maine wystąpiły burze śnieżne (19 stycznia).
Druga burza śnieżna, która rozwinęła się nad Teksasem; przyniosła kolejne fale zimnych opadów od Arizony, aż po Wielkie Jeziora.
Skutki.
Oklahoma.
Gubernator Oklahomy Brad Henry ogłosił stan wyjątkowy w całym stanie z powodu wystąpienie ogromnych opadów. Prezydent USA George W. Bush ogłosił, że Oklahoma jest obszarem katastrofy federalnej.
W Oklahomie połamane drzewa spowodowały przerwę w dostawie prądu, około 40 tys. mieszkańców straciło energie elektryczną po pierwszej fali opadów (12 stycznia). Po dodatkowych opadach śniegu i lodu następnych 120 tys. mieszkańców było pozbawionych prądu (z tego 60000 przez ponad tydzień). Jednym z najbardziej dotkniętych miast było McAlester (w hrabstwie Pittsburg County), gdzie prąd nie docierał przez kilka dni. Tysiące mieszkańców szukało schronienia w utworzonym przez Amerykański Czerwony Krzyż schronisku, 1000 mieszkańców pozostawało w nim do 20 stycznia.
Po raz pierwszy w historii Big 12 Conference, mecze koszykówki zostały przełożone gdy zespół męski Oklahomy, nie mógł wylecieć z żadnego miasta (Stillwater i Oklahoma City) na mecz, który miał się odbyć 13 stycznia z Nebraska Cornhuskers. Mecz został przełożony na 5 marca. Drugi raz w sezonie w NBA musiał zostać przełożony mecz. Z powodu trudnych warunków atmosferycznych, mecz pomiędzy New Orleans Hornets (drużyna nie mogła wylecieć z Oklahomy City) i Milwaukee Bucks został przełożony.
Szkody w stanie Oklahoma zostały wycenione na 38 mln USD.
Missouri i Illinois.
Gubernator stanu Missouri Matt Blunt ogłosił stan wyjątkowy i wezwał na pomoc Gwardię Narodową. Południowo-zachodnia część stanu została uznana za obszar klęski żywiołowej.
Podczas szczytu burzy w Missouri łącznie 330 tys. mieszkańców było pozbawionych dostaw prądu. W Springfield około 70 tys. mieszkańców pozostawało bez prądu, natomiast we wschodniej części Missouri i centralnej Illinois ponad 110 tys. osób było pozbawionych prądu (szczególnie w okolicach Saint Louis). Rozlegle uszkodzenia drzew i trakcji elektrycznej zostały odnotowane na całym obszarze Missouri. Z powodu powalonych drzew, operator pociągów pasażerskich Amtrak, musiał zamknąć swoje linie. Biały Dom zadeklarował pomoc 34 hrabstwom (w tym Saint Louis- obszar klęski żywiołowej). Blisko 3600 mieszkańców szukało schronienia w 85 różnych schroniskach.
Szkody zostały wycenione w Missouri na 352,9 mln USD.
Teksas.
Regiony w okolicach Amarillo do Dallas i Fort Worth zostały dotknięte falami opadów 13 stycznia. Tereny leżące dalej na południe, przy miastach takich jak Austin, Waco i Houston zostały dotknięte opadami od 14 do 16 stycznia.
W Teksasie uroczystości związane z obchodem święta Martin Luther King, Jr. Day zostały odwołane. Również ponad 400 lotów z Portu lotniczego Dallas-Fort Worth zostało odwołanych w dniu 14 stycznia. Kilka lotów zostało odwołanych także z lotniska w Austin i San Antonio. Znaczna części autostrady międzystanowej nr 10 w pobliżu San Antonio musiała zostać zamknięta w dniu 16 stycznia z powodu lodu i śniegu zalegającego na autostradzie. Niektóre szkoły, uniwersytety i szkoły także były zamknięte.
Przerwy w dostawie prądu były znacznie ograniczone. W północnym Teksasie 4400 mieszkańców było pozbawionych prądu, 15 stycznia. W okolicach San Antonio, około 4500 domów pozbawionych było energii elektrycznej. Ponad 35 tys. osób w okresie od 12 do 18 stycznia nie miało prądu w Austin.
Gwardia Narodowa została wezwana przed drugą falą opadów (19-20 stycznia).
Karolina Północna i Południowa.
Marznący deszcz, który wystąpił między 17 i 18 stycznia spowodował w obydwóch Karolinach zamknięcie szkół (w Charlotte, w rejonie Research Triangle oraz w Columbia). Kilka lotów z lotniska Raleigh-Durham International oraz z Charlotte zostało odwołanych. Policja w Karolinie Północnej ogłosiła, że na drogach było ponad 600 wypadków, podczas których zginęły 2 osoby oraz że miały miejsce dwa wypadki z udziałem autobusów szkolnych.
Kansas i Kolorado.
11 stycznia 2007, co najmniej 4 osoby zmarły w trakcie burzy w dwóch stanach. Następnie front burzowy uderzył w Kansas i w niektóre stany środkowego zachodu.
Burza także przeszła przez Kolorado, gdzie spowodowała zamknięcie autostrady międzystanowej nr 70, między Denver i Kansas City. Zasilanie elektryczne zostało utracone w wyniku zawiej śnieżnej.
Wisconsin.
21 stycznia samolot linii Northwest Airlines, który startował z portu lotniczego w Milwaukee do Detroit (lot 1726) w wyniku poślizgu wypadł z pasa startowego. W wypadku nikt nie ucierpiał.
Kanada, Michigan i Nowa Anglia.
200 tysięcy domów w Michigan było pozbawionych dostaw energii elektrycznej, 145 tysięcy w Nowym Jorku i New Hampshire. 20 tysięcy mieszkańców było pozbawionych prądu w prowincji Ontario, szczególnie w pobliżu jeziora Erie. Działalność transportowa GO Transit w Toronto jak i portu lotniczego została w znacznym sposób ograniczona dnia 15 stycznia. Policja w Ontario otrzymała prawie 500 zgłoszeń dotyczących wypadków drogowych. W jednej z kolizji brał udział ciągnik przewożący ciekły tlen, zdarzenie to doprowadziło do zablokowania odcinków autostrady 400 oraz 407. Inny poważniejszy wypadek miał miejsce w Quebec (w pobliżu miasta Drummondville), podczas którego 24 amerykańskich studentów zostało rannych.
Opady ciężkiego śniegu w Kanadzie Atlantyckiej i wschodniej części prowincji Quebec spowodowały znaczne utrudnienia w komunikacji dnia 19 stycznia. Most Konfederacji łączący prowincje Nowy Brunszwik i Wyspę Księcia Edwarda musiał zostać zamknięty na kilka godzin dla ciężarówek z powodu silnych podmuchów wiatrów i intensywnych opadów. Wiele szkół w Nowym Brunszwiku zostało zamkniętych (m.in. w Fredericton i Moncton). Kilka dróg w Quebec w regionie Gaspésie oraz Côte-Nord zostało zamkniętych z powodu bardzo dużych ilości śniegu. Również zamknięte były szkoły w Nowej Fundlandii i Labradorze dnia 24 stycznia.
Ofiary śmiertelne.
Co najmniej 87 osób zginęło w trakcie trwania tego okresu, większość osób zginęła w wypadkach drogowych. W wypadku w pobliżu Elk City (Oklahoma), zostało zabitych siedem osób, które podróżowały minivanem, gdy uderzył w nich ciągnik siodłowy podczas burzy.
Opady.
Około 0,5 cm warstwa śniegu i lodu zalegała od Teksasu do Illinois. W rejonie Missouri i Oklahomie warstwa osiągnęła poziom 1 cm.
Mokry śnieg spadł w Michigan, południowym Ontario (od Windsor do Toronto) oraz w stanach Nowy Jork i New Hampshire. W Nowym Jorku zalegała warstwa 3,5 cm lodu.
Kolejne opady mokrego śniegu odnotowano w stanie Nebraska i Kolorado (między 13-14 stycznia). Na obszarach bardziej położonych na wschód takich jak Iowa, Wisconsin, Michigan, Maine, Ontario, Quebec i Nowy Brunszwik opady pojawiły się 15 i 16 stycznia. W Montrealu i Sherbrooke spadło 20 cm śniegu, natomiast w Maine pokrywa śniegowa wynosiła 25 cm.
19 stycznia Kanada Atlantycka i wschodnia część prowincji Quebec zostały zaatakowane przez burzę śnieżną. Na półwyspie Gaspésie pokrywa śniegowa osiągnęła 80 cm, natomiast w rejonie Kanady Atlantyckiej pokrywa wahała się od 20 do 45 cm. Wiatry osiągały prędkość 100 km/h powodując powstanie zamieci śnieżnych. Kolejna fala opadów nad Maine spowodowała, że pokrywa śniegowa osiągała do 25 cm grubości.
Około 10 cm śniegu leżało w Nowej Fundlandii i Labradorze (24 stycznia), mieszane opady wystąpiły w St. John’s, gdzie wiatr osiągał prędkość 105 km/h.

</doc>
<doc id="1713144" url="https://pl.wikipedia.org/wiki?curid=1713144" title="Leon Mitkiewicz-Żółtek">
Leon Mitkiewicz-Żółtek



</doc>
<doc id="1713147" url="https://pl.wikipedia.org/wiki?curid=1713147" title="Radioaktywny">
Radioaktywny

Radioaktywny – album Stanisława Sojki wydany w 1988 roku przez Polskie Nagrania (SX 2661). Płyta jest zbiorem nagrań dokonanych w czasie kilku sesji w latach 1983-1988. Kolejne edycje albumu to płyty cd wydane w 1993 roku przez Polskie Nagrania (PNCD 218) i w 1997 roku przez Pomaton EMI (8577072).

</doc>
<doc id="1713148" url="https://pl.wikipedia.org/wiki?curid=1713148" title="Kasia i Wojtek (album)">
Kasia i Wojtek (album)

Kasia i Wojtek – debiutancki album zespołu Kasia i Wojtek wydany 26 maja 2008 roku. Na płytę składa się dziewiętnaście utworów, do których teksty napisała Kasia Sobczyk, a muzykę Wojtek Jabłoński. Przy nagrywaniu albumu współpracowali również Tomasz Glazik, Janusz Zdunek, Krzysztof Banasik, Piotr Morawiec, Kazik Staszewski, Dj Dżordż oraz syn Wojtka, Bartek Jabłoński. Album promuje teledysk do piosenki Lola.

</doc>
<doc id="1713155" url="https://pl.wikipedia.org/wiki?curid=1713155" title="Motu Iti (Markizy)">
Motu Iti (Markizy)

Motu Iti (także "Hatu Iti") – niewielka, niezamieszkana wyspa pochodzenia wulkanicznego w archipelagu Markizów na obszarze Polinezji Francuskiej. Położona ok. 50 km na północ od wyspy Nuku Hiva. Miejsce gniazdowania licznych gatunków ptaków.

</doc>
<doc id="1713156" url="https://pl.wikipedia.org/wiki?curid=1713156" title="Kasia i Wojtek (ujednoznacznienie)">
Kasia i Wojtek (ujednoznacznienie)



</doc>
<doc id="1713157" url="https://pl.wikipedia.org/wiki?curid=1713157" title="Parafia Ewangelicko-Augsburska w Sopocie">
Parafia Ewangelicko-Augsburska w Sopocie

Parafia Ewangelicko-Augsburska w Sopocie (znana także pod nazwą "Parafia Ewangelicko-Augsburska Gdańsk-Gdynia-Sopot" lub "Parafia Ewangelicko-Augsburska w Gdańsku z siedzibą w Sopocie") – parafia Kościoła Ewangelicko-Augsburskiego w RP, w diecezji pomorsko-wielkopolskiej. W 2020 liczyła ok. 500 wiernych.
W latach 1946–1983 proboszczem był ks. Edward Dietz, a następnie biskup Michał Warczyński. Od listopada 2010 proboszczem jest ks. prof. Marcin Hintz.
W parafii działa chór, uświetniający swoimi występami nabożeństwa w ważniejsze święta, koło pań, koło pań juniorek, koło młodzieżowe oraz działająca w kościele biblioteka ewangelicka "Etos". W sezonie letnim wnętrze kościoła parafialnego udostępniane jest sopockim turystom do zwiedzania.
Ze względu na brak w okolicy własnych parafii, do zboru należą także osoby wyznania ewangelicko-reformowanego (raz na kwartał odprawiane jest nabożeństwo przez pastora kalwińskiego) oraz wyznania anglikańskiego.
Dawny sopocki cmentarz ewangelicki został przekształcony w cmentarz komunalny. Większość nagrobków została zniszczona po II wojnie światowej (zachowało się ok. 50).

</doc>
<doc id="1713158" url="https://pl.wikipedia.org/wiki?curid=1713158" title="Lemur Momo">
Lemur Momo



</doc>
<doc id="1713160" url="https://pl.wikipedia.org/wiki?curid=1713160" title="Echo (pismo)">
Echo (pismo)

Echo – tygodnik literacko-teatralno-artystyczny wydawany w Krakowie od 6 października 1877 do 20 grudnia 1879 pod redakcją Zygmunta Przybylskiego i A. Mastalskiego (od 4 października 1879).
Początkowo wydawcą pisma był J. Hopcas, a od 4 października 1879 Zygmunt Przybylski. Na łamach ukazywały się głównie recenzje i artykuły komentujące życie literackie i artystyczne. Jedyne zachowane egzemplarze pisma znajdują się w Österreichische Nationalbibliothek w Wiedniu.

</doc>
<doc id="1713161" url="https://pl.wikipedia.org/wiki?curid=1713161" title="Gdańsk 39">
Gdańsk 39

Gdańsk 39 – historyczny miniserial telewizyjny, wyprodukowany przez TVP. Akcja rozgrywa się w Wolnym Mieście Gdańsku tuż przed wybuchem II wojny światowej. Opisuje ona sytuację, jaka panowała w mieście ogarniętym przez domagających się jego przyłączenia do Niemiec hitlerowców, oraz losy żyjących w nim polskich rodzin.

</doc>
<doc id="1713165" url="https://pl.wikipedia.org/wiki?curid=1713165" title="Cerkiew św. Serafina z Sarowa i Opieki Matki Bożej w Paryżu">
Cerkiew św. Serafina z Sarowa i Opieki Matki Bożej w Paryżu

Cerkiew św. Sergiusza z Sarowa i Opieki Matki Bożej – prawosławna cerkiew w XV okręgu paryskim. Jest siedzibą parafii podlegającej Arcybiskupstwu Zachodnioeuropejskich Parafii Tradycji Rosyjskiej Patriarchatu Moskiewskiego. 
Historia.
Pierwsza parafia prawosławna w XV okręgu paryskim powstała w kaplicy wzniesionej w podwórzu domu przy ulicy Mademoiselle 81, z inicjatywy Stowarzyszenia Gallipojczyków. Na nabożeństwa w prowizorycznym budynku uczęszczali nie tylko inicjatorzy budowy, ale i inni emigranci z Rosji, którzy osiedli w XV okręgu paryskim na fali białej emigracji. 
Po kilku miesiącach od powstania kaplicy grupa kombatantów zwróciła się do metropolity Zachodnioeuropejskiego Egzarchatu Parafii Rosyjskich Eulogiusza z prośbą o nadanie ich wspólnocie statusu parafii i objęcie patronatem planowanej zbiórki pieniędzy na budowę wolnostojącej cerkwi. Ich prośba spotkała się z przychylną odpowiedzią, jednak rezultaty kolekty okazały się gorsze od przewidywanych. 
W maju 1933 nowy opiekun kaplicy przy ulicy Mademoiselle, ks. Dymitr Troicki na nowo podjął starania na rzecz organizacji wolnostojącej cerkwi dla parafii. Szczupłe środki finansowe nie pozwoliły jednak ani na budowę nowej cerkwi, ani na adaptację starszego murowanego budynku (jak kilka lat wcześniej przy tworzeniu cerkwi w Vanves). Ostatecznie Komitet Pomocy Studentom Rosyjskim zaoferował ks. Troickiemu drewniany barak w podwórzu akademika przy ulicy Lecourbe 91. Mimo początkowych obiekcji ze strony części parafian barak został wyposażony w elementy typowe dla wnętrz cerkiewnych przez N. Globę, byłego dyrektora Instytutu Sztuki w Moskwie. 11 czerwca 1933 formalnie zaczęła działalność parafia, 2 lipca tego samego roku została poświęcona cerkiew, budowana przez wolontariuszy rekrutujących się ze środowisk emigracji rosyjskiej.
17 kwietnia 2022 roku w cerkwi doszło do pożaru.
Architektura.
Cerkiew została wzniesiona poprzez przebudowę drewnianego baraka o wymiarach 12 metrów długości, 3,5 metra szerokości i 2,5 metra wysokości. W trakcie przebudowy poszerzone zostały jej drzwi i okna, sakralny charakter budynku podkreśla pojedyncza cebulasta kopuła malowana na niebiesko, zwieńczona krzyżem prawosławnym. Cerkiew otacza ogród. 
We wnętrzu znajduje się ikonostas wykonany przez N. Globę oraz ikony napisane przez P. Fiodorowa. 

</doc>
<doc id="1713167" url="https://pl.wikipedia.org/wiki?curid=1713167" title="Michael Albasini">
Michael Albasini

Michael Albasini (ur. 10 grudnia 1980) – szwajcarski kolarz szosowy, zawodnik należącej do dywizji UCI WorldTeams drużyny Mitchelton-Scott.
W zawodowym peletonie od 2001 roku. Jego największym sukcesem jest wygranie wieloetapowego wyścigu Volta a Catalunya (2012), kilkunastu etapów na wyścigach zaliczanych do kategorii World Tour oraz mistrzostwo Europy U23 w 2002 roku.

</doc>
<doc id="1713168" url="https://pl.wikipedia.org/wiki?curid=1713168" title="Polskie Towarzystwo Ochrony Przyrody &quot;Salamandra&quot;">
Polskie Towarzystwo Ochrony Przyrody &quot;Salamandra&quot;



</doc>
<doc id="1713170" url="https://pl.wikipedia.org/wiki?curid=1713170" title="Robert Foster Kennedy">
Robert Foster Kennedy

Robert Foster Kennedy (ur. 1884, zm. 1952) – amerykański neurolog pochodzenia irlandzkiego. Opisał zespół objawów spowodowanych guzami przedniego dołu czaszki (zespół Fostera Kennedy’ego).
Foster Kennedy studiował medycynę na uniwersytecie w stolicy Irlandii Północnej i zdawał końcowe egzaminy w Dublinie na Royal University of Ireland. Po zakończeniu studiów w 1906 roku pracował w National Hospital przy Queen's Square w Londynie, gdzie praktykował pod okiem wybitnych neurologów: Williama Gowersa, Johna Hughlingsa Jacksona, Sir Victora Horsleya i Henry’ego Heada. W 1910 roku został zaproszony świeżo otwartego zakładu neurologii w Nowym Jorku. Podczas wybuchu I wojny światowej przebywał w Europie. Został wezwany do służby we francuskim szpitalu wojskowym, a następnie w brytyjskim oddziale. Został uhonorowany najwyższym odznaczeniem nadawanym przez francuski rząd – Legią Honorową.
Po wojnie Kennedy pracował w Bellevue Hospital w Nowym Jorku, gdzie przyjaźnił się z Samuelem Wilsonem. Następnie objął stanowisko profesora na Cornell University a w 1940 roku został wybrany prezesem American Neurological Association.

</doc>
<doc id="1713173" url="https://pl.wikipedia.org/wiki?curid=1713173" title="Parafia św. Serafina z Sarowa i Opieki Matki Bożej w Paryżu">
Parafia św. Serafina z Sarowa i Opieki Matki Bożej w Paryżu

Parafia św. Serafina z Sarowa i Opieki Matki Bożej – parafia prawosławna w XV okręgu paryskim, w dekanacie paryskim południowo-zachodnim Arcybiskupstwa Zachodnioeuropejskich Parafii Tradycji Rosyjskiej Patriarchatu Moskiewskiego.
Parafia istnieje od 1933. Inicjatorami jej powołania do życia byli rosyjscy kombatanci, zrzeszeni w Związku Kombatantów Bitwy pod Gallipoli. W 1931 wystąpili oni o błogosławieństwo i pomoc przy jej organizacji do metropolity Zachodnioeuropejskiego Egzarchatu Parafii Rosyjskich Eulogiusza, jednak zgromadzone środki nie pozwoliły na budowę wolnostojącej cerkwi. Ostatecznie organizację parafii zakończył ks. Dymitr Troicki, zaś jej siedzibą stał się przekazany za darmo drewniany barak w podwórzu domu studenckiego Komitetu Pomocy Rosyjskim Studentom.
Od początku swojego istnienia parafia podlegała Patriarchatowi Konstantynopola; w 2019 r. zmieniła jurysdykcję – weszła w skład Arcybiskupstwa Zachodnioeuropejskich Parafii Tradycji Rosyjskiej Patriarchatu Moskiewskiego. Pierwotnie skupiająca niemal wyłącznie Rosjan, obecnie grupuje również osoby innych narodowości.
Językiem liturgicznym pozostaje cerkiewnosłowiański, używany jest też francuski. Nabożeństwa są celebrowane według kalendarza juliańskiego.
Proboszczem jest ks. Nikolas Cernokrak.

</doc>
<doc id="1713177" url="https://pl.wikipedia.org/wiki?curid=1713177" title="Zmarły">
Zmarły



</doc>
<doc id="1713178" url="https://pl.wikipedia.org/wiki?curid=1713178" title="Wigratzbad">
Wigratzbad



</doc>
<doc id="1713181" url="https://pl.wikipedia.org/wiki?curid=1713181" title="Zespół Kennedy'ego">
Zespół Kennedy'ego



</doc>
<doc id="1713183" url="https://pl.wikipedia.org/wiki?curid=1713183" title="Fatu Huku">
Fatu Huku

Fatu Huku – niewielka niezamieszkana wyspa w archipelagu Markizów na obszarze Polinezji Francuskiej. Położona jest 13 km na północ od Hiva Oa, 80 km na południowy wschód od Ua Huka. Administracyjnie zależna od Hiva Oa.
Charakterystyka fizycznogeograficzna.
Składa się z płaskowyżu o wysokości max. 351 m. Powierzchnia wyspy wynosi ok. 1 km². Na obszarze płaskowyżu znajdują się skały pochodzenia koralowego. Na wyspie odnaleźć można wiele małych platform, używanych prawdopodobnie przez rybaków w czasie uroczystości ofiarnych, na długo przed przybyciem Europejczyków.
Według mitologii Maorysów bóg Tana'Oa, patron rybaków, zazdrosny o piękno i żyzność wyspy, obrócił ją do góry nogami.

</doc>
<doc id="1713185" url="https://pl.wikipedia.org/wiki?curid=1713185" title="Live Search Maps">
Live Search Maps



</doc>
<doc id="1713188" url="https://pl.wikipedia.org/wiki?curid=1713188" title="Świst wydechowy">
Świst wydechowy

Świst wydechowy – dodatkowy dźwięk oddechowy (szmer oddechowy), ciągły, o wysokiej częstotliwości i "późny", czyli powstający w fazie wydechu, powstający wskutek turbulentnego przepływu przez zwężone drogi oddechowe. Ze względu na złożoność wysłuchiwanego dźwięku może być klasyfikowany także jako mono- lub polifoniczny, a ze względu na długość dźwięku – jako krótki lub długi. Świst o bardzo wysokiej częstotliwości może być nazwany "piskiem".
Świst wydechowy powstaje podczas oscylacji zwężonego oskrzela. Zwężenie może być spowodowane nagromadzeniem wydzieliny, stąd nie jest właściwe nazywanie świstów dźwiękami "suchymi"; obecność zwiększonej ilości wydzieliny będzie jednak raczej wywoływać furczenia. Monofoniczny charakter świstu wydechowego może wskazywać na organiczne zwężenie oskrzela. Polifoniczne świsty i furczenia wydechowe są charakterystyczne dla napadu astmy oskrzelowej; takie same zjawiska, ale rozłożone w czasie, są typowymi objawami przewlekłego zapalenia oskrzeli, przewlekłej obturacyjnej choroby płuc, po zachłyśnięciu treścią pokarmową.
Świsty wydechowe mogą występować także w przebiegu zastoinowej niewydolności serca, choć raczej rzadko, podobnie jak w zatorowości płucnej.
Specyficznym świstem wydechowym jest także świst krtaniowy (stridor) wskazujący na astmę oskrzelową jako przyczynę ostrej duszności.

</doc>
<doc id="1713192" url="https://pl.wikipedia.org/wiki?curid=1713192" title="Jeszcze nie wieczór">
Jeszcze nie wieczór

Jeszcze nie wieczór – polski film fabularny z 2008 roku w reżyserii Jacka Bławuta.
Fabuła.
Do Domu Aktora Weterana w Skolimowie przyjeżdża na rekonwalescencję Jerzy, gwiazdor kina i teatru. Przybycie niepoprawnego ekscentryka zakłóca ustabilizowane życie mieszkańców. Jerzy namawia znudzonych trywialną codziennością pensjonariuszy do wystawienia "Fausta".
Ekipa.
Część zdjęć kręcono w Domu Artystów Weteranów Scen Polskich w Skolimowie pod Warszawą, część zaś w Toruniu – na toruńskiej Starówce oraz w Areszcie Śledczym przy ul. Fosa Staromiejska, znanym jako „Okrąglak”, w którym aktorzy występujący w filmie wystawiają sztukę Goethego dla osadzonych.

</doc>
<doc id="1713193" url="https://pl.wikipedia.org/wiki?curid=1713193" title="Pawilon Najwyższej Harmonii">
Pawilon Najwyższej Harmonii

Pawilon Najwyższej Harmonii (chiń. 太和殿, "Tàihédiàn") – główny, największy budynek Zakazanego Miasta. Znajduje się w jego centrum, na dziedzińcu zewnętrznym, za Bramą Najwyższej Harmonii (Taihemen).
Pawilon zajmuje powierzchnię 2377 m². Pokryty jest czterospadową, podwójną konstrukcją dachową wspartą na potężnych kolumnach, które wewnątrz budynku są pozłacane. Wznosi się na trzech wielkich tarasach ziemnych licowanych kamieniem, z balustradami z białego marmuru. Na górę prowadzą trzy pasma schodów, z których środkowe pełni rodzaj podejścia wyłożonego marmurowymi płaskorzeźbami z wyobrażeniami smoków. Drogą tą mogła poruszać się jedynie lektyka z cesarzem.
Pawilon został wybudowany w 1420 roku, za panowania cesarza Yongle i przebudowany w 1695 roku przez cesarza Kangxi. Służył jako miejsce cesarskich audiencji, konsultacji i obchodów najważniejszych ceremonii państwowych. W nim odbywały się intronizacje nowych cesarzy, nominacje urzędnicze i audiencje dla zagranicznych poselstw. Cesarz zasiadał na tronie pośrodku sali, otoczony kadzielnicami.

</doc>
<doc id="1713196" url="https://pl.wikipedia.org/wiki?curid=1713196" title="Horenyczi">
Horenyczi

Horenyczi () – wieś na Ukrainie, w obwodzie kijowskim, w rejonie buczańskim, w hromadzie Biłohorodka, na lewym brzegu rzeki Irpień. W 2001 roku liczyła 2551 mieszkańców.
W Horenyczach znajduje się rezydencja użytkowana do lutego 2014 roku przez byłego prokuratora Wiktora Pszonkę.

</doc>
<doc id="1713197" url="https://pl.wikipedia.org/wiki?curid=1713197" title="Taihedian">
Taihedian



</doc>
<doc id="1713202" url="https://pl.wikipedia.org/wiki?curid=1713202" title="Psałterz trzebnicki">
Psałterz trzebnicki

Psałterz trzebnicki – iluminowany, rękopiśmienny kodeks pochodzący z XIII wieku. Jeden z najcenniejszych zabytków iluminatorstwa śląskiego. Luksusowy modlitewnik przeznaczony dla elit ówczesnego społeczeństwa.
Psałterz ten jest kodeksem pergaminowym zawierającym 158 kart formatu 30,5 na 21,5 cm. Tekst łaciński pisany jest w jednej kolumnie. Psałterz zawiera: kalendarz i "oratio pro benediction", psalmy według Wulgaty (karty 9r do 142v), 10 kantyków biblijnych oraz Te Deum i "Credo Officium Defunctorum". 
Jego dekorację stanowi grupa 17 całostronicowych miniatur figuralnych w trzech narracyjnych cyklach oraz 10 ozdobnych inicjałów plecionkowych umieszczonych w incipitach psalmów. Całość utrzymana jest w stylu romańskim z widocznymi wpływami szkoły sasko-turyngskiej.
Psałterz powstał najprawdopodobniej około 1240 roku w Lubiążu. Małe rozmiary manuskryptu, brak zapisu nutowego, bogate zdobienia malarskie świadczą, że nie był on przeznaczony do użytku w chórze zakonnym. Był to luksusowy modlitewnik sporządzony na prywatne potrzeby kogoś należącego do elit ówczesnego społeczeństwa. Później jednak był używany podczas modłów nocnych w klasztorze Cysterek w Trzebnicy, co nadało mu nazwę. Po kasacie klasztoru w roku 1810 znalazł się w zbiorach Biblioteki Uniwersyteckiej we Wrocławiu, gdzie jest przechowywany (sygnatura IF 440).

</doc>
<doc id="1713214" url="https://pl.wikipedia.org/wiki?curid=1713214" title="Karty kontrolne">
Karty kontrolne

Karty kontrolne () – wykresy liniowe, na których dodatkowo znajdują się dwie linie, zwane górnym i dolnym limitem kontrolnym. Karty kontrolne służą do zobrazowania takich parametrów zjawiska jak średnia, odchylenie standardowe, rozstęp.
Karty kontrolne — charakterystyka.
Karty kontrolne są jednym z podstawowych narzędzi statycznej kontroli jakości nazywanej również statystyczną kontrolą procesu (z ang. Statistical Process Control — SPC). Twórcą kart kontrolnych jest Walter A. Shewhart.
Karty kontrolne stosowane są w procesach, w których konieczne jest ciągłe monitorowanie — produkcji. Związane jest to również z potrzebą pobierania próbek potrzebnych do analizy podczas procesu produkcji.
Karty kontrolne są graficzną metodą ukazywania nieprawidłowości zachodzących w procesie produkcji. Wykres jest wyznacznikiem zmienności parametrów statystycznych (m.in. wartość średnia próby, zakres zmienności — rozstęp, odchylenie standardowe) względem czasu.
Podczas tworzenia wykresu ustala się graniczne linie będące wyznacznikiem statyczności procesu:
Cel kart kontrolnych.
Karty kontrolne służą do kontrolowania procesów, mają na celu zwiększenie wydajności produkcji oraz jakości wyrobów.
Dzięki analizie kart kontrolnych można stwierdzić, czy zmiany zakłócające dany proces są zdarzeniem naturalnym (związanym z procesem) lub też przyczyną specjalną, która występuje systematycznie lub sporadycznie i jest sygnałem do znalezienia i eliminacji zakłóceń w badanym procesie.
Czynniki powodujące niezgodności w badanym procesie na karcie kontrolnej przedstawione są w postaci:

</doc>
<doc id="1713216" url="https://pl.wikipedia.org/wiki?curid=1713216" title="Motu Nao">
Motu Nao

Motu Nao – najmniejsza wyspa archipelagu Markizów w Polinezji Francuskiej. Położona 24 km na północny wschód od wyspy Fatu Hiva. Jej powierzchnia wynosi 0,01 km². Najwyższym punktem wyspy jest Rocher Thomasset (4 m n.p.m.).

</doc>
<doc id="1713218" url="https://pl.wikipedia.org/wiki?curid=1713218" title="Ekstraklast">
Ekstraklast

Ekstraklast (egzoklast) – detrytyczny element skały osadowej, pochodzący z erozji skał starszych spoza zbiornika sedymentacyjnego.

</doc>
<doc id="1713219" url="https://pl.wikipedia.org/wiki?curid=1713219" title="Linet Masai">
Linet Masai

Linet Masai (ur. 5 grudnia 1989 w Kapsokwony) – kenijska lekkoatletka, specjalistka od długich dystansów.

</doc>
<doc id="1713220" url="https://pl.wikipedia.org/wiki?curid=1713220" title="Linet Chepkwemoi Masai">
Linet Chepkwemoi Masai



</doc>
<doc id="1713223" url="https://pl.wikipedia.org/wiki?curid=1713223" title="Piwo Roku">
Piwo Roku

Piwo Roku Bractwa Piwnego - najwyższe wyróżnienie przyznawane dla najlepszego piwa danego roku przez Towarzystwo Promocji Kultury Piwa Bractwo Piwne. Laureat tytułu oraz związanego z nim medalu Piwo Roku wyłaniany jest na podstawie wyników wszystkich ogólnopolskich konkursów piwnych danego roku. Piwo, które najczęściej zwycięża honorowane jest medalem Piwo Roku.
Nagrodzone piwa.
Tytuł Piwa Roku otrzymały następujące piwa:

</doc>
<doc id="1713228" url="https://pl.wikipedia.org/wiki?curid=1713228" title="I Rapsodia węgierska">
I Rapsodia węgierska

I Rapsodia węgierska E-dur (numer w katalogu Humphreya Searle'a: 244/1) – utwór Franciszka Liszta skomponowany w formie rapsodii i przeznaczony do wykonywania na fortepianie. Jest to pierwsza pozycja w zbiorze 19 rapsodii węgierskich. Liszt rozpoczął tworzenie kompozycji w 1846 w Klausenbergu a jej pierwsza publikacja miała miejsce 1853. Rapsodia (jak wiele w zbiorze) skomponowana jest w stylu cygańskiego tańca czardasza pochodzącego z Siedmiogrodu i posiada dwie części: wolną "lassan" i szybką "friska". Część pierwsza ma swoje źródła w twórczości Franciszka Erkela i Gáspára Bernáta natomiast część druga Karola Therna. Laci Pócsi i jego zespół byli także źródłem inspiracji dla tego dzieła.

</doc>
<doc id="1713229" url="https://pl.wikipedia.org/wiki?curid=1713229" title="Instytut Mikołowski">
Instytut Mikołowski

Instytut Mikołowski – placówka kulturotwórcza gminy wpisana do rejestru instytucji kultury w Mikołowie. Została utworzona w mieszkaniu przy ul. Jana Pawła II 8/5, w którym w latach 1945–1964 mieszkał Rafał Wojaczek. Obecnie jej siedziba znajduje się przy ul. Konstytucji 3 Maja 18.
Historia Instytutu.
W 1996 roku Paweł Targiel rozpoczął starania o przekształcenie mieszkania, w którym mieszkał w młodości Rafał Wojaczek w placówkę kulturalną. W 1997 roku z inicjatywy Pawła Targiela, z pomocą ówczesnego wiceburmistrza Mikołowa Mariana Sworznia, w miejscu zamieszkania Wojaczka otwarto instytucję, która zajęła się działalnością kulturotwórczą i prowadziła również działania o charakterze promocyjnym dorobku kulturalnego miasta. Instytut Mikołowski uzyskał statut prawny z początkiem roku 1999. Od otwarcia placówki, aż do swojej śmierci funkcję dyrektora Instytutu pełnił poeta i redaktor naczelny „Arkadii. Pisma katastroficznego” – Paweł Targiel.

</doc>
<doc id="1713230" url="https://pl.wikipedia.org/wiki?curid=1713230" title="Pismo mongolskie">
Pismo mongolskie

Pismo mongolskie (, Монгол бичиг, "Mongol biçig") – tradycyjne pismo używane do zapisu języka mongolskiego, utworzone około 1204 na podstawie alfabetu ujgurskiego.
Historia.
Składa się z około 30 liter (samogłosek i spółgłosek), z których większość występuje w 3 wariantach – na początku, w środku i na końcu słowa. Wyrazy zapisywane są z góry na dół i od lewej do prawej.
W 1648 "Mongol biçig" zaktualizowano do potrzeb ówczesnego języka mongolskiego. Dodano nowe znaki, a istniejące stały się bardziej czytelne. Nowy alfabet nazywany jest "Todo biçig" (Тодo бичиг). Adaptowano go do zapisu języka kałmuckiego.
Od 1946 pismo mongolskie w Mongolii zastąpione jest zmodyfikowaną cyrylicą.
Obecnie używa się go tylko do zapisu języka mongolskiego i języka ewenkijskiego na obszarach Mongolii Wewnętrznej, a odmiany "Tod biçig" używają Ojraci.

</doc>
<doc id="1713231" url="https://pl.wikipedia.org/wiki?curid=1713231" title="Zeszyty Historyczne">
Zeszyty Historyczne

„Zeszyty Historyczne” – kwartalnik (do 1973 półrocznik) emigracyjny wydawany w latach 1962–2010 przez Instytut Literacki w Paryżu (od 2003 redagowany przez warszawskie Towarzystwo Opieki nad Archiwum Instytutu Literackiego w Paryżu). Publikował dokumenty, relacje, pamiętniki, wspomnienia i opracowania poświęcone najnowszej historii Polski. Z uwagi na to, że było wydawane na emigracji, a co za tym idzie pozbawione ingerencji cenzury, pismo stanowiło wolne forum dyskusji i prezentacji badań naukowych. Skupiało wielu wybitnych badaczy i publicystów emigracyjnych (m.in. Piotr Wandycz, Józef Garliński, Zbigniew S. Siemaszko, Tadeusz Wyrwa) i krajowych (m.in. Grzegorz Mazur, Andrzej Friszke, Andrzej Paczkowski, Aleksandra Ziółkowska-Boehm).
W okresie PRL niektórzy autorzy krajowi publikowali swoje teksty w „Zeszytach Historycznych” pod pseudonimami. Po 1980 pismo było przedrukowywane w kraju m.in. przez Krakowskie Towarzystwo Wydawnicze (do 1989 poza zasięgiem cenzury). W połowie lat 90. nakładem Oficyny Wydawniczej Pomost ukazała się w Polsce reedycja pierwszych stu numerów.
Przez niemal 40 lat redaktorem był Jerzy Giedroyc, po jego śmierci w 2000 – Zofia Hertz (od września 2000 do czerwca 2003), a od czerwca 2003 do 2009 pismo redagował Jacek Krawczyk.
W 2009 w dowodzie uznania za wkład w ochronę polskiego dziedzictwa narodowego poza granicami kraju, Prezes Instytutu Pamięci Narodowej uhonorował zespół redakcyjny kwartalnika „Zeszyty Historyczne” nagrodą „Kustosza Pamięci Narodowej”.
W czerwcu 2010 ukazał się ostatni 171 numer „Zeszytów Historycznych”.

</doc>
<doc id="1713233" url="https://pl.wikipedia.org/wiki?curid=1713233" title="Mikko Paananen">
Mikko Paananen

Mikko Henrik Julius Paananen, bardziej znany jako Migé (ur. 19 grudnia 1974 r.) – fiński basista, członek zespołu metalowego HIM.

</doc>
<doc id="1713234" url="https://pl.wikipedia.org/wiki?curid=1713234" title="Torpedo Mikołajów">
Torpedo Mikołajów

Torpedo Mikołajów (ukr. Футбольний клуб «Торпедо» Миколаїв, "Futbolnyj Kłub "Torpedo" Mykołajiw") – ukraiński klub piłkarski z siedzibą w Mikołajowie.
Historia.
Chronologia nazw:
Piłkarska drużyna "Awanhard Mikołajów" została założona w mieście Mikołajów w latach 1954-1955 i reprezentowała miejscowy zakład JuTZ "Zoria".
Zespół występował w rozgrywkach lokalnych mistrzostw i Pucharu obwodu mikołajowskiego oraz w rozgrywkach Mistrzostw Ukraińskiej SRR spośród drużyn amatorskich. Niejednokrotnie był bliski awansu do profesjonalnej ligi Mistrzostw ZSRR, ale zawsze w barażach ustępował klubowi Sudnobudiwnyk Mikołajów.
Dopiero w 2001 klub nastąpiło odrodzenie klubu. Została reorganizowana materialna baza klubu, która jest podporządkowana NPK "Zoria-Maszprojekt". Zespół występuje w rozgrywkach lokalnych mistrzostw i Pucharu obwodu mikołajowskiego oraz w rozgrywkach Amatorskich Mistrzostw Ukrainy. Klub ma własną Szkołę Piłkarską. Spośród jej wychowanków znani piłkarze Nikita Rukavytsya, Wjaczesław Czeczer, Denys Wasin, Serhij Litowczenko, Andrij Raspopow.

</doc>
<doc id="1713235" url="https://pl.wikipedia.org/wiki?curid=1713235" title="Polska w rankingach">
Polska w rankingach

Artykuł prezentuje zmiany pozycji Polski w rankingach państw. W przypadku rankingów wielowymiarowych (z kilkoma zmiennymi) nie ma w tabelach wartości punktowych, ze względu na większą abstrakcyjność takiej wielkości oraz jej zmienność z powodu wprowadzanych, od czasu do czasu, modyfikacji metodologii obliczania wskaźnika. O ile w publikacji podano wyraźnie, z którego roku są dane, to ranking jest podany dla roku danych, a nie późniejszej publikacji.

</doc>
<doc id="1713236" url="https://pl.wikipedia.org/wiki?curid=1713236" title="Jekaterina Podkopajewa">
Jekaterina Podkopajewa



</doc>
<doc id="1713239" url="https://pl.wikipedia.org/wiki?curid=1713239" title="The L Word">
The L Word



</doc>
<doc id="1713243" url="https://pl.wikipedia.org/wiki?curid=1713243" title="Operacja Żagiel 2009">
Operacja Żagiel 2009

Operacja Żagiel 2009 (ang. The Tall Ships' Races 2009) – zlot żaglowców połączony z regatami oraz imprezami okolicznościowymi, organizowany przez Sail Training Association w 2009.
The Tall Ships' Races Baltic 2009.
Przygotowanie jednostek do startu w regatach bałtyckich odbyło się w dniach 2 lipca – 5 lipca 2009 w Gdyni. Honorowym gościem parady żaglowców był Dar Pomorza, który w tym roku obchodził swoje setne urodziny.
Start do regat odbył się 5 lipca 2009 o godzinie 17.00 czasu polskiego z linii cypel Półwyspu Hel – ujście Wisły Śmiałej. Wystartowało 105 jednostek.
The Tall Ships Atlantic Challenge 2009.
Przygotowanie jednostek do startu w regatach atlantyckich odbyło się w dniach 30 kwietnia – 3 maja 2009 w Vigo w Hiszpanii.
Upamiętnienia.
Z okazji Zlotu Wielkich Żaglowców, Poczta Polska wprowadziła do obiegu znaczek w formie bloku. Znajduje się na nim "Dar Młodzieży" na tle panoramy gdańskiego portu.

</doc>
<doc id="1713244" url="https://pl.wikipedia.org/wiki?curid=1713244" title="Limusaurus">
Limusaurus

Limusaurus – rodzaj niewielkiego teropoda należącego do grupy ceratozaurów (Ceratosauria). Żył w późnej jurze na terenie dzisiejszych Chin. Jest to pierwszy odkryty w Azji Wschodniej ceratozaur oraz jedyny znany jurajski roślinożerny teropod z dziobem. Został opisany w 2009 roku przez Xu Xinga i współpracowników.
Morfologia.
"Limusaurus" wykazuje wiele cech typowych dla ceratozaurów – ma m.in.: stosunkowo wysoką czaszkę, niewielkie okna przedoczodołowe, kość przedszczękową z krótkim wyrostkiem szczękowym oraz długim i masywnym wyrostkiem nosowym. U teropoda tego nie występują niektóre cechy charakterystyczne dla bardziej zaawansowanych ceratozaurów, takich jak "Ceratosaurus", jednak inne, takie jak stosunkowo krótsze kończyny przednie i krótsze przedramiona, zdają się być bardziej zaawansowane właśnie u "Limusaurus". Wykazuje on pewne podobieństwa do noazaurów, takich jak "Masiakasaurus", oraz bardziej zaawansowanych ewolucyjnie od ceratozaurów tetanurów. Wiele cech łączy także "Limusaurus" z elafrozaurem – większość spośród nich to plezjomorfie obecne także u celofyzoidów. "Limusaurus" jest także jedynym znanym ceratozaurem, u którego odkryto widełki obojczykowe. "Limusaurus", ornitomimozaury oraz archozaury takie jak "Shuvosaurus" czy "Effigia" nie są blisko spokrewnione, żyły również w innych okresach, jednak wykazują one wiele podobieństw w budowie szkieletu. Wszystkie miały małe czaszki z dużymi oczodołami, bezzębne szczęki, długie szyje i wydłużone kończyny tylne. Inny bazalny ceratozaur, "Elaphrosaurus", początkowo został uznany za ornitomimozaura. Niektóre cechy anatomiczne "Limusaurus", takie jak mała bezzębna głowa i długa szyja, oraz w szczególności obecność gastrolitów, sugerują, że był on roślinożercą. Jest to najwcześniejszy i najbardziej bazalny znany roślinożerny teropod.
Dłoń "Limusaurus" nie zachowała się w całości u żadnego ze znanych osobników, jednak odkryte skamieniałości pozwoliły na niemal kompletne jej zrekonstruowanie. Tradycyjnie uznaje się, że teropody utraciły dwa wewnętrzne palce dłoni (występowałyby u nich palce I-II-III), co odróżniałoby je od innych czworonogów, u których zanikły oba zewnętrzne palce – I i V. Ten nietypowy schemat występował u bazalnych teropodów i był również przypisywany nieptasim tetanurom. Stoi to w sprzeczności z badaniami dowodzącymi występowania palców II-III-IV u jedynych współczesnych tetanurów, ptaków. Porównanie budowy dłoni teropodów wskazuje, że trzy palce bazalnych tetanurów wieloma cechami śródręcza przypominają palce II-III-IV, lecz budową paliczków – palce I-II-III. Xu i współpracownicy sugerują, że występowanie u ptaków palców II-III-IV wskazuje na ich obecność u wszystkich tetanurów. U "Limusaurus" występował pierwszy palec, był jednak silnie zredukowany; w ocenie Xu i współpracowników prawdopodobnie dłoń ceratozaurów reprezentowała stadium pośrednie pomiędzy dłońmi pierwotnych teropodów a dłońmi tetanurów. Późniejsze badania Vargasa, Wagnera i Gauthiera (2009), Stieglera i współpracowników (2014) oraz Dal Sasso, Maganuco i Cau (2018) sugerują jednak, że redukcja pierwszego palca dłoni nastąpiła tylko w linii ewolucyjnej prowadzącej bezpośrednio do "Limusaurus" i że prawdopodobnie dłonie tego teropoda nie były zbliżone budową do dłoni ostatniego wspólnego przodka ceratozaurów i tetanurów.
Znane skamieniałości przedstawicieli gatunku "L. inextricabilis" należą do osobników w różnym wieku. Wang i współpracownicy (2017) odkryli, że w toku ontogenezy następował u tego dinozaura zanik zębów. Najmłodsze znane osobniki miały po jednym zębie w kościach przedszczękowych, po osiem w szczękach i co najmniej po dwanaście w kościach zębowych; z wiekiem liczba zębów ulegała zmniejszeniu, a osobniki dorosłe miały już bezzębne szczęki. Autorzy ponadto wskazują, że razem ze szkieletami najmłodszych znanych osobników "L. inextricabilis" nie znaleziono gastrolitów; znajdowane są one ze szkieletami osobników starszych, przy czym z wiekiem zwierzęcia zwiększała się zarówno ilość, jak i rozmiary gastrolitów. W ocenie autorów prawdopodobnie z wiekiem osobników "L. inextricabilis" zmieniała się dieta zwierzęcia, przy czym najprawdopodobniej osobniki młode były w większym stopniu niż dorosłe wszystkożercami.
Klasyfikacja.
Przeprowadzona przez autorów opisu "Limusaurus" analiza filogenetyczna uwzględniająca 413 cech morfologicznych 65 taksonów wykazała, że był on bazalnym ceratozaurem, stanowiącym takson siostrzany dla elafrozaura. Innymi blisko spokrewnionymi z "Limusaurus" dinozaurami są "Spinostropheus" i "Deltadromeus". Te cztery teropody są grupą zewnętrzną dla kladu "Ceratosaurus" + Abelisauroidea, jednak ich pozycja jest niepewna. Według analizy "Limusaurus" i "Elaphrosaurus" są taksonami siostrzanymi, jednak łączy je tylko jedna synapomorfia – żebra szyjne złączone z odpowiadającymi im kręgami. Cecha ta występuje również u bardziej zaawansowanych ceratozaurów. Autorzy stwierdzają, że siostrzane relacje pomiędzy elafrozaurem a "Limusaurus" mogą zostać zachwiane. Dalsze porównania osteologiczne pomiędzy tymi dwoma teropodami oraz "Spinostropheus" i "Deltadromeus" są potrzebne w celu dokładniejszego ustalenia pokrewieństwa pomiędzy bazalnymi ceratozaurami. Późniejsza analiza przeprowadzona przez Diego Pola i Olivera Rauhuta (2012) potwierdza, że "Limusaurus" był taksonem siostrzanym dla elafrozaura, z którym to rodzajem oraz ze "Spinostropheus" tworzył klad siostrzany do kladu obejmującego abelizauroidy i ceratozaura. Natomiast z analiz przeprowadzonych przez Andreę Cau, Fabio Dalla Vecchię i Matteo Fabbriego (2012, 2013) oraz Wanga i współpracowników (2017), a także z badań Stieglera i współpracowników (2014) wynika, że "Limusaurus" był abelizauroidem z rodziny noazaurów.
Historia odkryć.
"Limusaurus" został opisany w 2009 roku w oparciu o niemal kompletny szkielet (IVPP V 15923) niezawierający jedynie tylnych kręgów ogonowych. Wszystkie kości czaszki holotypu z wyjątkiem ciemieniowych są niezłączone, podobnie jak elementy kości miednicznej. Łopatka i kość krucza łączą się z sobą, lecz szew kostny pomiędzy nimi jest widoczny. Również kości skokowa i piętowa są połączone ze sobą, lecz nie z piszczelą.
W 2009 roku opisano również skamieniałości dwóch innych osobników (IVPP V 15924 i IVPP V16134) "Limusaurus inextricabilis". Holotyp mierzył w chwili śmierci około 170 cm długości, podobnie jak IVPP V16134, który zmarł będąc prawdopodobnie na tym samym etapie rozwoju co IVPP V 15923. IVPP V 15924 był od nich o około 15% większy, na co wskazuje długość kości piszczelowo-stępowej. Badania histologiczne kości strzałkowej wykazały, że osobnik ten zginął w szóstym roku życia. W 2010 roku opisano szczątki piętnastu osobników z trzech różnych brekcji kostnych, które również zginęły pogrzebane w popiele wulkanicznym. "Limusaurus" był najpospolitszym rodzajem na tych terenach, śmierć wielu osobników w jednym miejscu sugeruje, że prowadził stadny tryb życia. Oprócz nich odnaleziono również skamieniałości guanlongów, które mogły polować na "Limusaurus".
Nazwa "Limusaurus" pochodzi od łacińskiego słowa "limus", oznaczającego „muł”, oraz "saurus" – zlatynizowanego greckiego słowa "sauros" („jaszczur”). Epitet gatunkowy "inextricabilis" wywodzi się z języka łacińskiego i znaczy „niemogący uciec” – odnosi się to do śmierci odkrytych osobników, które prawdopodobnie ugrzęzły w błocie, z którego nie potrafiły się wydostać.

</doc>
<doc id="1713245" url="https://pl.wikipedia.org/wiki?curid=1713245" title="Metsowo">
Metsowo

Metsowo (gr. Μέτσοβο, arom. Aminciu) – miasto w Grecji, w administracji zdecentralizowanej Epir-Macedonia Zachodnia, w regionie Epir, w jednostce regionalnej Janina, siedziba gminy Metsowo. W 2011 roku liczyło 2503 mieszkańców.
Jest to największy w Grecji ośrodek mniejszości arumuńskiej. Chociaż w XIX wieku Metsowo nie wchodziło jeszcze w skład odrodzonego państwa greckiego, pochodzili stąd znani Grecy, między innymi Nikolaos Sturnaris, Eleni Tositsas, Michail Tositsas, Jeorjos Awerof-Tositsas (grecki współorganizator pierwszych igrzysk olimpijskich). Ich wielkim dziełem było stworzenie w Atenach Narodowej Politechniki Metsowskiej, zwanej w skrócie Metsowio. Inną pochodzącą stąd wyróżniającą się postacią był Ewangelos Awerof-Tositsas – były minister obrony narodowej Grecji.
Charakterystyczna dla miasteczka jest oryginalna drewniano-kamienna architektura. Lokalny, tradycyjny styl budownictwa zachowują także wszystkie nowo wznoszone obiekty.
Metsowo jest znane w Grecji z wyrobu serów (Metsowone i Metsowela), a także z miejscowego wina, wytwarzanego w winnicach stanowiących własność rodziny Awerof-Tositsa. Czynne jest muzeum winiarstwa oraz zawsze jest otwarty dla zwiedzających ośrodek produkcji wina Katogi Awerof, wraz z przyległym hotelem. Przy rynku działa galeria sztuki. Czynne jest też bogate w starannie odrestaurowane kolekcje muzeum wnętrz oraz przedmiotów użytkowych i broni – dar rodziny Awerofów-Tositsasów (przez wiele wieków stanowiło dom rodu Tositsasów). Eksponowane przedmioty pochodzą nawet z IV wieku, jednak główna część kolekcji obejmuje okres od XV do XIX wieku.

</doc>
<doc id="1713246" url="https://pl.wikipedia.org/wiki?curid=1713246" title="Limusaurus inextracibilis">
Limusaurus inextracibilis



</doc>
<doc id="1713247" url="https://pl.wikipedia.org/wiki?curid=1713247" title="Dozór kuratorski">
Dozór kuratorski



</doc>
<doc id="1713249" url="https://pl.wikipedia.org/wiki?curid=1713249" title="Trancoso (Brazylia)">
Trancoso (Brazylia)

 
Trancoso – niewielka miejscowość w gminie Porto Seguro w stanie Bahia w Brazylii. 
Miejsce przybycia portugalskiego odkrywcy, Pedro Alvares Cabrala do Brazylii 21 kwietnia 1500. Miasto zostało założone przez księży jezuitów w 1583.
Obecnie miejscowość turystyczna z bardzo czystymi plażami.

</doc>
<doc id="1713250" url="https://pl.wikipedia.org/wiki?curid=1713250" title="Trancoso (Bahia)">
Trancoso (Bahia)



</doc>
<doc id="1713252" url="https://pl.wikipedia.org/wiki?curid=1713252" title="William P. Young">
William P. Young

William P. Young (ur. 11 maja 1955 w Grande Prairie) – kanadyjski pisarz. Autor powieści Chata, która w 2017 doczekała się ekranizacji.
Wraz z żoną Kim mieszka w amerykańskim mieście Happy Valley w stanie Oregon. Ma czterech synów i dwie córki.

</doc>
<doc id="1713255" url="https://pl.wikipedia.org/wiki?curid=1713255" title="Windrush (rzeka)">
Windrush (rzeka)

Windrush – rzeka w Anglii, wchodząca w skład dorzecza Tamizy.
Windrush rozpoczyna się we wzgórzach Cotswolds w Gloucestershire na północny wschód od Taddington, która jest na północ od Guiting Power, Temple Guiting, Ford i Cutsdean.

</doc>
<doc id="1713256" url="https://pl.wikipedia.org/wiki?curid=1713256" title="Neurodegeneracja">
Neurodegeneracja



</doc>
<doc id="1713257" url="https://pl.wikipedia.org/wiki?curid=1713257" title="Laktogen">
Laktogen



</doc>
<doc id="1713260" url="https://pl.wikipedia.org/wiki?curid=1713260" title="FK Łużany">
FK Łużany

FK Łużany (ukr. Футбольний клуб «Лужани», "Futbolnyj Kłub "Łużany"") – ukraiński klub piłkarski z siedzibą w Łużanach w obwodzie czerniowieckim.
Historia.
Chronologia nazw:
Piłkarska drużyna Kołhospnyk została założona w mieście Łużany w 1947.
Zespół występował w rozgrywkach lokalnych mistrzostw i Pucharu obwodu czerniowieckiego. Długi okres był poza elitą, dopiero w latach 70. XX wieku pod nazwą Kołos został jednym z najlepszych drużyn obwodu. Ale największych sukcesów klub osiągnął dopiero od 1996. W 2000 zdobył Amatorski Puchar Ukrainy. Zespół występuje w rozgrywkach lokalnych mistrzostw i Pucharu obwodu czerniowieckiego oraz w rozgrywkach Amatorskich Mistrzostw Ukrainy. 

</doc>
<doc id="1713261" url="https://pl.wikipedia.org/wiki?curid=1713261" title="Brama Niebiańskiego Spokoju">
Brama Niebiańskiego Spokoju

Brama Niebiańskiego Spokoju (chin. upr. 天安门, chin. trad 天安門, pinyin "Tiān’ānmén") – monumentalna brama w Pekinie, stanowiąca narodowy symbol Chin i umieszczona w godle Chińskiej Republiki Ludowej.
Historia.
Brama wraz z placem powstały w 1417 roku, za panowania cesarza Yongle. Początkowo brama miała kształt typowego paifangu. Zniszczona w wyniku pożaru w 1465 roku została odbudowana w monumentalnym kształcie podobnym do dzisiejszego i otrzymała wówczas nazwę "Chengtianmen" (chin. upr. 承天门, chin. trad. 承天門, pinyin: "Chéngtiānmén"; Brama Wspierająca Niebo). Brama została zniszczona podczas powstania Li Zichenga w 1644 roku. Po objęciu rządów przez dynastię Qing brama została w 1651 roku odbudowana i nadano jej wówczas znaną dzisiaj nazwę. W okresie cesarstwa brama odgrywała rolę łącznika między Zakazanym Miastem a światem zewnętrznym. Z jej szczytu spuszczano na sznurze w dziobie rzeźbionego feniksa cesarskie edykty, ogłaszano wyniki egzaminów państwowych i żegnano ekspedycje wojskowe. Raz do roku z lewej części bramy cesarski urzędnik przeprowadzał rewizję wyroków śmierci, które napływały do Pekinu; w przypadku zatwierdzenia kary wykonywano ją na miejscu. Sam cesarz pojawiał się na bramie bardzo rzadko; jeśli już to następowało, towarzyszył mu kilkutysięczny zastęp.
Z tarasu na szczycie bramy 1 października 1949 Mao Zedong ogłosił powstanie Chińskiej Republiki Ludowej. Podczas obchodów świąt państwowych zasiadają na nim najwyżsi przedstawiciele władz. Dla publiczności taras został otwarty w 1988 roku.
Pod koniec lat 60. XX wieku brama była w bardzo złym stanie. Na polecenie premiera Zhou Enlaia w latach 1969-1970 zasłonięto ją rusztowaniami i w tajemnicy rozebrano, po czym odbudowano przy użyciu tradycyjnych technik i materiałów.
Opis.
Brama znajduje się na północnej stronie placu Niebiańskiego Spokoju i stanowi wejście na terytorium Miasta Cesarskiego. Dawniej stanowiła pierwszy element warownej drogi łączącej Zakazane Miasto ze światem zewnętrznym, która obecnie już nie istnieje. Tuż za nią znajdują się: po wschodniej stronie dawna świątynia Cesarskich Przodków, zaś po zachodniej park Zhongshan z ołtarzem Ziemi i Zbiorów.
Brama ma 66 metrów długości, 37 m szerokości i 32 m wysokości. Posiada pięć wejść i dziesięć wewnętrznych korytarzy. Środkowe wejście służyło jedynie cesarzowi. Przed bramą znajduje się fosa zwana Złotą Rzeką (Jinshuihe), z siedmioma przerzuconymi nad nią marmurowymi mostkami. Przed nimi wznoszą się dwie 10-metrowe kolumny huabiao i dwa posągi lwów.
Nad głównym wejściem bramy od 1949 roku zawieszony jest ogromny portret Mao Zedonga. Początkowo, między 7 lipca 1949 a proklamacją ChRL 1 października tegoż roku obok znajdował się również wizerunek Zhu De. Pierwszy portret przedstawiał Przewodniczącego w innym ujęciu, z czapką na głowie. Obecny portret został wykonany w latach 60. przez Zhanga Zhenshi na podstawie fotografii zrobionej w 1964 roku przez Chen Shilina. W 1953 roku po śmierci Józefa Stalina czasowo zamiast Mao wywieszono jego portret, zaś po śmierci Mao w 1976 roku na znak żałoby zamiast portretu zawieszono czarno-białe zdjęcie. Kilkukrotnie dochodziło do prób jego zniszczenia; oblewano go farbą (m.in. podczas protestów studenckich w 1989 roku), a w 2007 roku doszło do próby jego podpalenia.
Po obu stronach bramy znajdują się wielkie tablice ze sloganami, po lewej o treści "Niech żyje Chińska Republika Ludowa" (中华人民共和国万岁, "Zhōnghuá Rénmín Gònghéguó wànsuì") i po prawej "Niech żyją zjednoczone ludy świata" (世界人民大团结万岁, "Shìjiè Rénmín dà Tuánjié wànsuì"). Napis po prawej stronie brzmiał pierwotnie "Niech żyje Centralny Rząd Ludowy" (中央人民政府萬歲, "Zhōngyāng Rénmín Zhèngfǔ wànsuì"). Oba slogany pierwotnie zapisane były tradycyjnym pismem chińskim; w 1964 wymieniono je na nowe, zapisane pismem uproszczonym.
Tradycja zawieszania na bramie portretów i sloganów sięga czasów wcześniejszych niż powstanie ChRL. Przed 1949 rokiem nad wejściem wisiał portret Sun Jat-sena (od 1925), a następnie Czang Kaj-szeka (od 1945), zaś w okresie japońskiej okupacji Pekinu pod dachem zawieszono hasło "Zbudujmy Nowy Porządek we Wschodniej Azji" (建设东亚新秩序, "jiànshè dōngyà xīn zhìxù").

</doc>
<doc id="1713263" url="https://pl.wikipedia.org/wiki?curid=1713263" title="Architektura 12-bitowa">
Architektura 12-bitowa

Architektura 12-bitowa – architektura komputera, w której słowa, adresy i inne dane mieszczą się w najwyżej 12 bitach pamięci.
Prawdopodobnie najbardziej znanymi komputerami 12-bitowymi były PDP-8 i LINC oraz ich kuzyni. Komputery te były dostępne na rynku od roku 1963 aż do połowy lat 90.
Wiele spośród przetworników analogowo-cyfrowych ma dokładność 12-bitów.
12 cyfr binarnych daje 4096 różnych kombinacji (10000 ósemkowo, 1000 szesnastkowo).

</doc>
<doc id="1713264" url="https://pl.wikipedia.org/wiki?curid=1713264" title="12-bit">
12-bit



</doc>
<doc id="1713265" url="https://pl.wikipedia.org/wiki?curid=1713265" title="Bankowość islamska">
Bankowość islamska

Bankowość islamska – system bankowy, który jest zgodny z zasadami prawa muzułmańskiego (szariat) oraz jego zastosowanie we wsparciu rozwoju gospodarek krajów lub społeczności islamskich. Wśród zakazów określonych w prawie islamskim znajdują się m.in. zakaz lichwy, czyli bogacenia się na skutek pożyczania pieniędzy na wysoki procent (zakaz ten znajduje się również w Starym Testamencie) oraz inwestowania pieniędzy w działalność, której celem jest oferowanie dóbr i usług niezgodnych z podstawowymi wartościami islamu (np. produkcja broni czy alkoholu).
Zasady działania bankowości islamskiej.
Kluczową cechą bankowości islamskiej jest więc rezygnacja z oprocentowania oraz odsetek. Źródłem zysku w takim modelu bankowości nie są odsetki ani kreacja długu kredytowego, ale produkcja dóbr i udział w zyskach z ich sprzedaży. Instytucje finansowe przekazują środki na rozwój sektora produkcji oraz usług. Tym samym pieniądze inwestowane są bezpośrednio w gospodarkę realną i w założeniu nie dochodzi do „sztucznej” kreacji pieniądza oraz do działań spekulacyjnych. Służą temu odpowiednio skonstruowane produkty bankowe, których główną cechą jest brak oprocentowania oraz odsetek. Do grupy podstawowych produktów bankowości islamskiej należy zaliczyć takie instrumenty jak Mudaraba, Muszaraka, Murabaha, Idżara, Kard Hasan.
Inwestowanie bezpośrednio w sferę realną gospodarki związane jest z ważną regułą, która towarzyszy inwestycjom w świecie islamu, tj. kierowaniem się interesem i wsparcie wspólnoty. Oznacza to, że nie jest możliwe np. finansowe wspomaganie produkcji pornografii, gdyż zdaniem muzułmanów przedsięwzięcie to niszczy więzi rodzinne, społeczne, międzyludzkie.
Inną istotną cechą towarzyszącą bankowości bezodsetkowej jest solidarne dzielenie ryzyka kredytowego. Ma to swoje odzwierciedlenie w proporcjonalnym podziale pomiędzy bank i klienta przyszłych zysków lub strat z zainwestowanych środków.
Bank działający w oparciu o model bankowości islamskiej nie pomnaża pieniędzy na zasadzie kreacji długów, ale operuje rzeczywistym kapitałem pochodzącym z depozytów. Deponent ponosi zatem rzeczywiste ryzyko, które daje mu prawo do udziału w realnie osiągniętym zysku. Wielkość zysku nie jest wcześniej znana, nie wynika bowiem z ustalonego wcześniej procentu tylko z zysku wypracowanego w procesie gospodarowania. Zgodnie z bankowością islamską bank i klient działają razem, dzieląc między siebie zarówno zysk oraz ryzyko straty, jak i samą stratę.
Waga jest przywiązywana do równości stron i respektowania umów, również tych zawartych ustnie. Umowy nie powinny wprowadzać klienta w błąd, tzn. powinny być zrozumiałe dla każdej ze stron.
Historia bankowości islamskiej.
Pierwszy islamski bank powstał w Egipcie w 1963 roku i funkcjonuje do dziś. Spełnia raczej rolę społeczną niż bankową. Jego działalność została ograniczona do trzech podstawowych funkcji:
Bankowość islamska w obliczu kryzysu finansowego.
W obliczu globalnego kryzysu finansowego, którego skutki są podstawą do podważania zasad, na których opiera się tradycyjna bankowość systemu rezerwy cząstkowej, bankowość islamska stała się przedmiotem ożywionych dyskusji, chociażby ze względu na dynamiczny (dwucyfrowy) wzrost. Jako główny czynnik przewagi bankowości islamskiej nad tradycyjną bankowością systemu rezerwy cząstkowej w czasach kryzysu finansowego wymienia się oparcie tej pierwszej na fundamentalnych zasadach moralnych, co przekłada się na następujące antykryzysowe kwestie:
Rozwój bankowości islamskiej.
Bankowość islamska przeżywa obecnie dynamiczny rozwój w wielu państwach świata. Największe banki zachodniej Europy (Citi Corp., Societe Generale, Deutsche Bank oraz Bank of England) tworzą własne oddziały islamskiej bankowości bezodsetkowej.
Państwem aktywnie wspierającym bankowość islamską jest Turcja.
Również w Polsce, wraz z coraz częstszymi inwestycjami pochodzącymi z krajów islamskich, sporadycznie pojawiają się niektóre formy pożyczek zgodnych z szariatem (np. murabaha forma pożyczki zbieżna w pewnym zakresie z kredytem kupieckim).

</doc>
<doc id="1713266" url="https://pl.wikipedia.org/wiki?curid=1713266" title="Reading (stacja kolejowa)">
Reading (stacja kolejowa)

Reading – węzłowa stacja kolejowa w Reading, w hrabstwie Berkshire, o znaczeniu regionalnym i ogólnokrajowym. Jest największą stacją kolejową w mieście.
Stacja bez trakcji elektrycznej.
Ruch pasażerski.
Stacja w Reading obsługuje ok. 14 563 tys. pasażerów rocznie (dane za rok 2006). Posiada bezpośrednie połączenia z następującymi miejscowościami: Bristol, Glasgow, Londyn, Oksford, Penzance, Plymouth, Southampton.
Obsługa pasażerów.
Kasy biletowe, automaty biletowe, wózki peronowe, windy peronowe, kiosk, WC, bar, księgarnia, poczekalnia, klasy II, przystanek autobusowy, postój taksówek.

</doc>
<doc id="1713268" url="https://pl.wikipedia.org/wiki?curid=1713268" title="Ottone Tonengo">
Ottone Tonengo



</doc>
<doc id="1713270" url="https://pl.wikipedia.org/wiki?curid=1713270" title="Yekaterina Podkopayeva">
Yekaterina Podkopayeva



</doc>
<doc id="1713272" url="https://pl.wikipedia.org/wiki?curid=1713272" title="Wude Ayalew">
Wude Ayalew

Wude Ayalew (ur. 4 lipca 1987 w Gojjam) – etiopska lekkoatletka, specjalistka od długich dystansów. Jej młodszą siostrą jest Hiwot Ayalew.
Osiągnięcia.
Ayalew była w składzie Etiopii podczas igrzysk olimpijskich w Pekinie (2008), jednak ostatecznie w biegu na 10 000 metrów wystąpiły jej trzy bardziej doświadczone koleżanki z reprezentacji ze zwyciężczynią tego biegu - Tirunesh Dibabą na czele.

</doc>
<doc id="1713273" url="https://pl.wikipedia.org/wiki?curid=1713273" title="Wude Ayalew Yimer">
Wude Ayalew Yimer



</doc>
<doc id="1713274" url="https://pl.wikipedia.org/wiki?curid=1713274" title="Części stałe mszy świętej">
Części stałe mszy świętej



</doc>
<doc id="1713278" url="https://pl.wikipedia.org/wiki?curid=1713278" title="Samuel Hermann Staub">
Samuel Hermann Staub

Samuel Hermann Staub (ur. 21 marca 1856 w Mikołowie, zm. 2 września 1904 w Berlinie) – niemiecki prawnik, jurysta, komentator niemieckiego prawa handlowego i wekslowego oraz prawa o spółkach z ograniczoną odpowiedzialnością.
Dzieciństwo.
W połowie XIX wieku Mikołów (niem. Nicolai, Nikolai) był niewielkim, rolniczym miasteczkiem na pruskim Górnym Śląsku, położonym w granicach ówczesnego powiatu pszczyńskiego (Kreis Pless). Odsetek ludności żydowskiej był tu jeszcze stosunkowo wysoki: w 1840 roku na 3059 mieszkańców było 389 Żydów; w 1861 roku miasto zamieszkiwało 4479 osób, w tym 504 Żydów. Mikołowscy Żydzi byli niemal w całości niemieckojęzyczni, mieli do dyspozycji własną szkołę, synagogę oraz kirkut.
Samuel Hermann Staub urodził się 21 marca 1856 roku, jako syn Michała Stauba (z Mikołowa) oraz jego żony Ernestyny z d. Orgler (z Bytomia). Ojciec Stauba, Michał (Michael), był kupcem pochodzenia żydowskiego; pewien dokument sugeruje, że mógł on handlować zbożem.
Rodzina nie była zamożna. Staub opowiadał później, że zamiast w kołysce, sypiał w surowej drewnianej skrzyni. Lecz pomimo tak skromnych warunków mieszkaniowych, jego rodzicom udało się zapewnić uzdolnionemu synowi staranne wykształcenie.
Kwestia imienia.
W młodości Staub posługiwał się wyłącznie swym prawdziwym imieniem: Samuel. Dopiero później, po ukończeniu studiów i rozpoczęciu kariery zawodowej, zaczął używać także imienia „Hermann”, przy czym w sytuacjach urzędowych posługiwał się zwykle dwoma imionami, natomiast w życiu zawodowym oraz w publikacjach – wyłącznie niemieckim imieniem Hermann.
W niektórych dokumentach (np. na akcie ślubu) zamiast imienia „Hermann” można odnaleźć formę „Heymann” (Samuel Heymann Staub) i przypadki te są zbyt częste, by można je było uznać za błąd urzędnika.
Wykształcenie i kariera prawnicza.
Choć najbliżej Mikołowa położone były gimnazja w Królewskiej Hucie i Gliwicach, rodzice wybrali dla niego gimnazjum w Bytomiu. Stało się tak zapewne dlatego, że Staub mógł tam mieszkać u swych krewnych, małżeństwa Schindlerów, którzy zostali później jego teściami.
Po uzyskaniu matury, Staub studiował na uniwersytetach we Wrocławiu (1874-1876 i 1877) oraz w Lipsku (1876), finansując je w dużej części z pieniędzy zarabianych na udzielaniu korepetycji. W latach 1876-1877 kontynuował studia prawnicze na Królewskim Uniwersytecie Fryderyka Wilhelma w Berlinie, zamieszkując wtenczas przy Köpnickerstraße 127.
W roku 1877 obronił pracę dyplomową nt. „Pretium Certum” i został pruskim referendarzem, rozpoczynając praktyczną część swej prawniczej edukacji w Sądzie Apelacyjnym w Raciborzu. W 1882 roku zdał egzamin na asesora sądowego i w tym samym roku otworzył w Berlinie swą własną praktykę adwokacką. Jego kancelaria zyskała wkrótce wielką renomę, on sam zaś znalazł się w gronie najznakomitszych i najbardziej znanych berlińskich prawników. W roku 1889 uzyskał tytuł Radcy Prawnego, a w 1900 został również notariuszem.
Rodzina.
W dniu 24 marca 1884 roku Staub poślubił w Bytomiu swą 22-letnią wówczas kuzynkę, Laurę Schindler, którą znał jeszcze z czasów gimnazjalnych. Z tego małżeństwa urodziło się troje dzieci: syn Otto Michael (1885-1927) oraz córki Margarete Dora Erna (1889-1943) i Ilse (1891-?).
Choć ani Staub, ani jego żona nie dożyli II wojny światowej, dotknęła ona boleśnie jego rodzinę.
Córka Stauba, Margarete Dora (1889-1943) oraz jej mąż Ernst Neustadt (1879-1943), mieszkańcy Wrocławia, znaleźli się wśród ofiar Holocaustu. Ich los podzielili także zamieszkali w Bytomiu teściowie Stauba: Artur (1871-1942) i Amelia (1858-1943) Schindlerowie.
Publikacje.
Hermann Staub był autorem wielu publikacji, spośród których do najbardziej znanych i cenionych należą jego komentarze, m.in. do niemieckiego prawa handlowego (ADHGB) z 1893 roku oraz do niemieckiego prawa wekslowego z 1895 roku. Każde z tych dzieł, w niemczyźnie określanych popularnie „staubami” i do dziś uznawanych za fundamentalne, doczekało się kilkunastu wydań, przy czym za życia autora ukazało się 7 wydań pierwszej pracy oraz 4 wydania drugiej.
Jego metoda – systematyczna analiza zamiast zwykłej kompilacji – stała się wzorcem dla nowoczesnych komentarzy do przepisów prawnych i wykorzystywana jest do dziś.
Nie mniejszy rozgłos zyskała praca Stauba z 1902 roku, omawiająca opracowaną przezeń teorię, znaną dziś powszechnie pod nazwą „Die positiven Vertragsverletzung” (pVV), co można przetłumaczyć jako „o pozytywnym naruszeniu umowy”.
Ta ostatnia praca, w której zwrócił on uwagę na pewne luki w obowiązującym w Niemczech prawodawstwie i zaproponował odpowiednie środki zaradcze, stanowi zresztą doskonały dowód kompetencji Stauba jako teoretyka prawa handlowego. Istotę jego teorii „pVV” wyjaśnić może taki oto przykład: pewnemu nabywcy pokarmu dla koni dostarczono indyjską kukurydzę, która zawierała trujące ziarna rycyny (o czym sprzedawca nie mógł wiedzieć); w rezultacie konie nabywcy zdechły. Zgodnie z obowiązującym dotąd kodeksem (BGB), poszkodowany nabywca nie mógł domagać się od sprzedawcy zadośćuczynienia za straty, nie wynikały one bowiem ze złej woli tego ostatniego. Staub stwierdził natomiast, że brak bezpośredniej winy sprzedawcy nie zmienia faktu, że z punktu widzenia nabywcy ich kontrakt został jednak złamany (pokarm nie powinien być trujący!). To zaś otwierało nabywcy drogę do odszkodowania.
Ostatnią ustawę opartą w większej części o prace Stauba niemiecki Bundestag przyjął w roku 2002, a więc w 98 lat po śmierci autora.
Hermann Staub był również jednym ze współzałożycieli nowego czasopisma prawniczego „Deutschen Juristen-Zeitung” (DJZ). Ten wychodzący w Berlinie dwutygodnik założony został 1 I 1896 roku, a prócz Stauba wydawcami pisma byli jeszcze: Paul Laband, Radca Sądowy M. Stenglein oraz Otto Liebmann. Poza wykonywaniem prac redakcyjnych, Staub przez osiem lat pisywał również teksty do każdego numeru, prowadząc m.in. własną rubrykę zatytułowaną „Juristische Rundschau”.
Projekt ostatniego przygotowanego przez siebie numeru „DJZ” Staub przejrzał na pół godziny przed operacją, po której nigdy się już nie obudził.
W przeciwieństwie do swego przyjaciela Liebmanna, Staub nie dożył już późniejszych, ogromnych sukcesów swojego czasopisma; nie doczekał jednak również smutnego końca „DJZ”, przekształconego wpierw (1933) w organ Reichsfachgruppe Hochschullehrer Związku Narodowo-Socjalistycznych Prawników Niemieckich (BNDJ), a następnie (1 I 1937) połączonego z czasopismem „Zeitschrift der Akademie für Deutsches Reich”.
Śmierć.
Samuel Hermann Staub zmarł 2 września 1904 roku w Berlinie, w wieku zaledwie 48 lat, przegrywając walkę z rakiem. Trzy dni później spoczął w Alei Zasłużonych żydowskiego cmentarza Berlin-Weißensee. W 23 lata później w tym samym grobie spoczęła również jego żona, Laura.
Pomimo statecznego wyglądu i długiej, jasnej brody, Staub obdarzony był także poczuciem humoru i zdolnością do subtelnej autoironii. Pewnego razu ten autor komentarzy do zbiorów praw wyjawił – pół żartem, pół serio – jaki napis winien znaleźć się na jego przyszłym nagrobku w charakterze epitafium: „Staub! Dalsze komentarze zbyteczne...”
Uroczyste obchody rocznic.
W dniu 8 grudnia 2004 roku w sali senatu Uniwersytetu we Frankfurcie nad Menem odbyła się uroczysta konferencja naukowa (Vortragsveranstaltung), poświęcona w całości znakomitemu dorobkowi Hermanna Stauba. Zorganizowano ją dla uczczenia setnej rocznicy śmierci Stauba. Pośród mówców znaleźli się m.in.: prof. dr Albrecht Cordes, dr Tillmann Krach, dr Thomas Henne (organizator konferencji) oraz dr Hans Georg Hermann.
Podobna, lecz już znacznie większa konferencja (Festkolloquium) odbyła się 10 marca 2006 roku na Wydziale Prawa Uniwersytetu Humboldta w Berlinie. Pośród jej organizatorów znaleźli się m.in. dr Jan Thiessen (Berlin) i dr Thomas Henne (Frankfurt nad Menem), zaś prócz wyżej wymienionych prelegentami byli też m.in.: prof. dr Rainer Schröder (Berlin), Brigitte Zypries (minister sprawiedliwości Niemiec), dr Tillmann Krach (Mainz), prof. dr Hans-Georg Hermann (Monachium), prof. dr Dieter Medicus (Monachium) i prof. dr Karsten Schmidt (Hamburg).
W obu konferencjach uczestniczył również – jako gość honorowy – Hans-Hermann Neustadt z Northwood w Wielkiej Brytanii, wnuk Hermanna Stauba i syn jego zamordowanej podczas wojny córki Margarete.

</doc>
<doc id="1713281" url="https://pl.wikipedia.org/wiki?curid=1713281" title="Brighton Palace Pier">
Brighton Palace Pier

Brighton Pier (pierwotnie "The Marine Palace" i "Brighton Pier", znane też jako Palace Pier) – molo położone w Brighton, mieście na południu Wielkiej Brytanii o łącznej długości 524 metrów. Zaprojektowana przez R. ST Georgie Moore budowla otwarta została w maju 1899 roku. Obiekt ten jest często odwiedzany przez turystów i stanowi centrum rozrywki dla przyjezdnych rodzin, wyposażony jest w restauracje, bary, arkadowe sale oraz wesołe miasteczko.

</doc>
<doc id="1713283" url="https://pl.wikipedia.org/wiki?curid=1713283" title="Zombie walk">
Zombie walk

Zombie walk (także zombie mob, zombie march, zombie horde, zombie lurch, zombie shamble, zombie shuffle lub zombie pub crawl; z ang. „marsz żywych trupów“) – sztuczny tłum ludzi, którzy po przebraniu się za postacie zombie maszerują wspólnie zwykle po ulicach w centrum miasta, a także w centrach handlowych, cmentarzach lub innej przestrzeni publicznej wzdłuż wyznaczonej wcześniej trasy.
Historia.
Pierwszy udokumentowany zombie walk odbył się w październiku 2003 w Toronto. Został zorganizowany przez miejscowego fana sitcomu The Munsters, w akcji wzięło udział tylko 6 osób. Od tego czasu, marsze zombie organizowane są głównie w większych miastach na całym świecie, najczęściej w Ameryce Północnej. Przyciągają tłumy fanów filmów grozy, którzy długo przed akcją przygotowują swoje przebrania. Z roku na rok, coraz więcej miast postanawia zorganizować własny marsz zombie. Wiele osób błędnie określa zombie walk jako flash mob, ponieważ marsz zombie organizowany jest w podobny sposób i również zaskakuje przypadkowych przechodniów.
Akcje charytatywne.
Akcje charytatywne są typowe dla zombie walku. Organizacje takie jak Zombie Squad używają zombie walków jako demonstracji, aby zebrać funduszy i przykuć uwagę ludzi do ogólnoświatowych oraz lokalnych problemów, takich jak głód.
Na świecie.
Większe „dni zombie” zorganizowane na świecie:
W Polsce.
Pierwszy „marsz zombie” w Polsce odbył się w czerwcu 2007 w Warszawie. W akcji zorganizowanej przez grupę warszawskiej młodzieży wzięło udział ok. 200 osób. Od tej pory, największe tego typu akcje w Polsce organizowane są w stolicy co roku, zawsze w ostatnią sobotę czerwca. W 2017 po raz pierwszy Marsz Zombie został w Warszawie odwołany. Po kolejnym marszu w 2018 organizatorzy ogłosili zakończenie akcji corocznych przemarszów. Inne polskie miasta, w których również odbyło się zombie walk to Poznań, Lublin, Gdańsk, Białystok, Legnica, Słupsk, Łódź, Przemyśl, Zielona Góra, Tarnów, Dąbrowa Górnicza oraz Koszalin.

</doc>
<doc id="1713284" url="https://pl.wikipedia.org/wiki?curid=1713284" title="Marian Lityński">
Marian Lityński

Marian Lityński, ps. „Garbaty” (ur. 30 listopada 1899 w Tarnobrzegu, zm. 7 lutego 1984) – polski profesor nauk rolniczych, twórca i rektor Wyższej Szkoły Rolniczej w Szczecinie (1954–1962), wieloletni poseł do Krajowej Rady Narodowej (1945–1947), do Sejmu Ustawodawczego (1947–1952) oraz Sejmu II kadencji (1957–1961).
Życiorys.
W 1921 ukończył studia na Uniwersytecie Jagiellońskim, po czym pełnił obowiązki dyrektora Wydziału Doświadczalnego Towarzystwa Gospodarskiego Małopolski Wschodniej we Lwowie (1922–1931). W tym samym okresie pracował jako wykładowca w Szkole Głównej Gospodarskiej w Snopkowie pod Lwowem, po czym objął stanowisko dyrektora Szkoły Ogrodniczej w Zaleszczykach (do 1933). W 1933 został nauczycielem w Średniej Szkole Rolniczej w Czernichowie (do 1938), a rok później uzyskał doktorat z dziedziny nauk rolniczych. W latach 1938–1939 pełnił obowiązki dyrektora Szkoły Średniej Ogrodniczej na Ursynowie. Podczas II wojny światowej był więziony w obozach koncentracyjnych (Auschwitz, Oranienburg, Buchenwald). Stał na czele sztabu Kadry Polski Niepodległej (KPN).
Po 1945 objął stanowisko naczelnika Departamentu Oświaty w Ministerstwie Rolnictwa. Kontynuował pracę naukową: był kierownikiem Katedry Warzywnictwa i Oddziału Ogrodnictwa Wydziału Rolniczego Uniwersytetu Wrocławskiego oraz Politechniki Wrocławskiej (od 1947 do 1954). W 1954 tworzył od podstaw Wyższą Szkołę Rolniczą w Szczecinie, której został rektorem (do 1962). W latach 1962–1970 kierował Katedrą Biologii Nasion i Nasiennictwa WSR w Poznaniu, po czym przeszedł na emeryturę.
Udzielał się politycznie. W 1945 został członkiem Krajowej Rady Narodowej reprezentując okręg Warszawa. Należał do SP – frakcji „Zrywu” opozycyjnej wobec Karola Popiela. Był pełnomocnikiem Zarządu Głównego SP na okręg dolnośląski. Stał na czele Wydziału Młodych ZG SP. W 1947 po raz kolejny uzyskał mandat poselski z listy państwowej Bloku Demokratycznego. Zasiadał w komisji ds. projektu ustroju naczelnych władz Rzeczypospolitej (tzw. małej konstytucji). W październiku 1949 wraz z Feliksem Widy-Wirskim i jego stronnikami opuścił partię nie zgadzając się z polityką prowadzoną przez Stefana Brzezińskiego. Do Sejmu powrócił jako bezpartyjny po odwilży październikowej (1957–1961).
Zasiadał w Radzie Naukowej IHAR (1951–1971) w Radzikowie oraz Sekcji Biologii Nasion i Nasiennictwa PAN (jako jej prezes). Był członkiem Polskiego Towarzystwa Botanicznego, Międzynarodowego Stowarzyszenia Nasiennictwa oraz Instytutu Warzywnictwa (w tym przewodniczącym jego Rady Naukowej 1965–1970). W 1974 został doktorem honoris causa Akademii Rolniczej w Szczecinie.
Pochowany na cmentarzu Powązki Wojskowe w Warszawie (kwatera D4-5-11).
W dniu 4 lipca 2014 największa sala wykładowa Wydziału Kształtowania Środowiska i Rolnictwa Zachodniopomorskiego Uniwersytetu Technologicznego w Szczecinie Audytorium Maximum została nazwana imieniem profesora Mariana Lityńskiego.

</doc>
<doc id="1713285" url="https://pl.wikipedia.org/wiki?curid=1713285" title="PSL &quot;Nowe Wyzwolenie&quot;">
PSL &quot;Nowe Wyzwolenie&quot;



</doc>
<doc id="1713287" url="https://pl.wikipedia.org/wiki?curid=1713287" title="Wojciech Szymczyk">
Wojciech Szymczyk

Wojciech Szymczyk (ur. 4 lutego 1968 roku) - były polski piłkarz, występujący na pozycji obrońcy. Rozegrał w barwach Rakowa Częstochowa 19 spotkań w I lidze polskiej.

</doc>
<doc id="1713288" url="https://pl.wikipedia.org/wiki?curid=1713288" title="Porozumienie niszczyciele za bazy">
Porozumienie niszczyciele za bazy

Porozumienie „niszczyciele za bazy” (ang. "Destroyers for Bases Agreement") – porozumienie zawarte 2 września 1940 roku pomiędzy Stanami Zjednoczonymi i Wielką Brytanią, na mocy którego Amerykanie przekazali Brytyjczykom 50 niszczycieli w zamian za 99-letnią dzierżawę gruntów pod budowę baz wojskowych i lotnisk na terenie brytyjskich posiadłości w rejonie Karaibów, na Bermudach i Nowej Fundlandii.
Porozumienie.
Wielka Brytania, która w 1940 roku stanęła w obliczu klęsk we Francji i Norwegii oraz bitwy o Atlantyk, pilnie potrzebowała uzupełnić swoją flotę o nowe okręty wojenne. 15 maja Winston Churchill zwrócił się do amerykańskiego rządu z prośbą o wydzierżawienie na potrzeby Royal Navy 40-50 niszczycieli do czasu, gdy brytyjskie stocznie wybudują nowe jednostki. Franklin Delano Roosevelt, który był związany uchwalonymi przez Kongres Ustawami o Neutralności ("Neutrality Acts"), odmówił. Jednak gdy w lipcu został wybrany na trzecią kadencję, a nad Wielką Brytanią zawisło widmo niemieckiej inwazji, amerykański prezydent zdecydował się na obejście prawa i upoważnił sekretarza stanu Cordella Hulla do podjęcia negocjacji z Brytyjczykami reprezentowanymi przez ambasadora markiza Lothian. Zakończyły się one 2 września, gdy Hull i Lothian wymienili się listami, na podstawie których brytyjski rząd wyraził zgodę na zwolnione z czynszów i innych opłat wydzierżawienie Stanom Zjednoczonym na okres 99 lat terenów pod „natychmiastowe wybudowanie i użytkowanie” baz morskich oraz lotnisk w 8 lokalizacjach:
W zamian rząd amerykański zobowiązał się „niezwłocznie przekazać” 50 niszczycieli o wyporności 1200 t. Były to już stosunkowo przestarzałe niszczyciele typów "Caldwell", "Wickes" i "Clemson" (w brytyjskiej nomenklaturze zbiorczo nazwane niszczycielami typu "Town"). 7 znalazło się na wyposażeniu Royal Canadian Navy, reszta została przejęta przez Royal Navy.
Dokładna lokalizacja baz oraz szczegółowe warunki ich dzierżawy zostały ostatecznie ustalone dopiero w marcu 1941 roku. Porozumienie przyczyniło się do zacieśnienia współpracy między Wielką Brytanią i USA. Jego zawarcie z pogwałceniem Ustaw o Neutralności było wyraźnym przejawem dążenia Roosevelta do zerwania z polityką izolacjonizmu. Treść Ustaw o Neutralności została okrojona nowelizacją z marca 1941 roku (związaną z rozpoczęciem programu Lend-Lease), a w listopadzie tego samego roku zostały one uchylone. W grudniu Stany Zjednoczone przystąpiły do wojny.

</doc>
<doc id="1713289" url="https://pl.wikipedia.org/wiki?curid=1713289" title="Umowa niszczyciele za bazy">
Umowa niszczyciele za bazy



</doc>
<doc id="1713295" url="https://pl.wikipedia.org/wiki?curid=1713295" title="Web2py">
Web2py

Web2py – framework webowy do szybkiego tworzenia bezpiecznych aplikacji bazujących na wzorcu MVC. Został napisany w języku Python. Web2py pisany jest z myślą o bezpieczeństwie aplikacji dostarczając mechanizmy walidacji i escape'owania danych wejściowych, co zapobiega wykorzystaniu większości popularnych luk typu SQL injection, Cross-site scripting i Insecure Direct Object Referencing. Framework zachęca developera do stosowania się do takich praktyk jak wykorzystanie modelu MVC, sesji obsługiwanych po stronie serwera, czy bezpiecznej obsługi wysyłanych plików.
Wyposażony jest we wbudowane komponenty, które pokrywają wszelkie podstawowe funkcje potrzebne do tworzenia aplikacji webowych. Na przykład:
Przewaga Web2py nad innymi frameworkami leży w tym, że jest on bardzo łatwy do nauki. Został tak zaprojektowany, ze względu na to, że powstawał początkowo jako narzędzia do nauki programowania aplikacji webowych dla studentów na Uniwersytecie DePaul. Dzięki temu jest on bardzo łatwy do uruchomienia (jako, że nie wymaga instalacji), posiada interfejs WWW, który służy do edycji kodu (wbudowany edytor tekstowy z kolorowaniem składni), debugowania, testowania, zarządzania plikami i zdalnej administracji bazą danych. Wszystko to dostępne jest bez żadnych dodatkowych narzędzi.
Minusem Web2py jest wciąż mała społeczność skupiona wokół niego, co może utrudniać dalsze poznawanie frameworka.
Społeczność.
Użytkownicy Web2py komunikują się głównie za pomocą oficjalnej listy dyskusyjnej na Google Groups, oraz kanału IRC #web2py w sieci Freenode

</doc>
<doc id="1713297" url="https://pl.wikipedia.org/wiki?curid=1713297" title="Julia Kykkänen">
Julia Kykkänen

Julia Kykkänen (ur. 17 kwietnia 1994 w Lahti) – fińska skoczkini narciarska, reprezentantka KL Skijumping Team, wicemistrzyni zimowej uniwersjady w 2013 roku. Zwyciężczyni zawodów Lotos Grand Prix w kategorii dziewcząt w 2007 r. w Zakopanem.
3 grudnia 2011 w pierwszym w historii konkursie Pucharu Świata kobiet w Lillehammer zajęła 14. miejsce, po skokach na 88 m i 86 m, tym samym zdobywając pierwsze punkty PŚ.

</doc>
<doc id="1713298" url="https://pl.wikipedia.org/wiki?curid=1713298" title="Escape (album Ram-Zet)">
Escape (album Ram-Zet)

Escape – drugi album norweskiego zespołu avant-garde metalowego Ram-Zet,wydany w kwietniu 2002 roku przez wytwórnie Spinefarm Records i Century Media Records. Zespół wyprodukował ten album sam. Oni zarejestrowali i zbudowali to przy ich osobistym studiu w Norwegii, o nazwie Space Valley Studios.

</doc>
<doc id="1713328" url="https://pl.wikipedia.org/wiki?curid=1713328" title="SpeedCrunch">
SpeedCrunch

SpeedCrunch to kalkulator o bardzo zaawansowanych opcjach, którego obsługa odbywa się za pomocą klawiatury. Aplikacja umożliwia korzystanie z funkcji takich jak sinus, cosinus, tangens, cotangens, funkcja wykładnicza, logarytmiczna i wiele innych. Automatycznie tworzona historia pozwala użytkownikowi na przegląd wykonanych działań, a także eksport sesji do pliku tekstowego.

</doc>
<doc id="1713329" url="https://pl.wikipedia.org/wiki?curid=1713329" title="Living the Blues">
Living the Blues

Living the Blues – piosenka skomponowana przez Boba Dylana, nagrana przez niego na dwóch sesjach w kwietniu 1969 r. i wydana na albumie "Self Portrait" w czerwcu 1970 r.
Historia i charakter utworu.
Utwór ten został nagrany na pierwszej i drugiej sesji do albumu 24 i 26 kwietnia 1969 r. Plonem tych sesji były także: "I Forgot More Than You'll Ever Know", "Spanish is the Loving Tongue", "Take Me as I Am (or Let Me Go)", "A Fool Such as I", "Let It Be Me" i "Running". Jest to także jeden z niewielu utworów albumu, które nie uległy zmianom podczas sesji overdubbingowych w marcu i kwietniu 1970 r.
Utwór ten wykazuje stylowe podobieństwa do wykonawczej maniery Jerry’ego Lee Lewisa. Dylan komponując tego bluesa posłużył się zapewne nagraniem Lewisa z 1957 r. dla firmy Sun Records – "I’m Feeling Sorry". Wzorem mógł być także utwór Guya Mitchella – "Singing the Blues".
"Living the Blues" wraz z "Minstrel Boy" były jedynymi nowymi piosenkami Dylana, które znalazły się na "Self Portrait". "Living the Blues" został najpewniej skomponowany w okresie nagrywania albumu "Nashville Skyline", o czym świadczyłoby jego wykonanie w TV programie Johnny’ego Casha "Johnny Cash Show" w 1969 r.
Na tle innych nagrań albumu, wykonanie tej piosenki wyróżnia się raczej pozytywnie.

</doc>
<doc id="1713330" url="https://pl.wikipedia.org/wiki?curid=1713330" title="Henry Hun">
Henry Hun

Henry Hun (ur. 21 marca 1854 w Albany, zm. 14 marca 1924) – amerykański lekarz neurolog. Profesor chorób neurologicznych w Albany Medical College od 1884 do 1914.

</doc>
<doc id="1713335" url="https://pl.wikipedia.org/wiki?curid=1713335" title="Patrick Ryan">
Patrick Ryan

Patrick James „Pat” „Paddy” Ryan (ur. 4 stycznia 1881 w Old Pallas, w hrabstwie Limerick, w Irlandii, zm. 13 lutego 1964 w Limerick) – irlandzki, a później amerykański lekkoatleta, specjalista rzutu młotem, mistrz i wicemistrz olimpijski.
Przebieg kariery.
Ryan wychował się w hrabstwie Limerick w Irlandii. W 1902 zdobył tytuł mistrza Irlandii w rzucie młotem zwyciężając słynnego Toma Kiely'ego. W 1910 wyemigrował do Stanów Zjednoczonych. W 1911 zajął 3. miejsce w mistrzostwach USA (AAU) w rzucie młotem, w 1912 był drugi w tych zawodach, a od 1913 do 1921 w nich zwyciężał z wyjątkiem 1918, kiedy to przebywał w Europie jako żołnierz armii amerykańskiej. W 1912 i 1917 zdobył również mistrzostwo USA w rzucie 56-funtowym ciężarem. Pracował w policji nowojorskiej.
Nie wystąpił na igrzyskach olimpijskich w 1912 w Sztokholmie, ponieważ nie miał jeszcze obywatelstwa amerykańskiego. 17 sierpnia 1913 ustanowił pierwszy oficjalny rekord świata w rzucie młotem wynikiem 57,77 m. Przetrwał on aż do 1938, kiedy to został poprawiony przez Erwina Blaska. 
Na igrzyskach olimpijskich w 1920 w Antwerpii był jednym z faworytów rzutu młotem obok swego kolegi z reprezentacji Matta McGratha. Zwyciężył zdecydowanie przed Carlem Johanem Lindem ze Szwecji (McGrath skręcił nogę przy drugim rzucie i zajął 5. miejsce). Na tych samych igrzyskach Ryan wywalczył również srebrny medal w rzucie 56-funtowym ciężarem za Patrickiem McDonaldem.
W 1924 Ryan powrócił do Irlandii, by prowadzić rodzinną farmę. Zmarł w Limerick.
Rekordy życiowe.
źródło:

</doc>
<doc id="1713339" url="https://pl.wikipedia.org/wiki?curid=1713339" title="HMAS Farncomb (1995)">
HMAS Farncomb (1995)

HMAS Farncomb (SSG 74) – okręt podwodny typu "Collins", służący w Royal Australian Navy (RAN) na przełomie XX i XXI wieku.
Stępkę okrętu noszącego nazwę pochodzącą od kontradmirała Farncomba położono w Osborne w firmie Australian Submarine Corporation 3 marca 1991. Jednostkę zwodowano 15 grudnia 1995, weszła do służby 31 stycznia 1998.
14 czerwca 1999 HMAS „Farncomb” wziął udział w ćwiczeniach w pobliżu wybrzeża Australii Zachodniej. W trakcie tych manewrów wystrzelił torpedę Mark 48 ADCAP, która zatopiła okręt-cel: wycofany ze służby niszczyciel eskortowy HMAS „Torrens”.

</doc>
<doc id="1713340" url="https://pl.wikipedia.org/wiki?curid=1713340" title="HMAS Farncomb">
HMAS Farncomb



</doc>
<doc id="1713343" url="https://pl.wikipedia.org/wiki?curid=1713343" title="Radio Koelncampus">
Radio Koelncampus



</doc>
<doc id="1713345" url="https://pl.wikipedia.org/wiki?curid=1713345" title="Glass-Steagall Act">
Glass-Steagall Act

Glass-Steagall Act ("Banking Act of 1933") – ustawa wprowadzona przez Kongres Stanów Zjednoczonych w 1933 roku, której głównym postanowieniem był zakaz łączenia działalności komercyjnej banków (tj. przyjmowania depozytów i udostępniania kredytów) z działalnością inwestycyjną. W potocznym użyciu, pojęcie "Glass-Steagal Act" często odnosi się jedynie do tego postanowienia, które zostało odwołane w 1999 r. w ramach Ustawy Gramma-Leacha-Blileya. Na mocy "Banking Act of 1933" powstał również Federalny Komitet do spraw Operacji Otwartego Rynku ("FOMC" – "Federal Open Market Committee") oraz Federalne Biuro do spraw Ubezpieczania Depozytów ("FDIC" – "Federal Deposit Insurance Corporation"), którego odpowiednikiem w Polsce jest Bankowy Fundusz Gwarancyjny.
Inne postanowienia ustawy.
Innymi postanowieniami ustawy było między innymi:
Związek z kryzysem finansowym od 2007.
Zdaniem części komentatorów, takich jak senator Bernie Sanders czy Robert Reich, uchylenie postanowienia Ustawy Glassa-Steagala o zakazie łączenia działalności komercyjnej i inwestycyjnej banków było ważnym czynnikiem wywołania kryzysu finansowego od 2007 r. Senator postulował w czasie wyborów prezydenckich w USA w 2016 r., że regulacja ta powinna zostać przywrócona. Ekonomiści tacy jak Paul Krugman czy Ben Bernanke, przewodniczący Rezerwy Federalnej w latach 2006–2014, uważają jednak, że jest to mylna diagnoza – prawo to nie było w rzeczywistości dopasowane do problemów rynku finansowego przed załamaniem, oraz że działania i instytucje, które w głównym stopniu ukształtowały kryzys, nie podlegałyby tej legislacji. W szczególności, "GSA" nie regulowała takich instrumentów jak CDO i MBS. Joseph E. Stiglitz napisał, że zmiana ta wpłynęła na kryzys jedynie pośrednio, jako element rosnącego kulturowego przyzwolenia na podejmowanie większego finansowego ryzyka. Po recesji uchwalono natomiast Ustawę Dodda-Franka, służącą wprowadzeniu regulacji specyficznych problemów sektora finansowego, które były bezpośrednio związane z wybuchem kryzysu.

</doc>
<doc id="1713346" url="https://pl.wikipedia.org/wiki?curid=1713346" title="Roman Cichowski">
Roman Cichowski



</doc>
<doc id="1713347" url="https://pl.wikipedia.org/wiki?curid=1713347" title="Wheezing">
Wheezing



</doc>
<doc id="1713349" url="https://pl.wikipedia.org/wiki?curid=1713349" title="Rapsodie węgierskie (Liszt)">
Rapsodie węgierskie (Liszt)

Rapsodie węgierskie – zbiór 19 rapsodii opierających się na węgierskiej muzyce ludowej skomponowanych przez węgierskiego pianistę i kompozytora epoki romantyzmu Franciszka Liszta (1811–1886). Utwory tworzone były w latach 1846–1853, a następnie w 1882 i 1885.

</doc>
<doc id="1713350" url="https://pl.wikipedia.org/wiki?curid=1713350" title="2e régiment étranger d'infanterie">
2e régiment étranger d'infanterie



</doc>
<doc id="1713352" url="https://pl.wikipedia.org/wiki?curid=1713352" title="Brama Południkowa">
Brama Południkowa

Brama Południkowa () – południowa i największa brama Zakazanego Miasta, stanowiąca główne doń wejście. Brama Południkowa znajduje się naprzeciwko Bramy Niebiańskiego Spokoju, z którą była dawniej połączona nieistniejącym już dziś warownym przejściem.
Brama posiada dwa skrzydła, zwieńczone pawilonami. Całą budowlę wieńczy łącznie pięć pawilonów, nazywanych Pawilonami Pięciu Feniksów ("Wufenglou"). Środkowe wejście do bramy było dawniej zastrzeżone jedynie dla cesarza, poddani musieli wchodzić wejściami bocznymi. Cesarz pojawiał się w centralnym pawilonie nad wejściem, odbierając meldunki od wojska i ogłaszając wprowadzenie nowego kalendarza.
Bramę Południkową wybudowano za czasów panowania cesarza Yongle w 1420 roku. Dwukrotnie była przebudowywana – w 1647 i 1801 roku.

</doc>
<doc id="1713354" url="https://pl.wikipedia.org/wiki?curid=1713354" title="Czarni Olecko">
Czarni Olecko

Czarni Olecko – polski klub sportowy z siedzibą w Olecku, założony 25 lutego 1957 roku. W klubie funkcjonują sekcje piłki nożnej i piłki ręcznej. Najwyższy ligowy poziom drużyny piłkarskiej to „stara” III liga.
Protoplastą zespołu Czarnych była założona w 1946 roku Spójnia, która w 1955r. zmieniła nazwę na Lega. Dwa lata później w 1957 roku doszło do fuzji z Gwardią i Budowlanymi, powstał klub o nazwie Czarni. Od początku istnienia w klubie działały takie sekcje, jak: siatkówka, koszykówka, judo, wioślarstwo, podnoszenie ciężarów, szachy, lekka atletyka,
piłka ręczna, brydż sportowy, taekwondo, tenis ziemny, strzelectwo sportowe oraz piłka nożna i tenis stołowy.

</doc>
<doc id="1713355" url="https://pl.wikipedia.org/wiki?curid=1713355" title="Zadziornica włochata">
Zadziornica włochata

Zadziornica włochata ("Trichobatrachus robustus") – gatunek afrykańskiego płaza, zaliczanego do monotypowego rodzaju. Wyróżnia się nietypowymi wysuwanymi pazurami i włosopodobnymi wyrostkami skórnymi samca, wiążącymi się z pełnioną przez niego opieką nad potomstwem. Gatunek nie jest zagrożony wyginięciem, choć stanowi przedmiot polowań miejscowej ludności.
Nazwa.
Epitet gatunkowy nazwy naukowej tego kręgowca to łaciński przymiotnik "robustus, -a, -um" oznaczający m.in. „silny, mocny”. Nazwa polska, jak i angielska („hairy frog”) odwołuje się zaś do włosopodobnych struktur na grzbiecie i udach samca gotowego do rozrodu.
Morfologia.
Płaz ten, koloru ziemistoczekoladowego, zielonkawobrązowego lub czarnego, mierzy około 11 cm długości (13 cm u samców, 9 cm u samic). Waży około 80 g. Posiada głowę większą na szerokość, niż na długość, a także zaokrąglony pysk. Nozdrza znajdują się bliżej oczu o pionowych źrenicach, niż czubka pyszczka. Pomiędzy stosunkowo dużymi nozdrzami tylnymi znajdują się 2 rzędy lemieszowatych zębów, przed nimi zaś ząbkowany język. Gardło jest żółte. Zanotowano dużą zmienność wielkości języka. Jego długość waha się od 19 do 26 mm, szerokość zaś od 19 do 27 mm. Bębenek często nie uwidacznia się zbytnio. Jego średnica stanowi połowę średnicy oka, choć niektóre prace błędnie oceniały jego wielkość na dwie trzecie rozmiaru oka.
Samce przerastają znacznie rozmiarami samice. Te pierwsze posiadają parzyste worki rezonansowe i trzy krótkie rzędy małych czarnych kolców na wewnętrznej powierzchni pierwszego palca u ręki. Gotowe do rozrodu wytwarzają także brodawki skórne rozciągające się z boków i ud. Wyrostki te zawierają tętnice i wydaje się, że zwiększają powierzchnię wymiany gazowej (podobnie, jak skrzela zewnętrzne w rozwoju larwalnym). Jest to użyteczne, gdy samiec czuwa przez dłuższy czas nad jajami złożonymi przez samicę w środowisku wodnym. Wąski uchyłek płuc uwidacznia się wyraźnie także u osobników płci męskiej. W 1925 Noble zasugerował, że ma to związek z niewielkimi płucami i solidną budową ciała samca.
Zwierzę wyróżnia się też wyciąganymi „pazurami” na tylnych łapach (w przeciwieństwie do prawdziwych pazurów buduje je jednak tkanka kostna, a nie białko keratyna). Mogą one wystawać przez skórę, najwyraźniej dzięki celowemu przerwaniu ciągłości kości. Dodatkowo znaleziono niewielki guzek wciśnięty w tkankę nieco za opuszką palca. Normalnie każdy „pazur” jest przytwierdzony do guzka za pomocą mocnych włókien kolagenowych, przebywając w obrębie tkanki łącznej, do drugiego końca „pazura” zaś przyczepia się mięsień. Gerald Durrell odkrył, że gdy w przypadku chwytania lub atakowania płaza mięsień się kurczy, guzek się odłamuje i zaostrzona kość wysuwa się na wierzch, kalecząc ciało zarówno swoje, jak i napastnika.
Wydaje się to zachowaniem obronnym. Ponieważ mechanizm cofania „pazurów” nie został jeszcze poznany, sądzi się, że następuje regeneracja uszkodzonej tkanki. Podobną regenerację obserwowano już u salamander.
Według Davida Wake’a z Uniwersytetu Kalifornijskiego w Berkeley broń ta jest unikalna w świecie zwierząt. Co prawda niektóre salamandry używają jako kolców swych żeber, ale w obu przypadkach mamy do czynienia z różnymi mechanizmami. Jednak David Cannatella, herpetolog z University of Texas w Austin, kwestionuje tezę, że kości zadziornicy służą do obrony. Jego zdaniem „pazury” umożliwiają płazowi lepszą przyczepność na skalistym podłożu. Przekonany o tym, że bezogonowe te używają „pazurów” do obrony, jest m.in. David Blackburn. Uważa przy tym, że zwierzęta wykorzystują to zachowanie obronne rzadko, tylko w przypadku wyraźnego zagrożenia, z powodu uszkodzeń ciała, jakich doznaje sama zadziornica.
Kości śródstopia znajdują się blisko siebie, nie występują wtrącone paliczki, podobnie jak dyskowate opuszki palców. Palce tylnych łap spaja błona pławna.
Występowanie.
Występuje w Afryce zachodniej: od południowo-wschodniej Nigerii (Osamba Hills) przez zachodni Kamerun, zachodnią Gwineę Równikową i zachodni Gabon do zachodniego Konga i zachodniej Demokratycznej Republiki Konga (Mayombe Hills). Oddzielna populacja występuje w północnym Kamerunie. W tym kraju spotykano też zadziornicę włochatą najczęściej. Jej obecność w Kongu i angolskiej eksklawie o nazwie Kabinda nie została potwierdzona.
Siedliskiem zadziornicy są nizinne strumienie o wartkim nurcie. Preferuje gęste lasy w obrębie wpływu klimatu zwrotnikowego i podzwrotnikowego. Występuje także na terenach podmokłych. Radzi sobie w środowisku zmienionych przez człowieka, spotyka się ją nie tylko w lasach zdegradowanych, ale nawet na plantacjach herbaty, a także na gruntach ornych.
Pożywienie.
Zadziornica prowadzi lądowy tryb życia na dnie lasu, a do wody wraca w celach rozrodczych. Dorosłe żywią się ślimakami, wijami, pająkami, chrząszczami i krótkoczułkowymi.
Rozmnażanie.
Sezon rozrodczy rozpoczyna się wraz z nadejściem pory deszczowej. Gdy samice pożywiają się jeszcze w lasach, samce kierują się już do strumieni, oczekując osobników płci przeciwnej. Osiągnąwszy gotowość do rozrodu, samice łączą się z samcami w wodzie. Specjalne struktury na przednich i tylnych łapach pomagają osobnikowi płci męskiej wdrapać się na wybrankę. Jaja zostają przytwierdzone do kamienia w strumieniu. Samiec opiekuje się nimi pod wodą, chroniąc je przed drapieżnikami. Jego ukrwione wyrostki pomagają mu wtedy prowadzić wymianę gazową bez konieczności wynurzania się.
Kijanki prowadzą wodny tryb życia, zamieszkując strumienie o bardzo szybkim nurcie. Spotyka się je w zbiornikach poniżej wodospadów. Są świetnie umięśnione. Żywią się mięsem, posiadając w jamie gębowej kilka rzędów zrogowaciałych zębów. Brzuszna strona ich ciała zaopatrzona jest w przyssawkę.
Długość życia wynosi do 5 lat.
Historia.
Gatunek został odkryty w roku 1900 przez George’a Alberta Boulengera w Kongu Francuskim (obecnie Republika Konga). Na specyficzne „pazury” uwagę zwrócił dopiero David Blackburn, który podczas badania osobnika tego gatunku został zraniony w rękę. Nie zraziło to biologa, który odkrył w sumie 11 gatunków płazów, posiadających „pazury”. Większość z nich – 9 – zaliczanych jest do rodzaju "Astylosternus", a jeden do "Scotobleps". Wszystkie one zamieszkują środkową Afrykę i z zadziornicą łączy je bliskie pokrewieństwo (należą do tej samej podrodziny).
Dodać należy, że kilka wzmianek o pazurach znalazło się już w publikacjach z okresu pomiędzy 1900 i 1925, ale wzięto wówczas te twory za skutek złej konserwacji okazów.
Klasyfikacja.
Obecnie zadziornicę włochatą umieszcza się w monotypowym rodzaju w rodzinie artroleptowatych. Dawniej klasyfikowana była do żabowatych, spośród których artroleptowate zostały wydzielone.
Status.
Gatunek jest pospolity na zachodzie Kamerunu. W tym kraju płazy te piecze się nawet i spożywa. Do zabicia używa się harpunów i maczet, by uniknąć zranienia pazurami tego zwierzęcia. W Rumpi Hills w Kamerunie spożywa się też kijanki.
Liczebność tego płaza obniża się. Z powodu polowań stał się on rzadki w okolicach osiedli ludzkich. Jednakże nie dostrzega się konieczności jego ochrony z uwagi na szeroki zasięg występowania. Gatunkowi przypisuje się status LC (najmniejszej troski).
Poza polowaniami niebezpieczeństwo dla zadziornicy stwarza głównie pogorszenie się jakości wód. Negatywny wpływ wywierają na nią również rozwój rolnictwa i wylesianie. Korzystnie dla perspektyw gatunku w zasięgu występowania zwierzęcia znajduje się kilka obszarów chronionych.
W kulturze.
Zadziornica włochata zajęła pierwsze miejsce na liście najdziwniejszych zwierząt świata w 2008 roku stworzonej przez serwis internetowy New Scientist. Dzięki swym dziwacznym pazurom jest porównywana do bohaterów komiksów i filmów, jak Wolverine (bohater komiksów wydawnictwa Marvel Comics i filmów "X-Men" i "").

</doc>
<doc id="1713356" url="https://pl.wikipedia.org/wiki?curid=1713356" title="Aleksander Kuźba">
Aleksander Kuźba

Aleksander Kuźba (ur. 16 października 1979 w Bydgoszczy) – pianista, basista, kompozytor muzyki współczesnej, muzyki filmowej oraz muzyki ilustracyjnej.
Dorobek artystyczny.
Projekty Solowe:
Projekty z Reflection Artists:
CD Solo
November Twilight Trio
brak.
Partytury – projekty symfoniczne:
Muzyka Filmowa oraz ilustracyjna:

</doc>
<doc id="1713359" url="https://pl.wikipedia.org/wiki?curid=1713359" title="Foster Kennedy">
Foster Kennedy



</doc>
<doc id="1713365" url="https://pl.wikipedia.org/wiki?curid=1713365" title="Grand Prix Lwowa">
Grand Prix Lwowa

Grand Prix Lwowa – jedyny wyścig w Polsce nazywany Grand Prix, organizowany we Lwowie w latach 1930–1933.
Historia.
Pierwszy wyścig został zorganizowany w 1930 roku przez Małopolski Klub Automobilowy.
Trasa składała się z ostrych zakrętów i wąskich uliczek pokrytych asfaltem oraz niezwykle śliską kostką bazaltową i przecinanych miejscami torami tramwajowymi, które smarowano specjalnie kalafonią.
Na torze ulicznym o długości 3,045 kilometra kierowcy pokonywali 100 okrążeń.

</doc>
<doc id="1713366" url="https://pl.wikipedia.org/wiki?curid=1713366" title="Viso di Vallanta">
Viso di Vallanta

Viso di Vallanta lub Dado di Viso, a także Dado di Vallanta – szczyt w Alpach Kotyjskich, części Alp Zachodnich. Leży w północno-zachodnich Włoszech w regionie Piemont, blisko granicy z Francją. Szczyt można zdobyć drogami ze schronisk: Bivacco Berardo (2710 m), Bivacco Boarelli (2820 m), Rifugio Alevè (1580 m) oraz przede wszystkim z Rifugio Vallanta (2450 m). Jest to drugi co do wysokości szczyt Alp Kotyjskich. Leży na południowy zachód od Monte Viso.
Pierwszego wejścia dokonali Claudio Perotti, Giuseppe Perotti, Paolo Gastaldi i Vittorio Giordana 7 września 1891 r.

</doc>
<doc id="1713371" url="https://pl.wikipedia.org/wiki?curid=1713371" title="Elisabetta Gnone">
Elisabetta Gnone

Elisabetta Gnone (ur. 13 kwietnia 1965 w Genui) - twórczyni włoskiego komiksu W.I.T.C.H., na podstawie którego powstał serial animowany W.I.T.C.H. Czarodziejki.
Życiorys.
W roku 1992 Gnone rozpoczęła współpracę z Waltem Disneyem (Minnie &amp; co., Bambi i Kubuś Puchatek).
Jest również autorką książek dla dzieci z serii "Fairy Oak".

</doc>
<doc id="1713373" url="https://pl.wikipedia.org/wiki?curid=1713373" title="Tengjur">
Tengjur

Tengiur (tyb.: བསྟན་འགྱུར, transliteracja Wyliego: bstan 'gyur; tłumaczenie: Przetłumaczenie Traktatów) – tybetański zbiór traktatów, komentarzy buddyjskich sutr i tantr. Kolekcja Tengjuru znajdująca się w Pekinie zawiera 3,626 tekstów w 224 tomach.
Buddyjski kanon.
Tengjur został utworzony jako zbiór komentarzy zarówno do sutr i tantr, traktatów (sanskryt: siastra) i prac mahajany na temat filozofii abhidharma.
W połączeniu z kolekcją 108 tomową Kangjur Tengjur tworzy podstawowy kanon buddyzmu tybetańskiego, zawierający 4,569 prac."
Kolekcja Tengjuru w Pekinie zawiera następujące prace:

</doc>
<doc id="1713378" url="https://pl.wikipedia.org/wiki?curid=1713378" title="Mistrzostwa Świata Kobiet w Curlingu 1979">
Mistrzostwa Świata Kobiet w Curlingu 1979

Mistrzostwa Świata Kobiet w Curlingu 1979 odbyły się między 17 a 23 marca 1979 w szkockim Perth, w Perth Ice Rink.
Były to pierwsze mistrzostwa świata kobiet, pierwszy w historii tytuł mistrzyń zdobyły Szwajcarki (Gaby Casanova) pokonując w finale Szwedki (Birgitta Törn) 13:5. Brązowe medale po porażkach w półfinałach zdobyły reprezentacje Kanady (Lindsay Sparkes) i Szkocji (Beth Lindsay).
__BEZSPISU__

</doc>
<doc id="1713387" url="https://pl.wikipedia.org/wiki?curid=1713387" title="Pomniki i miejsca pamięci narodowej w Słupsku">
Pomniki i miejsca pamięci narodowej w Słupsku

Pomniki i miejsca pamięci narodowej w Słupsku

</doc>
<doc id="1713389" url="https://pl.wikipedia.org/wiki?curid=1713389" title="Shaolin (film)">
Shaolin (film)

Shaolin () – hongkońsko–chiński film z 2011 roku w reżyserii Benniego Chana.
Obsada.
Źródło: Filmweb
Odbiór.
Film zarobił 64 327 dolarów amerykańskich w Stanach Zjednoczonych.
W 2012 roku podczas 31. edycji Hong Kong Film Award Tak Yuen, Corey Yuen i Chung Chi Li byli nominowani do nagrody Hong Kong Film Award w kategorii Best Action Choreography, a Ben Lau i Yee Chung-Man byli nominowani w kategorii Best Art Direction. Andy Lau jako autor tekstu i piosenkarz oraz Q.luv jako kompozytor byli nominowani w kategorii Best Original Film Song za utwór „Wu”. Nicholas Tse był nominowany w kategorii Best Supporting Actor.

</doc>
<doc id="1713391" url="https://pl.wikipedia.org/wiki?curid=1713391" title="Międzydzielnicowcy">
Międzydzielnicowcy

Międzydzielnicowcy lub mieżrajońcy (ros. межрайонцы), mienszewicy internacjonaliści – frakcja działająca w obrębie Socjaldemokratycznej Partii Robotniczej Rosji w latach 1913–1917. Była aktywna na terenie Petersburga. W 1917 podobieństwa programowe między międzydzielnicowcami a bolszewikami stały się na tyle duże, że na przełomie lipca i sierpnia 1917 frakcje te połączyły się.
Tło historyczne.
W 1903 na kongresie w Londynie Socjaldemokratyczna Partia Robotnicza Rosji podzieliła się na bolszewików i mienszewików. Podział ten stał się jedynie początkiem dalszych sporów ideowych, taktycznych i personalnych – po klęsce rewolucji 1905 w Rosji obydwie frakcje podzieliły się na dalsze stronnictwa. W 1912, na dwóch niezależnych od siebie konferencjach, bolszewicy ogłosili usunięcie mienszewików z partii, podczas gdy ci drudzy uznali tę decyzję za nielegalną i ogłosili się prawdziwym kierownictwem partii. W rezultacie tych decyzji, podjętych na kongresach za granicą, również na terenie Rosji działały konkurujące ze sobą organizacje partyjne. W Petersburgu bolszewicy posiadali swój lokalny komitet, zaś mienszewicy grupę inicjatywną. Część działaczy po obydwu stronach dostrzegała jednak słabość wynikającą z podziałów w ruchu socjalistycznym i postanowiła podjąć działania na rzecz zjednoczenia wszystkich sił politycznych, które uznawały rewolucję socjalistyczną za cel swojego istnienia.
Powstanie frakcji.
W listopadzie 1913 bolszewicy K. Jurieniew, A. Nowosiołow i E. Adamowicz oraz mienszewik N. Jegorow powołali do życia frakcję międzydzielnicowców. Program grupy zakładał rewolucyjną taktykę działania nie wykluczając czasowego wykorzystywania metod działalności legalnej. Międzydzielnicowcy opowiadali się za zjednoczeniem bolszewików oraz mienszewików, prowadzili również pracę polityczną wśród robotników. W momencie wybuchu I wojny światowej zdecydowanie opowiedzieli się przeciwko niej. Grupa wydała jeden numer gazety "Naprzód", szybko zdelegalizowanej (druk pisma został wznowiony w 1917). Do końca 1914 zgromadzili ok. 80 członków, jednak ich popularność rosła w miarę społecznego znużenia konfliktem. W pierwszych miesiącach roku 1917 międzydzielnicowcy posiadali już ok. 400-500 członków.
Rewolucja lutowa.
Międzydzielnicowcy wzięli aktywny udział w rewolucji lutowej, wezwali do zbrojnego powstania antycarskiego. Ich przedstawiciele współtworzyli Piotrogrodzką Radę Delegatów Robotniczych i Żołnierskich; jako aktywna w czasie rewolucji grupa uzyskali w niej prawo do jednego miejsca w Komitecie Wykonawczym. W czasie prac rady coraz wyraźniejsze było zbliżenie programowe i taktyczne między bolszewikami i międzydzielnicowcami, ich stanowisko natomiast oddalało się od pozycji mienszewików. W kwietniu 1917 międzydzielnicowcy, nie chcąc brać udziału w kongresie zdominowanym przez tę ostatnią grupę, nie wzięli udziału w formalnym „zjednoczeniu frakcji”. W tym okresie międzydzielnicowcy posiadali ok. 4000 stałych członków.
Połączenie z bolszewikami.
Wzmocnieniem dla międzydzielnicowców były powroty do Rosji szeregu działaczy emigracyjnych, którzy dołączyli do ich szeregów – byli to m.in. Lew Trocki, Anatolij Łunaczarski, Dawid Riazanow, Moisiej Uricki, Dmytro Manuilski, Lew Karachan, Adolf Joffe, Władimir Antonow-Owsiejenko, W. Wołodarski. W czasie wyborów do rad dzielnicowych Piotrogrodu w maju i czerwcu 1917 międzydzielnicowcy tworzyli już formalnie blok z bolszewikami. Po dyskusjach nad formą połączenia obydwu grup, międzydzielnicowcy ogłosili swoje połączenie z bolszewikami na kongresie na przełomie lipca i sierpnia 1917. Wielu działaczy pochodzących z tej frakcji wzięło następnie udział w rewolucji październikowej i rosyjskiej wojnie domowej.

</doc>
<doc id="1713395" url="https://pl.wikipedia.org/wiki?curid=1713395" title="AO Kawala">
AO Kawala

Athlitikos Omilos Kawala () – grecki klub piłkarski grający obecnie w Gamma Ethniki, mający siedzibę w mieście Kawala, leżącym nad Zatoką Kawala.
Historia.
Klub został założony w 1965 roku w wyniku fuzji trzech zespołów z Kawali: Phillipoi Kavala, Iraklisu Kavala i AE Kavala. W 1970 roku po raz pierwszy awansował do pierwszej ligi greckiej, a po 5 latach spadł do drugiej. W greckiej Alpha Ethniki grał także w latach 1977 - 1982 i 1996 - 2000. W 2009 roku, dzięki zajęciu 3. miejsca w Beta Ethniki, Kavala ponownie awansowała do pierwszej ligi. W 2010 roku trenerem zespołu był Serb Dragomir Okuka, a następnie Henryk Kasperczak. Obaj pracowali jednak tylko po kilka miesięcy. Obecnym trenerem jest Ioannis Matzourakis, który już wcześniej pełnił tę funkcję w klubie w latach 1985-1986. Po sezonie 2010/2011 klub został zdegradowany do Delta Ethniki. Powodem była korupcja.

</doc>
<doc id="1713396" url="https://pl.wikipedia.org/wiki?curid=1713396" title="Sporty taneczne na World Games 2009">
Sporty taneczne na World Games 2009

Sporty taneczne na World Games 2009 w Kaohsiung zostały rozegrane w dniach 24 – 25 lipca w Kaohsiung Arena. W tabeli medalowej zwyciężyły pary reprezentujące Rosję. Zawody sankcjonowała Międzynarodowa Federacja Sportów Tanecznych ("International DanceSport Federation"; IDSF).

</doc>
<doc id="1713397" url="https://pl.wikipedia.org/wiki?curid=1713397" title="Leszek Jastrzębski">
Leszek Jastrzębski

Leszek Andrzej Jastrzębski (ur. 20 sierpnia 1976 w Warszawie) – polski polityk, poseł na Sejm VI i VII kadencji.
Życiorys.
Ukończył studia na Wydziale Dziennikarstwa i Nauk Politycznych Uniwersytetu Warszawskiego. Pracował jako menedżer i wydawca, był m.in. dyrektorem zarządzającym miesięcznika „Teraz Rock”. Został członkiem Platformy Obywatelskiej. Był radnym warszawskiej dzielnicy Wawer (2006–2009). W wyborach parlamentarnych w 2007 startował do Sejmu z ostatniego miejsca na liście w okręgu warszawskim, uzyskując 2367 głosów. Mandat posła na Sejm VI kadencji objął 18 czerwca 2009 w miejsce Jolanty Hibner, która została wybrana do Parlamentu Europejskiego. W wyborach w 2011 z powodzeniem ubiegał się o reelekcję, dostał 3075 głosów. W 2015 nie kandydował na kolejną kadencję.

</doc>
<doc id="1713398" url="https://pl.wikipedia.org/wiki?curid=1713398" title="Adam Świątek (polityk)">
Adam Świątek (polityk)

Adam Andrzej Świątek (ur. 21 sierpnia 1952 w Seroczynie) – polski polityk i rolnik, poseł na Sejm PRL IX kadencji.
Życiorys.
Od 1972 prowadził gospodarstwo rolne. W 1976 wstąpił do Związku Socjalistycznej Młodzieży Polskiej, gdzie pełnił różne funkcje. Od 1978 należał do Polskiej Zjednoczonej Partii Robotniczej, gdzie od 1983 zasiadał w egzekutywie Komitetu Gminnego w Mrozach. W 1979 uzyskał tytuł zawodowy inżyniera zootechnika w Szkole Głównej Gospodarstwa Wiejskiego w Warszawie. Był radnym Wojewódzkiej Rady Narodowej w Siedlcach. W latach 1985–1989 pełnił mandat posła na Sejm PRL IX kadencji w okręgu siedleckim z ramienia PZPR, zasiadając w Komisji Budownictwa, Gospodarki Przestrzennej, Komunalnej i Mieszkaniowej, Komisji Nadzwyczajnej do rozpatrzenia projektu ustawy o zasadach udziału młodzieży w życiu państwowym, społecznym, gospodarczym i kulturalnym oraz w Komisji Nadzwyczajnej do rozpatrzenia poselskiego projektu ustawy o konsultacjach społecznych i referendum. Z ramienia Polskiego Stronnictwa Ludowego w 2010 uzyskał mandat radnego gminy Mrozy, a w 2014 i 2018 (po uzyskaniu przez Mrozy praw miejskich) mandat radnego miasta i gminy.
Odznaczony Brązowym Krzyżem Zasługi i Medalem 40-lecia Polski Ludowej.

</doc>
<doc id="1713403" url="https://pl.wikipedia.org/wiki?curid=1713403" title="Marek Trochim">
Marek Trochim

Marek Jerzy Trochim (ur. 31 sierpnia 1954 w Warszawie) – polski techmik mechanik i polityk, poseł na Sejm PRL IX kadencji.
Życiorys.
W 1974 ukończył Technikum Elektroniczno-Mechaniczne im. PPR w Warszawie i został elektronikiem w FSO. Działał w Związku Młodzieży Socjalistycznej i w Związku Socjalistycznej Młodzieży Polskiej (był m.in. przewodniczącym Zarządu Warszawskiego). W 1977 wstąpił do Polskiej Zjednoczonej Partii Robotniczej, gdzie zasiadał w Komitecie Dzielnicowym Praga-Północ. Został przewodniczącym Rady Nadzorczej MSM Tarchomin. Ukończył szkołę partyjną i Studium Nauk Społecznych przy Komitecie Wojewódzkim PZPR. Otrzymał Medal 40-lecia Polski Ludowej. W latach 1985–1989 pełnił mandat posła na Sejm PRL IX kadencji z okręgu Warszawa Praga-Północ, zasiadając w Komisji Budownictwa, Gospodarki Przestrzennej, Komunalnej i Mieszkaniowej oraz w Komisji Nadzwyczajnej do rozpatrzenia projektu Ordynacji Wyborczej do Sejmu oraz Ordynacji Wyborczej do Senatu.
30 lipca 2003 został członkiem zarządu Fundacji Mierki, a w 2005 przewodniczącym rady naczelnej stowarzyszenia Stowarzyszenia Przyjaciół „Smolna”.

</doc>
<doc id="1713404" url="https://pl.wikipedia.org/wiki?curid=1713404" title="Gådeå">
Gådeå

Gådeå – miejscowość (småort) w Szwecji w gminie Härnösand w regionie Västernorrland. Około 69 mieszkańców.

</doc>
<doc id="1713408" url="https://pl.wikipedia.org/wiki?curid=1713408" title="Feliks Trzebiatowski">
Feliks Trzebiatowski

Feliks Trzebiatowski (ur. 20 listopada 1933 w Auby, zm. 12 grudnia 2002) – polski robotnik, polityk, poseł na Sejm PRL IX kadencji.
Życiorys.
Syn Alojzego i Heleny. W 1950 wstąpił do Związku Młodzieży Polskiej. Pracował w Zarządzie Powiatowym ZMP w Miastku (1950–1952), a później Oddziale Drogowym Polskich Kolei Państwowych w Słupsku jako robotnik torowy i toromistrz. W 1956 wstąpił do Polskiej Zjednoczonej Partii Robotniczej. W partii pełnił funkcje członka Komitetu Wojewódzkiego PZPR w Słupsku, sekretarza (od 1965) i instruktora (1984–1986) Komitetu Zakładowego w Węźle Kolejowym w Słupsku, członka egzekutywy (1983–1986) oraz członka Komisji Wewnątrzpartyjnej (od 1984) Komitetu Miejskiego w Słupsku. Radny Miejskiej Rady Narodowej w Słupsku (1973–1984). Wiceprzewodniczący Związku Zawodowego Kolejarzy Sekcji Drogowej w Ustce od 1952. W 1985 uzyskał mandat posła na Sejm PRL IX kadencji. Kandydował w okręgu Słupsk z ramienia PZPR. Zasiadał w Komisji Współpracy Gospodarczej z Zagranicą.
Pochowany na cmentarzu komunalnym w Ustce.

</doc>
<doc id="1713410" url="https://pl.wikipedia.org/wiki?curid=1713410" title="Meselech Melkamu">
Meselech Melkamu

Meselech Melkamu (ur. 27 kwietnia 1985 w Debre Markos) – etiopska lekkoatletka specjalizująca się w biegach na długich dystansach.

</doc>
<doc id="1713412" url="https://pl.wikipedia.org/wiki?curid=1713412" title="Pierre Menue">
Pierre Menue

Pierre Menue lub Aiguille de la Scolette – szczyt w Alpach Kotyjskich, części Alp Zachodnich. Leży na granicy między Włochami (region Piemont) a Francją (departament Sabaudia). Szczyt można zdobyć drogami ze schroniska Rifugio Camillo Scarfiotti (2165 m). Jest to trzeci co do wysokości szczyt Alp Kotyjskich i najwyższy ze szczytów tego pasma leżący we Francji.

</doc>
<doc id="1713413" url="https://pl.wikipedia.org/wiki?curid=1713413" title="Antoni Twardoch">
Antoni Twardoch

Antoni Józef Twardoch (ur. 28 listopada 1943 w Świętochłowicach) – polski polityk, poseł na Sejm PRL IX kadencji.
Życiorys.
Z zawodu ślusarz; pracował również (w KWK „Halemba”) jako spawacz. Od 1966 należał do Polskiej Zjednoczonej Partii Robotniczej (a także działał w ruchu młodzieżowym). Pełnił funkcje I sekretarza OOP i członka egzekutywy Komitetu Zakładowego i Komitetu Miejskiego PZPR w Rudzie Śląskiej. Należał do Związków Zawodowych NSZZ. W latach 1985–1989 pełnił mandat posła na Sejm PRL IX kadencji w okręgu Chorzów z ramienia PZPR, zasiadając w Komisji Górnictwa i Energetyki.

</doc>
<doc id="1713415" url="https://pl.wikipedia.org/wiki?curid=1713415" title="Big Brother 2">
Big Brother 2



</doc>
<doc id="1713416" url="https://pl.wikipedia.org/wiki?curid=1713416" title="Byåker">
Byåker

Byåker – miejscowość (småort) w Szwecji w gminie Härnösand w regionie Västernorrland. Około 96 mieszkańców.

</doc>
<doc id="1713418" url="https://pl.wikipedia.org/wiki?curid=1713418" title="Wojciech Waśniowski">
Wojciech Waśniowski

Wojciech Jan Waśniowski (ur. 27 sierpnia 1955 w Krakowie) – polski polityk, poseł na Sejm PRL IX kadencji.
Życiorys.
W 1979 ukończył Akademię Rolniczą w Krakowie; posiada tytuł zawodowy magistra inżyniera ogrodnictwa. Prowadził własne gospodarstwo rolne. Od 1981 działał w Związku Hodowców i Producentów Bydła, gdzie pełnił funkcję prezesa Zarządu Wojewódzkiego i członka prezydium Zarządu Krajowego. Od 1984 był radnym Gminnej Rady Narodowej w Gołczy, był również wiceprzewodniczącym GRN. W 1985 uzyskał mandat posła na Sejm PRL IX kadencji w okręgu Kraków-Śródmieście z ramienia Polskiej Zjednoczonej Partii Robotniczej. Zasiadał w Komisji Rynku Wewnętrznego i Usług.
W latach 1998–2002 był radnym sejmiku województwa małopolskiego. Bez powodzenia ubiegał się o reelekcję, a także o ponownie mandat radnego sejmiku w 2006. W 2007 bezskutecznie kandydował do Sejmu z listy Lewicy i Demokratów. Należał do Sojuszu Lewicy Demokratycznej.
Odznaczony Srebrnym Krzyżem Zasługi i Krzyżem Kawalerskim Orderu Odrodzenia Polski.

</doc>
<doc id="1713419" url="https://pl.wikipedia.org/wiki?curid=1713419" title="Brunne i Solberg">
Brunne i Solberg

Brunne i Solberg – miejscowość (småort) w Szwecji w gminie Härnösand w regionie Västernorrland. Około 164 mieszkańców.

</doc>
<doc id="1713421" url="https://pl.wikipedia.org/wiki?curid=1713421" title="Król Maciuś I">
Król Maciuś I

Król Maciuś I – polski film dla dzieci w reżyserii Wandy Jakubowskiej na podstawie powieści Janusza Korczaka o tym samym tytule.
Treść.
Po śmierci ojca władzę w pewnym fikcyjnym państwie obejmuje dziesięcioletni Maciuś. Jego szlachetne z założenia, lecz naiwne reformy doprowadzają do ogromnego chaosu w kraju.

</doc>
<doc id="1713422" url="https://pl.wikipedia.org/wiki?curid=1713422" title="Kevin Foley">
Kevin Foley

Kevin Patrick Foley (ur. 1 listopada 1984 w Luton) – irlandzki piłkarz występujący na pozycji obrońcy. Obecnie jest zawodnikiem Wolverhampton Wanderers.
Kariera klubowa.
Foley urodził się w Luton, a karierę rozpoczynał w tamtejszym Luton Town. Początkowo grał w jego juniorach, a do pierwszej drużyny występującej w Football League Second Division został włączony w sezonie 2002/2003. W lidze zadebiutował 19 kwietnia 2003 w zremisowanym 2:2 meczu z Bristol City. W debiutanckim sezonie wystąpił w dwóch ligowych spotkaniach. Od początku następnego sezonu stał się podstawowym graczem Lutonu. 12 sierpnia 2003 w wygranym 4:1 meczu Pucharu Anglii z Yeovil Town Foley strzelił pierwszego gola w zawodowej karierze. W sezonie 2004/2005 zajął z klubem 1. miejsce w lidze i awansował z nim do Football League Championship. Tam grał przez kolejne dwa sezony, a potem jego klub spadł do Football League One. Wówczas Foley odszedł z klubu.
14 sierpnia 2007 podpisał 3-letni kontrakt z Wolverhampton Wanderers. W jego barwach zadebiutował 15 sierpnia 2007 w wygranym 2:1 pojedynku rozegranym w ramach Pucharu Anglii z Bradford City. Od czasu debiutu w Wolverhampton, Foley jest jego podstawowym graczem. W sezonie 2008/2009 wygrał z klubem rozgrywki Football League Championship i awansował z nim do Premier League. Również w tamtym sezonie został wybrany Piłkarzem Sezonu Wolverhampton.
Kariera reprezentacyjna.
Foley rozegrał 8 spotkań i zdobył jedną bramkę w reprezentacji Irlandii U-21. W 2006 roku wystąpił w jednym meczu kadry B. W kadrze seniorskiej zadebiutował 29 maja 2009 w zremisowanym 1:1 towarzyskim meczu z Nigerią.

</doc>
<doc id="1713424" url="https://pl.wikipedia.org/wiki?curid=1713424" title="Cerkiew św. Paraskewy w Daliowej">
Cerkiew św. Paraskewy w Daliowej

Cerkiew św. Paraskewy w Daliowej – drewniana cerkiew greckokatolicka z 1933. 
Historia.
Wzniesiona w 1933 cerkiew znajduje się na miejscu wcześniejszej świątyni greckokatolickiej, która spłonęła dwa lata wcześniej. Po Akcji „Wisła” została przejęta przez miejscowy PGR i zamieniona na magazyn. Po 1989, dzięki pomocy finansowej Łemków z Ameryki, przeszła gruntowny remont i w 1995 została ponownie poświęcona. Nabożeństwa odbywają się w niej jednak tylko w wybrane święta. 
Architektura.
Cerkiew reprezentuje ukraiński styl narodowy, została wzniesiona na planie krzyża, z pojedynczą kopułą nad skrzyżowaniem naw i dachami dwuspadowymi ponad ramionami krzyża. Jest orientowana, całą bryłę otacza daszek okapowy. Wyposażenie cerkwi zachowało się jedynie fragmentarycznie. Pierwotnie znajdujące się w niej ikony znajdują się obecnie w Muzeum Narodowym we Lwowie imienia Andrzeja Szeptyckiego.

</doc>
<doc id="1713431" url="https://pl.wikipedia.org/wiki?curid=1713431" title="OpenLDAP">
OpenLDAP

OpenLDAP – należąca do wolnego oprogramowania implementacja protokołu LDAP (wersji 2 i 3). Zawiera serwer usług katalogowych, biblioteki oraz klientów do komunikacji z serwerem. Oprogramowanie przeznaczone jest na Linuksa, systemy uniksopodobne (m.in. BSD, AIX, HP-UX, OS X, Solaris), Microsoft Windows (2000, XP), jak i Z/OS.
Rozwijany jest przez OpenLDAP Project (projekt założony w 1998 roku przez Kurta D. Zeilenga), a udostępniany na, podobnej do BSD, licencji OpenLDAP Public License. OpenLDAP wywodzi się z U-M LDAP rozwijanego na początku przez Uniwersytet Michigan.

</doc>
<doc id="1713433" url="https://pl.wikipedia.org/wiki?curid=1713433" title="Końska">
Końska

miejscowość:
góra:

</doc>
<doc id="1713435" url="https://pl.wikipedia.org/wiki?curid=1713435" title="Komunistyczna Partia Turkmeńskiej SRR">
Komunistyczna Partia Turkmeńskiej SRR

Komunistyczna Partia Turkmeńskiej SRR była rządzącą partią komunistyczną w Turkmenii w okresie, gdy Turkmeńska Socjalistyczna Republika Radziecka stanowiła część Związku Radzieckiego jako jedna z jego republik. Partia ta stanowiła integralną część Komunistycznej Partii Związku Radzieckiego. Od roku 1985 I sekretarzem KPT SSR był Saparmyrat Nyýazow, który w 1991 doprowadził do odłączenia partii od KPZR i przemianowania jej na Demokratyczną Partię Turkmenistanu, jedyną legalnie działającą partię Turkmenii. W czasie prezydencji Nyýazowa partia komunistyczna stała się nielegalna.

</doc>
<doc id="1713438" url="https://pl.wikipedia.org/wiki?curid=1713438" title="Tomasz Sobczak (piłkarz)">
Tomasz Sobczak (piłkarz)

Tomasz Sobczak (ur. 24 września 1973 w Katowicach) – polski piłkarz, grający na pozycji napastnika.

</doc>
<doc id="1713439" url="https://pl.wikipedia.org/wiki?curid=1713439" title="Nathan Marsters">
Nathan Marsters

Nathan Marsters (ur. 28 stycznia 1980 w Grimsby, zm. 8 czerwca 2009 w West Lincoln) – kanadyjski hokeista, bramkarz.
Zmarł w wypadku samochodowym na ulicach West Lincoln 8 czerwca 2009.

</doc>
<doc id="1713440" url="https://pl.wikipedia.org/wiki?curid=1713440" title="Tomasz Sobczak">
Tomasz Sobczak



</doc>
<doc id="1713442" url="https://pl.wikipedia.org/wiki?curid=1713442" title="William Gowers">
William Gowers



</doc>
<doc id="1713443" url="https://pl.wikipedia.org/wiki?curid=1713443" title="Zimorodek białoczelny">
Zimorodek białoczelny

Zimorodek białoczelny ("Ceyx pusillus") – gatunek małego, nadwodnego ptaka z rodziny zimorodkowatych (Alcedinidae). Występuje w północnej i północno-wschodniej Australii, na Nowej Gwinei, Archipelagu Bismarcka, Wyspach Salomona i Molukach Północnych (Indonezja). Nie jest zagrożony. Nie wędruje.
Morfologia.
Wygląd.
Brak dymorfizmu płciowego. Każdy czarny element, z wyjątkiem lotek, matowy. Głowa fioletowogranatowa, z białym obszarem między okiem a czarnym czołem. Na karku, w zgięciu głowy, po każdej stronie jeden biały pasek. Są ze sobą i z dziobem czarno połączone. Obszar nasady dzioba również czarny. Oczy czarne, dziób ciemnoszary na końcu jasnokremowobiały. Gardło, pierś, brzuch i pokrywy podogonowe białe. Boki także, lecz przy skrzydłach jeszcze granatowe. Nogi szare z jaśniejszymi pazurami. Granatowe sterówki są niesamowicie krótkie. Skrzydła zaokrąglone, niebieskie, ale pierwsze ich pióra mają czarne początki. Pokrywy zakrywające lotki czarne, z dwoma niebieskimi przy wewnętrznym brzegu skrzydła. Lotki czarne. Wierzch ciała i kuper matowo granatowe, pokrywy nadogonowe matowobiałe. Młode mają zielonkawy grzbiet i płowe plamki nad okiem.
Ekologia i zachowanie.
Biotop.
W bliskości strumieni wilgotnych, nizinnych lasów równikowych. Potrzebuje obszarów cienistych, ze zwieszającą się roślinnością. Poza tym okolice jezior i estuariów, szczególnie nadmorskie namorzyny. Poza tym zadrzewione kanały i (rzadko) ogrody.
Pożywienie.
Zjada małe ryby, larwy owadów, małe skorupiaki i krewetki. Czekając na złowienie, siedzi na niskim punkcie obserwacyjnym, często kiwa głową i dyga skrzydłami. Gdy zobaczy zdobycz, nurkuje do wody, łapie ją i wraca do czatowni.
Rozród.
Lęgi mają miejsce przez całą porę deszczową, najwięcej jest ich w styczniu. Ptak wydłubuje albo wykopuje miejsce do lęgu, w termitierze, na brzegu strumienia lub w przegniłym drewnie. Składa 3–5 jaj. Rodzice oboje karmią pisklęta, co ok. 5 minut.
Status i ochrona.
Międzynarodowa Unia Ochrony Przyrody (IUCN) uznaje zimorodka białoczelnego za gatunek najmniejszej troski (LC – "Least Concern") nieprzerwanie od 1988 roku. Liczebność populacji nie została oszacowana, ale ptak ten opisywany jest jako szeroko rozpowszechniony i lokalnie pospolity. Globalny trend liczebności populacji uznawany jest za spadkowy ze względu na wycinkę namorzynów.
Podgatunki.
Wyróżniono 9 podgatunków, które różnią się ubarwieniem:

</doc>
<doc id="1713444" url="https://pl.wikipedia.org/wiki?curid=1713444" title="Bernatowicz">
Bernatowicz

Bernatowicz – polski herb szlachecki, odmiana herbu Suchekomnaty, z nobilitacji.
Opis herbu.
W polu czerwonym trąba myśliwska czarna z takimż sznurem i nawiązaniami złotymi, z zaćwieczonym na sznurze takimż krzyżem. W klejnocie nad hełmem w koronie pięć piór strusich.
Herb zatem różni się od Suchychkomnat jedynie kolorem sznura i liczbą piór w klejnocie.
Najwcześniejsze wzmianki.
Nadany w 1676 roku, wraz z nazwiskiem Bernacki, Bernardowi Krzysztofowi Bernatowiczowi za zasługi wojenne.
Herbowni.
Bernacki, Bernatowicz.

</doc>
<doc id="1713449" url="https://pl.wikipedia.org/wiki?curid=1713449" title="Cerkiew Wprowadzenia Matki Bożej do Świątyni i św. Pantelejmona w Wisaginii">
Cerkiew Wprowadzenia Matki Bożej do Świątyni i św. Pantelejmona w Wisaginii

Cerkiew pod wezwaniem Wprowadzenia Matki Bożej do Świątyni i św. Pantelejmona – nowoczesna cerkiew prawosławna w Wisaginii. Świątynia parafialna. Należy do dekanatu wisagińskiego w eparchii wileńskiej i litewskiej Rosyjskiego Kościoła Prawosławnego.
Prace nad wzniesieniem cerkwi rozpoczęły się wiosną 1996. Budynek powstawał na fundamentach niedokończonego bloku mieszkalnego, którego budowa została porzucona. Teren został przekazany parafii św. Pantelejmona przez Ignalińską Elektrownię Jądrową. Nabożeństwa w niedokończonej jeszcze cerkwi zaczęły być odprawiane po jej poświęceniu w dniu 9 sierpnia 2000 r. przez metropolitę wileńskiego i litewskiego Chryzostoma. Rozbudowa cerkwi, przy finansowej pomocy eparchii, lokalnego samorządu i wiernych, jest kontynuowana.

</doc>
<doc id="1713453" url="https://pl.wikipedia.org/wiki?curid=1713453" title="IOSCO">
IOSCO



</doc>
<doc id="1713454" url="https://pl.wikipedia.org/wiki?curid=1713454" title="Stanisław Małolepszy">
Stanisław Małolepszy

Stanisław Małolepszy (ur. 18 kwietnia 1907 w Okręglicy, zm. 12 czerwca 1969) – polski działacz związkowy i polityk, poseł do Krajowej Rady Narodowej (1945–1947), na Sejm Ustawodawczy (1947–1952) oraz na Sejm PRL I kadencji (1952–1956).
Życiorys.
W młodości pracował jako tkacz. Zaangażował się w działalność ZZP, z ramienia którego był delegatem robotniczym w fabryce braci Przygórskich w Łodzi. Od 1935 do 1939 pełnił obowiązki sekretarza ZZP w Łodzi. W 1944 został aresztowany i osadzony w obozie koncentracyjnym w Tomaszowie Mazowieckim.
W 1945 podjął pracę w Zarządzie Miejskim w Szczecinie u boku Józefa Maciejewskiego. Organizował związki zawodowe niezależne od PPR na terenie Pomorza Zachodniego. Objął obowiązki członka Wydziału Wykonawczego RZZ, zasiadając w plenum CRZZ. Od 1945 sprawował mandat posła do Krajowej Rady Narodowej. W wyborach w 1947 został wybrany w skład Sejmu Ustawodawczego w okręgu Szczecin z listy Bloku Demokratycznego. Mandat utrzymał w Sejmie PRL I kadencji. W latach 1947–1956 sprawował funkcję sekretarza Sejmu.
W latach 1945–1950 był członkiem Stronnictwa Pracy, zaś po rozwiązaniu partii w 1950 znalazł się w Stronnictwie Demokratycznym. Zasiadał w Centralnym Komitecie SD, był także sekretarzem Wojewódzkiego Komitetu SD w Kielcach.

</doc>
<doc id="1713455" url="https://pl.wikipedia.org/wiki?curid=1713455" title="CESR">
CESR



</doc>
<doc id="1713456" url="https://pl.wikipedia.org/wiki?curid=1713456" title="Komitet Europejskich Regulatorów Rynku Papierów Wartościowych">
Komitet Europejskich Regulatorów Rynku Papierów Wartościowych

Komitet Europejskich Regulatorów Rynku Papierów Wartościowych (ang. "Committee of European Securities Regulators" – "CESR") – organ powołany 6 czerwca 2001 roku, przez Komisję Europejską, przekształcony w Europejski Urząd Nadzoru Giełd i Papierów Wartościowych (ESMA) z dniem 1 stycznia 2011 roku.
W skład komitetu wchodzili przedstawiciele krajowych organów nadzoru rynku papierów wartościowych państw członkowskich Unii Europejskiej. Trzech dodatkowych członków delegowały Norwegia, Islandia oraz Komisja Europejska.
Do zadań CESR, kontynuowanych obecnie przez ESMA, należało:

</doc>
<doc id="1713465" url="https://pl.wikipedia.org/wiki?curid=1713465" title="Cerkiew Narodzenia Najświętszej Maryi Panny w Zawadce Rymanowskiej">
Cerkiew Narodzenia Najświętszej Maryi Panny w Zawadce Rymanowskiej

Cerkiew Narodzenia Bogurodzicy w Zawadce Rymanowskiej – dawna parafialna cerkiew greckokatolicka znajdująca się w Zawadce Rymanowskiej, wzniesiona z drewna w 1855.
Po wysiedleniu miejscowej ludności łemkowskiej w latach 1945-1947, cerkiew została przejęta przez kościół rzymskokatolicki i była wykorzystywana jako kościół dojazdowy parafii w Jasionce. W 1968 Zawadka weszła w skład nowo erygowanej parafii Chrystusa Króla w Trzcianie-Zawadce obsługiwanej przez oo. bernardynów z Dukli, a cerkiew pełni funkcję kościoła filialnego. 
Historia.
Pierwsza cerkiew w Zawadce Rymanowskiej została wzniesiona najprawdopodobniej w ostatniej dekadzie XVI w.. Obecna pochodzi z 1855. Jej budowniczym był majster o nazwisku Bujakowskij. Starą cerkiew rozebrano, pozostawiając jednak murowane, istniejące do dzisiaj prezbiterium. W 1902 na cerkwi wymieniono pokrycia dachowe z gontowego na blaszane, a na terenie cmentarza cerkiewnego postawiono wolnostojącą, słupową dzwonnicę. W 1931 była remontowana. Artysta W. Buczkowski odnowił i uzupełnił ikonostas i namalował polichromię figuralną. W latach 1977–1983 była ponownie remontowana, część oryginalnej dekoracji wnętrza zakryła wówczas boazeria, wymieniono poszycie gontowe ścian oraz wymieniono tynki na murowanej kaplicy. Podczas kolejnych remontów: w 2005 wymieniono pokrycie dachów i hełmów na blachę miedzianą; w 2008 wyremontowano posadowienie cerkwi; 2009 wykonano kanalizację deszczową i chodnik wokół obiektu oraz w 2011 poddano remontowi kaplicę.
Architektura i wyposażenie.
Cerkiew w Zawadce Rymanowskiej jest budowlą trójdzielną, orientowaną, o konstrukcji zrębowej. Jest wyraźnie podzielona na przedsionek, nawę i pomieszczenie ołtarzowe, przy czym wszystkie te części wznoszą się na tę samą wysokość, zaś nawa jest szersza od pozostałych. Dach posiada jedną kalenicę, jest dwuspadowy, kryty blachą. Nad przedsionkiem wznosi się wieża o konstrukcji słupowej, nad nawą i prezbiterium niewielkie hełmy. 
We wnętrzu z dawnej cerkwi zachował się osiemnastowieczny pięciokondygnacyjny ikonostas z ikonami W. Buczkowskiego (z 1931, poza tym cztery wizerunki z pierwotnego ikonostasu), ściany pokrywa polichromia wykonana przez tego samego autora. Na ścianie wschodniej znajduje się malowidło przedstawiające Adorację Bogurodzicy autorstwa Romana Isajczyka. W sanktuarium ołtarz główny z pozłacanym tabernakulum w kształcie świątyni na planie krzyża greckiego. Późnobarokowa ambona (około 1700) pochodzi z rozebranego na początku lat 20. XX w. kościoła w Lubatowej.
Otoczenie.
Obok cerkwi znajdowała się drewniana dzwonnica wybudowana na przełomie XIX i XX w., którą w rozebrano i zastąpiono w 1983 nową konstrukcji metalowej. W 1983 rozebrano również ogrodzenie (murek) cmentarza cerkiewnego z łamanego kamienia.

</doc>
<doc id="1713470" url="https://pl.wikipedia.org/wiki?curid=1713470" title="Aleksander Olchowicz">
Aleksander Olchowicz

Aleksander Olchowicz (ur. 9 sierpnia 1898 w Warszawie, zm. 3 września 1954 w Krakowie) – polski dziennikarz, polityk, poseł do Krajowej Rady Narodowej (1946–1947) i do Sejmu Ustawodawczego (1947–1952), działacz wojskowy i sportowy.
Życiorys.
Syn Konrada (1858–1924) i Heleny z Szymanowskich (1868–1946). W 1912 został uwięziony za udział w demonstracjach antyrosyjskich. W 1915 ukończył gimnazjum E.Konopczyńskiego w Warszawie, po czym wstąpił do Legionów Polskich. W 1918 został oficerem zawodowym Wojska Polskiego. W dwudziestoleciu międzywojennym był działaczem sportowym, pracował w Wydziale Prasowym MSZ oraz jako sekretarz redakcji „Kuriera Warszawskiego”. Wiceprezes Polskiego Związku Lawn Tenisowego (PZLT), wiceprezes i członek honorowy sekcji tenisa W.K.S. Legia.
Podczas II wojny światowej współtworzył organizacje ruchu oporu „Związek Czynu Zbrojnego”, której był wicekomendantem (1939–1941). Pełnił obowiązki wiceprezesa i szefa Wydziału Politycznego Polskiego Związku Wolności. Wziął udział w powstaniu warszawskim jako porucznik – dowódca oddziałów PZW, ps. "Leliwa", "Sawicki". Był delegatem do Powstańczego Porozumienia Demokratycznego jako przedstawiciel „Centralizacji”.
W 1945 wstąpił do Stronnictwa Pracy, w którym był wiceprezesem, a później prezesem Zarządu Wojewódzkiego w Krakowie. Zasiadał w Zarządzie Głównym SP. Od 1946 sprawował mandat posła do Krajowej Rady Narodowej. W 1947 wszedł w skład Sejmu Ustawodawczego. Po rozwiązaniu Stronnictwa w 1950 został członkiem Stronnictwa Demokratycznego i posłem z jego ramienia. Był członkiem Centralnego Komitetu SD i wiceprzewodniczącym Wojewódzkiego Komitetu partii w Krakowie. W okresie od 11 sierpnia 1945 do 9 lutego 1947 był prezesem Polskiego Związku Tenisowego, a następnie do 11 lutego 1951 był prezesem honorowym związku.
Zmarł w Krakowie. Został pochowany na cmentarzu Powązkowskim w Warszawie (kwatera U-2-4,5,6).

</doc>
<doc id="1713473" url="https://pl.wikipedia.org/wiki?curid=1713473" title="Warszawska syrena">
Warszawska syrena

Warszawska syrena – polska baśń filmowa w reżyserii Tadeusza Makarczyńskiego nakręcona w 1956 roku. W filmie wykorzystano różne podania i legendy dotyczące powstania i pradziejów Warszawy nieco je jednak modyfikując.
Treść.
Głównymi bohaterami są Warsz i Sawa – dwoje zakochanych w sobie mieszkańców nadwiślańskiej wioski. On jest kowalem, ona córką miejscowego kmiecia i pasierbicą wiedźmy Kobylichy. Na drodze ich miłości piętrzą się rozmaite przeszkody, ale zostają one pokonane dzięki sile ich uczucia oraz pomocy mieszkającej w Wiśle Syreny.

</doc>
<doc id="1713475" url="https://pl.wikipedia.org/wiki?curid=1713475" title="Besart Berisha">
Besart Berisha

Besart Berisha (ur. 29 lipca 1985 w Prisztinie) – kosowski piłkarz występujący na pozycji napastnika. Zawodnik klubu Melbourne Victory.
Kariera klubowa.
Berisha urodził się w Jugosławii, ale w 1992 roku emigrował z rodzicami do Niemiec. Tam w 1994 roku rozpoczął treningi w klubie Berliner VB 49. Później grał jako junior w innych berlińskich drużynach – BFC Dynamo, TSV Lichtenberg oraz SV Lichtenberg 47. W 2003 roku przeszedł do Tennis Borussii Berlin, w której barwach przez rok w NOFV-Oberlidze zagrał 4 razy i zdobył 1 bramkę.
W 2004 roku Berisha przeszedł do pierwszoligowego Hamburgera SV. Przez pierwsze pół roku nie zdołał zadebiutować w barwach klubu. Potem w styczniu 2005 wypożyczono go do duńskiego Aalborg BK. W czerwcu tego samego roku powrócił do HSV, jednak w sierpniu ponownie został wypożyczony, tym razem do AC Horsens. W 2006 roku wrócił do HSV. W Bundeslidze zadebiutował 12 sierpnia 2006 roku w zremisowanym 1:1 pojedynku z Arminią Bielefeld. 16 grudnia 2006 roku w spotkaniu z Alemannią Akwizgran (3:3) strzelił pierwszego gola w Bundeslidze. W drużynie HSV grał do końca sezonu 2006/2007.
W lipcu 2007 roku Berisha podpisał kontrakt z angielskim Burnley, grającym w Championship. W sezonie 2007/2008 nie rozegrał tam żadnego spotkania. W sierpniu 2008 roku został wypożyczony do norweskiego Rosenborga Trondheim. Tam grał przez 4 miesiące, a potem ponownie przebywał na wypożyczeniu w AC Horsens. Po zakończeniu sezonu powrócił do Burnley, które dzięki barażom awansowało do Premier League.
W sierpniu 2009 roku Berisha powrócił do Niemiec, gdzie został zawodnikiem drugoligowej Arminii Bielefeld. Przez 2 lata w jej barwach rozegrał 18 spotkań i zdobył 2 bramki. W 2011 roku przeszedł do mistrza Australii, Brisbane Roar. W A-League zadebiutował 8 października 2011 roku w wygranym 1:0 pojedynku z Central Coast Mariners.
Kariera reprezentacyjna.
W reprezentacji Albanii Berisha zadebiutował 11 października 2006 roku w przegranym 1:2 meczu eliminacji Mistrzostw Europy 2008 z Holandią.
16 sierpnia 2016 zgodził się występować dla reprezentacji Kosowa, po tym jak została ona uznana przez UEFA i FIFA w maju 2016.

</doc>
<doc id="1713476" url="https://pl.wikipedia.org/wiki?curid=1713476" title="Norrstig i Saltvik">
Norrstig i Saltvik

Norrstig i Saltvik – miejscowość (småort) w Szwecji w gminie Härnösand w regionie Västernorrland. Około 171 mieszkańców.

</doc>
<doc id="1713477" url="https://pl.wikipedia.org/wiki?curid=1713477" title="Józef Więcław">
Józef Więcław

Józef Jan Więcław (ur. 1 lutego 1953 w Sieteszy) – polski rolnik, polityk i osoba związana z branżą medyczną. Poseł na Sejm PRL IX kadencji.
Życiorys.
Posiada tytuł zawodowy magistra inżyniera rolnictwa. Działacz Związku Młodzieży Socjalistycznej, Socjalistycznego Związku Studentów Polskich i Związku Socjalistycznej Młodzieży Polskiej i od 1976 Polskiej Zjednoczonej Partii Robotniczej. Od 1977 posiada gospodarstwo rolne. Pełnił mandat radnego Gminnej Rady Narodowej. Był członkiem Rady Społeczno-Gospodarczej przy Sejmie PRL VIII kadencji. W 1985 uzyskał mandat posła na Sejm PRL IX kadencji w okręgu Przemyśl. Zasiadał w Komisji Kultury oraz w Komisji Rolnictwa, Leśnictwa i Gospodarki Żywnościowej. W 1989 bez powodzenia kandydował do Senatu.
W 2002, 2006, 2010 i 2014 był wybierany na radnego powiatu przeworskiego z ramienia Polskiego Stronnictwa Ludowego, jednak w związku z pełnieniem od 2002 funkcji dyrektora Samodzielnego Publicznego Zakładu Opieki Zdrowotnej w Przeworsku rezygnował z mandatu, który przyjął dopiero po wygranych wyborach w 2018, rezygnując z funkcji dyrektora. W kwietniu 2019 został dyrektorem szpitala w Mielcu, z funkcji tej zrezygnował z końcem kwietnia 2020.
Posiada Krzyż Pamiątkowy „Zwycięzcom 1945”. W 2001 otrzymał Złoty Krzyż Zasługi.

</doc>
<doc id="1713478" url="https://pl.wikipedia.org/wiki?curid=1713478" title="Jarosław Popiela">
Jarosław Popiela

Jarosław Piotr Popiela (ur. 14 maja 1974 w Tuchowie) – polski piłkarz grający na pozycji obrońcy. Karierę zakończył w 2010, po czym na krótko wznowił w 2014.
Zarówno jego brat Łukasz (ur. 1985), jak i syn Krystian (1998–2018), także zostali piłkarzami.

</doc>
<doc id="1713487" url="https://pl.wikipedia.org/wiki?curid=1713487" title="Jan Emil Wilczek">
Jan Emil Wilczek

Jan Emil Wilczek (ur. 4 sierpnia 1938 w Czechowicach) – polski polityk, poseł na Sejm PRL VIII i IX kadencji.
Życiorys.
W 1956 skończył technikum hutnicze w Czechowicach. Pracował w Odlewni Metali „Dziedzice”. I sekretarz OOP i członek egzekutywy Komitetu Zakładowego Polskiej Zjednoczonej Partii Robotniczej, a także przewodniczący Oddziałowej Rady Związkowej. W 1981 objął mandat posła na Sejm PRL VIII kadencji w okręgu Tychy z ramienia PZPR. Należał do Komisji Do Spraw Samorządu Pracowniczego Przedsiębiorstw, Komisji Przemysłu Ciężkiego, Maszynowego i Hutnictwa oraz do Komisji Przemysłu. W 1985 uzyskał reelekcję z tego samego okręgu. W Sejmie IX kadencji zasiadał w Komisji Administracji, Spraw Wewnętrznych i Wymiaru Sprawiedliwości oraz w Komisji Przemysłu.

</doc>
<doc id="1713489" url="https://pl.wikipedia.org/wiki?curid=1713489" title="Nässland, Nässlandsbro i Kragom">
Nässland, Nässlandsbro i Kragom

Nässland, Nässlandsbro i Kragom – miejscowość (småort) w Szwecji w gminie Härnösand w regionie Västernorrland. Około 89 mieszkańców.

</doc>
<doc id="1713491" url="https://pl.wikipedia.org/wiki?curid=1713491" title="Aiguille de Chambeyron">
Aiguille de Chambeyron

Aiguille de Chambeyron – szczyt w Alpach Kotyjskich, części Alp Zachodnich. Leży w południowo-wschodniej Francji w regionie Prowansja-Alpy-Lazurowe Wybrzeże, blisko granicy z Włochami. Szczyt można zdobyć drogami ze schronisk: Réfuge du Chambeyron (2626 m) i Bivacco Barenghi (2815 m). Sąsiaduje z Brec de Chambeyron. Najbliżej położona miejscowości to Saint-Paul w dolinie Valle dell'Ubaye po stronie francuskiej oraz Acceglio w dolinie Valle Maira po stronie włoskiej.
Pierwszego wejścia dokonał William Auguste Coolidge 28 lipca 1879 r.

</doc>
<doc id="1713492" url="https://pl.wikipedia.org/wiki?curid=1713492" title="Kościół Podwyższenia Świętego Krzyża w Trzebieży">
Kościół Podwyższenia Świętego Krzyża w Trzebieży

Kościół Podwyższenia Świętego Krzyża w Trzebieży – świątynia należąca do Parafii rzymskokatolickiej pw. Podwyższenia Świętego Krzyża w Trzebieży (ul. Rybacka, Gmina Police) jest kościołem parafialnym.
Historia.
W XIV w. (ok. roku 1359) wybudowano we wsi kościół pw. św. Katarzyny w stylu romańsko-gotyckim był wykonany z obrabianej cegły gotyckiej na fundamencie z głazów polnych. Do 1552 r. prawo patronatu nad kościołem i osadą należało do księcia pomorskiego, a jurysdykcyjnie do archidiakonatu szczecińskiego. Następnie kościół stał się parafią dla Niekłończycy, Drogoradza oraz Kopic, a po 1587 był zborem ewangelickim.
W poł. XVIII w. świątynia została częściowo rozebrana. W 1745 r. ponownie odbudowana na starym fundamencie na planie prostokąta już z nową wieżą, barokową kopułą oraz z długimi oknami. Na drewnianej trzykondygnacyjnej wieży kościelnej zawieszone są dwa odlane w Szczecinie dzwony w 1664 i 1729. Wieżę wieńczy ośmioboczna latarnia z iglicą i krzyżem na kuli. W 1793 roku wzniesiono chór. Pierwotnie kościół ogrodzony płotem. W latach 70. XX wieku wokół świątyni zbudowano kamienny murek.
Po II wojnie światowej i likwidacji tzw. Enklawy Polickiej przeszedł pod jurysdykcję polską. 2 września 1946 roku erygowano parafię pw. Podwyższenia Świętego Krzyża. Pod koniec lat 90. XX wieku świątynia została ponowie odrestaurowana. Kościół znajduje się w rejestrze zabytków (nr. rej. A-506 z 22 grudnia 1965).
Tuż obok kościoła stoi rzeźba z piaskowca "Matki Bożej Otuchy" autorstwa Zbigniewa Polickiego, ufundowana przez trzebieskich rybaków w 1986 roku. Naprzeciw świątyni znajduje się (ul. Rybacka 2) również zabytkowa plebania (dawna pastorówka) z pocz. XIX w. (nr. rej. A-530 z 25 kwietnia 1997).
Odpust parafialny odbywa się 14 września.

</doc>
<doc id="1713501" url="https://pl.wikipedia.org/wiki?curid=1713501" title="APS Panthrakikos">
APS Panthrakikos

APS Panthrakikos - grecki klub piłkarski grający obecnie w trzeciej lidze, mający siedzibę w mieście Komotini, leżącym w północno-wschodniej części kraju.
Historia.
Klub został założony w 1963 roku. W latach 70. i 80. występował na szczeblu drugiej ligi. Pod koniec lat 90. spadł do trzeciej ligi, a w 1990 roku do czwartej. Natomiast w latach 1999-2003 grał w rozgrywkach ligi regionalnej. Jednak dzięki znalezeniu sponsora, w 2006 roku awansował do Beta Ethniki. W 2008 roku dzięki zajęciu 3. miejsca w niej po raz pierwszy w historii do pierwszej ligi. W sezonie 2008/2009 zajął 11. miejsce i utrzymał się w lidze.

</doc>
<doc id="1713504" url="https://pl.wikipedia.org/wiki?curid=1713504" title="Brec de Chambeyron">
Brec de Chambeyron

Brec de Chambeyron lub Monte Chambeyron – szczyt w Alpach Kotyjskich, części Alp Zachodnich. Leży na granicy między Włochami (region Piemont) a Francją (region Prowansja-Alpy-Lazurowe Wybrzeże). Szczyt można zdobyć drogami ze schronisk: Rifugio Campo Base (1650 m), Rifugio Stroppia (2259 m) i Bivacco Barenghi (2815 m) od strony włoskiej oraz z Réfuge du Chambeyron (2626 m) od strony francuskiej. Góruje nad dolinami Valle dell'Ubaye (Francja) i Valle Maira (Włochy).
Pierwszego wejścia dokonali Paul Agnel i Joseph Risoul 20 czerwca 1878 r.

</doc>
<doc id="1713522" url="https://pl.wikipedia.org/wiki?curid=1713522" title="Formuła Renault 2.0">
Formuła Renault 2.0

Formuła Renault 2.0 – klasa wyścigów samochodowych. We współczesnej formie od 1968, założona przez FFSA jako Francuska Formuła. Składa się z kilku serii krajowych i międzynarodowych.
Historia.
Formuła Francuska.
W 1968 przy wsparciu FFSA powstała seria Francuskiej Formuły. Silnik o pojemności 1.3 litra i skrzynia biegów pochodziły z Renault 8. Miał 6.5"x13 calowe opony Michelina i ważył 420 kg.
Pierwszy wyścig odbył się 31 marca 1968 w Albi (Francja). Podwozia pochodziły z Martini, Grac, Elina, Gerca lub GS. W pierwszym sezonie wystartowały zespoły Vaillante, Jefa, Fournier, Marcadier, Pygmée i Alpine. Kierowcami zostali Larousse, Cadin, Dubos i Beltoise. Sezon składał się z 17 wyścigów w Albi, Nogaro, Pau, Montlhéry, Magny-Cours, Dijon-Prenois, La Châtre, Rouen i Reims.
W 1970 roku doszły zespoły Tecno i AGS wraz z nowymi kierowcami: Serpaggi, Cudini i Leclére.
Formuła Renault 2.0.
W 1971 Renault utworzyło własną serie, w której po 22 wyścigach mistrzem był Michel Leclére. Nadal jeżdżono na oponach Michelin, jednak Dunlop próbował jako dostawca i nawet zwyciężył z Alainem Cudinim (w Martini), ale w połowie sezonu się wycofał.
Klasyfikacja: 1. Michel Leclére 234, 2. Alain Serpaggi 204, 3. Jannick Auxéméry 188, 4. Alain Cudini 171, 5. Jacques Lafitte 155 pkt
W 1972 równolegle z Formułą Renault odbyły się cztery zawody Challenge Européen w Jaramie (Hiszpania), Jyllandsringen (Dania), Hockenheim (Niemcy) i Paul Ricard (Francja). Silnik Renault 8 został zastąpiony Renault 12 o pojemności 1.6 litra.
Klasyfikacja Eurocup: 1. Alain Cudini 48, 2. Jacques Laffite 39, 3. Jacques Coche 35 pkt
Klasyfikacja Renault: 1. Jacques Laffite 294, 2. Alain Cudini 276, 3. Jacques Coche 177 pkt
W 1973 w Challenge Européen jeździli Patrick Tambay i René Arnoux, a rok później Didier Pironi i Dany Snobeck.
W 1989 pojemność silnika liczyła 1721cc, a w 1995 2000 cc V8.
Wyścigi.
Może wystartować maksymalnie 36 zawodników. Sesja treningowa trwa 1 godzinę (2 razy po 30 minut). Kwalifikacje złożone są z dwóch sesji po 20 minut, w których każdy kierowca może maksymalnie przejechać 8 okrążeń. Pierwszy wyścig nie może trwać więcej niż 20 minut, w którym kierowcy pokonują 60 km. Drugi wyścig trwa maksymalnie 30 minut, zawodnicy mają do przejechania 80 km.

</doc>
<doc id="1713523" url="https://pl.wikipedia.org/wiki?curid=1713523" title="Pics de la Font Sancte">
Pics de la Font Sancte

Pics de la Font Sancte – szczyt w Alpach Kotyjskich, części Alp Zachodnich. Leży w południowo-wschodniej Francji w regionie Prowansja-Alpy-Lazurowe Wybrzeże, blisko granicy z Włochami. Góra ma dwa szczyty: północny, wyższy - 3385 m i niższy, południowy - 3371 m. Szczyt można zdobyć drogą ze schroniska Rifugio Basse Rua. Najbliżej położona miejscowość to Ceillac we Francji.

</doc>
<doc id="1713528" url="https://pl.wikipedia.org/wiki?curid=1713528" title="John Hart (pisarz)">
John Hart (pisarz)

John Hart (ur. 2 października 1965 w Durham) – amerykański pisarz, autor powieści kryminalnych. Przez jakiś czas prowadził własną praktykę adwokacką, specjalizując się w sprawach karnych, ale porzucił ją, by napisać "Króla kłamstw" i pracować w jednej z ważniejszych kancelarii na Wall Street. Pochodzi i mieszka w stanie Karolina Północna.

</doc>
<doc id="1713530" url="https://pl.wikipedia.org/wiki?curid=1713530" title="Ulica Złotoryjska w Legnicy">
Ulica Złotoryjska w Legnicy

Ulica Złotoryjska w Legnicy – jedna z głównych ulic w mieście, od skrzyżowania ulic Muzealnej i Dziennikarskiej jako droga wojewódzka nr 364. Ulica swój początek bierze od Placu Katedralnego aż do granicy miasta.
Ulica swój początek bierze na Starym Mieście przebiegając przez Tarninów, Osiedle Asnyka, Glinki i dzielnicę Hutę. Na początku ulicy Złotoryjskiej, do ulicy Gwarnej znajduje się deptak, do skrzyżowania ulic Muzealnej i Dziennikarskiej kończy się fragment ulicy, gdzie znajduje się przejście podziemne. Dalszy przebieg ulicy zaczyna się od tego skrzyżowania i kończy aż w granicy miasta, przebiegając obok Huty Miedzi i Legnickiego Parku Technologicznego za Rondem Unii Europejskiej.
Z ważniejszych obiektów, przy ulicy Złotoryjskiej mieści się Sąd Rejonowy, Sąd Okręgowy i Galeria Gwarna. Na Tarninowe i Osiedlu Asnyka mieści się Komenda Miejska Policji I, Hotel, NOT, Zespół Szkół Technicznych i Liceum Ogólnokształcące nr 3. Po lewej stronie placu Łużyckiego znajduje się Poliklinika przy ulicy Kilińskiego. Za ulicą Grabskiego, gdzie planowe jest puszczenie ruchu, (jako obwodnica śródmiejska} po wybudowaniu nowego mostu nad Kaczawą. Za Laskiem znajduje się tzw. Osiedle Leśne, za nim przebiega obwodnica Zachodnia, gdzie puszczono ruch dla S3 (E65), wraz z budową Ronda. 500 metrów za rondem znajduje się Legnicki Park Technologiczny i Huta Miedzi, oraz zakład Legmet. Na granicy miasta ulica przecina się z linią kolejową do Złotoryi.
W całym ciągu ulicy Złotoryjskiej znajduje się 8, a licząc podwójnie 14 przystanków MPK. Na całym ciągu ulicy Złotoryjskiej łącznie kursują linie: 0/1, 0/2, 1, 4, 11, 15, 16, 22, 25 i N2. W głębi ulicy Złotoryjskiej przy Hucie Miedzi znajduje się pętla autobusowa, od ulicy Złotoryjskiej odchodzą ulice, po których kursują autobusy, a są to: Grabskiego, Asnyka, Artyleryjska, Hutników, Lotnicza oraz Rataja.
Zabudowa ulicy, przeważnie jest w stylu 4- i 5-kondygnacyjnym, w ciągu całej ulicy znajdują się kamienice, bloki z wielkiej płyty, nieliczna zabudowa jednorodzinna, zwłaszcza za ulicą Asnyka, od paru lat puste obszary wokół ulicy uzupełniane są nowymi blokami. "Osiedle Leśne" przylega do ulicy Złotoryjskiej z budynkami 4- i 5-kondygnacyjnymi.

</doc>
<doc id="1713531" url="https://pl.wikipedia.org/wiki?curid=1713531" title="Ramsås">
Ramsås

Ramsås – miejscowość (småort) w Szwecji w gminie Härnösand w regionie Västernorrland. Około 70 mieszkańców.

</doc>
<doc id="1713533" url="https://pl.wikipedia.org/wiki?curid=1713533" title="Rognosa d’Etiache">
Rognosa d’Etiache

Rognosa d’Etiache – szczyt w Alpach Kotyjskich, części Alp Zachodnich. Leży na granicy między Włochami (region Piemont) a Francją (region Sabaudia). Szczyt można zdobyć drogą ze schroniska Rifugio Camillo Scarfiotti (2165 m).

</doc>
<doc id="1713537" url="https://pl.wikipedia.org/wiki?curid=1713537" title="Biuletyn Opozycji">
Biuletyn Opozycji

Biuletyn Opozycji () – rosyjskojęzyczny periodyk polityczny redagowany od 1929 przez Lwa Trockiego. Wydawany kolejno w Paryżu, Berlinie, Zurychu i Nowym Jorku w latach 1929–1941.
Okoliczności powstania.
Od początku swojej działalności politycznej Trocki uważał publikacje prasowe za jeden z najskuteczniejszych środków propagandowych oraz za znakomite narzędzie politycznej edukacji samych działaczy marksistowskich. Po swoim wygnaniu z ZSRR w 1929 planował wykorzystanie nielegalnej prasy jako środka do kontynuowania walki ze stalinizmem i zjednoczenia rozproszonych i poddanych represjom członków Lewicowej Opozycji oraz innych sympatyków jego myśli politycznej. 
Działanie.
Pierwszy numer biuletynu został osobiście przygotowany przez Trockiego w jego domu na wyspie Prinkipo (Büyükada) w Turcji. Pismo, które miała być adresowane do czytelników rosyjskich, było pisana właśnie w tym języku i drukowane w rosyjskich oficynach wydawniczych w Paryżu, Berlinie, następnie w Zürichu, wreszcie w Nowym Jorku. Za obróbkę przygotowywanych przez Trockiego materiałów oraz ich druk odpowiedzialny był jego syn Lew Siedow. Trocki sam finansował druk gazety, wykorzystując do tego celu pieniądze zarobione na publikacji swojej autobiografii "Moje życie" oraz wielotomowej "Historii rewolucji rosyjskiej". Następnie egzemplarze "Biuletynu" miały być przemycane na terytorium ZSRR i nielegalnie propagowane wśród szeregowych działaczy partyjnych oraz robotników. 
"Biuletyn Opozycji" był gazetą o wyraźnej linii politycznej, marksistowską i antystalinowską. Trocki, autor większości publikowanych w nim tekstów, przedstawiał na łamach periodyku swoją teorię polityczną (koncepcje zjednoczonego frontu, rewolucji permanentnej), polemizował z oficjalną, radziecką wykładnią marksizmu-leninizmu oraz tłumaczył różnice między rzeczywistością ZSRR a poglądami Marksa i Lenina. Wiele miejsca poświęcał na analizę i komentarz bieżących zdarzeń politycznych. Prezentowany system poglądów politycznych nigdy nie był określany na łamach "Biuletynu" jako trockizm, które to pojęcie było przez Trockiego postrzegane jako pejoratywne, ukute przez stalinistów dla określenia reprezentowanego przezeń "odchylenia od leninizmu". Aby podkreślić łączność ideową między swoimi poglądami a ideami Lenina, Trocki zawsze określał siebie i swoich zwolenników jako "bolszewików leninistów". Sygnalizował to również podtytuł pism. Istotną częścią periodyku była korespondencja napływająca do autora z ZSRR, najczęściej anonimowa i o różnej wartości. 
"Biuletyn Opozycji" spełnił rolę zakładaną przez Trockiego w niewielkim stopniu. Aktywność OGPU i NKWD oraz wyjątkowo silna infiltracja zagranicznych środowisk trockistowskich przez stalinowskich agentów niemal uniemożliwiała przemycanie "Biuletynu" do ZSRR oraz jego kolportaż. Izaak Deutscher szacuje, że jego nakład nie przekraczał tysiąca egzemplarzy, zaś najczęstszymi czytelnikami "Biuletynu" byli działacze partyjni przebywający czasowo za granicą, którzy tam nabywali gazetę i przywozili ją do kraju. Lektura pisma była jednak przez nich traktowana raczej jako ciekawostka i interesujące alternatywne spojrzenie na problemy ZSRR niż zachęta do zaangażowania się w międzynarodowy ruch trockistowski. 
Ponadto represje wymierzane w prawdziwych lub domniemanych trockistów sprawiły, że do połowy lat 30. XX wieku większość właściwych adresatów pisma – dawnych opozycjonistów – oficjalnie złożyła samokrytykę i poparła politykę Stalina. Ok. 1936 "Biuletyn" był już trwale infiltrowany przez agentów NKWD, z których najważniejszym był Mark Zborowski, współpracownik Lwa Siedowa i jeden z redaktorów pisma. Policyjny terror NKWD okresu wielkiej czystki doprowadził do fizycznej zagłady zarówno korespondentów pisma, jak i potencjalnych jego odbiorców. Powtórzenie fenomenu "Iskry" w rzeczywistości totalitarnej dyktatury stalinowskiej w ZSRR okazało się w praktyce niewykonalne.
Po śmierci Trockiego "Biuletyn Opozycji" przestał się ukazywać.
Z uwagi na opublikowane w "Biuletynie" informacje pochodzące ze źródeł w aparacie władzy WKP(b) i ZSRR (do 1938), a także analizy polityczne Lwa Trockiego, "Biuletyn" był i pozostaje do dziś cennym źródłem do dziejów ZSRR, WKP(b) i międzynarodowego ruchu komunistycznego w latach 30. XX wieku.

</doc>
<doc id="1713539" url="https://pl.wikipedia.org/wiki?curid=1713539" title="NTC">
NTC

 #PATRZTelewizja naziemna#Telewizja cyfrowa

</doc>
<doc id="1713541" url="https://pl.wikipedia.org/wiki?curid=1713541" title="Naziemna telewizja cyfrowa">
Naziemna telewizja cyfrowa



</doc>
<doc id="1713545" url="https://pl.wikipedia.org/wiki?curid=1713545" title="Ramvik">
Ramvik

Ramvik – miejscowość (tätort) w Szwecji w gminie Härnösand w regionie Västernorrland. Około 746 mieszkańców.

</doc>
<doc id="1713552" url="https://pl.wikipedia.org/wiki?curid=1713552" title="UTC+3">
UTC+3



</doc>
<doc id="1713555" url="https://pl.wikipedia.org/wiki?curid=1713555" title="Victoriano Iriarte">
Victoriano Iriarte



</doc>
<doc id="1713567" url="https://pl.wikipedia.org/wiki?curid=1713567" title="The Black Sessions">
The Black Sessions

The Black Sessions to trzypłytowy (2 CD i 1 DVD) album kompilacyjny zespołu Katatonia. Na płycie znalazł się materiał grany przez zespół w latach 1998-2003.
Na albumie znalazły się utwory z:
"The Black Sessions" zawiera również niewydany wcześniej utwór z sesji nagraniowej do albumu "Viva Emptiness", "Wait Outside".
Lista utworów.
DVD.
Płyta DVD zawiera zapis koncertu zespołu z Krakowa z trasy koncertowej promującej album "Viva Emptiness".

</doc>
<doc id="1713568" url="https://pl.wikipedia.org/wiki?curid=1713568" title="Henri Jaspar">
Henri Jaspar

Henri Jaspar (ur. 28 lipca 1870 w Schaerbeek, zm. 15 lutego 1939 w Brukseli) – belgijski polityk, działacz Partii Katolickiej.
W 1919 został deputowanym do Izby Reprezentantów. Zasiadał w niej do 1936. Był ministrem: gospodarki (1918-1920), spraw wewnętrznych (1920, 1926-1927, 1931), spraw zagranicznych (1920-1924, 1934), kolonii (1927-1929, 1930-1931) i finansów (1932–1934). W latach 1926–1931 pełnił funkcję premiera Belgii. 
W 1923 odznaczony Orderem Orła Białego.

</doc>
<doc id="1713571" url="https://pl.wikipedia.org/wiki?curid=1713571" title="Solumshamn">
Solumshamn

Solumshamn – miejscowość (småort) w Szwecji w gminie Härnösand w regionie Västernorrland. Około 81 mieszkańców.

</doc>
<doc id="1713578" url="https://pl.wikipedia.org/wiki?curid=1713578" title="Franz Dittert">
Franz Dittert

Franz Dittert (ur. 10 grudnia 1857 w Wilkanowie, zm. 18 grudnia 1937 w Międzylesiu) – duchowny rzymskokatolicki, wielki dziekan kłodzki i wikariusz generalny archidiecezji praskiej w Prusach od 1937.
Życiorys.
Urodził się w Wilkanowie, w rodzinie chłopskiej. Po ukończeniu studiów teologicznych otrzymał święcenia kapłańskie w 1883. Następnie pracował jako wikariusz, a potem proboszcz parafii Wniebowzięcia NMP w Różance (do 1899). W 1899 został przeniesiony na stanowisko proboszcza w parafii pw. Bożego Ciała w Międzylesiu. Zasłynął tym, że dokonał renowacji okolicznych kościołów w: Różance, Boboszowie i Międzylesiu. W 1912 był inicjatorem zbudowania małego sierocińca wraz ze szkołą oraz otwarcia szpitala w Międzylesiu.
W 1921 został wybrany wielkim dziekanem kłodzkim i generalnym wikariuszem arcybiskupa praskiego dla hrabstwa kłodzkiego z prawem noszenia krzyża na piersi, mitry i pastorału. Zaangażował się w działalność charytatywną na terenie Kłodzczyzny, m.in. w 1930 po katastrofie górniczej w Jugowie, koło Nowej Rudy. Zaangażował się też w działalność polityczną przewodnicząc strukturze powiatowej Partii Centrum.
Z powodu swojego krytycznego podejścia do nazizmu był wielokrotnie nachodzony przez gestapo. Jego nagrobek jest wmurowany obok wejścia do kościoła św. Barbary w Międzylesiu.

</doc>
<doc id="1713579" url="https://pl.wikipedia.org/wiki?curid=1713579" title="UTC+4">
UTC+4



</doc>
<doc id="1713585" url="https://pl.wikipedia.org/wiki?curid=1713585" title="Sörgården i Byn">
Sörgården i Byn

Sörgården i Byn – miejscowość (småort) w Szwecji w gminie Härnösand w regionie Västernorrland. Około 52 mieszkańców.

</doc>
<doc id="1713589" url="https://pl.wikipedia.org/wiki?curid=1713589" title="Katastrofa lotnicza w Kinszasie">
Katastrofa lotnicza w Kinszasie



</doc>
<doc id="1713593" url="https://pl.wikipedia.org/wiki?curid=1713593" title="Gavin Menzies">
Gavin Menzies

Gavin Menzies (ur. 14 sierpnia 1937 w Londynie, zm. 12 kwietnia 2020) – emerytowany brytyjski dowódca okrętów podwodnych i historyk amator, najbardziej znany jako autor kontrowersyjnej książki "1421: The Year China Discovered the World".
Życiorys.
Menzies, który nie znał chińskiego, urodził się w Londynie, choć w swojej książce twierdził, że urodził się w Chinach (później przyznał się, że to nieprawda). Zostało to usunięte w ostatnich wydaniach. Menzies wstąpił do Royal Navy w 1953 roku i służył na okrętach podwodnych od 1959 do 1970 roku. Menzies twierdzi, że przepłynął trasami Ferdynanda Magellana i Jamesa Cooka, gdy był dowódcą okrętu HMS „Rorqual” pomiędzy 1968 a 1970 rokiem. Jest to kwestionowane przez niektórych jego krytyków.
W 1969 roku na Filipinach HMS „Rorqual” zderzył się z zacumowanym trałowcem US Navy. To zderzenie nieco uszkodziło okręt amerykański, ale nie spowodowało żadnych szkód na „Rorqualu”. Śledztwo wykazało, że Menzies i jeden z jego podwładnych byli odpowiedzialni za połączenie czynników, które doprowadziły do wypadku (m.in. brak etatowego sternika, problemy natury technicznej). Po incydencie Menzies przeszedł na emeryturę w następnym roku. W wyborach w 1970 roku bezskutecznie ubiegał się jako kandydat niezależny o mandat do brytyjskiego parlamentu.
Mieszkał w północnym Londynie z żoną Marcellą.
Twórczość.
Menzies zasłynął wydaną w 2002 roku książką "1421: The Year China Discovered the World", w której twierdzi, że statki chińskiej floty admirała Zheng He podróżowały do Ameryki przed Krzysztofem Kolumbem. W drugiej swojej książce, wydanej w 2008 roku "1434: The Year a Magnificent Chinese Fleet Sailed to Italy and Ignited the Renaissance" wysunął teorię jakoby w latach 30. XV wieku chińskie poselstwo przybyło na dwór papieża Eugeniusza IV, przywożąc ze sobą kilka tysięcy traktatów naukowych, co miało zapoczątkować renesans.
W 2011 roku wydał swoją trzecią książkę, "The Lost Empire of Atlantis: History’s Greatest Mystery Revealed", w której dowodzi że mit o Atlantydzie związany jest z ludnością kultury minojskiej, która m.in. zasiedliła Wyspy Brytyjskie i odbywała żeglugi na kontynent amerykański. Swoje wcześniejsze teorie rozwinął w wydanej w 2013 roku książce "Who Discovered America? The Untold Story of the Peopling of the Americas", gdzie twierdził iż Chińczycy zasiedlali kontynent amerykański już ponad 40 tysięcy lat temu.
Tezy Menziesa zostały określone jako nonsens przez profesjonalnych historyków. Krytycy zarzucają Menziesowi m.in. fałszowanie źródeł, na co dowodem jest fakt iż na rzekomych „historycznych” mapach na które ten się powołuje pojawiają się liczne błędy rzeczowe, np. napisy w piśmie uproszczonym, opracowanym w ChRL w latach 50. XX wieku. Sam Menzies zdecydowanie odrzuca jakąkolwiek krytykę swoich teorii, twierdząc że na poparcie jego tez istnieją "stosy dowodów", a nauczana obecnie historia to "śmieci".

</doc>
<doc id="1713596" url="https://pl.wikipedia.org/wiki?curid=1713596" title="Zabytkowe kościoły Lwowa">
Zabytkowe kościoły Lwowa

Zabytkowe kościoły rzymskokatolickie Lwowa i ich obecna funkcja.

</doc>
<doc id="1713597" url="https://pl.wikipedia.org/wiki?curid=1713597" title="Utansjö">
Utansjö

Utansjö – miejscowość (tätort) w Szwecji w gminie Härnösand w regionie Västernorrland. Około 209 mieszkańców.

</doc>
<doc id="1713606" url="https://pl.wikipedia.org/wiki?curid=1713606" title="Saturnino Yebra">
Saturnino Yebra

Saturnino Roberto Yebra - piłkarz argentyński, obrońca.
Jako piłkarz klubu Rosario Central wziął udział w turnieju Copa América 1945, gdzie Argentyna zdobyła tytuł mistrza Ameryki Południowej. Yebra zagrał tylko w meczu z Kolumbią, gdzie w 57 minucie zastąpił na boisku José Salomóna. Był to w jego karierze jedyny występ w reprezentacji.
Yebra grał także w klubach Racing Club de Avellaneda i CA Banfield. Łącznie w lidze argentyńskiej rozegrał 114 meczów i zdobył 1 bramkę (8 sierpnia 1948 roku z rzutu karnego jako gracz Banfield w zremisowanym 1:1 meczu przeciwko klubowi CA Huracán).

</doc>
<doc id="1713607" url="https://pl.wikipedia.org/wiki?curid=1713607" title="Jang Dae-il">
Jang Dae-il

Jang Dae-il (ur. 9 marca 1975 w Inczonie) – południowokoreański piłkarz grający na pozycji obrońcy.
Kariera klubowa.
Jang Dae-il swoją karierę rozpoczął w klubie Yonsei University w 1993 roku. W 1998 przeszedł do Seongnam Ilhwa Chunma, w którym grał do 2000 roku. Z Seongnam Ilhwa Chunma zdobył Puchar Korei w 1999 roku. W 2000 roku przeszedł do Busan I'cons, gdzie zakończył karierę piłkarską w 2003 roku, nieosiągniąwszy większych sukcesów.
Kariera reprezentacyjna.
W 1997–1998 Jang Dae-il grał w reprezentacji Korei Południowej. W 1998 pojechał z reprezentacją na mundial do Francji, jednakże był rezerwowym i nie wystąpił w żadnym meczu. Łącznie w reprezentacji Korei Południowej zaliczył 15 spotkań.

</doc>
<doc id="1713608" url="https://pl.wikipedia.org/wiki?curid=1713608" title="Roberto Yebra">
Roberto Yebra



</doc>
<doc id="1713610" url="https://pl.wikipedia.org/wiki?curid=1713610" title="Saturnino Roberto Yebra">
Saturnino Roberto Yebra



</doc>
<doc id="1713616" url="https://pl.wikipedia.org/wiki?curid=1713616" title="Evisceration Plague">
Evisceration Plague

Evisceration Plague – jedenasty album amerykańskiej grupy deathmetalowej Cannibal Corpse. Jego wydawcą jest Metal Blade Records. Płyta została nagrana w Mana Recording Studios w St. Petersburgu na Florydzie w październiku 2008 roku. Całość została zmasterowana w West West Side Music. W ramach promocji do utworu pt. „Evisceration Plague” został zrealizowany teledysk w reżyserii Dalea Resteghiniego. W pierwszym tygodniu od dnia premiery w Stanach Zjednoczonych płyta sprzedała się w nakładzie 9 600 egzemplarzy. 
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="1713619" url="https://pl.wikipedia.org/wiki?curid=1713619" title="Kościół Narodzenia Najświętszej Maryi Panny w Niekłończycy">
Kościół Narodzenia Najświętszej Maryi Panny w Niekłończycy

Kościół Narodzenia Najświętszej Maryi Panny w Niekłończycy – kościół parafialny należący do parafii Narodzenia Najświętszej Maryi Panny w Niekłończycy (Gmina Police). Obecnym proboszczem jest ks. dr Jarosław Grybko.
Historia.
Barokowy kościół w Niekłończycy o konstrukcji ryglowej został wybudowany w 1778 roku, ówczesnym fundatorem był król Prus Fryderyk II Wielki. Budynek kościoła wzniesiono na planie prostokąta o ściętych narożach, z drewnianą sygnaturką w kształcie kwadratu, z hełmem zakończonym kulą z krzyżem. Znajduje się bezpośrednio przy drodze (DW114). Wnętrze jednoprzestrzenne, z drewnianą emporą wspartą na 10 słupach.
Wyposażenie:
Częściowo zdewastowany podczas II wojny światowej. Po likwidacji tzw. Enklawy Polickiej przeszedł pod jurysdykcję polską, w 1947 r. przejęty przez kościół rzymskokatolicki. W poł. lat 90. XX wieku świątynia została gruntownie odremontowana. Kościół znajduje się w rejestrze zabytków (nr. rej. A/476 z 22 grudnia 1965).
Na wydzielonej działce przykościelnej otoczonej płotem z metalowej siatki wśród kasztanowców znajduje się rzeźba z piaskowca przedstawiająca Jezusa Chrystusa.
Z dniem 28 czerwca 2015 r. w Niekłończycy została erygowana parafia obejmująca tereny wydzielone z parafii pw. Podwyższenia Krzyża Świętego w Trzebieży (miejscowości: Niekłończyca, Dębostrów, Uniemyśl, Drogoradz, Karpin).

</doc>
<doc id="1713632" url="https://pl.wikipedia.org/wiki?curid=1713632" title="Veda i Mörtsal">
Veda i Mörtsal

Veda i Mörtsal – miejscowość (småort) w Szwecji w gminie Härnösand w regionie Västernorrland. Około 50 mieszkańców.

</doc>
<doc id="1713633" url="https://pl.wikipedia.org/wiki?curid=1713633" title="Cerkiew św. Mikołaja w Stuttgarcie">
Cerkiew św. Mikołaja w Stuttgarcie

Cerkiew św. Mikołaja – parafialna prawosławna cerkiew w Stuttgarcie, wzniesiona w 1895.
Historia.
Pojawienie się prawosławnych Rosjan w Stuttgarcie wiąże się z małżeństwem wielkiej księżnej Rosji Katarzyny Pawłownej z późniejszym królem Wirtembergii Wilhelmem. Po jej śmierci w 1819 w pięć lat później nad jej grobem zostało wzniesione mauzoleum z kaplicą prawosławną. Obecna cerkiew została wzniesiona z inicjatywy Wery Konstantynowny Romanowej, która chciała w ten sposób uczcić swoją adopcyjną matkę, zmarłą królowej Wirtembergii Olgę Nikołajewnę Romanową. Prace nad wzniesieniem cerkwi zostały ukończone w 1895. 
W 1944 na skutek bombardowania cerkiew została niemal całkowicie zniszczona, pozostały tylko ściany zewnętrzne. W latach 50. miała miejsce jej częściowa restauracja, dokonana z pomocą finansową władz miasta. Całkowicie odbudowana w 1972, uzyskała nowy ikonostas wykonany przez Nikołaja Szelechowa. W 1998 została przy niej wzniesiona dzwonnica. 
Jest siedzibą parafii pozostającej w jurysdykcji Rosyjskiego Kościoła Prawosławnego poza granicami Rosji. Przy cerkwi działa szkoła rosyjska oraz ośrodek kulturalny. 
Architektura.
Cerkiew reprezentuje styl eklektyczny. Została wzniesiona z czerwonej cegły, posiada jedną nawę. Wejście do budynku prowadzi przez zewnętrzne schody i przedsionek, nad którym położona jest strzeliście wykończona wieża z niewielką cebulastą kopułą oraz rzędem półkolistym okien z obramowaniami poniżej poziomu dachu. Powyżej nawy położona jest większa kopuła. Okna w cerkwi są półkoliste, nieregularnie rozmieszczone, z obramowaniami z białego kamienia. 

</doc>
<doc id="1713636" url="https://pl.wikipedia.org/wiki?curid=1713636" title="Viksjö (gmina Härnösand)">
Viksjö (gmina Härnösand)

Viksjö – miejscowość (småort) w Szwecji w gminie Härnösand w regionie Västernorrland. Około 125 mieszkańców.

</doc>
<doc id="1713637" url="https://pl.wikipedia.org/wiki?curid=1713637" title="Rocca d’Ambin">
Rocca d’Ambin

Rocca d’Ambin (fr. Mont d’Ambin) – szczyt w Alpach Kotyjskich, części Alp Zachodnich. Leży na granicy między Włochami (Piemont) a Francją (Sabaudia). Szczyt można zdobyć drogami ze schronisk: Rifugio Levi Molinari (1850 m) oraz przede wszystkim z Rifugio Luigi Vaccarone (2747 m). Jest to najwyższy szczyt małej podgrupy Alp Kotyjskich – Gruppo dell’Ambin, do której należą między innymi: Dents d’Ambin (3371 m), Punta Ferrand (3348 m) i Monte Niblè (3365 m). Najbliżej położone miejscowości to: Exilles i Chiomonte we Włoszech.

</doc>
<doc id="1713642" url="https://pl.wikipedia.org/wiki?curid=1713642" title="Jerzy Wilk (1933–2010)">
Jerzy Wilk (1933–2010)

Jerzy Wilk (ur. 1 grudnia 1933 w Piotrkowicach, zm. 8 stycznia 2010 w Warszawie) – polski polityk, poseł na Sejm PRL IX kadencji.
Życiorys.
Syn Walentego i Rozalii. W 1953 został nauczycielem i kierownikiem internatu w Zasadniczej Szkole Zawodowej w Łaziskach Górnych, gdzie od 1955 do 1961 pełnił funkcję sekretarza prezydium Miejskiej Rady Narodowej. W 1968 ukończył socjologię w Wyższej Szkole Nauk Społecznych, a w 1971 nauki polityczne na Uniwersytecie Warszawskim. W 1971 ukończył trzymiesięczny kurs w Wyższej Szkole Partyjnej w Moskwie.
Od 1961 do 1978 pełnił różne funkcje w Komitetach Miejskich oraz Powiatowych Polskiej Zjednoczonej Partii Robotniczej (do której należał od 1955) na Górnym Śląsku oraz w Komitecie Wojewódzkim w Katowicach. Od 1 listopada 1978 do 1982 był zastępcą kierownika w Wydziale Pracy Ideowo-Wychowawczej w Komitecie Centralnym PZPR. 5 lutego 1982 został I sekretarzem Komitetu Wojewódzkiego PZPR w Legnicy. W latach 80. wchodził również w skład Rady Redakcyjnej organu teoretycznego i politycznego KC PZPR „Nowe Drogi”.
W 1985 uzyskał mandat posła na Sejm PRL IX kadencji w okręgu Legnica. Zasiadał w Komisji Budownictwa, Gospodarki Przestrzennej, Komunalnej i Mieszkaniowej, Komisji Obrony Narodowej, Komisji Nadzwyczajnej do rozpatrzenia projektu ustawy o zmianie ustawy Ordynacja wyborcza do rad narodowych oraz w Komisji Nadzwyczajnej do rozpatrzenia projektu ustawy Prawo o stowarzyszeniach oraz projektów ustaw dotyczących związków zawodowych. W wyborach parlamentarnych w 1989, ponownie w okręgu legnickim, bez powodzenia z listy PZPR ubiegał się o reelekcję.

</doc>
<doc id="1713644" url="https://pl.wikipedia.org/wiki?curid=1713644" title="Trichobatrachus">
Trichobatrachus



</doc>
<doc id="1713645" url="https://pl.wikipedia.org/wiki?curid=1713645" title="Trichobatrachus robustus">
Trichobatrachus robustus



</doc>
<doc id="1713649" url="https://pl.wikipedia.org/wiki?curid=1713649" title="Ytterfälle">
Ytterfälle

Ytterfälle – miejscowość (småort) w Szwecji w gminie Härnösand w regionie Västernorrland. Około 105 mieszkańców.

</doc>
<doc id="1713651" url="https://pl.wikipedia.org/wiki?curid=1713651" title="Marian Winek">
Marian Winek

Marian Winek (ur. 21 lipca 1936 w Woli Rowskiej) – polski górnik i polityk, poseł na Sejm PRL IX kadencji.
Życiorys.
W 1953 ukończył Technikum Handlowe w Chełmnie i został wychowawcą internatu w Zasadniczej Szkole Metalowo-Budowlanej w Trzemieszynie, później był magazynierem w Gminnej Spółdzielni Lisewo. Od 1961 pracował w Kopalni Węgla Kamiennego „Knurów” w Knurowie jako górnik-kombajnista. W Polskiej Zjednoczonej Partii Robotniczej od 1965. Był sekretarzem OOP i członkiem egzekutywy Komitetu Zakładowego PZPR. Był radnym Wojewódzkiej Rady Narodowej w Katowicach i Miejskiej Rady Narodowej w Knurowie. W latach 1985–1989 pełnił mandat posła na Sejm PRL IX kadencji w okręgu Gliwice z ramienia PZPR. Zasiadał w Komisji Rolnictwa, Leśnictwa i Gospodarki Żywnościowej.

</doc>
<doc id="1713653" url="https://pl.wikipedia.org/wiki?curid=1713653" title="Visolotto">
Visolotto

Visolotto – szczyt w Alpach Kotyjskich, części Alp Zachodnich. Leży w północno-zachodnich Włoszech w regionie Piemont, blisko granicy z Francją. Góra ma trzy wierzchołki: zachodni - Picco Lanino (3348 m), centralny - Picco Coolidge (3340 m) i wschodni - Picco Montaldo (3344 m). Szczyt można zdobyć drogami ze schronisk: Bivacco Carlo Villata (2680 m), Rifugio Viso (2460 m) oraz Rifugio Vallanta (2450 m). Najbliżej położona miejscowość to Paesana. Leży na północ od Monte Viso.
Pierwszego wejścia dokonali Felice Montaldo, Antonio Castagneri i Francesco Perotti 4 września 1875 r.

</doc>
<doc id="1713655" url="https://pl.wikipedia.org/wiki?curid=1713655" title="Uniwersytet Keiou">
Uniwersytet Keiou



</doc>
<doc id="1713656" url="https://pl.wikipedia.org/wiki?curid=1713656" title="Älandsbro">
Älandsbro

Älandsbro – miejscowość (tätort) w Szwecji w gminie Härnösand w regionie Västernorrland. Około 834 mieszkańców.

</doc>
<doc id="1713661" url="https://pl.wikipedia.org/wiki?curid=1713661" title="Trzecia rewolucja przemysłowa">
Trzecia rewolucja przemysłowa



</doc>
<doc id="1713662" url="https://pl.wikipedia.org/wiki?curid=1713662" title="Artur (serial animowany)">
Artur (serial animowany)

Artur / Przygody Artura (ang. "Arthur", od 1996–2022) – kanadyjsko-amerykański serial animowany opowiadający o przygodach Artura – antropomorficznego mrównika. Serial był emitowany dawniej na TV4 i Smyk. Od maja 2016 serial emitowany jest na Polsat JimJam. W czerwcu 2018 roku ogłoszono, że Artur został przedłużony na cztery dodatkowe sezony, aż do sezonu 25, trwającego co najmniej do 2020 roku.
Opis fabuły.
Serial opowiada o przygodach mrównika imieniem Artur, który mieszka wraz z rodzicami i młodszą siostrą w mieście wesołych, antropomorficznych zwierzaków. Po zajęciach Artur, Binky, Buster, Francine i D.W. wyruszają na detektywistyczne wyprawy, szukając odpowiedzi na pytania.
Odcinki.
Premiery w Polsce:

</doc>
<doc id="1713663" url="https://pl.wikipedia.org/wiki?curid=1713663" title="HMS Sikh (1937)">
HMS Sikh (1937)

HMS Sikh – brytyjski niszczyciel z okresu II wojny światowej, typu "Tribal", w służbie Royal Navy w latach 1938-1942. Nosił znaki taktyczne L82, F82, G82. Podczas wojny służył w kampanii norweskiej, na Atlantyku i na Morzu Śródziemnym, gdzie został zatopiony 14 września 1942.
Za przebieg służby HMS „Sikh” otrzymał 8 wyróżnień bitewnych ("battle honours"): Norwegia 1940, Atlantyk 1940-1941, operacja przeciw pancernikowi Bismarck 1941, bitwa koło przylądka Bon 1941, Libia 1941, konwoje maltańskie 1941-1942, bitwa pod Syrtą 1942, Morze Śródziemne 1942.
Budowa.
Okręt zamówiono 19 czerwca 1936 w ramach programu budowy z 1936 roku i stępkę pod jego budowę położono 24 września 1936 w stoczni Stephens w Govan w Szkocji (w tej samej stoczni budowano bliźniaczy „Zulu”). Kadłub wodowano 17 grudnia 1937, a okręt wszedł do służby w Royal Navy 12 października 1938. Był to drugi okręt noszący nazwę HMS Sikh (Sikh), po niszczycielu z I wojny światowej Koszt budowy bez uzbrojenia i wyposażenia łączności wyniósł 337,704 funtów.
Służba.
„Sikh” wszedł do służby w składzie 4. Flotylli Niszczycieli Floty Śródziemnomorskiej stacjonującej na Malcie (do kwietnia 1939 noszącej nazwę 1. Flotylli Niszczycieli "Tribal"). W dniach 15-18 listopada 1938 przetransportował z Boulogne do Dover króla Rumunii Karola II i księcia Michała udających się z wizytą do Wielkiej Brytanii. W grudniu przybył na Maltę. Zmieniono mu wówczas numer taktyczny z L82 na F82.
W marcu 1939 uczestniczył w patrolach na wodach Hiszpanii, gdzie dobiegała końca hiszpańska wojna domowa. 21 marca przetransportował uchodźców z Kartageny do Marsylii.
Początek wojny i kampania norweska 1940.
Tuż po wybuchu II wojny światowej, we wrześniu 1939 skierowany został na Morze Czerwone (wraz z HMS „Gurkha”, „Mohawk” i „Afridi”) w celu kontrolowania ruchów włoskich statków koło włoskiego Somali (Włochy nie przystąpiły jeszcze wówczas do wojny). Od 5 października do listopada był remontowany na Malcie (usuwano defekty turbin), po czym w grudniu został przeniesiony do Floty Metropolii (Home Fleet), w ślad za 4. Flotyllą. Następnie niszczyciele flotylli głównie patrolowały na Morzu Północnym i Atlantyku oraz działały z siłami głównymi floty, bazując w Scapa Flow.
Tuż przed niemieckim atakiem na Norwegię, wieczorem 7 kwietnia „Sikh” wypłynął na patrol w rejonie Stavanger z krążownikami i niszczycielami brytyjskimi oraz polskimi, poszukując niemieckich okrętów, lecz bez kontaktu z nieprzyjacielem. Następnie 9 kwietnia wyruszył w eskorcie 4 krążowników, które miały zaatakować niemieckie okręty pod Bergen, lecz operacja została odwołana i okręty dołączyły do sił głównych Home Fleet, atakowane po drodze przez lotnictwo (zatopiono wówczas niszczyciel HMS „Gurkha”)
Dalsza służba w skrócie.
22 maja 1941 został skierowany do eskorty konwoju WS-8B na Atlantyku, w składzie 4. Flotylli kmdra Philipa Viana (HMS „Cossack”, „Zulu”, „Sikh” i „Maori” oraz polski ORP „Piorun”). 26 maja został skierowany wraz z flotyllą do akcji poszukiwania pancernika „Bismarck”. W nocy na 27 maja wraz z pozostałymi niszczycielami typu "Tribal" przeprowadził bezskuteczne ataki torpedowe na „Bismarcka”, nie odnosząc przy tym uszkodzeń. Eskortował później powracające pancerniki HMS „King George V” i „Rodney”.
W październiku 1941 „Sikh” został skierowany w skład zespołu H w Gibraltarze. Od 16 do 27 października ponownie brał udział w osłonie dostarczenia samolotów na Maltę przez HMS „Ark Royal” (operacja "Callboy"), a od 10 listopada w analogicznej operacji "Perpetual" (po storpedowaniu lotniskowca „Ark Royal”, eskortował 13 listopada pancernik HMS „Malaya” do Gibraltaru, po czym 14 listopada uczestniczył w nieudanych próbach ratowania lotniskowca).
W grudniu zdecydowano przenieść „Sikh” do Floty Śródziemnomorskiej. W drodze, 12 grudnia 1941 w nocy, wraz z niszczycielami „Isaac Sweers”, „Maori” i „Legion” doszło do starcia z włoskimi krążownikami koło przylądka Bon, w którym „Sikh” wziął udział w zatopieniu torpedami krążowników „Alberico da Barbiano” i „Alberto di Giussano”. Między 14 a 17 grudnia wchodził w skład zespołu K bazującego na Malcie i wziął udział w I bitwie pod Syrtą, po czym z flotyllą przebazował do Aleksandrii. Brał następnie udział w operacjach sił floty na wschodnim Morzu Śródziemnym, głównie wiążących się z zaopatrywaniem Malty, walcząc przy tym z lotnictwem (MF-2, MF-3 w styczniu 1942). W toku operacji MF-2, 7 stycznia został przebazowany na Maltę, w skład Zespołu K ("Force K").
W czerwcu wziął udział w nieudanej operacji zaopatrzeniowej Malty "Vigorous".
14 września 1942 „Sikh” i „Zulu” wzięły udział w nieudanej próbie wysadzenia desantu w Tobruku (operacja "Agreement"), podczas której „Sikh” został zatopiony przez artylerię nadbrzeżną i niemieckie działa przeciwlotnicze 88 mm oraz włoskie 76 mm, a „Zulu” następnie zatonął po zbombardowaniu przez niemieckie bombowce nurkujące. Zginęło 15 członków załogi, a 224 dostało się do niewoli, gdzie 4 zmarło z ran.

</doc>
<doc id="1713665" url="https://pl.wikipedia.org/wiki?curid=1713665" title="Kościół św. Pawła w Tatyni">
Kościół św. Pawła w Tatyni

Kościół św. Pawła w Tatyni – świątynia należąca do parafii rzymskokatolickiej pw. Świętych Apostołów Piotra i Pawła w Policach-Jasienicy, jest kościołem filialnym w Tatyni.
Historia.
Obiekt powstał pod koniec XVII wieku jako kościół ewangelicki. Jest to jedna z najstarszych budowli sakralnych o takiej konstrukcji na Pomorzu Zachodnim. W 1948 został przejęty przez Kościół rzymskokatolicki.
Architektura.
Świątynia wznosi się nad urwistym brzegiem rzeczki Gunicy. Zbudowana została na planie prostokąta jako budowla salowa, orientowana, z niewielką drewnianą wieżą z hełmem ostrosłupowym zwieńczonym kulą i krzyżem. Posiada konstrukcję ryglową. We wnętrzu znajduje się współczesny ołtarz z wizerunkiem św. Pawła. Na przykościelnym placu otoczonym zabytkowym murem z kamienia polnego, znajdował się cmentarz, który jednak nie dotrwał do naszych czasów. 
Kościół znajduje się w rejestrze zabytków (nr rej. A-505 z 22 stycznia 1963).

</doc>
<doc id="1713667" url="https://pl.wikipedia.org/wiki?curid=1713667" title="Michael Szwarc">
Michael Szwarc

Michael Mojżesz Szwarc (ur. 9 czerwca 1909 w Będzinie zm. 4 sierpnia 2000 w San Diego) – chemik pochodzenia polsko-żydowskiego, pracujący w Wielkiej Brytanii i Stanach Zjednoczonych, odkrywca i badacz reakcji polimeryzacji żyjącej zachodzącej poprzez mechanizm jonowy.
Życiorys.
Urodził się w żydowskiej rodzinie w Będzinie. W 1932 otrzymał tytuł inżyniera chemii na Politechnice Warszawskiej. W 1935 wyemigrował do Palestyny, gdzie dołączył do swojej siostry i kuzyna. W 1942 obronił pracę doktorską z chemii organicznej na Uniwersytecie Hebrajskim w Jerozolimie.
W 1945 przeniósł się na University of Manchester w Wielkiej Brytanii, gdzie zaczął pracować w zespole Michaela Polanyi'ego. Na uczelni tej, w 1947, obronił swoją drugą pracę doktorską, tym razem z chemii fizycznej, a dwa lata później, w 1949, przyznano mu tytuł D.Sc (odpowiednik polskiej habilitacji) za prace nad pomiarami energii rozkładu wiązań chemicznych i jednocześnie przyjęto w poczet wykładowców Uniwersytetu w Manchesterze.
W 1952 Michael Szwarc przeniósł się do Stanów Zjednoczonych, gdzie objął stanowisko profesora chemii fizycznej i polimerów na Uniwersytecie Stanu Nowy Jork (SUNY), w "College of Environmental Science and Forestry" w Syracuse. Po paru latach działalności na tej uczelni, stworzył tam zespół naukowy, pracował intensywnie nad rozwojem technik polimeryzacji żyjącej, zgodnie z długofalowym programem zaproponowanym przez Szwarca w jego publikacji w Nature z 1956, która po raz pierwszy wprowadziła ten termin do obiegu. W 1964 otrzymał od SUNY tytuł "Distingished Professor", a w 1967 założył na tej uczelni Centrum Badań Polimerów, którym kierował aż do przejścia na emeryturę w 1979. Po jego śmierci instytutowi, który założył nadano jego imię.
Jeszcze przed przejściem na emeryturę podjął współpracę z przemysłem. Był konsultantem projektów naukowych prowadzonych przez Union Carbide, Dow Corning, Dow Chemicals i 3M. Po emeryturze Michael Szwarc przeniósł się do "Loker Hydrocarbon Research Institute" Uniwersytetu Kalifornijskiego, Los Angeles, gdzie kontynuował swoją pracę naukową, we współpracy ze swoimi wychowankami z SUNY, koncentrując się jednak w większym niż wcześniej okresie na rozwiązywaniu praktycznych problemów związanych z zastosowanie technik polimeryzacji żyjącej w przemyśle oraz na pisaniu monografii i książek podsumowujących postępy w chemii polimerów.
Żoną Michaela Szwarca była Polka używająca na co dzień zdrobnienia "Marysia". Miał z nią troje dzieci, syna (Rafi ur. 1936) i dwie córki (Meira ur. 1942 i Rina ur. 1956). Grywał amatorsko na fortepianie. Był zapalonym pływakiem długodystansowym.
Dorobek naukowy.
Pierwszym ważnym dokonaniem Micheala Szwarca było znalezienie skutecznych metod pomiaru energii rozpadu wiązań w reakcjach pirolizy związków organicznych. Badania te, zapoczątkowane pod kierunkiem Michaela Polanyi'ego, były najpierw skoncentrowane na analizie kalorymetrycznej reakcji rozkładu termicznego jodku benzylu. Związek ten jednak okazał się złym modelem i zamiast niego Szwarc zdecydował się badać reakcję rozpadu wiązania C-C i C-H w toluenie za pomocą złożonego zestawu technik analitycznych. W wyniku swych badań odkrył on nowy typ reakcji zwany krakingiem molekularnym:
Następnie badania zostały rozszerzone na analizę innych pochodnych benzenu, aby ustalić wpływ podstawników przy pierścieniu aromatycznym na energię rozpadu wiązań C(sp2)-C(sp3).
Ubocznym rezultatem jego badań było też odkrycie powstawania w reakcjach pirolizy "p"-ksylenu dwurodników dibenzylowych, zdolnych do dimeryzacji i polimeryzacji prowadzącej do powstawania poli(paraksylenu). Dalsze badania doprowadziły do dokładniejszego określenia mechanizmu tej reakcji i zaproponowania przemysłowych metod syntezy tego rodzaju polimerów.
Po przeniesieniu się do SUNY Michael Szwarc kontynuował początkowo prace nad otrzymywaniem poli(paraksylenu) i podobnych polimerów. W wyniku tych badań opracowano wspólnie z Petrocarbon Co. a później z Union Carbide przemysłowe technologie otrzymywania tych polimerów i rozpoczęto ich sprzedaż pod nazwą handlową "Galaxy Parylene". Polimery te są stosowane jako termokurczliwe powłoki w elektronice oraz jako materiał na membrany półprzepuszczalne
W trakcie badań nad mechanizmem rozkładu termicznego nadtlenku acetylu Michael Szwarc zainteresował się po raz pierwszy techniką spektroskopii EPR, która umożliwiła mu niemal bezpośrednie ustalenie struktury stanów przejściowych w tej reakcji. W trakcie współpracy przy zastosowaniu technik EPR przy badaniach mechanizmów reakcji zetknął się z badaniami Samuela Weissmana z "Brookhaven National Laboratories", który badał powinowactwo chemiczne rodników metylowych do węglowodorów aromatycznych i przypadkiem natknął się na zjawisko powstawania rodnikoanionów fenantrenowych naftalenowych zdolnych do inicjowania bardzo szybko zachodzących polimeryzacji styrenu. Dla zespołu Weissmana fakt powstawania polimeru był tylko utrudnieniem w jego badaniach, dlatego zgodził się oddać tę tematykę Szwarcowi. Badania prowadzone przez Szwarca doprowadziły do odkrycia, że reakcja polimeryzacji styrenu inicjowana anionorodnikiem naftalenu może prowadzić do szybkiej i całkowitej konwersji monomeru i co więcej, nawet po zużyciu substratu układ jest wciąż zdolny do dalszej polimeryzacji o ile tylko doda się do niego kolejną porcję monomeru. Fenomen ten Szwarc nazwał w 1956 polimeryzacją żyjącą.
Dokładniejsze badania mechanizmu tej reakcji dowiodły, że umożliwia ona proste kontrolowanie masy cząsteczkowej otrzymywanych polimerów dzięki temu, że istnieje prosta, liniowa zależność stopnia polimeryzacji produktu od proporcji inicjatora do monomeru. Ponadto otrzymane polimery cechuje wyjątkowo małą polidyspersja. Szwarc dostrzegł też możliwość zastosowania tej reakcji do syntezy kopolimerów blokowych o ściśle ustalonej długości bloków przez proste, sekwencyjne dodawanie dwóch lub więcej monomerów w momencie gdy poprzedni monomer zostanie "skonsumowany" przez układ żyjący. Zespół Szwarca był pierwszym, który dowiódł tej możliwości eksperymentalnie, publikując w 1959 opisy udanej serii syntez kopolimerów poli(tlenku etylenu) i polistyrenu. Uczniowie Szwarca pracowali w późniejszych latach nad syntezą wielu innych kopolimerów blokowych metodą polimeryzacji żyjącej otrzymując materiały, które znalazły praktyczne zastosowania (m.in. kopolimery butadien-styren, butadien-winylopirydyna i wiele innych). Kolejne lata badań zespół Szwarca poświęcił też na dalszą dogłębną analizę reakcji żyjącej polimeryzacji. M.in. przebadano setki związków organicznych pod kątem użycia ich bądź to jako inicjatorów bądź monomerów. Analizowano też szczegółowo wpływ rozpuszczalników, przeciwjonów i innych warunków prowadzenia reakcji żyjącej polimeryzacji na jej przebieg.
Ubocznym, ale ważnym teoretycznie efektem prac Szwarca, było rozwiązanie zagadnienia wpływu ruchów Browna na zachowania polimerów w roztworach. Poprzez syntezę serii polimerów znakowanych na końcach i ich analizę za pomocą spektroskopii EPR Szwarc stworzył eksperymentalnie uzasadnioną teorię wyjaśniającą częstotliwość spotkań końców łańcucha polimeru w roztworach, co ma decydujące znaczenie w reakcjach sieciowania i syntezy kopolimerów szczepionych.
Po przejściu na emeryturę i przeniesieniu się do "Loker Hydrocarbon Research Institute" jego aktywność naukowa nie zmalała. Od 1980 do śmierci opublikował ponad 40 prac i uczestniczył w wielu projektach przemysłowych. W okresie tym opublikował też wiele prac przeglądowych i monografii, w tym "Ionic polymerization fundamentals", która wciąż stanowi podstawowy podręcznik do nauki podstaw polimeryzacji jonowej.

</doc>
<doc id="1713669" url="https://pl.wikipedia.org/wiki?curid=1713669" title="Veludo">
Veludo

Veludo, właśc. Caetano da Silva (ur. 7 sierpnia 1930 w Rio de Janeiro - zm. 26 października 1973 w Rio de Janeiro) - piłkarz brazylijski, występujący na pozycji bramkarza.
Kariera klubowa.
Karierę piłkarską Veludo zaczął w klubie Fluminense FC w 1949 roku. Z klubem z Rio de Janeiro zdobył mistrzostwo Stanu Rio de Janeiro - Campeonato Carioca w 1951 roku. Po zaliczeniu krótkiego epizodu w Canto do Rio w 1956 roku, przeszedł W 1943 przeszedł do Santosu FC, z którym zdobył mistrzostwo Stanu São Paulo - Campeonato Paulista w 1958 roku. Kolejnymi etapami jego kariery były kolejno: Atlético Mineiro, Madureira i Renascença, gdzie zakończył karierę w 1963 roku.
Kariera reprezentacyjna.
W reprezentacji Brazylii Veludo zadebiutował 28 lutego 1954 w meczu z reprezentacją Chile w eliminacjach MŚ 1954. W tym samym roku Veludo był członkiem kadry na mistrzostwa świata w Szwajcarii, na których Brazylia odpadła w ćwierćfinale z reprezentacją Węgier. Ostatni, ósmy mecz w barwach "canarinhos" zagrał 24 czerwca 1956 w meczu przeciwko reprezentacji Urugwaju.

</doc>
<doc id="1713670" url="https://pl.wikipedia.org/wiki?curid=1713670" title="Nadleśnictwo Gdańsk">
Nadleśnictwo Gdańsk

Nadleśnictwo Gdańsk – jednostka organizacyjna Lasów Państwowych podległa Regionalnej Dyrekcji Lasów Państwowych w Gdańsku. Siedziba Nadleśnictwa znajduje się w Gdyni. Nadleśnictwo zarządza większością lasów otaczających Trójmiasto i całością lasów wchodzących w skład Trójmiejskiego Parku Krajobrazowego. 
Nadleśnictwo tworzy 15 leśnictw: Biała, Cisowa, Dębogórze, Kamień, Marianowo, Matemblewo, Renuszewo, Rogulewo, Sopieszyno, Sopot, Stara Piła, Witomino, Wyspowo, Sobieszewo i Zwierzyniec. 
Leśnictwa pogrupowane są w obręby leśne: Gniewowo, Chylonia i Oliwa, które są dawnymi nadleśnictwami, które po scaleniu w 1977 roku utworzyły Nadleśnictwo Gdańsk.
31 stycznia 2022 Nadleśniczą Nadleśnictwa Gdańsk została Paulina Partyka–Drzazga, zastąpiła na stanowisku odchodzącego na emeryturę Janusza Mikosia.

</doc>
<doc id="1713671" url="https://pl.wikipedia.org/wiki?curid=1713671" title="Cima Mongioia">
Cima Mongioia

Cima Mongioia lub Riouburent, a także Bric de Rubren– szczyt w Alpach Kotyjskich, części Alp Zachodnich. Leży na granicy między Włochami (regionie Piemont) a Francją (region Prowansja-Alpy-Lazurowe Wybrzeże). Szczyt można zdobyć wychodząc z miejscowości Bellino przez Bivacco Boerio (3089 m).
Pierwszego wejścia dokonali Paul Agnel i Joseph Risoul 20 lipca 1878 r.

</doc>
<doc id="1713672" url="https://pl.wikipedia.org/wiki?curid=1713672" title="Wydział Administracji i Nauk Społecznych Politechniki Warszawskiej">
Wydział Administracji i Nauk Społecznych Politechniki Warszawskiej

Wydział Administracji i Nauk Społecznych Politechniki Warszawskiej − wydział Politechniki Warszawskiej. 
Wydział powstał w 2008. Prowadzi studia licencjackie i magisterskie na kierunku administracja, a także organizuje i realizuje działalność dydaktyczną i naukową w zakresie nauk ekonomiczno-społecznych i humanistycznych na innych wydziałach Politechniki Warszawskiej. 
Wysoka jakość kształcenia na studiach I i II stopnia o profilu ogólnoakademickim potwierdzana jest ocenami Państwowej Komisji Akredytacyjnej, która po raz kolejny w 2017 roku uznała, że wszystkie kryteria jakościowe oceny programowej zasługują na ocenę w pełni pozytywną.

</doc>
<doc id="1713677" url="https://pl.wikipedia.org/wiki?curid=1713677" title="Parafia Matki Bożej Wspomożenia Wiernych w Połańcu">
Parafia Matki Bożej Wspomożenia Wiernych w Połańcu

Parafia pw. Matki Bożej Wspomożenia Wiernych w Połańcu - parafia rzymskokatolicka znajdująca się w diecezji sandomierskiej w dekanacie Połaniec. Została erygowana w 1986. Obecny kościół został wybudowany w latach 1991-1995. Mieści się przy ulicy Żapniowskiej.

</doc>
<doc id="1713679" url="https://pl.wikipedia.org/wiki?curid=1713679" title="Monte Salza">
Monte Salza

Monte Salza – szczyt w Alpach Kotyjskich, części Alp Zachodnich. Leży w północno-zachodnich Włoszech w regionie Piemont, blisko granicy z Francją. Szczyt można zdobyć drogą z miejscowości Bellino. Sąsiaduje z Cima Mongioia.

</doc>
<doc id="1713680" url="https://pl.wikipedia.org/wiki?curid=1713680" title="Garb migracyjny">
Garb migracyjny

Garb migracyjny (ang. "migration hump") to: 
Geneza.
Po raz pierwszy zjawisko zostało opisane w 1983 r. w USA w raporcie z prac specjalnej rządowej komisji ds. wyznaczenia optymalnych rozwiązań z zakresu polityki gospodarczej, sprzyjającej rozwojowi gospodarczemu oraz zmniejszeniu skali niepożądanej emigracji z Meksyku. Na podstawie zgromadzonych danych statystycznych komisja stwierdziła, że w długim okresie skala obrotów handlowych i skala migracji są wobec siebie substytucyjne, w związku z czym najważniejszym instrumentem do zmniejszenia skali niechcianych migracji jest rozwój handlu pomiędzy USA i krajami pochodzenia emigrantów. W krótkim okresie przyspieszenie wzrostu gospodarczego wskutek liberalizacji handlu, reform gospodarczych czy też prywatyzacji jest komplementarne względem migracji. Zależność ta prowadzi to zjawiska określonego jako garb migracyjny.
Konstrukcja garbu migracyjnego.
O kształcie garbu migracyjnego przesądza zależność pomiędzy wzrostem gospodarczym a skalą emigracji.
1. Jeżeli w krótkim okresie reforma sprzyjająca rozwojowi gospodarczemu jest komplementarna wobec skali emigracji - garb migracyjny będzie wypukły. Wraz z rozpoczęciem reform skala migracji z reformującego się kraju wzrośnie, jednak po krótkim czasie stopniowo zacznie opadać, przecinając linię status quo migracji. Pole garbu ilustruje "oszczędności netto" powstałe wskutek wprowadzenia reform, mierzone saldem migracji. Obszar ograniczony łukiem migracji faktycznych ponad linią status quo jest większy niż obszar powstały poniżej. Oznacza to, iż w długim okresie koszt liberalizacji handlu czy też innych reform gospodarczych, jakim jest tymczasowy przyrost skali emigracji, jest niższy niż przyszłe korzyści z tytułu reform mierzone saldem migracji (obszar poniżej linii status quo).
2. W sytuacji substytucyjności wzrostu gospodarczego i emigracji (zarówno w długim jak i krótkim okresie) garb migracyjny opada poniżej linii status quo. Taką zależność pomiędzy zmiennymi określa się mianem koryta migracyjnego. Podejście to charakteryzuje większość neoklasycznych teorii handlu zagranicznego (Heckscher, Ohlin, Mundell, Stolper-Samuelson). Teorie te są jednak statyczne i nie uwzględniają procesów dostosowawczych, porównują jedynie punkty równowagi.
3. Komplementarność wzrostu gospodarczego i emigracji (zarówno w długim jak i w krótkim okresie) prowadzi do sytuacji, w której wzrost gospodarczy przyczynia się do wzrostu skali emigracji. Zarówno linia status quo jak i linia właściwych migracji, lekko się unoszą. W ten sposób powstaje płaskowyż migracyjny.
We wszystkich powyższych kombinacjach amplituda i czas trwania nasilenia migracyjnego są względnie małe.

</doc>
<doc id="1713683" url="https://pl.wikipedia.org/wiki?curid=1713683" title="Order Orła Esteńskiego">
Order Orła Esteńskiego

Order Orła Esteńskiego (it. "Ordine dell'Aquila Estense") – ustanowione w 1855 odznaczenie włoskiego księstwa Modeny i Reggio, obecnie order domowy Habsburgów-Este, sekundogenitury głównej (cesarskiej) linii Habsburgów Lotaryńskich.
Historia.
Order został ustanowiony 28 grudnia 1855 przez Franciszka V, arcyksięcia Austrii i ostatniego księcia Modeny i Reggio przed wchłonięciem państewka przez Królestwo Włoch, i istniał jako odznaczenie państwowe tylko przez pięć lat, po czym stał się (rzadko nadawanym) orderem domowym esteńskiej gałęzi Habsburgów.
Order posiadał dwie kategorie, cywilną i wojskową, oraz trzy klasy:
Otrzymanie orderu oznaczało dla kawalerów stanu nieszlacheckiego nadanie dziedzicznego szlachectwa.
Noszenie orderu było tolerowane za czasów panowania dynastii sabaudzkiej, ale Republika Włoska zabroniła w 1951 zakładania go obok odznaczeń państwowych bez specjalnego zezwolenia prezydenta państwa.
Insygnia.
Insygnia orderu to oznaka oraz gwiazda I. klasy. Oznaką jest obustronnie emaliowany na biało krzyż maltański z niebieskim obramowaniem, z kulkami na zakończeniach ramion i z ornamentami między ramionami. W niebieskim medalionie środkowym awersu znajduje się ukoronowany biały orzeł dawnej dynastii D'Este, otoczony napisem PROXIMA SOLI MDCCCLV, na rewersie podobizna patrona Modeny, św. Kontarda, otoczona napisem S. CONTARDUS ATESTINUS. Niekiedy pojawiają się egzemplarze z rzymskimi cyframi XXV i XXX na rewersie, prawdopodobnie krzyże nadawane za wysługę lat. Order posiadał trzy różnorakie zawieszki: trofeum dla wojskowych, wieniec laurowy dla cywilów i koronę królewską dla cudzoziemców.
Gwiazda I. klasy była srebrna, ośmiopromienna, i nosiła na sobie awers oznaki. Order był noszony na białej wstążce z obustronnymi pojedynczymi niebieskimi bordiurami.

</doc>
<doc id="1713686" url="https://pl.wikipedia.org/wiki?curid=1713686" title="Parafia św. Marcina w Połańcu">
Parafia św. Marcina w Połańcu

Parafia pw. św. Marcina w Połańcu - parafia rzymskokatolicka znajdująca się w diecezji sandomierskiej w dekanacie Połaniec.
Została erygowana w XII wieku. W latach 1734-1773 proboszczem był ks. Antoni Duchnowski - kanonik inflancki i tarnowski. Obecny kościół został wybudowany w latach 1897-1899 w stylu neoromańskim z cegły i piaskowca z wieżą od frontu, trzynawowy w kształcie łacińskiego krzyża, głowicą zwrócony ku zachodowi, od lewego ramienia krzyża przylega kaplica Matki Bożej Różańcowej, która pozostała z dawnego kościoła.

</doc>
<doc id="1713688" url="https://pl.wikipedia.org/wiki?curid=1713688" title="Claudionor Gonçalves">
Claudionor Gonçalves

Nonô, właśc. Claudionor Gonçalves da Silva (ur. 1 stycznia 1899 w Rio de Janeiro - zm. 24 lipca 1931 w Rio de Janeiro) – piłkarz brazylijski grający na pozycji napastnika.
Nonô karierę piłkarską rozpoczął w klubie Palestra Itália w 1919 roku. Z Palestra Itália zdobył mistrzostwo Stanu São Paulo - Campeonato Paulista w 1920. W tym samym roku przeszedł do CR Flamengo, w którym zakończył karierę w 1930. Z Flamengo Nonô czterokrotnie zdobył mistrzostwo Stanu Rio de Janeiro - Campeonato Carioca w 1921, 1922, 1925 i 1927 oraz trzykrotnie zdobył tytuł króla strzelców tych rozgrywek w 1921, 1923, 1925.
Nonô wziął udział w turnieju Copa América 1921. Brazylia zajęła drugie miejsce, a Nonô zagrał w meczu z Argentyną. Był to jego jedyny występ w barwach "canarinhos".

</doc>
<doc id="1713689" url="https://pl.wikipedia.org/wiki?curid=1713689" title="Aleja Józefa Piłsudskiego w Legnicy">
Aleja Józefa Piłsudskiego w Legnicy

Ulica Aleja Marszałka Józefa Piłsudskiego w Legnicy jedna z głównych ulic w mieście, od skrzyżowania ulic aleja Rzeczypospolitej, Stanisława Moniuszki i II Armii Wojska Polskiego – (jedno z największych skrzyżowań w mieście), do skrzyżowania z ulicą Sudecką.
Ulica Piłsudskiego w dwóch kierunkach ma po dwa pasy ruchu, ze względu na trasę szybszego ruchu posiada mniejszą liczbę sygnalizacji świetlnych, oraz ze względów bezpieczeństwa istnieją 3 przejścia nadziemne. Ulicę planuje się przedłużyć od skrzyżowania z ulicą Sudecką aż do Ziemnic, (zw względu na rozwijające się osiedle).
Bezpośrednio przy ulicy znajduje się mniej obiektów niż przy innych ulicach. Na początku ulicy istnieje Szkoła Podstawowa nr. 6 oraz supermarket Lidl. W dalszej części supermarkety: Biedronka, Dom Handlowy, (po prawej stronie) Park Bielański, stacja Legnica Piekary (pod wiaduktem), supermarkety: Biedronka i Lidl (dawne Tesco) oraz hipermarket Carrefour (C.H. Piekary).
Na początku ulicy po obu stronach stoi Osiedle Mikołaja Kopernika z zabudową mieszkalną od 5 do 12 kondygnacji, oraz w dalszej części znajduje się wiadukt kolejowy, pod którym jest stacja kolejowa i mały węzeł. W dalszej części ulicy stoją wieżowce również do 12 kondygnacji wzdłuż ulicy Piłsudskiego na jednostce Piekary A i C. Na środku osiedla znajduje się Rondo skrzyżowane z ulicą Sikorskiego. Pod koniec ulicy zabudowa mieszkalna jest do 5 kondygnacji.
Wzdłuż całej ulicy Piłsudskiego kursują linie: 3, 6, 8, 15, 16, 18, 23, 28, N1, łącznie po jednej (6) i drugiej stronie (6) znajduje się tu 12 przystanków.

</doc>
<doc id="1713690" url="https://pl.wikipedia.org/wiki?curid=1713690" title="Doły (Łódź)">
Doły (Łódź)

Doły – osiedle mieszkaniowe i obszar Systemu Informacji Miejskiej w północnej części Łodzi, na Bałutach, dawna wieś. Historyczny układ części osiedla (Doły Wschód) został wpisany do wojewódzkiej ewidencji zabytków.
Historia.
Doły były wsią położoną na wschód od ówczesnej wsi Bałuty. Nazwa "Doły" wzięła się od pagórkowatego terenu, na którym podłożona była wieś.
Pierwsza wzmianka o Dołach pochodzi z 1413 roku. Wieś Doły była majątkiem szlacheckim. W okresie wojen z połowy XVII w. wieś Doły została zrujnowana, a w XVIII w. były to tereny zarosłe lasem lub krzakami, stanowiące część wsi Bałuty, na których nie było żadnego budynku mieszkalnego.
Od 1867 w gminie Radogoszcz w powiecie łódzkim. Wieś Doły została częściowo włączona do granic administracyjnych Łodzi w 1906 roku. W okresie międzywojennym Doły należały do powiatu łódzkiego w woj. łódzkim. W 1921 roku liczba mieszkańców wsi Doły wynosiła 96. 1 września 1933 utworzono gromadę (sołectwo) "Doły" w granicach gminy Radogoszcz, składającej się z samej wsi Doły.
Podczas II wojny światowej włączone do III Rzeszy. Część z terenów dzisiejszego osiedla Doły została włączona do Ghetto Litzmannstadt oraz do obozu prewencyjnego dla młodych Polaków. Po wojnie powróciły na krótko do powiatu łódzkiego woj. łódzkim, lecz już 13 lutego 1946 włączono je wraz z całą gminą Radogoszcz do Łodzi.
Doły jako osiedle mieszkaniowe.
Informacje ogólne.
Osiedle Doły zaprojektowano w 1956 r. w biurze projektowym "Miastoprojekt – Łódź" jako założenie obejmujące trzy jednostki: Doły Południe, Doły Północ i Doły Wschód. Osiedle zaprojektowali: 
Budowę osiedla Doły rozpoczęto w 1956 r., zasadnicze prace zakończono w 1960 r. (symboliczne przecięcie wstęgi odbyło się 22 lipca); zakończenie budowy miało miejsce w 1963 r., choć poszczególne obiekty budowano do połowy lat 70. XX wieku. Osiedlu nadano imię Włady Bytomskiej (ulica imienia patronki osiedla znajdowała się jednak poza granicami osiedla Doły). 
Architektura.
Architektura osiedla czerpie z przedwojennych wzorców modernistycznych.
Na osiedlu znajdują się budynki mające od dwóch do dwunastu kondygnacji. Na etapie projektowania przewidziano, że budynki niskie (wyłącznie adaptowane) stanowić będą od 5%, średnie – 80%, a wysokie – 15% ogólnej kubatury mieszkaniowej.
Większość budynków na osiedlu zbudowano w technologii tradycyjnej (z cegły); wyjątkiem są budynki wykonane z prefabrykatów, zlokalizowane w okolicach ulicy Górniczej.
Urbanistyka.
Granice osiedle wyznaczają ulice: Wojska Polskiego, Głowackiego, Staszica, Górnicza, Bracka, Zmienna, Strykowska. Centralnie położone ulice Sporna i Boya-Żeleńskiego układ komunikacyjny osiedla jej urbanistyczny zarys. Jak pisze jeden z autorów projektu osiedla:Osiedla Wschód oraz Południe mają sporo ulic wcześniej istniejących – zachowanych w obecnym projekcie. Łączą się one z ulicą Wojska Polskiego. To np. ulice: Przemysłowa, Harcerska, Nowopolska i Chryzantem. Dość znaczny spadek tych ulic w kierunku południowym wymaga odpowiedniego kształtowania zabudowy. W przypadku Dołów Wschód konieczne było zastosowanie budynków z uskokami zarówno poziomymi, jak i pionowymi. Ulice pod osiedla Południe są na ogół zabudowane częściowo, więc zabudowa nowa stanowi uzupełnienie starej. Warto tu dodać, że gabaryt ulicy jest gabarytem zabudowy mieszanej. Wymaga czasem kosmetycznego uzupełnienia dla uzyskania harmonii architektonicznej. 
Zachodnia część pod osiedle Południe była wznoszona na części niezabudowanej, co pozwoliło na kształtowanie założonej koncepcji architektonicznej. W wielu budynkach tego rejonu na ostatniej kondygnacji zostały zaprojektowane pracownie plastyczne. Doły Wschód, zwłaszcza ich część wschodnia, miały korzystne warunki fizjograficzne dla domów mieszkalnych. Sytuowane wzdłuż poziomnic tworzą nietypowe układy urbanistyczne. (...)
Osiedle Doły Północ jest położone w rejonie ulic: Spornej, Boya-Żeleńskiego i Brackiej. Przy skrzyżowaniu Spornej i Boya-Żeleńskiego autor urbanistyki zaprojektował dwunastokondygnacyjny budynek z pocztą w parterze. W domach południowego gabarytu ulicy znajdują się wbudowane usługi – apteka oraz duże sklepy różnego rodzaju. Łącznie z pierzeją wschodnią ul. Spornej i ulicą Boya-Żeleńskiego oraz całym ciągiem usług w ulicy Wojska Polskiego zostało utworzone centrum usługowe Dołów.Z osiedlem graniczy:
Wartość historyczna.
W maju 2022 r. historyczny układ osiedla Doły Wschód został wpisany do wojewódzkiej ewidencji zabytków. We wpisie do ewidencji podkreślono, że osiedle Doły Wschód:stanowi reprezentatywny przykład budownictwa mieszkalnego realizowanego na terenie Łodzi na przełomie lat 50. i 60. XX w., z zachowaniem zasad planowania nawiązujących do międzywojennego modernizmu. Historyczny układ urbanistyczny osiedla cechuje stosunkowo nieznaczny stopień przekształcenia w stosunku do stanu pierwotnego z okresu powstania założenia.Za zagrożenia dla wartości historycznej osiedla wskazano:
Na terenie osiedla w latach 1942–1945 znajdował się obóz prewencyjny dla młodych Polaków.
Zieleń.
Na terenie osiedla znajduje się skwer Gdański; osiedle graniczy z terenami zielonymi (Park im. Szarych Szeregów, Park Ocalałych, zieleniec w dolinie rzeki Łódki, skwer im. Karola Hillera).
Na terenie osiedla znajduje się także pomnik przyrody – kasztanowiec biały.
Doły jako obszar Systemu Informacji Miejskiej.
Według podziału Łodzi na obszary Systemu Informacji Miejskiej (stworzonego w 2005 dla potrzeb oznakowania ulic) na wschodnim skraju Bałut występuje obszar Doły, określony następującymi granicami:
Obszarami sąsiadującymi z Dołami są: Helenów, Marysin Doły, Marysin, Rogi (Bałuty), Stare Moskule, Sikawa, Stoki, Niciarniana (Widzew), Radiostacja (Śródmieście).
Na Dołach od 1945 znajduje się także ulica o nazwie Doły.

</doc>
<doc id="1713691" url="https://pl.wikipedia.org/wiki?curid=1713691" title="Pic de Rochebrune">
Pic de Rochebrune

Pic de Rochebrune – szczyt w Alpach Kotyjskich, części Alp Zachodnich. Leży w południowo-wschodniej Francji w regionie Prowansja-Alpy-Lazurowe Wybrzeże, blisko granicy z Włochami.

</doc>
<doc id="1713695" url="https://pl.wikipedia.org/wiki?curid=1713695" title="Ulica aleja marsz. Józefa Piłsudskiego">
Ulica aleja marsz. Józefa Piłsudskiego



</doc>
<doc id="1713696" url="https://pl.wikipedia.org/wiki?curid=1713696" title="Ponaschemu (stowarzyszenie)">
Ponaschemu (stowarzyszenie)



</doc>
<doc id="1713697" url="https://pl.wikipedia.org/wiki?curid=1713697" title="Sedno sprawy">
Sedno sprawy

Sedno sprawy (ang. "The Heart of the Matter") – to powieść brytyjskiego pisarza Grahama Greene’a. W 1948 roku otrzymała literacką nagrodę James Tait Black Memorial Prize. Tłem książki jest II wojna światowa, podczas której autor pracował w Sierra Leone dla Secret Intelligence Service.
Amerykański tygodnik Time umieścił książkę na liście 100 najlepszych powieści anglojęzycznych, opublikowanych od 1923 do 2005 roku.
Opis fabuły.
Major Henry Scobie jest doświadczonym inspektorem policji w brytyjskim mieście kolonialnym na zachodnim wybrzeżu Afryki. Podczas trwającej II wojny światowej jest on odpowiedzialny za bezpieczeństwo lokalnej społeczności, jak i za kontrolę przemytu. Jego małżonką jest Louise, osamotniona kobieta, kochająca literaturę i poezję, zabiegająca jednak o relacje społeczne. Scobie pragnie jej szczęścia, nie darzy jej jednak miłością, nie będąc w stanie kochać nikogo, w tym siebie. Ich córka Catherine zmarła w szkole w Anglii kilka lat wcześniej. Louise nazywa męża „Tickim”, choć jest oczywiste, że ten nie lubi tego określenia. Ona jest zagorzałą katoliczką, on nawrócił się ze względu na małżonkę. Choć wierzy mocno w nauczanie kościoła, to jego praktyki religijne są wysoce powierzchowne.
Scobiego ominął właśnie awans na komisarza, co bardzo trapi Louise, zarówno z powodu jej wysokich ambicji personalnych, jak i nadziei na akceptacje lokalnej społeczność brytyjskiej. Prosi więc męża, aby ten wysłał ją do Afryki Południowej, gdzie mógłby do niej dołączyć, kiedy przejdzie na emeryturę.
W tym czasie do miasta przybywa nowym inspektor Wilson. Jest zarozumiały i niezdolny do nawiązywania kontaktów towarzyskich, ukrywa także zamiłowanie do poezji w strachu przed odrzuceniem ze strony współpracowników. Wiąże go z Louise przyjaźń, którą Wilson myli z miłością. Dzieli pokój z Harrisem, który jest inicjatorem nowej dyscypliny sportowej, polegającej na zabijaniu każdej nocy karaluchów, znajdujących się w mieszkaniu. Zaprasza do gry Wilsona, jednak już w czasie pierwszej rozgrywki obaj kłócą się o zasady.
Jednym z obowiązków Scobiego jest przeprowadzanie inspekcji lokalnych statków pasażerskich. Koncentruje się on w szczególności na przemycanych diamentach, co jest jednak szukaniem igły w stogu siana i nie przynosi żadnych rezultatów.
Do portu przybywa portugalski statek "Esperança" („nadzieja”), a jeden z pasażerów, rozgoryczony steward wyjawia, że w kabinie kapitana jest schowany pewien list. Scobie szybko go znajduje, a ponieważ jest zaadresowany do osoby z Niemiec, jest zobowiązany do jego konfiskaty na wypadek gdyby ten zawierał tajne kody bądź inne sekretne informacje. Kapitan tłumaczy się, że jest to list do córki i błaga inspektora by ten zapomniał o incydencie, oferując mu 100 funtów. Scobie jednak nie daje się przekupić i czyta list (łamiąc reguły), uznając go za nieszkodliwy. Postanawia nie pokazywać go władzom i niszczy go, paląc chwile później.
Zostaje wezwany do małego miasteczka, by zająć się sprawą śmierci 20-letniego inspektora Pembertona. Ten w pozostawionej notatce pisze o samobójstwie z powodu pożyczki, której nie był w stanie spłacić. Scobie podejrzewa ingerencję miejscowego agenta syryjskiego Yusefa, trudniącego się handlem na czarnym rynku. Zaprzecza on jednak aby miał związek z samobójstwem i uprzedza inspektora, że Brytyjczycy wysłali nowego oficera, który ma się w szczególności zająć szukaniem diamentów. Scobie odbiera to jako żart, twierdząc, iż nie ma o tym żadnych informacji. Sam miewa sny, iż znalazł się na miejscu Pembertona ,a nawet wspomina o tym w swoich zapiskach. Gdy się budzi, tłumaczy sobie, że nie mógłby popełnić samobójstwa, nie znajdując przyczyny, która warta byłaby wiecznego potępienia.
Scobie stara się o pożyczkę w banku, aby zapłacić 200 funtów za podróż Louise. Nie dostaje jej jednak, a pomocną rękę wyciąga Yusef, który jest gotów pożyczyć mu pieniądze na korzystnych warunkach (4%). Inspektor nie przyjmuje z początku oferty, jednak w wyniku incydentu, myśląc, że Louise planuje popełnić samobójstwo, przystaje na propozycję i wysyła małżonkę do Afryki Południowej. Wilson spotyka ich na pomoście, starając się zakłócić pożegnanie.
Niedługo później, po czterdziestu dniach na morzu, na brzeg przybywają łodzie ratunkowe z rozbitkami. Mała dziewczynka umiera, kiedy Scobie stara się ją pocieszyć, udając, że jest jej ojcem, który zginął w katastrofie. 19-letnia Helen Rolt także dociera w złym stanie, ściskając w rękach album ze znaczkami pocztowymi. Po rozbiciu się okrętu została wdową. Scobie czuje do niej mocne przywiązanie.
Wkrótce zaczyna się między nimi romans, choć jest on świadom grzechu cudzołóstwa. List, który napisał do Helen, ląduje w rękach Yusefa. Ten używa go aby szantażować inspektora i domaga się wysłania jego listu za pośrednictwem wracającej Esperançy, unikając w ten sposób cenzury.
Gdy Louise wraca nieoczekiwanie, Scobie stara się ukryć przed nią romans. Nie jest jednak w stanie wyrzec się Helen, nawet w czasie spowiedzi, tak że ksiądz każe mu jeszcze raz wszystko przemyśleć i odracza udzielenie rozgrzeszenia. By wyjść naprzeciw oczekiwaniom żony, idzie z nią na mszę i przystępuje do komunii z ”grzechem ciężkim” – co jest jednym z najcięższych wykroczeń dla katolika.
Niedługo po tym jak inspektor otrzymuje z rąk młodego służącego „podarunek” od Yusefa, wieloletni służący Scobiego Ali zostaje zamordowany przez szajkę nastoletnich złodziei zwanych „szczurami nabrzeża”. Pojawia się sugestia, że Yusef mógł to zaaranżować, choć Scobie wini siebie samego. W ciele zamordowanego dostrzega on obraz Boga.
Zdesperowany, postanawia uwolnić wszystkich od siebie i popełnia samobójstwo, będąc świadom potępienia, zgodnie z tym czego naucza Kościół.
Louise nie była tak naiwna, jak zakładał Scobie. Widziała o romansie z Helen, dowiaduje się też o samobójstwie i zaczyna rozważania na temat łaski Bożej.
Interpretacja.
Sam Graham Greene widział "Sedno sprawy", jako dzieło tematyzujące kwestie dumy. Daje temu wyraz opisując Scobiego jako "słabego człowieka o dobrych intencjach, którego zgubą była duma".
We wstępie autor pisze, że powieść może być rozumiana jako rodzaj eksploracji jego własnych doświadczeń w Sierra Leone, kiedy to za czasów II wojny światowej był agentem operacyjnym MI6. Niektóre zdarzenia miał on przelać bezpośrednio na papier (jak motyw przemycanego listu znalezionego na statku, którego jednak nie zgodził się przekazać, jak ma to miejsce w książce, nadając zamiast tego komunikat radiowy do Londynu: „Po co to było?”, i nie otrzymując nigdy odpowiedzi.) W przedmowie do powieści Greene zaznacza, że historia pierwotnie wiązała się z intencją napisania utworu detektywistycznego, gdzie główna postać, czarny charakter, nie jest świadom tego, kto jest detektywem.
Bez względu na personalne odczucia autora wokół powieści, wszechobecne i mocno akcentowane są tu motywy niepowodzeń. Każda postać w książce, czy to Scobie czy Wilson, zawodzą z końcem fabuły w dążeniu do osiągnięcia stawianych przez siebie celów. Największa ofiara Scobiego, samobójstwo, nie przynosi szczęścia jego żonie, jak zakładał protagonista. Pomimo prób ukrywania niewierności, czytelnik dowiaduje się, że Louise wiedziała o romansie dłuższy czas. Ona z kolei nie zgadza się na związek z Wilsonem, również po śmierci męża, co jest dla niego osobistą porażką. Inne czynniki niepowodzeń są widoczne przez cały utwór, nadają one mu przygnębiający, mroczny wyraz.
Sedno sprawy to także obraz ceny, jaką jednostka płaci za indywidualizm i niemożność zrozumienia drugiej osoby:
"Kiedy był młody, wyobrażał sobie, że miłość ma coś wspólnego ze zrozumieniem, ale z wiekiem przekonał się, że żaden człowiek nie zrozumie drugiego człowieka. Miłość jest pragnieniem, by zrozumieć, ale pragnienie umiera wcześnie wśród ciągłych niepowodzeń. A miłość pewnie też umiera albo zmienia się w to bolesne przywiązanie, w lojalność, w litość..."
Każda z figur powieści działa podług założeń, które w ich opinii są albo dla wszystkich jasne, albo całkowicie niedostępne, co okazuje się ostatecznie nieprawdą. Jest to zobrazowane w książce, gdy Scobie próbuje ukryć romans przed jego żoną, myśląc, że jako policjant będzie miał przewagę. Jednak jego niepowodzenie szybko się uwidacznia:
"Widziałaś o niej cały czas? Spytał Wilson."
"To dlatego wróciłam. Pani Carter pisała do mnie. Twierdziła, że wszyscy o tym mówią. Oczywiście on (Scobie) nigdy nie zdawał sobie z tego sprawy. Zawsze myślał, że jest taki sprytny. I prawie mnie przekonał –że to się skończyło. Gdy szedł do komunii w ten jego sposób".
Jak w wielu pracach Greene’a, są tu nie tylko motywy przytłoczenia jednostki i jego stanu, lecz także ukazany jest konflikt między jednostką a Kościołem. Scobie często wyraża swoje lęki w kontekście religii. Nie jest to jednak konflikt wiary, a spór w kwestii przestrzegania reguł: czy łamanie praw wiary jest usprawiedliwione przez osobiste poczucie obowiązku jednostki, czy to osobistego czy teologicznego, oraz jaki skutek przynosi łamanie owych zasad. Nie sprowadza się to tak bardzo do dylematu, czy Scobie zostanie wiecznie potępiony, ale do pytania, czy to co zrobił miało znaczenie dla świata teraźniejszego.
Film.
Powieść doczekała się ekranizacji w 1953 roku w reżyserii George’a More’a O’Ferralla, z udziałem Trevora Howarda i Marii Schell.

</doc>
<doc id="1713700" url="https://pl.wikipedia.org/wiki?curid=1713700" title="Parafia Matki Bożej Fatimskiej w Nisku">
Parafia Matki Bożej Fatimskiej w Nisku

Parafia pw. Matki Bożej Fatimskiej w Nisku – parafia rzymskokatolicka znajdująca się w diecezji sandomierskiej w dekanacie Nisko. Została utworzona 15 marca 2004 z terenu parafii św. Józefa w Nisku.
Zasięg parafii.
Do parafii należą wierni mieszkający w Nisku (ulice: Cicha, Daszyńskiego (parzyste: 86-102), Dębniki, Leśna, Mała, Modrzewiowa, Osiedle, Sandomierska (parzyste: 18-86, nieparzyste: 47-197), Sandomierska Boczna, Sosnowa, Spacerowa, Szklarniowa, Tysiąclecia (parzyste: 14-24, nieparzyste: 15-43), Wańkowicza, Wesoła, Willowa, Wojska Polskiego i Zamknięta).
Msze święte.
Niedziele i Uroczystości: 7:00, 8:30, 9:00 (Moskale), 10:00, 11:30, 19:00
Święta państwowo zniesione: 7:00, 16:00, 17:00 (Moskale), 18:00
Dni powszednie: 6:30, 18:00

</doc>
<doc id="1713703" url="https://pl.wikipedia.org/wiki?curid=1713703" title="Parafia św. Jana Chrzciciela w Nisku">
Parafia św. Jana Chrzciciela w Nisku

Parafia pw. św. Jana Chrzciciela w Nisku-Warchołach - parafia rzymskokatolicka znajdująca się w diecezji sandomierskiej w dekanacie Nisko. 
Została utworzona 22 czerwca 1984 z terenu parafii pw. św. Józefa w Nisku.
Terytorium parafii.
Nisko (ulice): Azaliowa, Bajaka, Błonie, Boczna, Borowa, Chabrowa, Czerniawy, Dąbka, Długa, Dolna, Głowackiego (parzyste: 30-110, nieparzyste: 29-111), Górna, Gruntowa, Jesionowa, Krucza, Lasowiaków, Niecała, Nowa, Nowa Boczna, Okrężna, Partyzantów, Pętla, Piaskowa, Podleśna, Reymonta, Rzeczna, Rzemieślnicza, Rzeszowska (parzyste: 28-54F, nieparzyste: 49-109), Rzeszowska Boczna I, Rzeszowska Boczna II, Świerkowa, Torowa, Tulipanowa, Usługowa, Wąska, Wiejska, Wilcza, Zielona
Msze święte.
Niedziele i Uroczystości: 7:30, 9:00 (Barce), 11:00, 17:00
Święta państwowo zniesione: 7:00, 15:30 (Barce), 17:00
Dni powszednie: 7:00, 17:00 (zimą) lub 18:00 (latem)

</doc>
<doc id="1713704" url="https://pl.wikipedia.org/wiki?curid=1713704" title="Linia kolejowa nr 134">
Linia kolejowa nr 134

Linia kolejowa nr 134 Jaworzno Szczakowa – Mysłowice – magistralna, zelektryfikowana, prawie w całości dwutorowa linia kolejowa znaczenia państwowego w województwie śląskim wchodząca w skład międzynarodowej linii kolejowej E 30.
Charakterystyka techniczna.
Według stanu z 17 grudnia 2015 obowiązują następujące prędkości maksymalne dla pociągów:
Modernizacja.
30 listopada 2010 PKP PLK zawarły umowę na zaprojektowanie i wykonanie robót budowlanych na linii nr 134 na odcinku Sosnowiec Jęzor – Jaworzno Szczakowa oraz na linii nr 133 na odcinku Jaworzno Szczakowa – Trzebinia. Wykonawcą zostało konsorcjum firm Przedsiębiorstwo Robót Kolejowych i Inżynieryjnych we Wrocławiu, Przedsiębiorstwo Budownictwa Kolejowego i Inżynieryjnego „Infrakol” i Przedsiębiorstwo Napraw i Utrzymania Infrastruktury Kolejowej w Krakowie. Prace zakończono w czerwcu 2015.
W lutym 2013 roku PKP PLK ogłosiło przetarg na prace rewitalizacyjne na linii 134 na odcinku Sosnowiec Jęzor – Mysłowice oraz fragmentu linii nr 137. Zlecone zadanie objęło opracowanie dokumentacji projektowej oraz wykonanie robót, co pozwoli na przywrócenie prędkości rozkładowej 100 km/h. Zakończenie prac zaplanowano do 30 listopada 2013 roku. Prace rozpoczęły się wraz ze zmianą rozkładu jazdy 14 kwietnia 2013 roku.

</doc>
<doc id="1713705" url="https://pl.wikipedia.org/wiki?curid=1713705" title="Pandurii Târgu Jiu">
Pandurii Târgu Jiu

Pandurii Târgu Jiu, właśc. Clubul Sportiv Pandurii Lignitul Târgu Jiu – rumuński klub piłkarski z siedzibą w Târgu Jiu, leżącym u podnóża Karpat Południowych.
Historia.
Klub został założony w 1963 roku. Jednak do pierwszej ligi rumuńskiej awansował po raz pierwszy dopiero w sezonie 2004/2005. W 2006 roku spadł do drugiej ligi i na tym szczeblu rozgrywek grał przez rok. Od 2007 roku Pandurii ponownie występuje w pierwszej lidze. W 2009 roku zajął w niej 11. miejsce, a w 2013 roku zdobyli wicemistrzostwo Rumunii i dzięki temu zagrali w eliminacjach do Ligi Europy UEFA. W eliminacjach Pandurii pokonało kolejno Levadię Tallin (4:0, 0:0), Hapoel Tel Awiw (1:1, 2:1) oraz SC Bragę (0:1, 2:0), dzięki czemu klub awansował do fazy grupowej Ligi Europy.

</doc>
<doc id="1713707" url="https://pl.wikipedia.org/wiki?curid=1713707" title="Al-Gharrafa">
Al-Gharrafa



</doc>
<doc id="1713708" url="https://pl.wikipedia.org/wiki?curid=1713708" title="Pandurii Targu Jiu">
Pandurii Targu Jiu



</doc>
<doc id="1713709" url="https://pl.wikipedia.org/wiki?curid=1713709" title="Ludność Frankfurtu nad Odrą">
Ludność Frankfurtu nad Odrą

Artykuł przedstawia tabelarycznie i graficznie rozwój liczby mieszkańców miasta Frankfurt nad Odrą w Niemczech.
Od 1506 do 1870.
¹ Wynik spisu ludności
Od 1871 do 1944.
¹ Wynik spisu ludności
Źródło: Stadt Frankfurt (Oder)
Od 1945 do 1989.
¹ Wynik spisu ludności
Źródło: Staatliche Zentralverwaltung für Statistik 
Po 1990.
Źródło: Amt für Statistik Berlin-Brandenburg

</doc>
<doc id="1713711" url="https://pl.wikipedia.org/wiki?curid=1713711" title="Airdrieonians FC">
Airdrieonians FC



</doc>
<doc id="1713712" url="https://pl.wikipedia.org/wiki?curid=1713712" title="Kościół Świętej Trójcy w Kołbaskowie">
Kościół Świętej Trójcy w Kołbaskowie

Kościół Świętej Trójcy w Kołbaskowie – świątynia należąca do Parafii rzymskokatolickiej pw. Świętej Trójcy w Kołbaskowie, jest kościołem parafialnym.
Historia.
We wsi znajduje się XIV-wieczny kościół. Jest to późnoromańska budowla salowa, wzniesiona na planie prostokąta, bez wieży zachodniej. Elewacje ścian wymurowane są z w miarę regularnie ułożonych warstw kwadr granitowych o niewielkim tylko stopniu obróbki i o różnej wielkości. Jedynie uskokowe portale – południowy (obecnie zamurowany) i nieistniejący już dzisiaj zachodni – a także narożniki, wykonano z dokładniej obrobionych kwadr granitowych.
Elewacja wschodnia posiada charakterystyczny dla tego okresu układ trzech wąskich, ostrołukowych, rozglifionych na zewnątrz okien, z których środkowe jest nieco wyższe. Jej szczyt natomiast ozdobiony jest piramidalną blendą w obramieniu ceglanym. Elewacja zachodnia ze szczytem przesłonięta jest przez dobudowaną w XVIII wieku wieżę, nakrytą płaskim dachem namiotowym. W wieży znajduje się główne wejście do kościoła
W elewacji południowej zachował się relikt pierwotnego okna o ościeżach kamiennych i łuku zamknięcia mniej ostrym jak w pozostałych obmurowanych oknach. Także zachowany portal południowy ma tylko nieznacznie załamaną archiwoltę.
Świątynia posiada strop drewniany i nakryta jest ceramicznym dachem dwuspadowym. W roku 1984 przeprowadzono restaurację świątyni. Odbito wówczas tynki zewnętrzne, odsłonięto wątek gotycki ścian i okien. We wnętrzu odnowiono posadzkę, strop, ściany, odkryto portal południowy. Wykonano również nowe oszklenie witrażowe. Uporządkowano także plac kościelny otoczony kamienno-ceglanym murem.
Wyposażenie kościoła:
Kościół oraz dawny przykościelny cmentarz z ogrodzeniem znajdują się w rejestrze zabytków (nr. rej. A-483 z 11.06.1956 i 15.09.2014).

</doc>
<doc id="1713713" url="https://pl.wikipedia.org/wiki?curid=1713713" title="Parafia Matki Bożej Królowej Polski w Nisku">
Parafia Matki Bożej Królowej Polski w Nisku

Parafia Matki Bożej Królowej Polski w Nisku-Malce – parafia rzymskokatolicka znajdująca się w diecezji sandomierskiej w dekanacie Nisko. Została utworzona 28 kwietnia 1968 z terenu parafii św. Józefa w Nisku.
Historia.
Parafia powstała na terenie wsi Malce. Należała ona do parafii w Racławicach, a od 1896 roku do parafii w Nisku. W 1837 roku wybudowano na terenie wsi drewnianą kapliczkę w której umieszczono obraz Matki Bożej Śnieżnej. W 1910 roku hrabina Maria i Oliwier Resegier ufundowali nową murowaną, która została poświęcona w 1911 roku. Mszę świętą odprawiano tu tylko podczas odpustu. W 1967 roku ks. Michał Rajchel zostaje mianowany stałym duszpasterzem i odprawia msze w niedziele i święta. 28 kwietnia 1968 roku decyzją ks. bpa Ignacego Tokarczuka z parafii św. Józefa w Nisku wydzielono nową parafię w Nisku-Malcach, a jej pierwszym proboszczem został mianowany ks. Marian Rajchel. 27 grudnia 1973 roku nowym proboszczem zostaje ks. Władysław Kenar, który zabiega o uzyskanie pozwolenie na budowę kościoła. Uzyskuje je w 1977 roku, a 18 czerwca 1977 roku kamień węgielny został poświęcony przez ks. bp Ignacego Tokarczuka. Nowy kościół powstał według projektu Romana Orlewskiego.
18 czerwca 1978 roku biskup Ignacy Tokarczuk poświęcił kościół, a 10 czerwca 1983 roku go konsekrował.
Terytorium parafii.
Do parafii należą mieszkańcy ulic Niska: Andersa; Armii Krajowej; Broniewskiego; Czerwonych Maków; Dobra; Górka (1 rodzina); Gutki; Jezioro; Końcowa; Krzywa; Legionów; Matejki; Mostowa; Ogrodowa; Piękna; Podwale; Potok; Pszenna; Raginisa; Sadowa; Sandomierska (od numeru 88); Sanowa; Skłodowskiej MC; Sopocka; Tęczowa; Węgrzynowskiego; Zasanie.

</doc>
<doc id="1713716" url="https://pl.wikipedia.org/wiki?curid=1713716" title="Contradictions Collapse">
Contradictions Collapse

Contradictions Collapse to pierwszy studyjny album szwedzkiej grupy metalowej Meshuggah, wydany w 1991 nakładem wytwórni Nuclear Blast. "Contradictions Collapse" miało się pierwotnie nazywać "All This Because of Greed".
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="1713717" url="https://pl.wikipedia.org/wiki?curid=1713717" title="Parafia Miłosierdzia Bożego w Nisku">
Parafia Miłosierdzia Bożego w Nisku

Parafia pw. Miłosierdzia Bożego w Nisku-Podwolinie – parafia rzymskokatolicka znajdująca się w diecezji sandomierskiej w dekanacie Nisko. 
Parafia została utworzona w 2002 z terenu parafii św. Stanisława Biskupa i Męczennika w Racławicach.
Terytorium parafii.
Nisko (ulice): Brzozowa, Dąbrowskiego, Dąbrowskiej, Grądy, Jana, Karasia, Kochanowskiego, Lipowa, Moniuszki, plac Polskiego Sierpnia, Reja, Rondo, Słoneczna, Szarych Szeregów, Twardowskiego
Racławice (ulice): Akacjowa, Grądy
Przędzel: przysiółek Borowina

</doc>
<doc id="1713719" url="https://pl.wikipedia.org/wiki?curid=1713719" title="Christian Kalvenes">
Christian Kalvenes

Christian Kalvenes (ur. 8 marca 1977 w Bergen) – norweski piłkarz występujący na pozycji obrońcy.
Kariera.
Kalvenes zawodową karierę rozpoczynał w pierwszoligowym SK Brann. W lidze norweskiej zadebiutował 28 maja 1995 w zremisowanym 1:1 meczu z Hamarkameratene. Było to jednak jedyne ligowe spotkanie dla Brann. W sezonie 1997 wywalczył z nim wicemistrzostwo Norwegii. Potem odszedł do drugoligowego Åsane Fotball. W tym klubie spędził trzy lata. W 2000 roku przeszedł do innego drugoligowca – Sogndal Fotball. W pierwszym sezonie awansował z klubem do ekstraklasy. Grał w nim do końca sezonu 2003. W 2004 roku przeszedł do SK Brann, którego zawodnikiem był już niegdyś. W sezonie 2004 z powodu kontuzji w lidze nie zagrał ani razu. W drużynie z Bergen występował do sierpnia 2006. Wówczas odszedł do szkockiego Dundee United.
W nowym klubie zadebiutował 5 sierpnia 2006 w zremisowanym 2:2 meczu Scottish Premier League z Rangers. W tamtym spotkaniu strzelił także gola. W sezonie 2007/2008 wystąpił z Dundee w finale Pucharu Ligi Szkockiej, ale jego przegrał tam po rzutach karnych z Rangers. W Dundee Kalvenes grał przez dwa lata. W sumie rozegrał tam 48 ligowych spotkań i zdobył 2 bramki.
26 czerwca 2008 na zasadzie wolnego transferu przeszedł do Burnley grającego w Football League Championship. W barwach Burnley zadebiutował 12 sierpnia 2008 w wygranym 2:0 meczu Pucharu Anglii z Bury. W sezonie 2008/2009 zajął z klubem 5. miejsce w lidze i po barażach awansował z nim do Premier League. W 2010 roku po spadku Burnley z Premier League wrócił do Norwegii i przeszedł do SK Brann.

</doc>
<doc id="1713722" url="https://pl.wikipedia.org/wiki?curid=1713722" title="Parafia św. Bartłomieja w Staszowie">
Parafia św. Bartłomieja w Staszowie

Parafia św. Bartłomieja w Staszowie – parafia należy do diecezji sandomierskiej w dekanacie Staszów.
Parafia uzyskała od biskupa Jana Grota akt erekcyjny w 1345. Kościół parafialny zbudowany w stylu późnogotyckim w 1342. Parafia posiada księgi parafialne od 1753 roku. Pierwsze wzmianki o parafii pojawiły się około 1325. Najprawdopodobniej wydzielona została ona ze starszej i większej parafii skotnickiej. Murowany kościół został konsekrowany 21 sierpnia 1345 przez biskupa krakowskiego Jana Grota.
Obiekty sakralne.
Podstawowe obiekty sakralne tej parafii to zabytkowy kościół parafialny pod wezwaniem św. Bartłomieja wraz z kaplicą Tęczyńskich oraz położony w pobliskim osiedlu kościół filialny pod wezwaniem Ducha Świętego, który posiada dwie kondygnacje – górną i dolną.
Sąsiednie parafie.
Parafia św. Bartłomieja sąsiaduje z: par. Kiełczyna (dek. staszowski), par. Mostki (dek. staszowski), par. Wiśniowa (dek. staszowski), par. św. Barbary w Staszowie (dek. staszowski), par. Rytwiany (dek. staszowski), par. Koniemłoty (dek. połaniecki) oraz par. Kurozwęki (dek. staszowski).

</doc>
<doc id="1713730" url="https://pl.wikipedia.org/wiki?curid=1713730" title="Biuletyn opozycji">
Biuletyn opozycji



</doc>
<doc id="1713732" url="https://pl.wikipedia.org/wiki?curid=1713732" title="Bollstabruk">
Bollstabruk

Bollstabruk – miejscowość (tätort) w Szwecji w gminie Kramfors w regionie Västernorrland. Około 2118 mieszkańców.

</doc>
<doc id="1713735" url="https://pl.wikipedia.org/wiki?curid=1713735" title="ATC (D09)">
ATC (D09)

Jest to część klasyfikacji anatomiczno-terapeutyczno-chemicznej:
Obejmuje ona opatrunki lecznicze:

</doc>
<doc id="1713737" url="https://pl.wikipedia.org/wiki?curid=1713737" title="Stopa oprocentowania">
Stopa oprocentowania



</doc>
<doc id="1713740" url="https://pl.wikipedia.org/wiki?curid=1713740" title="Gabriela Cwojdzińska">
Gabriela Cwojdzińska

Gabriela Teresa Cwojdzińska z domu Goślińska (ur. 21 lutego 1928 w Poznaniu, zm. 5 listopada 2022 w Koszalinie) – polska pedagog, pianistka, działaczka społeczna, opozycjonistka w okresie PRL, senator I kadencji.
Życiorys.
Urodziła się w rodzinie o tradycjach muzycznych, od 1938 w poznańskim konserwatorium uczyła się gry na fortepianie. Od 1943 zajmowała się działalnością kolporterską w ramach Armii Krajowej. Jednocześnie w latach okupacji kontynuowała edukację muzyczną na prywatnych lekcjach u Haliny Ekier (siostry Jana Ekiera) w Krakowie. Po wojnie nadal była jej uczennicą – w Średniej Szkole Muzycznej w Krakowie. Od 1949 występowała w chórze Filharmonii Krakowskiej, od 1955 zajmowała się redakcją programów koncertowych (w Łodzi i Krakowie). W 1958 ukończyła Państwową Wyższą Szkołę Muzyczną w Krakowie w specjalności teoria muzyki, pracę dyplomową przygotowując pod kierunkiem Aleksandra Frączkiewicza.
Do 1964 pracowała w szkołach muzycznych w Lublinie – w liceum muzycznym uczyła przedmiotów teoretycznych, w szkole podstawowej muzycznej prowadziła lekcje gry na fortepianie, akompaniowała w audycjach szkolnych w Filharmonii im. Henryka Wieniawskiego w Lublinie. Następnie do 1978 była pedagogiem w Państwowej Szkole Muzycznej II stopnia w Koszalinie, a także pianistką w Filharmonii Koszalińskiej im. Stanisława Moniuszki. Prowadziła z mężem studium organistowskie w Wyższym Seminarium Duchownym Diecezji Koszalińsko-Kołobrzeskiej w Koszalinie. Wchodziła w skład Koszalińskiego Trio Fortepianowego.
W 1980 zaangażowała się w tworzenie miejskiego Klubu Inteligencji Katolickiej i „Solidarności”. Była wiceprzewodniczącą komisji zakładowej w swoim miejscu pracy, wchodziła w skład regionalnego komitetu zajmującego się więźniami politycznymi. Po wprowadzeniu stanu wojennego współpracowała z podziemiem. 3 maja 1982 została internowana, zwolniono ją 31 sierpnia tego samego roku. Kontynuowała działalność na rzecz pomocy represjonowanym i ich rodzinom (we współpracy m.in. z Prymasowskim Komitetem Pomocy Osobom Pozbawionym Wolności i ich Rodzinom). Kierowała diecezjalnym komitetem biskupim zajmującym się taką działalnością. W swoim domu zorganizowała punkt dystrybucji nielegalnych wydawnictw. Zajmowała się też redagowaniem, drukiem i kolportażem pism „CDN” i „Gazety Wojennej”. W 1984 została zatrzymana za przewożenie ulotek, a także sztandaru ufundowanego przez byłych internowanych.
Od 1989 do 1991 była senatorem I kadencji z ramienia Komitetu Obywatelskiego „Solidarność”, reprezentując województwo koszalińskie. W wyborach parlamentarnych pokonała m.in. ówczesnego ministra Aleksandra Kwaśniewskiego. W trakcie kadencji należała do Obywatelskiego Klubu Parlamentarnego, później przystąpiła do Parlamentarnego Klubu Unii Demokratycznej. Brała udział w pracach Komisji Kultury, Środków Przekazu, Nauki i Edukacji Narodowej oraz Komisji Spraw Emigracji i Polaków za Granicą. Nie ubiegała się o reelekcję, rezygnując z aktywności politycznej.
W 1990 była wśród założycieli Stowarzyszenia „Wspólnota Polska”, przez trzynaście lat zasiadała w jego władzach krajowych i regionalnych. Prowadziła aktywną działalność społeczną jako pedagog muzyczny w Koszalinie: organizowała koncerty umuzykalniające dla dzieci i młodzieży (w tym w 1992 zainicjowała Warsztaty Artystyczne Chórów Polonijnych), sesje naukowo-artystyczne pedagogów muzycznych, kursy metodyczne dla nauczycieli szkół muzycznych. Należała do Związku Zawodowego Pracowników Kultury i Sztuki, Związku Nauczycielstwa Polskiego, Stowarzyszenia Polskich Artystów Muzyków (wchodziła w skład zarządu sekcji pedagogów tej organizacji).
Była żoną dyrygenta Andrzeja Cwojdzińskiego.
Odznaczenia i wyróżnienia.
Odznaczona m.in. Krzyżem Kawalerskim Orderu Odrodzenia Polski (1981), Złotym Krzyżem Zasługi (1973), Krzyżem Wolności i Solidarności (2013), medalem Polonia Mater Nostra Est (1997), odznaką „Zasłużony Działacz Kultury” oraz odznakami Stowarzyszenia Polskich Artystów Muzyków. W 2020 otrzymała tytuł honorowego obywatela Koszalina.

</doc>
<doc id="1713745" url="https://pl.wikipedia.org/wiki?curid=1713745" title="Katy (Teksas)">
Katy (Teksas)

Katy – miasto w Stanach Zjednoczonych, w stanie Teksas. Przez centrum miasta przebiegają granice trzech hrabstw, Harris, Fort Bend i Waller.

</doc>
<doc id="1713748" url="https://pl.wikipedia.org/wiki?curid=1713748" title="Mikroblog">
Mikroblog

Mikroblog – rodzaj dziennika internetowego, w którym głównym nośnikiem informacji są krótkie wpisy mające zazwyczaj długość jednego zdania. Tak jak zwykłe blogi, mikroblog może oprócz wpisów tekstowych zawierać zdjęcia, klipy dźwiękowe czy filmowe; może być dostępny dla każdego lub wąskiej grupy wyselekcjonowanych przez autora czytelników.
Główną ideą mikroblogów jest przekazywanie informacji o czynności, jaką się w danej chwili wykonuje, krótkich przemyśleń lub planów, które ma się zamiar zrealizować w najbliższym czasie. Możliwe jest także prowadzenie konwersacji pomiędzy użytkownikami przy użyciu wpisów.
Zbliżoną do mikroblogów funkcjonalność posiada większość komunikatorów internetowych – jest to „opis”, „stan” lub „status”.
Serwisy mikroblogowe często udostępniają swoją funkcjonalność w postaci API. Dzięki temu wokół mikroblogów powstała bardzo duża liczba zewnętrznych serwisów oraz dodatków pozwalających wykorzystywać te serwisy do takich celów jak mikropłatności czy handel elektroniczny.
Serwisy.
W maju 2007 roku doliczono się 111 serwisów oferujących usługę mikroblogowania. W przeważającej części przypadków powstały one na fali popularności serwisu Twitter, uruchomionego w 2006. Popularnymi serwisami są Plurk czy też oparty na otwartym oprogramowaniu Mastodon.
Jeden z popularniejszych polskich witryn tego typu w przeszłości – serwis Blip – zaprzestał działalności 31 sierpnia 2013. Część użytkowników przeniosło swoje wpisy na mikroblog strony Wykop.pl.
Niektóre portale społecznościowe, takie jak Facebook, MySpace, LinkedIn oferują również usługę mikroblogowania w ramach posiadanego profilu. Z polskich portali taką funkcję oferuje Wykop.pl, a w przeszłości Nasza Klasa czy Grono.net

</doc>
<doc id="1713749" url="https://pl.wikipedia.org/wiki?curid=1713749" title="Lluís Clavell">
Lluís Clavell

Lluís Clavell (ur. 13 października 1941 w Barcelonie) – ksiądz, od 13 czerwca 2009 roku prezes Papieskiej Akademii im. św. Tomasza z Akwinu. Zastąpił na tym stanowisku polskiego franciszkanina o. Zdzisława Józefa Kijasa.
Prałat Lluís Clavell należy do prałatury personalnej Opus Dei i jest profesorem metafizyki na Papieskim Uniwersytecie św. Krzyża w Rzymie. Jest również członkiem rady akademickiej i konsultorem Papieskiej Rady ds. Kultury.

</doc>
<doc id="1713751" url="https://pl.wikipedia.org/wiki?curid=1713751" title="Edmund Grabianowski">
Edmund Grabianowski

Edmund Grabianowski (ur. 15 listopada 1893 w Pakosławiu, zm. 27 lutego 1968 w Gliwicach) – pierwszy prezes Górnośląskiego Związku Towarzystw Sportowych, jeden z założycieli Polonii Bytom i również jej pierwszy prezes oraz działacz Polskiego Komisariatu Plebiscytowego. 
Życiorys.
Urodził się w rodzinie urzędnika pocztowego Michała Grabianowskiego oraz Marii. Ojciec zmarł wcześnie i Grabianowski był wychowywany wraz z rodzeństwem przez matkę samotnie.
Ukończył "Real-Lyzeum" w Poznaniu i rozpoczął studia na Bergakademie Berlin. W trakcie I wojny światowej skończył studia i otrzymał dyplom magistra inżyniera górniczego. Po odbyciu praktyki przyjechał na Górny Śląsk i zatrudnił się w Polskim Komisariacie Plebiscytowym w Bytomiu. Uczestniczył również w walkach powstańczych. 
4 stycznia 1920 roku wraz z Alojzym Budniokiem i Maksymilianem Wilimowskim zorganizował zebranie założycielskie Klubu Sportowego Polonia Bytom - klubu mającego integrować społeczność polską na plebiscytowym Górnym Śląsku i został jego pierwszym prezesem. W tym okresie również był prezesem Górnośląskiego Związku Towarzystw Sportowych - protoplasty Śląskiego Związku Piłki Nożnej. Był członkiem Stowarzyszenia Inżynierów i Techników Województwa Śląskiego. W 1929 roku pracował jako asystent zawiadowcy kopalni „Król - Św. Jacek” w Królewskiej Hucie.
W 1924 roku wziął ślub z Heleną Flieger, córką innego działacza sportowego - Stanisława Fliegera. Mieli troje dzieci - Marię, Zdzisława i Jolantę.
Po II wojnie światowej mieszkał w Zabrzu, gdzie był kierownikiem produkcji na Kopalni Zabrze-Wschód, a następnie przeniósł się do Gliwic i pracował w tamtejszym Zjednoczeniu Przemysłu Materiałów Ogniotrwałych. W latach pięćdziesiątych przeszedł na wcześniejszą emeryturę ze względu na chorobę serca. W grudniu 1967 roku podczas wyjazdu do Warszawy przeszedł zawał i spędził dwa i pół miesiąca w Szpitalu Bielańskim. Powrócił do domu czując się dobrze, jednak po dwóch dniach nastąpił kolejny zawał. Zmarł w Szpitalu Miejskim w Gliwicach 27 lutego 1968 roku o godz. 16:00. Został pochowany na Centralnym Cmentarzu Komunalnym w Gliwicach, sektor C5-11-32. 

</doc>
<doc id="1713752" url="https://pl.wikipedia.org/wiki?curid=1713752" title="Maria Sarnik-Konieczna">
Maria Sarnik-Konieczna

Maria Sarnik-Konieczna (ur. 19 lutego 1941 w Szadku) – polska architekt, posłanka na Sejm PRL VIII kadencji.
Życiorys.
Urodziła się jako córka Stanisława i Genowefy z domu Beda. W rodzinnym Szadku ukończyła szkołę podstawową, następnie uczęszczała do liceum w Sieradzu. W 1968 ukończyła studia na Wydziale Architektury Politechniki Wrocławskiej. Pełniła funkcje miejskiego i wojewódzkiego konserwatora zabytków w Zamościu. W latach 1980–1985 była bezpartyjną posłanką na Sejm PRL VIII kadencji. Zajmowała stanowisko dyrektora Departamentu Ochrony Zabytków w Ministerstwie Kultury, została członkinią Polskiego Komitetu ICOMOS. Pracowała też w Agencji Własności Rolnej Skarbu Państwa, gdzie również zajmowała się problematyką zabytków. Została honorowym członkiem Stowarzyszenia Konserwatorów Zabytków.
Jej mężem był Marian Konieczny.
Odznaczenia.
W 2013, "za wybitne zasługi w działalności na rzecz kultury polskiej i zachowania dziedzictwa kulturowego", prezydent Bronisław Komorowski odznaczył ją Krzyżem Oficerskim Orderu Odrodzenia Polski.

</doc>
<doc id="1713753" url="https://pl.wikipedia.org/wiki?curid=1713753" title="Piwo rżnięte">
Piwo rżnięte

Piwo rzezane (czes. "řezané pivo") – forma podawania piwa w piwiarniach i restauracjach
Piwo rzezane (dosł. rżnięte) jest to napój alkoholowy powstający w wyniku wymieszania w proporcji pół na pół piwa jasnego z piwem ciemnym. W wyniku umiejętnego nalewania i wcześniejszego schłodzenia piwa ciemnego powstaje w naczyniu dwukolorowy płyn.

</doc>
<doc id="1713755" url="https://pl.wikipedia.org/wiki?curid=1713755" title="Delfy (serial animowany)">
Delfy (serial animowany)

Delfy / Delfi / Delfi i przyjaciele (hiszp. "Delfy y sus amigos", ang. "Delfy and His Friends") – hiszpańsko-francuski serial animowany z 1992 roku. Wyprodukowany przez D'Ocon Films Productions, producenta takich seriali jak "Sylvan", "Łatek" i "Owocowe ludki".
Opis fabuły.
Serial opowiada o najmłodszym niebieskim delfinie zwanym Delfy i jego przyjaciołach z podwodnego świata.
Wersja polska.
W Polsce serial był emitowany na kanale RTL7 w paśmie "Odjazdowe kreskówki" w 2001 roku w wersji lektorskiej.
Istnieją dwie wersje polskiego dubbingu do tego serialu. Pierwsza wersja dubbingu była emitowana dawniej na kanałach TVN w paśmie "Bajkowe kino" oraz TVP2 i TVP Polonia (od 4 stycznia 2002 do 29 marca 2002), natomiast druga wersja została wydana w trzech płytach DVD nakładem firmy SDT Film.
Pierwsza wersja (TVP2 i TVN).
Wersja polska: Master Film
Dialogi: Dariusz Dunowski
Druga wersja (DVD).
Postaciom głosów użyczyli:
Dialogi na podstawie tekstu Anety Kobylarek: Augustyn Dobrzański
Reżyseria i udźwiękowienie: Krzysztof Nawrot
Wersja polska: GMC Studio
Lektor: Andrzej Chudy

</doc>
<doc id="1713758" url="https://pl.wikipedia.org/wiki?curid=1713758" title="Docksta">
Docksta

Docksta – miejscowość (tätort) w Szwecji w gminie Kramfors w regionie Västernorrland. Około 414 mieszkańców.

</doc>
<doc id="1713760" url="https://pl.wikipedia.org/wiki?curid=1713760" title="Punta Sommeiller">
Punta Sommeiller

Punta Sommeiller – szczyt w Alpach Kotyjskich, części Alp Zachodnich. Leży na granicy między Włochami (region Piemont) a Francją (Sabaudia). Szczyt można zdobyć drogami ze schronisk: Rifugio Camillo Scarfiotti (2165 m) oraz Rifugio Levi Molinari (1850 m). Sąsiaduje z Rognosa d’Etiache. Szczyt został nazwany na cześć francuskiego inżyniera Germaina Sommeillera.

</doc>
<doc id="1713762" url="https://pl.wikipedia.org/wiki?curid=1713762" title="Kościół pw. Podwyższenia Świętego Krzyża w Trzebieży">
Kościół pw. Podwyższenia Świętego Krzyża w Trzebieży



</doc>
<doc id="1713763" url="https://pl.wikipedia.org/wiki?curid=1713763" title="Simon Pouplin">
Simon Pouplin

Simon Pouplin (ur. 28 maja 1985 w Cholet) – francuski piłkarz występujący na pozycji bramkarza. Obecnie jest zawodnikiem OGC Nice.
Kariera klubowa.
Pouplin jest wychowankiem JF Cholet. Później był graczem JF Cholet, a w 2000 roku trafił do juniorów Stade Rennais. Do jego pierwszej drużyny, wówczas występującej w Ligue 1 został włączony w sezonie 2003/2004. We francuskiej ekstraklasie zadebiutował 27 marca 2004 w wygranym 3:0 meczu z RC Strasbourg. W debiutanckim sezonie w lidze zagrał dwa razy. W następnym nie rozegrał żadnego spotkania. W sezonie 2005/2006 pełnił rolę rezerwowego dla Andreasa Isakssona i w lidze zagrał 15 razy. W następnym sezonie był podstawowym bramkarzem i rozegrał wszystkie 38 ligowych spotkań. W sezonie 2007/2008 do klubu przyszedł Patrice Luzi i wówczas wystąpił w Ligue 1 19 razy. W pierwszej drużynie Stade Rennes spędził 5 sezonów. W sumie rozegrał tam 74 ligowe spotkania.
Latem 2008 odszedł do niemieckiego drugoligowca – SC Freiburg. Pierwszy ligowy występ w jego barwach zanotował 17 sierpnia 2008 w wygranym 2:1 pojedynku z TSV 1860 Monachium. W debiutanckim sezonie dla Freiburga rozegrał 33 ligowe spotkania, a w tabeli 2. Bundesligi jego klub zajął 1. miejsce i awansował do Bundesligi.

</doc>
<doc id="1713765" url="https://pl.wikipedia.org/wiki?curid=1713765" title="Kościół pw. Najświętszej Marii Panny w Niekłończycy">
Kościół pw. Najświętszej Marii Panny w Niekłończycy



</doc>
<doc id="1713766" url="https://pl.wikipedia.org/wiki?curid=1713766" title="Kościół pw. św. Pawła w Tatyni">
Kościół pw. św. Pawła w Tatyni



</doc>
<doc id="1713767" url="https://pl.wikipedia.org/wiki?curid=1713767" title="Punta Ramiere">
Punta Ramiere

Punta Ramiere (Fr. "Bric Froid") – szczyt w Alpach Kotyjskich, części Alp Zachodnich. Leży na granicy między Włochami (region Piemont) a Francją (Alpy Wysokie). Szczyt można zdobyć drogą z miejscowości Cesana Torinese w dolinie Valle Argentera. Szczyt ten jest bardzo dobrym punktem widokowym; ze szczytu widać między innymi widać takie szczyty jak Mont Blanc, Ortler, Piz Bernina, Gran Paradiso i Dufourspitze.

</doc>
<doc id="1713768" url="https://pl.wikipedia.org/wiki?curid=1713768" title="Kościół pw. Świętej Trójcy w Kołbaskowie">
Kościół pw. Świętej Trójcy w Kołbaskowie



</doc>
<doc id="1713769" url="https://pl.wikipedia.org/wiki?curid=1713769" title="Motu One">
Motu One

Motu One (jęz. markiski "Piaszczysta Wyspa") – dwie niezamieszkane wyspy w północnej części archipelagu Markizów w Polinezji Francuskiej.
Charakterystyka fizycznogeograficzna.
Wyspy znajdują się w szeregu z Eiao i Hatutu, 30 km na północny wschód od pierwszej z nich, 15 km od drugiej. Atol mierzy w przybliżeniu 5 km średnicy. Wyspy wynurzają się zaledwie kilka metrów ponad poziom oceanu. Jedyną roślinnością są krzewy i trawy. Faunę wyspy stanowią żółwie morskie i liczne morskie ptaki.
Historia.
Tropy archeologiczne wskazują na wizyty rdzennych Polinezyjczyków, prawdopodobnie w poszukiwaniu ptasich jaj. Za pierwszego odkrywcę wyspy uznawany jest amerykański oficer David Porter, który nazwał ją "Lincoln Island". Późniejsi przybysze nazywali wyspę "Sand Island(s)" lub "Îles de Sable". Od 1971 roku ekosystem na Motu One chroni rezerwat przyrody.

</doc>
<doc id="1713772" url="https://pl.wikipedia.org/wiki?curid=1713772" title="Zezwolenie">
Zezwolenie

Zezwolenie – uprawnienie do wykonywania oznaczonej działalności w sposób i na warunkach przewidzianych prawem. Organ zezwalający nie może odmówić wydania zezwolenia na podjęcie i wykonywanie określonej działalności gospodarczej, jeśli przedsiębiorca spełnia wymogi określone przepisami prawa.

</doc>
<doc id="1713776" url="https://pl.wikipedia.org/wiki?curid=1713776" title="Noot Seear">
Noot Seear

Renata Seear (ur. 5 października 1983 w Vancouver) − kanadyjska modelka i aktorka o holenderskich korzeniach.
Jako modelka zadebiutowała w Vancouver w 1998 roku. W tym samym roku podpisała międzynarodowe kontrakty z agencjami w: Paryżu, Nowym Jorku, Berlinie, Mediolanie. W swojej karierze przedstawiała ubrania takich projektantów jak: Balenciaga, Lanvin, Karl Lagerfeld, Alexander Wang, Proenza Schouler, Ralph Lauren, Diane von Furstenberg, Givenchy, Chanel, Alexander McQueen, Laura Biagiotti, Calvin Klein, Donna Karan, Fendi, Sonia Rykiel, Stella McCartney i Vera Wang. Pojawiała się na okładkach międzynarodowych wydań: Elle i Vogue.

</doc>
<doc id="1713777" url="https://pl.wikipedia.org/wiki?curid=1713777" title="Zofia Witkowska">
Zofia Witkowska

Zofia Witkowska z domu Duszczyk (ur. 4 kwietnia 1948 w Rogaszycach) – polska polityk, samorządowiec, posłanka na Sejm PRL IX kadencji.
Życiorys.
Uzyskała wykształcenie średnie. W 1964 była telefonistką w Ostrzeszowskim Przedsiębiorstwie Przemysłu Terenowego, a od 1964 do 2000 pracowała w Fabryce Urządzeń Mechanicznych „Ponar-Ostrzesów” w Ostrzeszowie jako referentka, a następnie kierownik ds. gospodarki materiałowej. Była też zatrudniona w urzędzie gminy w Ostrzeszowie jako inspektor ds. obrony cywilnej. W 1967 wstąpiła do Polskiej Zjednoczonej Partii Robotniczej. W 1985 uzyskała mandat posłanki na Sejm PRL IX kadencji w okręgu Kalisz. Zasiadała w Komisji Administracji, Spraw Wewnętrznych i Wymiaru Sprawiedliwości oraz w Komisji Edukacji Narodowej i Młodzieży.
Jest działaczką związkową i przewodniczącą zakładowego koła Ligi Kobiet Polskich, wiceprezesem (wcześniej była prezesem) stowarzyszenia sportowego Crossy Ostrzeszowskie oraz wiceprezesem stowarzyszenia Bezpieczny Powiat. Należy do Sojuszu Lewicy Demokratycznej. W wyborach parlamentarnych w 2001 bez powodzenia kandydowała do Sejmu z listy SLD-UP. Była przewodniczącą rady powiatu ostrzeszowskiego I kadencji (1999–2002), następnie wybierana na radną powiatu w każdych kolejnych wyborach. W latach 2002–2006 i 2010–2014 pełniła urząd wicestarosty ostrzeszowskiego, ponownie objęła go w 2018; od 2014 do 2018 także zasiadała w zarządzie powiatu. W wyborach parlamentarnych w 2011 ponownie bezskutecznie startowała do Sejmu.
Życie prywatne.
Córka Stanisława i Władysławy. Zofia Witkowska ma męża Jana oraz troje dzieci: Andrzeja, Agnieszkę i Tomasza.

</doc>
<doc id="1713779" url="https://pl.wikipedia.org/wiki?curid=1713779" title="Park Olimpijski w Słubicach">
Park Olimpijski w Słubicach



</doc>
<doc id="1713780" url="https://pl.wikipedia.org/wiki?curid=1713780" title="Park Odra w Słubicach">
Park Odra w Słubicach



</doc>
<doc id="1713782" url="https://pl.wikipedia.org/wiki?curid=1713782" title="Narciarstwo wodne na Letnich Igrzyskach Olimpijskich 1972">
Narciarstwo wodne na Letnich Igrzyskach Olimpijskich 1972

Narciarstwo wodne na Letnich Igrzyskach Olimpijskich 1972 w Monachium było dyscypliną pokazową na tych letnich igrzyskach olimpijskich i odbyło się w dniach 1 – 2 września. Wystartowało 35 zawodników (24 mężczyzn i 8 kobiet) z 20 państw.

</doc>
<doc id="1713783" url="https://pl.wikipedia.org/wiki?curid=1713783" title="Monte Aiguillette">
Monte Aiguillette

Monte Aiguillette (fr. "L'Asti") – szczyt w Alpach Kotyjskich, części Alp Zachodnich. Leży na granicy między Włochami (region Piemont) a Francją (region Prowansja-Alpy-Lazurowe Wybrzeże). Sąsiaduje z Pic d’Asti. Szczyt można zdobyć drogami z dolin Valle Varaita we Włoszech oraz doliny Queyras we Francji.

</doc>
<doc id="1713785" url="https://pl.wikipedia.org/wiki?curid=1713785" title="Adrian Leijer">
Adrian Leijer

Adrian Leijer (ur. 25 marca 1986 w Dubbo) – australijski piłkarz występujący na pozycji obrońcy w Suwon FC.
Kariera klubowa.
Leijer swoją piłkarską karierę rozpoczynał w juniorskich zespołach Dubbo oraz Geelong. Trenował również w szkółce piłkarskiej Victorian Institute of Sport. Zawodową karierę rozpoczął w roku 2003 w zespole Melbourne Knights. W drużynie tej rozegrał 20 ligowych spotkań, po czym przeszedł do klubu z tego samego miasta, Melbourne Victory. W pierwszym sezonie zagrał w tej drużynie jeden mecz, zaś w następnym wystąpił w dwudziestu spotkaniach oraz zdobył jedną bramkę. W sezonie 2006/2007 wraz ze swoim zespołem został mistrzem kraju i sam został wybrany najlepszym piłkarzem młodego pokolenia w A-League.
Po tym wydarzeniu, w sierpniu 2007 roku podpisał kontrakt z angielskim Fulham. Przez półtora roku w londyńskim zespole nie zadebiutował. W lutym 2009 roku został wypożyczony do końca sezonu do Norwich City. W zespole tym zadebiutował w ligowym spotkaniu z Cardiff City. Do maja w drużynie Norwich Leijer wystąpił jeszcze trzy razy, po czym powrócił do Fulham.
W sierpniu 2009 roku Leijer powrócił do Melbourne Victory. W 2015 przeszedł do Chongqing Lifan, a w 2016 do Suwon FC.
Kariera reprezentacyjna.
W lutym 2003 roku zadebiutował w reprezentacji Australii do lat 17, w której wystąpił łącznie 11 razy. Wraz z nią wystąpił na Mistrzostwach Świata, na których zaliczył trzy występy. Leijer wraz z kadrą do lat 20, w której wystąpił 10 razy zagrał na Młodzieżowych Mistrzostwach Świata w 2005 roku. W kwietniu 2006 roku zadebiutował w reprezentacji do lat 23. Wystąpił w niej łącznie 23 razy i zagrał na Igrzyskach Olimpijskich w 2008 roku.
W pierwszej kadrze pierwszy raz wystąpił w marcu 2008 roku w towarzyskim spotkaniu z Singapurem.

</doc>
<doc id="1713786" url="https://pl.wikipedia.org/wiki?curid=1713786" title="Wacław Schayer">
Wacław Schayer

Wacław Maria Schayer, ps. „Wiktor”, „Wiktor Jerzmanowski” (ur. 29 czerwca 1905 w Warszawie, zm. 31 sierpnia 1959 tamże) – polski nauczyciel, dziennikarz oraz działacz ludowy i socjalistyczny. Poseł na Sejm PRL I kadencji, wiceminister w resortach rolnictwa i oświaty.
Życiorys.
Ukończył Gimnazjum im. Tadeusza Reytana w Warszawie (1924) i Wydział Matematyczno-Przyrodniczy Uniwersytetu Warszawskiego, uzyskując magisterium z matematyki (1931). Od 1927 do 1939 był nauczycielem w warszawskich szkołach (do 1932 w szkole podstawowej nr 63 na Marymoncie, a następnie w szkole powszechnej RTPD na Żoliborzu, jednocześnie również w Gimnazjum im. Bolesława Limanowskiego). W 1926 przystąpił do Związku Nauczycielstwa Szkół Powszechnych, w 1929 do Związku Nauczycielstwa Polskiego. Od 1938 do 1939 był wiceprezesem Towarzystwa Oświaty Demokratycznej „Nowe Tory”.
Od 1924 do 1928 należał kolejno do Związku Niezależnej Młodzieży Socjalistycznej i ZNMS „Życie”. W latach 1928–1939 członek Polskiej Partii Socjalistycznej. W okresie II wojny światowej początkowo pracował we Lwowie (1939–1941) jako nauczyciel oraz redaktor i tłumacz podręczników, ponownie w Warszawie w latach 1941–1942 należał do organizacji Polscy Socjaliści, od 1941 do 1945 kierował sekretariatem generalnym Departamentu Oświaty i Kultury Delegatury Rządu na Kraj oraz działał od 1943 w strukturach Stronnictwa Ludowego „Roch”. Był członkiem działającej przy Centralnym Kierownictwie Komisji Oświatowej, zajmującej się m.in. organizacją tajnego nauczania i pracami nad programem edukacyjnym. Od 1945 należał do Polskiego Stronnictwa Ludowego, od 1947 jego frakcji PSL-Lewica. Od 1948 zasiadał w Radzie Naczelnej i Naczelnym Komitecie Wykonawczym PSL, z którym w 1949 przystąpił do Zjednoczonego Stronnictwa Ludowego. W 1948 objął także funkcję wiceprezesa Zarządu Głównego Związku Samopomocy Chłopskiej, a w 1949 zastępcy pełnomocnika Rządu do Walki z Analfabetyzmem. Zasiadał w RN (do 1956) i NKW ZSL (w latach 1949–1950 i 1954–1956 był członkiem jego prezydium, a od 1950 do 1956 Sekretariatu Generalnego NKW, ponadto w 1953 został kierownikiem Wydziału Rolnego). Pełnił funkcję przewodniczącego Komisji Oświaty i Nauki Naczelnego Komitetu ZSL, zasiadał też w prezydium Rady Uniwersytetów Ludowych przy Zarządzie Głównym Związku Młodzieży Wiejskiej. Opowiadał się za całkowitym podporządkowaniem ZSL PZPR.
W latach 1945–1947 był dyrektorem Departamentu Szkolnictwa Ogólnokształcącego w Ministerstwie Oświaty. Od 1950 do 1951 pełnił funkcję dyrektora Departamentu Szkolenia Kadr w Ministerstwie Rolnictwa i Reform Rolnych. W latach 1952–1956 sprawował mandat posła na Sejm PRL I kadencji. Reprezentował okręg wyborczy Grudziądz, pracował w Komisji Spraw Ustawodawczych. Od kwietnia 1954 do lutego 1957 zajmował stanowisko wiceministra rolnictwa, a od początku 1958 roku do końca życia był wiceministrem oświaty. 
Redaktor naczelny „Gazety Ludowej” (organu PSL), „Woli Ludu” (organu ZSL) i „Orki” (tygodnika kulturalnego), autor podręczników szkolnych do matematyki. Zasiadał w prezydiach Towarzystwa Szkoły Świeckiej, Krajowego Komitetu Społecznego Funduszu Budowy Szkół, Ogólnopolskiego Komitetu Pokoju oraz Rady Kultury i Sztuki. Został odznaczony Krzyżem Oficerskim Orderu Odrodzenia Polski (1946). Pochowany na Powązkach Wojskowych (kwatera A25-tuje-5).
Życie prywatne.
Był synem Wacława (inżyniera) i Zofii z Pepłowskich. Od 1927 był żonaty z Genowefą Zając-Jerzmanowską, z którą miał dzieci: Alicję (1931–1944, łączniczkę w powstaniu warszawskim), Krystynę (ur. 1933, historyk sztuki) i Andrzeja (ur. 1946).

</doc>
<doc id="1713798" url="https://pl.wikipedia.org/wiki?curid=1713798" title="Linie Neumanna">
Linie Neumanna

Linie Neumanna – sieć równoległych linii widocznych w strukturze meteorytu. Jest cechą meteorytów żelaznych zawierających kamacyt. Linie te powstają w kryształach kamacytu pod wpływem wysokiego ciśnienia (np. w czasie zderzeń planetoid). Nazwa linii pochodzi od Johanna G. Neumanna, który jako pierwszy zidentyfikował je w meteorycie Braunau w 1848 roku.

</doc>
<doc id="1713800" url="https://pl.wikipedia.org/wiki?curid=1713800" title="Katastrofa nad Zagrzebiem">
Katastrofa nad Zagrzebiem



</doc>
<doc id="1713809" url="https://pl.wikipedia.org/wiki?curid=1713809" title="Lotniczy skaning laserowy">
Lotniczy skaning laserowy

Lotniczy skaning laserowy (z ) – fotogrametryczna metoda pomiarowa oparta na skaningu laserowym; pozwalająca na zapis powierzchni terenu w postaci chmury punktów stanowiącej reprezentację terenu. W wyniku pomiaru otrzymujemy bardzo dokładny model powierzchni. Idea działania lotniczego skaningu laserowego opiera się na pomiarze odległości pomiędzy aparaturą pomiarową znajdującą się na pokładzie samolotu, bądź też helikoptera, a punktami terenowymi.
Budowa.
System ALS zbudowany jest z dwóch segmentów: lotniczego (pokładowego) i naziemnego.
Na system pokładowy składają się:
Na segment naziemny składają się:

</doc>
<doc id="1713818" url="https://pl.wikipedia.org/wiki?curid=1713818" title="Ceyx pusilla">
Ceyx pusilla



</doc>
<doc id="1713819" url="https://pl.wikipedia.org/wiki?curid=1713819" title="Rynek w Legnicy">
Rynek w Legnicy

Rynek w Legnicy – jest w kształcie prostokąta, położony w centrum Starego Miasta, podzielony na Duży i Mały Rynek.
Do rynku prowadzą ulice: Złotoryjska, Chojnowska, Najświętszej Marii Panny, Rycerska, św. Jana, Piekarska, Środkowa i Plac Katedralny.
Opis.
Rynek w Legnicy podczas wojny został mocno zniszczony, więc tylko połowa obiektów zachowała się z tamtych czasów. Centrum rynku zostało niemalże nietknięte, zachowały się wszystkie obiekty zabytkowe. Pośrodku rynku stoi zabytkowy budynek Teatru im. Heleny Modrzejewskiej, który pochodzi z 1840 roku. Po stronie Dużego rynku zachowały się Kamienice Śledziowe (zespół 8 kamieniczek, zbudowanych w stylu renesansowym, którym została nadana dekoracja sgraffitowa), pochodzące z okolic roku 1570. Innym obiektem zabytkowym jest Dom Pod Przepiórczym Koszem z dekoracją sgraffitową pochodzącą z XVI wieku. Po obu stronach rynku, równolegle do siebie są dwie fontanny „Neptuna” i „Syreny”. Barokowa fontanna „Neptuna” z 1731 powstała w miejscu dawnej studni miejskiej z 1588.
Kolejnym zabytkiem jest barokowy Stary Ratusz z 1740 roku. W obrębie rynku zachowało się jeszcze kilka kamienic, pozostałą zabudowę (po obrzeżnej stronie rynku, prócz strony wschodniej stanowią bloki 5- i 6-kondygnacyjne z lat 60. i 70. XX wieku.
Do rynku prowadzą dwa deptaki, największy to ulica Najświętszej Marii Panny i ulica Złotoryjska. Do rynku przylega Plac Powstańców Wielkopolskich gdzie znajduje się pomnik Jana Pawła II i nowo wybudowana fontanna. Po wschodniej stronie rynku stoi jeden z ważniejszych zabytków miasta Katedra pw. św. św. Apostołów Piotra i Pawła oraz Galeria Sztuki.
Wokół rynku znajdują się ważniejsze obiekty, takie jak:
Remont rynku.
W 2008 roku rozpoczął się największy po wojnie remont rynku, placu Powstańców Wielkopolskich i ulic przyległych, m.in. zostanie wymieniona nawierzchnia rynku, tereny zielone oraz powstanie nowa fontanna.

</doc>
<doc id="1713820" url="https://pl.wikipedia.org/wiki?curid=1713820" title="Ko Jong-soo">
Ko Jong-soo

Ko Jong-soo (ur. 30 października 1978 w Yeosu) - południowokoreański piłkarz grający na pozycji pomocnika.
Kariera klubowa.
Ko Jong-soo swoją karierę rozpoczął w klubie Suwon Samsung Bluewings w 1996 roku. Z Suwon trzykrotnie zdobył mistrzostwo Korei w 1998, 1999, 2004, Puchar Korei w 2002 oraz wygrał Azjatycką Ligę Mistrzów w 2001 i 2002 roku. W 2003 został wypożyczony na kilka miesięcy do japońskiego Kyoto Purple Sanga. W 2005 przeszedł do Chunnam Dragons. W 2005 roku przeszedł do Daejeon Citizen, gdzie zakończył karierę piłkarską w 2008 roku, nieosiągniąwszy większych sukcesów.
Kariera reprezentacyjna.
W 1997–2001 Ko Jong-soo grał w reprezentacji Korei Południowej. W 1998 pojechał z reprezentacją na mundial do Francji i wystąpił we wszystkich trzech meczach grupowych. W 2000 uczestniczył z Koreą w Igrzyskach Olimpijskich w Sydney. W 2001 uczestniczył w Pucharze Konfederacji na których zagrał w dwóch meczach. Łącznie w reprezentacji Korei Południowej zaliczył 38 spotkań i strzelił 6 bramek.

</doc>
<doc id="1713822" url="https://pl.wikipedia.org/wiki?curid=1713822" title="Primator">
Primator



</doc>
<doc id="1713827" url="https://pl.wikipedia.org/wiki?curid=1713827" title="Organ administracji">
Organ administracji



</doc>
<doc id="1713830" url="https://pl.wikipedia.org/wiki?curid=1713830" title="Asan Tajmanow">
Asan Tajmanow

Asan Tajmanow (ur. 7 listopada 1917 - zm. 1 lutego 1990) - rosyjski matematyk pochodzenia kazachskiego. Specjalizował się w topologii ogólnej. Znany z wyników dotyczących pojęcia tzw. indeksu quasiskładowej zbioru oraz przedłużania odzworowań ciągłych z gęstych podprzestrzeni przestrzeni zwartych na całą przestrzeń (zob. twierdzenie Tajmanowa).

</doc>
<doc id="1713834" url="https://pl.wikipedia.org/wiki?curid=1713834" title="CRV">
CRV



</doc>
<doc id="1713836" url="https://pl.wikipedia.org/wiki?curid=1713836" title="Park Generała Władysława Andersa we Wrocławiu">
Park Generała Władysława Andersa we Wrocławiu

Park Generała Władysława Andersa, to park położony w południowej części Wrocławia, na południe od ulicy Kamiennej, w obszarze dzielnicy Krzyki. Park powstawał na obszarze zajmowanym niegdyś przez zespół nekropolii, tj. cmentarzy: Stary cmentarz św. Marii Magdaleny, Nowy cmentarz gminy ewangelicko-reformowanej, Cmentarz św. Maurycego, Cmentarz św. Doroty. Zajmuje obszar około 6 ha. Obecna nazwa parku obowiązuje na podstawie § 1 pkt 21 uchwały nr LXXI/454/93 Rady Miejskiej Wrocławia z dnia 9 października 1993 roku w sprawie nazw parków i terenów leśnych istniejących we Wrocławiu.
Park położony jest pomiędzy ulicami:
Park jest częścią ciągu zieleni rozpoczynającego się w okolicach dworca autobusowego i przebiegającego, m.in. przez obszar Wzgórza Władysława Andersa, Parku Władysława Andersa i dalej Parku Skowroniego, licznych ogródków działkowych, cmentarzy i mniejszych obszarów zieleni miejskiej. W otoczeniu parku znajduje się wiele obiektów rekreacyjnych, m.in.: Aquapark Wrocław, Wrocławskie Centrum Treningowe Spartan wraz z lodowiskiem przy ulicy Spiskiej. Pieczę nad Parkiem Władysława Andersa sprawuje Zarząd Zieleni Miejskiej podległy Departamentowi Architektury i Rozwoju Urzędu Miejskiego Wrocławia W parku znajdują się również place zabaw dla dzieci. Żyją tu także wiewiórki pospolite.

</doc>
<doc id="1713838" url="https://pl.wikipedia.org/wiki?curid=1713838" title="’Round Midnight">
’Round Midnight

'Round Midnight – standard jazzowy opublikowany w roku 1944 przez muzyka jazzowego Theloniousa Monka. Utwór został następnie wzbogacony przez następujących muzyków jazzowych: Cootie Williams, Dizzy Gillespie, Art Pepper i Miles Davis. Słowa do utworu dopisał Bernie Haninghen. Utwór był wykonywany przez wiele muzyków jazzowych takich jak: Miles Davis, Wynton Marsalis, Allen Vizzutti.
Historia.
Utwór został skomponowany najprawdopodobniej w roku 1940 lub 1941, chociaż możliwe jest również, że Monk napisał wcześniejszą jego wersję zatytułowaną „Grand Finale” już w 1936 roku.
Jest najczęściej nagrywanym standardem spośród wszystkich utworów skomponowanych kiedykolwiek przez jazzmanów. W serwisie AllMusic „Round Midnight” pojawia się na ponad 1000 albumów. Utwór znany jest też pod tytułem „’Round About Midnight” ze względu na fakt, że pojawił się na albumie Miles Davisa z 1957 roku zatytułowanym właśnie ’Round About Midnight.

</doc>
<doc id="1713839" url="https://pl.wikipedia.org/wiki?curid=1713839" title="Stefan Szuman">
Stefan Szuman

Stefan Szuman (ur. 2 stycznia 1889 w Toruniu, zm. 16 maja 1972 w Warszawie) – polski pedagog, psycholog i lekarz. Brat Wandy Szuman.
Życiorys.
Mieszkał z ojcem Leonem, który posiadał własną klinikę i sześciorgiem rodzeństwa. Matka Eugenia z domu Gumpert zmarła młodo. W rok po śmierci matki ojciec poślubił jej siostrę.
Szuman jako dziecko bardzo lubił przebywać z macochą, słuchając jak gra na fortepianie. Sam nauczył się grać na tym instrumencie jak i na skrzypcach. Wykazywał uzdolnienia nie tylko muzyczne, ale także plastyczne, zajmował się głównie malarstwem i grafiką.
Uczęszczał do pruskiego gimnazjum w Toruniu, w którym to poza muzyką, plastyką, przyrodą i językiem francuskim nie odnosił większych sukcesów. Po szkole, aby zadowolić ojca rozpoczął studia medyczne we Wrocławiu. Stamtąd przeniósł się do Monachium, a następnie do Włoch. W 1913 ukończył studia i rozpoczął praktykę w Monachijskim Instytucie Patologicznym. W czasie I wojny światowej został wcielony do niemieckiego wojska. W 1917, w bitwie pod Cambrai został ciężko ranny. Wiosną 1919 udało mu się przedostać do Torunia, gdzie brał udział w powstaniu wielkopolskim. Za swoje zasługi otrzymał w 1920 Krzyż Walecznych. 
Po śmierci ojca, Szuman nie objął po nim kliniki, twierdząc, że w wykonywaniu zawodu chirurga przeszkadza mu brak palca, który mu amputowano (amputacji poddał się, ponieważ w trakcie jednej z licznych operacji, jakie przeprowadzał, wbiła mu się w palec zakażona kość pacjenta, w wyniku czego wdała się gangrena). Zamiast tego rozpoczął studia z zakresu filozofii i estetyki na Uniwersytecie Poznańskim oraz studia plastyczne w Szkole Sztuk Zdobniczych; porzucił je jednak na rzecz studiów psychologicznych. Jednocześnie podjął pracę jako lekarz szkolny oraz jako wizytator higieny i wychowania fizycznego w Kuratorium Poznańskim.
W tym samym czasie pojął za żonę Zofię Szczepanowską, która stała się jego najbliższą współpracowniczką spisującą jego obserwacje.
Studia psychologiczne Szuman zakończył obroną pracy doktorskiej „"Sztuka dziecka. Psychologia twórczości rysunkowej dziecka"” w 1927 roku.
Po uzyskaniu habilitacji udał się w podróż naukową do Niemiec na Międzynarodowy Kongres Psychologiczny i Szwajcarii, gdzie został słuchaczem w Instytucie J.J. Rousseau.
W roku 1928 powołał Katedrę Psychologii Wychowawczej na Uniwersytecie Jagiellońskim. W 1934 otrzymał tytuł profesora zwyczajnego, a w 1939 został członkiem Polskiej Akademii Umiejętności. 
W tym samym roku podczas okupacji niemieckiej zorganizował w Chrzanowie punkt opatrunkowy. Następnie wstąpił w szeregi Armii Krajowej, gdzie w batalionie „Skała” działał jako lekarz, znany jako doktor Flis. Za swoje zasługi otrzymał w 1961 Krzyż Partyzancki. 
Po wojnie Stefan Szuman powrócił na Uniwersytet Jagielloński, dodatkowo rozpoczął zajęcia w Wyższej Szkole Pedagogicznej w Krakowie, gdzie objął stanowisko rektora. Był także członkiem Związku Nauczycielstwa Polskiego, Komitetu Nauk Psychologicznych PAN, a także Polskich Towarzystw Naukowych, psychologicznym, filozoficznym i psychiatrycznym.
Został odznaczony Krzyżem Oficerskim Orderu Odrodzenia Polski (1954).
Publikacje.
Jest autorem ponad 150 publikacji, w tym:

</doc>
<doc id="1713840" url="https://pl.wikipedia.org/wiki?curid=1713840" title="Round Midnight">
Round Midnight



</doc>
<doc id="1713845" url="https://pl.wikipedia.org/wiki?curid=1713845" title="Twierdzenie Tajmanowa">
Twierdzenie Tajmanowa

Twierdzenie Tajmanowa – twierdzenie w topologii ogólnej, podające charakteryzację możliwości przedłużania odwzorowań ciągłych z gęstych podprzestrzeni przestrzeni zwartych na całą przestrzeń. Twierdzenie zostało po raz pierwszy udowodnione przez rosyjskiego matematyka Asana Tajmanowa.
Twierdzenie.
Załóżmy, że
Wówczas istnieje funkcja ciągła formula_6 taka, że formula_7 dla formula_8 wtedy i tylko wtedy, gdy dla każdych dwóch zbiorów otwartych formula_9 takich, że
spełniony jest warunek

</doc>
<doc id="1713847" url="https://pl.wikipedia.org/wiki?curid=1713847" title="ShortDAX">
ShortDAX

shortDAX – jest to niemiecki indeks giełdowy kształtujący się odwrotnie do popularnego indeksu DAX. Indeks shortDAX jest indeksem dochodowym, co oznacza, że przy jego obliczaniu bierze się pod uwagę prawa poboru i dywidendę.

</doc>
<doc id="1713849" url="https://pl.wikipedia.org/wiki?curid=1713849" title="Maria Sarnik">
Maria Sarnik



</doc>
<doc id="1713850" url="https://pl.wikipedia.org/wiki?curid=1713850" title="Stanisław Dowlaszewicz">
Stanisław Dowlaszewicz

Stanisław Dowlaszewicz Billman (ur. 20 sierpnia 1957 w Podedworcach k. Grodna) – polski duchowny rzymskokatolicki, franciszkanin, misjonarz, biskup.
Życiorys.
W wieku dwóch lat wraz z rodzicami w ramach repatriacji przybył do Polski. Uczęszczał do Niższego Seminarium Duchownego Franciszkanów w Legnicy (obecnie Katolickie Liceum Ogólnokształcące). W 1984 otrzymał święcenia kapłańskie z rąk biskupa Józefa Rozwadowskiego. Do Boliwii przybył w listopadzie 1986 r. Był proboszczem w parafii Nuestra Seńora de las Mercedes w Montero, leżącym w departamencie Santa Cruz, a także sekretarzem franciszkańskiej kustodii boliwijskiej. Przez 14 lat pracował jako kapelan wojskowy. 5 lat pełnił obowiązki wikariusza diecezjalnego w północnej części archidiecezji Santa Cruz.
13 marca 2001 r. przyjął sakrę biskupią w bazylice katedralnej św. Wawrzyńca w Santa Cruz. Jego zawołaniem są słowa św. Maksymiliana M. Kolbego: „Sólo el amor crea” (pl. Tylko miłość jest twórcza).
4 czerwca 2009 kamiennogórscy radni nadali mu tytuł Honorowego Obywatela Miasta Kamiennej Góry.

</doc>
<doc id="1713852" url="https://pl.wikipedia.org/wiki?curid=1713852" title="Kryton">
Kryton



</doc>
<doc id="1713853" url="https://pl.wikipedia.org/wiki?curid=1713853" title="Reprezentacja Chorwacji U-19 w koszykówce mężczyzn">
Reprezentacja Chorwacji U-19 w koszykówce mężczyzn

Reprezentacja Chorwacji U-19 w koszykówce mężczyzn zespół reprezentujący Chorwację we wszystkich imprezach FIBA do lat dziewiętnastu. Chorwaci zostali brązowymi medalistami mistrzostw świata do lat 19 w roku 1999. Chorwatom udało się wystąpić również w mistrzostwach w latach 1995 i 2003, na których zajęli czwarte miejsca.

</doc>
<doc id="1713855" url="https://pl.wikipedia.org/wiki?curid=1713855" title="WIG-chemia">
WIG-chemia

WIG-CHEMIA – subindeks giełdowy na Giełdzie Papierów Wartościowych. Charakteryzuje sektor chemiczny. Indeks ten jest obliczany od 19 września 2008 roku. Wartość bazowa wynosi 3836,10 zł.

</doc>
<doc id="1713856" url="https://pl.wikipedia.org/wiki?curid=1713856" title="Schwa">
Schwa



</doc>
<doc id="1713857" url="https://pl.wikipedia.org/wiki?curid=1713857" title="Józef Seruga">
Józef Seruga

Józef Seruga (ur. 9 stycznia 1886 w Łapczycy, zm. wiosną 1940 w Katyniu) – doktor historii, archiwista, bibliotekarz, podpułkownik łączności Wojska Polskiego, ofiara zbrodni katyńskiej.
Życiorys.
Urodził się w Łapczycy, w ówczesnym powiecie bocheńskim Królestwa Galicji i Lodomerii, w chłopskiej rodzinie Piotra i Marii z Chlebków. W Łapczycy ukończył szkołę powszechną, następnie w 1906 Państwowe Gimnazjum w Bochni, gdzie zdał maturę. W tym czasie włączył się i organizował działalność niepodległościową i podziemną (ukrywał uciekinierów z zaboru rosyjskiego, utworzył tajne biuro paszportów). W 1906 podjął studia na Wydziale Inżynierii Szkoły Politechnicznej we Lwowie, których nie ukończył. Przez rok przebywał w USA, gdzie pracował jako robotnik.
W 1912 ukończył studia na Wydziale Filozoficznym Uniwersytetu Jagiellońskiego, gdzie studiował historię pod kierunkiem m.in. Stanisława Krzyżanowskiego, Feliksa Kopery, Jana Ptaśnika i in. Na studiach działał w Związku Młodzieży Polskiej „Zet” (1906–1909), w organizacji „Zarzewie” i w Drużynach Strzeleckich (1909–1914). Jako stypendysta pracował w Bibliotece Akademii Umiejętności przy katalogowaniu rękopisów i dyplomów. Po ukończeniu studiów w 1912 r. rozpoczął pracę w Archiwum Akt Dawnych miasta Krakowa, jednocześnie podejmując dalsze studia prawnicze, przerwane przez wybuch I wojny światowej.
W czasie wojny walczył w szeregach cesarskiej i królewskiej Armii. Na stopień podporucznika został mianowany ze starszeństwem z 1 listopada 1916 roku w korpusie oficerów rezerwy piechoty. W 1918 roku jego oddziałem macierzystym był Pułk Telegraficzny. Dzięki poparciu Akademii Umiejętności latach 1916–1918 pracował jako referent do spraw archiwalnych oraz konserwator zabytków archiwalnych i bibliotecznych we Wschodniej Galicji przy Generalnym Gubernatorstwie Lubelskim. Nie przerwał pracy naukowej i w 1917 r. uzyskał doktorat w oparciu o pracę pt. "Jan Haller, kupiec krakowski i jego działalność wydawniczo-księgarska" (opublikowaną w 1933 r. nakładem Towarzystwa Miłośników Historii i Zabytków Krakowa). Po odzyskaniu niepodległości pozostał w Lublinie, kierując pracą Komisji Archiwalnej, a od 1919 r. jako archiwista Wydziału Archiwów Państwowych.
Podczas wojny polsko-bolszewickiej był dowódcą kompanii telegraficznej nr 2 w Zegrzu. 9 września 1920 roku został zatwierdzony z dniem 1 kwietnia 1920 roku w stopniu kapitana, w Korpusie Wojsk Łączności, w grupie oficerów byłej armii austriacko-węgierskiej. Pełnił wówczas służbę w Oddziale III Sztabu Ministerstwa Spraw Wojskowych. 1 czerwca 1921 roku pełnił służbę w 1 Batalionie Zapasowym Telegraficznym. W 1924 pełnił służbę w Centralnych Zakładach Wojsk Łączności w Warszawie na stanowisku II zastępcy kierownika zakładów. W styczniu 1925 został przydzielony z do macierzystego 2 Pułku Łączności w Jarosławiu na stanowisko zastępcy dowódcy pułku. 3 maja 1926 roku został mianowany podpułkownikiem ze starszeństwem z 1 lipca 1925 roku i 1. lokatą w korpusie oficerów łączności. W czerwcu 1926 został przydzielony do Dowództwa Okręgu Korpusu Nr V w Krakowie na stanowisko szefa łączności. W 1928 roku był szefem 5 Okręgowego Szefostwa Łączności w Krakowie, pozostając oficerem nadetatowym 2 płącz. W marcu 1929 został zwolniony z zajmowanego stanowiska i pozostawiony bez przynależności służbowej z równoczesnym oddaniem do dyspozycji dowódcy Okręgu Korpusu Nr V. Z dniem 31 sierpnia 1929 został przeniesiony w stan spoczynku. Pracował w Centralnym Archiwum Wojskowym.
W 1931 został kustoszem zbiorów bibliotecznych i muzealnych Branickich i Tarnowskich na zamku w Suchej. Specjalizował się w historii książki polskiej w epoce renesansu, badał dzieje polskiej wojskowości. Wraz z Zygmuntem Hendelem opublikował studium o charakterze architektoniczno-historycznym "Kościół Narodzenia Najświętszej Maryi Panny w Łapczycy (1919)".
Po wybuchu II wojny światowej w czasie kampanii wrześniowej został ranny w trakcie bombardowania Lwowa, a po agresji ZSRR na Polskę aresztowany przez Sowietów. Był przetrzymywany w obozie w Kozielsku. Na wiosnę 1940 został zabrany do Katynia i rozstrzelany przez funkcjonariuszy Obwodowego Zarządu NKWD w Smoleńsku oraz pracowników NKWD przybyłych z Moskwy na mocy decyzji Biura Politycznego KC WKP(b) z 5 marca 1940. Jest pochowany na terenie obecnego Polskiego Cmentarza Wojennego w Katyniu. Grób symboliczny znajduje się na cmentarzu Prądnik Czerwony w Krakowie (kwatera E-XV-wsch.-5).
Józef Seruga był żonaty z Michaliną z Pajerskich, z którą miał synów Leszka i Jana.
Upamiętnienie.
W 1997 imieniem i nazwiskiem Józefa Serugi nazwano ulicę w Bochni. 
5 października 2007 roku Minister Obrony Narodowej Aleksander Szczygło mianował go pośmiertnie do stopnia pułkownika. Awans został ogłoszony 9 listopada 2007 roku, w Warszawie, w trakcie uroczystości „Katyń Pamiętamy – Uczcijmy Pamięć Bohaterów”.
W ramach akcji „Katyń... pamiętamy” / „Katyń... Ocalić od zapomnienia” Dąb Pamięci honorujący Józefa Serugę został zasadzony w Słupnie oraz 13 kwietnia 2010 w Bochni.

</doc>
<doc id="1713858" url="https://pl.wikipedia.org/wiki?curid=1713858" title="Sacha Kljestan">
Sacha Kljestan

Sacha Kljestan (srb. Саша Кљештан, "Saša Klještan"; ur. 9 września 1985 w Anaheim), amerykański piłkarz grający na pozycji ofensywnego pomocnika w Orlando Cty.
Kariera klubowa.
Kljestan ma pochodzenie serbskie, ale urodził się w amerykańskim mieście Anaheim. W latach 2003-2005 występował w uniwersyteckiej drużynie Seton Hall University. W 2004 roku został mianowany do jedenastki sezonu rozgrywek uniwersyteckich, a w 2005 roku uznano go najlepszym ofensywnym zawodnikiem tych rozgrywek. W 2005 roku został piłkarzem Orange County Blue Star i grał z nim w lidze USL Premier Development League.
W 2006 roku Kljestan podpisał kontrakt z profesjonalną ligą Major League Soccer i przed rozpoczęciem sezonu został wybrany w drafcie przez zespół CD Chivas USA. 3 kwietnia 2006 zadebiutował w lidze w wygranym 3:0 domowym spotkaniu z Real Salt Lake. Od czasu debiutu jest podstawowym zawodnikiem Chivas. Pierwszego gola w MLS zdobył 8 kwietnia 2007 w meczu z Toronto FC (2:0). W 2007 roku dotarł z Chivas USA do półfinałów fazy play-off, jednak jego zespół przegrał z Kansas City Wizards. Także w 2008 roku Kljestan wystąpił z Chivas w fazie play-off.
11 czerwca 2010 Kljestan podpisał czteroletni kontrakt z belgijskim Anderlechtem. Grał w nim do 2015 roku. Wtedy też wrócił do Stanów Zjednoczonych i został zawodnikiem klubu New York Red Bulls. W barwach "Czerwonych Byków", jak popularnie są nazywani gracze z Harrison, bardzo szybko stał się jednym z najważniejszych piłkarzy Jessego Marscha. Występował również w opasce kapitana. Był jednym z najważniejszych piłkarzy NY Red Bulls i najlepszym asystentem w lidze. W samych rozgrywkach Major League Soccer (sezon regularny i play-offy) zanotował 53 asysty. Kiedy żegnał się z Harrison okazało się, że sam jeden miał na swoim koncie więcej asyst od wszystkich pomocników, którzy byli wówczas piłkarzami NY Red Bulls (Tyler Adams, Vincent Bezecourt, Sean Davis, Derrick Etienne Junior, Felipe, Alex Muyl, Daniel Royer, Florian Valot).
Po sezonie 2017 przeszedł do Orlando City na zasadzie wymiany (trade). Do NY Red Bulls trafili Carlos Rivas i Tommy Redding, w dodatku włodarze klubu z Florydy musieli dopłacić 150 000 $ Targeted Allocation Money.
"*pod uwagę brane są mecze we wszystkich rozgrywkach, tj. sezon regularny MLS, play-offy MLS, U.S. Open Cup, Liga Mistrzów CONCACAF"
Stan na 4 maja 2018 roku.
Kariera reprezentacyjna.
W 2005 roku Kljestan wziął udział z reprezentacją Stanów Zjednoczonych U-20 w Mistrzostwach Świata U-20 w Holandii. Ogółem przez dwa lata rozegrał w niej 16 meczów i strzelił jednego gola. W 2008 roku selekcjoner kadry U-23 Piotr Nowak powołał go na Igrzyska Olimpijskie w Pekinie. Tam Kljestan zagrał w trzech meczach i zdobył dwa gole: z Holandią (2:2) i z Nigerią (1:2).
W pierwszej reprezentacji Stanów Zjednoczonych Kljestan zadebiutował 2 czerwca 2007 roku w wygranym 4:1 towarzyskim meczu z Chinami. 24 stycznia 2009 roku strzelił 3 gole w sparingu ze Szwecją (3:2). W tym samym roku został powołany przez selekcjonera Boba Bradleya do kadry na Puchar Konfederacji. W meczu z Brazylią (0:3) otrzymał czerwoną kartkę za faul. Wystąpił w finale przeciwko tej samej drużynie, gdzie Stany Zjednoczone przegrały 2:3.

</doc>
<doc id="1713861" url="https://pl.wikipedia.org/wiki?curid=1713861" title="Trans and Dance">
Trans and Dance

Trans and Dance – czternasty węgierskojęzyczny album Omegi, wydany w 1995. W 2004 została wydana wersja rozszerzona płyty z dodatkowym utworem "Miss World".
Lista utworów.
Albym zawiera utwory:
Skład zespołu.
Twórcami albumu są:
Gościnnie udział wzięli:

</doc>
<doc id="1713862" url="https://pl.wikipedia.org/wiki?curid=1713862" title="Wojna w Sudanie">
Wojna w Sudanie



</doc>
<doc id="1713863" url="https://pl.wikipedia.org/wiki?curid=1713863" title="Punta Rognosa di Sestriere">
Punta Rognosa di Sestriere

Punta Rognosa di Sestriere – szczyt w Alpach Kotyjskich, części Alp Zachodnich. Leży w północno-zachodnich Włoszech w regionie Piemont, blisko granicy z Francją. Szczyt można zdobyć drogą z miejscowości Sestriere przez przełęcz Colle del Sestriere.

</doc>
<doc id="1713864" url="https://pl.wikipedia.org/wiki?curid=1713864" title="Enrico Gasparotto">
Enrico Gasparotto

Enrico Gasparotto (ur. 22 marca 1982 w Sacile) – szwajcarski kolarz szosowy pochodzenia włoskiego.
Jego największym sukcesem jest dwukrotne zwycięstwo w zaliczanym do cyklu UCI World Tour wyścigu Amstel Gold Race (2012 i 2016).
Od początku kariery do 2019 roku jeździł we włoskich barwach narodowych. Od 2019 zaczął reprezentować Szwajcarię. Po sezonie 2020 zakończył karierę.

</doc>
<doc id="1713865" url="https://pl.wikipedia.org/wiki?curid=1713865" title="Wycinarka">
Wycinarka



</doc>
<doc id="1713866" url="https://pl.wikipedia.org/wiki?curid=1713866" title="Fernsehturm">
Fernsehturm



</doc>
<doc id="1713868" url="https://pl.wikipedia.org/wiki?curid=1713868" title="Ante Jazic">
Ante Jazic



</doc>
<doc id="1713870" url="https://pl.wikipedia.org/wiki?curid=1713870" title="Kościół Wniebowzięcia Najświętszej Maryi Panny w Przęsocinie">
Kościół Wniebowzięcia Najświętszej Maryi Panny w Przęsocinie

Kościół Wniebowzięcia NMP w Przęsocinie – świątynia należąca do parafii rzymskokatolickiej pw. św. Siostry Faustyny Kowalskiej Szczecin Bukowo, jest kościołem filialnym w Przęsocinie (ul. Kościelna).
Historia.
Pierwsza wzmianka o kościele w tym miejscu pochodzi 1286 roku. W połowie XIV wieku świątynia przeszła w ręce klasztoru Ojców Kartuzów z Grabowa, a po reformacji stała się własnością książąt pomorskich. W 1493 drewnianą budowlę rozebrano, a w jej miejscu z głazów granitowych został wzniesiony nowy kościół w stylu późnogotyckim. W 1740 dobudowano drewnianą wieżę kościelną w stylu barokowym, zwieńczoną hełmem z ośmioboczną latarnią a na wieży ulokowano empirowy dzwon odlany w 1832 roku. We wnętrzu świątyni znajduje się XVIII-wieczny ołtarz.
Po II wojnie światowej i likwidacji tzw. Enklawy Polickiej przeszedł pod jurysdykcję polską. Świątynia została poświęcona 4 sierpnia 1946 roku i nadano jej wezwanie Wniebowzięcia NMP. W latach 50. XX wieku wnętrze kościoła wybiałkowano. W 1987 urządzono zakrystię.
Kościół znajduje się w rejestrze zabytków (nr. rej. A-501 z 22 grudnia 1965).

</doc>
<doc id="1713872" url="https://pl.wikipedia.org/wiki?curid=1713872" title="Grand Galibier">
Grand Galibier

Grand Galibier – szczyt w Alpach Kotyjskich, części Alp Zachodnich. Leży w południowo-wschodniej Francji w regionie Prowansja-Alpy-Lazurowe Wybrzeże, blisko granicy z Włochami. Szczyt można zdobyć z miejscowości Valloire przez przełęcz Col du Galibier (2645 m).

</doc>
<doc id="1713874" url="https://pl.wikipedia.org/wiki?curid=1713874" title="Augustyn Januszewicz">
Augustyn Januszewicz

Augustyn Stefan Januszewicz OFMConv (ur. 29 listopada 1930 w Podwojponiu, zm. 20 marca 2011 w Juruá) – polski duchowny rzymskokatolicki, franciszkanin konwentualny, misjonarz, biskup diecezjalny Luziânia w latach 1989–2004, od 2004 biskup senior diecezji Luziânia.
Życiorys.
Jego rodzice byli rolnikami i praktycznymi analfabetami. Miał czwórkę młodszego rodzeństwa. Matka silnie wspierała jego zainteresowanie powołaniem, na co duży wpływ miała lektura prenumerowanego "Rycerza Niepokalanej". Wcześnie stracił ojca. W szóstej klasie szkoły podstawowej napisał prośbę o przyjęcie do niższego seminarium duchownego, ale została ona odrzucona z uwagi na nieukończenie siódmej klasy. Ponowna prośba (o rok późniejsza) też została odrzucona, gdyż miał ponad 18 lat. 14 sierpnia 1948 (rocznica śmierci ojca Maksymiliana Kolbego), po trzeciej prośbie, przyjęto go w drodze wyjątku. W 1950 rozpoczął nowicjat w łódzkich Łagiewnikach, we franciszkańskiej Prowincji Matki Bożej Niepokalanej. śluby wieczyste złożył w 1954. Teologię studiował początkowo w Wyższym Seminarium Duchownym Braci Mniejszych w Krakowie. Święcenia kapłańskie przyjął w 1958 z rąk prymasa Stefana Wyszyńskiego. Na misje do Brazylii wyjechał we wrześniu 1974 r. do diecezji Luiziana. Od 1983 był pierwszym przełożonym franciszkańskiej misji – kustodii prowincjalnej franciszkanów w tym kraju.
W marcu 1989 mianowany biskupem ordynariuszem nowo powstałej diecezji Luiziana. 10 czerwca 1989 został biskupem diecezji Luziania. We wrześniu 2004 zrezygnował z kierowania diecezją, powracając do pracy misyjnej. W ten sposób biskup diecezji Luziania, o. Augustyn Januszewicz został na stałe duszpasterzem w amazońskiej miejscowości Juruá, która znajduje się nad rzeką Juruá. 75-letni bp Januszewicz "przedłożył swoją rezygnację papieżowi, a także poprosił Konferencję Episkopatu Brazylii o pozwolenie na pracę jako kapłan w Amazonii, tam gdzie wymagałaby tego potrzeba" – informuje o. Carlo Vecchiato OFMConv, sekretarz generalny zakonu franciszkanów.
Prośba o. Januszewicza została przyjęta i biskup Tefe przydzielił mu parafię w Juruá, siedmiotysięcznym mieście, w centrum brazylijskiej Amazonii. O. Augustyn dotarł do Juruá po 36 godzinach podróży łodzią, odpływając z Tefe, 1 stycznia 2005 – informuje o. Vecchiato.
W razie nagłego wypadku lub potrzeby do miasta można dotrzeć małym samolotem. Na miejscu jest szpitalik, w którym nie ma obecnie lekarza. Przez kilka lat posługę duszpasterską w Juruá sprawowały siostry zakonne, które jednak niedawno opuściły parafię.
O. Augustyn był pierwszym kapłanem przebywającym w Juruá na stałe od ponad 14 lat. W liście do generała zakonu o. Joachima Giermka napisał: "Mam dużo czasu na modlitwę. Nie wiem jak dużo będę w stanie osiągnąć, pragnę ofiarować moją franciszkańską obecność w sposób najbardziej owocny, jaki tylko jest możliwy. Jestem tutaj z duszpasterską posługą dla mieszkańców Juruá".
Był odznaczony Krzyżem Komandorskim Orderu Odrodzenia Polski (1996).

</doc>
<doc id="1713878" url="https://pl.wikipedia.org/wiki?curid=1713878" title="Rocca Bernauda">
Rocca Bernauda

Rocca Bernauda (fr. "Roche Bernaude") – szczyt w Alpach Kotyjskich, części Alp Zachodnich. Leży na granicy między Włochami (regionie Piemont) a Francją (region Prowansja-Alpy-Lazurowe Wybrzeże). Szczyt można zdobyć drogą z miejscowości Bardonecchia w dolinie Val di Susa.

</doc>
<doc id="1713879" url="https://pl.wikipedia.org/wiki?curid=1713879" title="Tony Martin (kolarz)">
Tony Martin (kolarz)

Tony Martin (ur. 23 kwietnia 1985 w Chociebużu) – niemiecki kolarz szosowy, wicemistrz olimpijski, mistrz świata.
Największym sukcesem zawodnika jest mistrzostwo świata w 2011, 2012, 2013 oraz w 2016 roku w jeździe indywidualnej na czas oraz zwycięstwa w wyścigach wieloetapowych Eneco Tour w 2010 roku i Paryż-Nicea w 2011 roku. Ma na swoim koncie także zwycięstwa etapowe w Tour de France w 2011, 2013, 2014 i 2015 roku, Deutschland Tour, Critérium International, Tour de Romandie i Paryż-Nicea. W 2009 roku zdobył brązowy medal mistrzostw świata w jeździe indywidualnej na czas.

</doc>
<doc id="1713885" url="https://pl.wikipedia.org/wiki?curid=1713885" title="Dzieci swinga">
Dzieci swinga

Dzieci swinga (oryg. "Swing Kids") – amerykański film w reżyserii Thomasa Cartera.
Opis fabuły.
Hamburg, 1939 rok. Grupa młodych chłopców: Peter, Thomas i Arvid (nazywają siebie Swing Kids) są zafascynowani amerykańskimi filmami, muzyką i stylem życia. Spotykają się nocami, aby tańczyć i słuchać muzyki. W ciągu dnia należą do Hitlerjugend. Nazistowskie władze nie tolerują obcych rozrywek i rozpoczynają serię prześladowań. Chłopcy nie rezygnują z tańca, chociaż może to się dla nich źle skończyć. 

</doc>
<doc id="1713886" url="https://pl.wikipedia.org/wiki?curid=1713886" title="Jesus Maria Pereda">
Jesus Maria Pereda



</doc>
<doc id="1713888" url="https://pl.wikipedia.org/wiki?curid=1713888" title="Kaisa Parviainen">
Kaisa Parviainen

Kaisa Parviainen (ur. 3 grudnia 1914 w Muuruvesi, zm. 21 października 2002 w Raumie) – fińska lekkoatletka, która specjalizowała się w rzucie oszczepem.
Dwukrotna uczestniczka igrzysk olimpijskich - Londyn 1948 oraz Helsinki 1952. Podczas zawodów w Londynie wystartowała w dwóch konkurencjach - skok w dal ukończyła na odległej pozycji, a w rzucie oszczepem wywalczyła srebrny medal z wynikiem 43,79. Cztery lata później nie udało jej się powtórzyć sukcesu i w konkursie oszczepniczek była 16. Sześciokrotna medalistka mistrzostw Finlandii (złoto i srebro w skoku w dal oraz dwa złote i dwa srebrne medale w rzucie oszczepem). Rekord życiowy w rzucie oszczepem: 43,79 (1948).

</doc>
<doc id="1713890" url="https://pl.wikipedia.org/wiki?curid=1713890" title="Pic d’Asti">
Pic d’Asti

Pic d'Asti – szczyt w Alpach Kotyjskich, części Alp Zachodnich. Leży na granicy między Włochami (regionie Piemont) a Francją (region Prowansja-Alpy-Lazurowe Wybrzeże). Szczyt można zdobyć drogą przez przełęcz Col Agnel (2744 m). Sąsiaduje z Monte Aiguillette.

</doc>
<doc id="1713892" url="https://pl.wikipedia.org/wiki?curid=1713892" title="Setra S215HR">
Setra S215HR

Setra S215HR – autobus międzymiastowy, produkowany przez firmę Kässbohrer.
Historia.
S215HR to jednoczłonowy autobus turystyczny, wyposażony w dwoje jednoskrzydłowych drzwi.
W Niemczech miasta borykały się z brakami taborowymi i w związku z tym niezbędne było opracowanie autobusu o prostej konstrukcji i łatwym montażu. Postanowiono więc wybrać serię 200, opracowanego na potrzeby NRD.
Kolejną wersją była seria Setra S315.

</doc>
<doc id="1713894" url="https://pl.wikipedia.org/wiki?curid=1713894" title="Vastorf">
Vastorf

Vastorf – miejscowość i gmina położona w niemieckim kraju związkowym Dolna Saksonia, w powiecie Lüneburg. Należy do (niem. "Samtgemeinde") gminy zbiorowej Ostheide.
Położenie geograficzne.
Vastorf leży 11 km na południowy wschód od Lüneburga.
Od północy sąsiaduje z gminą Barendorf, od północy i północnego wschodu z gminą Reinstorf, od wschodu z gminą Thomasburg, od południowego wschodu z gminą Altenmedingen z gminy zbiorowej Bevensen w powiecie Uelzen, od południowego zachodu z gminą Bienenbüttel w tym samym powiecie i od zachodu z gminą Wendisch Evern. 
W gminie ma swoje źródło strumień "Vierenbach" uchodzący do Ilmenau w Bienenbüttel.
Dzielnice gminy.
W skład gminy Vastorf wchodzą następujące dzielnice: "Gifkendorf", "Rohstorf" i "Volkstorf".
Komunikacja.
Vastorf znajduje się 15 km od węzła Lüneburg-Nord na autostradzie A39 (dawna A250). Do drogi krajowej B216 są 3 km, a do dróg krajowych B209 i B4 jest 8 km odpowiednio na wschodniej obwodnicy Lüneburga "Osttangente" lub w Bienenbüttel.

</doc>
<doc id="1713899" url="https://pl.wikipedia.org/wiki?curid=1713899" title="Manuel Bulnes">
Manuel Bulnes

Manuel Bulnes Prieto (ur. 25 grudnia 1799 w Concepción, zm. 18 października 1866 w Santiago) – wojskowy i polityk chilijski, prezydent kraju w latach 1841–1851.
Życiorys.
Był synem Manuela José Bulnesa Quevado i Marii Carmen Prieto Vial. Uczestniczył w wojnie o Niepodległość Chile, a następnie w walkach z indiańskim plemieniem Pehuelchy i pospolitymi bandytami. W 1829 roku brał udział w rewolucji przeciwko rządowi liberalnemu, a w 1839 roku – podczas wojny Chile przeciw konfederacji boliwijsko-peruwiańskiej – okrył się chwałą zwycięzcy w słynnej bitwie pod Yungay. Wkrótce potem jego wujek, prezydent José Joaquin Prieto mianował go ministrem i wysunął jako kandydata na swojego następcę w wyborach 1841 roku. Bulnes wygrał wybory i objął urząd 18 września 1841. W okresie jego rządów Chile przejęło kontrolę nad cieśniną Magellana (obecne regiony IX i X). Bulnes ogłosił też amnestię generalną dla weteranów strony liberalnej (tzw. "pipilos") w wojnie domowej z lat 1829–1830. Czasy Bulnesa to także bujny rozwój intelektualny i kulturalny kraju - m.in. utworzono Uniwersytet Chile (1842), Akademię Sztuk Pięknych (1849) i zreformowano Instytut Narodowy w Santiago.
W okresie jego prezydentury zapoczątkowano również osadnictwo niemieckie w południowej części kraju (1845) i uruchomiono pierwszą linię kolejową w Chile. Co najważniejsze jednak Hiszpania uznała Niepodległość Chile. W 1847 roku zmieniono hymn narodowy, nadając mu obecną formę (autorem nowych słów był Eusebio Lillo Robles). Niemniej autorytarne metody rządzenia spowodowały sprzeciw kręgów liberalnych skupionych wokół Santiago Arcosa i Francisco Bilbao, którzy założyli Towarzystwo równości (hiszp. "Sociedad de la Igualdad"). Zostało ono rozbite przez władze nieudanej próbie przewrotu 20 kwietnia 1851 roku. Niebawem jednak doszło do wydarzeń rewolucyjnych w La Serena i Concepción (13 września). W międzyczasie wygasła druga kadencja prezydencka Bulnesa (18 września); jego następcą został Manuel Montt Torres, któremu udało się stłumić rewoltę zadając liberałom klęskę nad rzeką Lancomilla (8 grudnia 1851). Sam Bulnes zachował aż do śmierci fotel głównodowodzącego wojsk lądowych. Za kadencji Montta zasiadał w Radzie Państwa, był też senatorem przez dwie kadencje (1852–1866).
W 1866 roku wysunięto jego kandydaturę na prezydenta kraju, odmówił jednak kandydowania ze względu na stan zdrowia. Zmarł wkrótce potem w Santiago, spoczywa na tamtejszym Cmentarzu Generalnym.

</doc>
<doc id="1713901" url="https://pl.wikipedia.org/wiki?curid=1713901" title="Mistrzostwa Świata w Koszykówce Mężczyzn 1998">
Mistrzostwa Świata w Koszykówce Mężczyzn 1998

Mistrzostwa Świata w Koszykówce Mężczyzn 1998 odbyły się w dniach 29 lipca - 9 sierpnia w dwóch miastach Grecji - Atenach i Pireusie. Zwyciężyła reprezentacja Jugosławii, pokonując w finale Rosję. Trzecie miejsce zdobyła reprezentacja Stanów Zjednoczonych. Reprezentacja Polski nie brała udziału w finałach tych mistrzostw. MVP turnieju został Jugosłowianin Dejan Bodiroga.

</doc>
<doc id="1713902" url="https://pl.wikipedia.org/wiki?curid=1713902" title="Piotr Waglewski">
Piotr Waglewski



</doc>
<doc id="1713904" url="https://pl.wikipedia.org/wiki?curid=1713904" title="Dongba">
Dongba

Dongba, tomba (; naxi: "²dto¹mba") – szaman lub kapłan w kulturze grupy etnicznej Naxi w południowozachodnich Chinach. Odgrywają wielką rolę w tradycyjnej religii Naxi. Dongba prawdopodobnie wywodzą się z przedbuddyjskiej tybetańskiej tradycji bön o czym mogą świadczyć ich stroje oraz wizerunki bóstw bon w nakryciach głowy. Wykorzystują w swoich obrzędach flagi modlitewne podobne do tybetańskich. Ich tradycje religijne wykazują także elementy animizmu oraz wpływy taoizmu. Rytuały wykonywane przez dongba mają na celu uzyskanie przychylności duchów, które zamieszkują różne obiekty związane z przyrodą. Literatura związana z magią i religią zapisywana jest przez nich w piktograficznym piśmie dongba.

</doc>
<doc id="1713905" url="https://pl.wikipedia.org/wiki?curid=1713905" title="José Colturi">
José Colturi

José Pedro Colturi – piłkarz urugwajski, pomocnik.
Jako piłkarz klubu CA Peñarol wziął udział w turnieju Copa América 1945, gdzie Urugwaj zajął czwarte miejsce. Colturi zagrał w dwóch meczach - z Ekwadorem i Kolumbią (w 63 minucie zmienił go Schubert Gambetta).
Razem z Peñarolem Colturi dwa razy z rzędu zdobył tytuł mistrza Urugwaju - w 1944 i 1945 roku.
Bibliografia.
La historia de "Carlitos", el hijo del recordado Jugador José Pedro Colturi 

</doc>
<doc id="1713908" url="https://pl.wikipedia.org/wiki?curid=1713908" title="Stajnia książęca w Szczecinie">
Stajnia książęca w Szczecinie

Stajnia książęca – zabytkowa budowla z około 1600 roku. Pierwotnie na piętrze mieścił się magazyn obroku. Część dolna służyła jako stajnia i ujeżdżalnia. Budynek położony jest przy ulicy Rycerskiej 3, tuż obok Zamku Książąt Pomorskich w Szczecinie.
Stajnia o budowie szachulcowej ma 32 metry długości i 12 szerokości. Na wschodniej ścianie znajduje się renesansowy niekompletny portal z I połowy XVII wieku. Przeniesiony został z zabudowań zamkowych w 1736 roku. U dołu portalu są muszle niszowe, natomiast w górnej części reliefy przedstawiające dwa herby pomorskie i herb Szlezwika-Holsztynu oraz Gryfa z książką i mieczem. Na sklepieniu drzwi był umieszczony napis "V.G.G. BOGUSLAUS HERZOG ZU STETTIN POMMERN" oraz "V.G.ELIZABETH GEB. ZU SCHLESWIG HOLST. HERZOGIN ZU STETTIN".
Dawna stajnia posiada także zabytkowy dźwig, którym wciągane było siano i słoma.
W latach 1987–2014 w budynku znajdował się Instytut Filologii Germańskiej Uniwersytetu Szczecińskiego.

</doc>
<doc id="1713909" url="https://pl.wikipedia.org/wiki?curid=1713909" title="Jose Colturi">
Jose Colturi



</doc>
<doc id="1713910" url="https://pl.wikipedia.org/wiki?curid=1713910" title="Edukacja. Jest w niej ukryty skarb">
Edukacja. Jest w niej ukryty skarb

Edukacja. Jest w niej ukryty skarb (ang. "Learning: the Treasure Within") – raport Międzynarodowej Komisji do Spraw Edukacji napisany przez Jacques'a Delorsa, opublikowany w 1996 roku. 
Założenia raportu.
Raport pokazuje, że edukacja ustawiczna powinna sięgać daleko poza dotychczasową praktykę, występującą w krajach europejskich. Kształcenie to ma służyć uzupełnianiu, aktualizowaniu wiedzy, przekwalifikowaniu oraz ułatwieniu awansu zawodowego dorosłym. 
Cztery filary edukacji.
W raporcie tym przedstawiono, iż edukacja przez całe życie powinna opierać się na czterech zasadach (filarach): 
Znaczenie.
Raport ukazuje, że edukacja ustawiczna powinna objąć wszelkie działania, które umożliwią człowiekowi poznanie dynamiki świata, innych ludzi oraz samego siebie. Podkreśla również znaczenie jakościowych zmian kształcenia w okresie dynamicznych przemian społeczno - gospodarczych. 

</doc>
<doc id="1713916" url="https://pl.wikipedia.org/wiki?curid=1713916" title="Jonathan Bornstein">
Jonathan Bornstein

Jonathan Rey Bornstein (ur. 7 listopada 1984 w Torrance) – piłkarz amerykański pochodzenia meksykańskiego grający na pozycji prawego pomocnika lub obrońcy. Zawodnik Chicago Fire.
Życiorys.
Bornstein ma pochodzenie żydowskie oraz meksykańskie, ale urodził się w Kalifornii. 
Ukończył Los Alamitos High School, gdzie grał w piłkę przez 4 lata. Następnie był zawodnikiem Cal Poly Pomona Broncos, drużyny piłkarskiej University of California o nazwie Bruins.
Kariera klubowa.
W 2006 roku Bornstein podpisał kontrakt z profesjonalną ligą Major League Soccer i przed rozpoczęciem sezonu został wybrany w drafcie przez zespół CD Chivas USA. 3 kwietnia 2006 zadebiutował w lidze w wygranym 3:0 domowym spotkaniu z Real Salt Lake. Od czasu debiutu jest podstawowym zawodnikiem Chivas. Pierwszego gola w MLS zdobył 2 lipca 2006 w meczu z FC Dallas (3:0). W 2006 roku został wybrany MLS Rookie of the Year Award, czyli debiutantem roku w Major League Soccer. W 2007 roku dotarł z Chivas USA do półfinałów fazy play-off, jednak jego zespół przegrał z Kansas City Wizards. Także w 2008 roku Bornstein wystąpił z Chivas w fazie play-off. W zimowym okienku transferowym 2011 Amerykanin został zawodnikiem meksykańskiego zespołu Tigres UANL.
Następnie był zawodnikiem klubów: Atlante, Querétaro FC i Maccabi Netanja.
22 lipca 2019 podpisał kontrakt z amerykańskim klubem Chicago Fire, umowa do 31 grudnia 2020; bez odstępnego. 
Kariera reprezentacyjna.
W reprezentacji Stanów Zjednoczonych Bornstein zadebiutował 20 stycznia 2007 w wygranym 3:1 towarzyskim meczu z Danią i w debiucie zdobył gola. W tym samym roku selekcjoner Bob Bradley powołał go na Copa América 2007. Z kolei w 2009 roku został powołany do kadry na Puchar Konfederacji.
W 2005 roku Bornstein zdobył z kadrą USA srebrny medal na Olimpiadzie Machabejskiej.

</doc>
<doc id="1713917" url="https://pl.wikipedia.org/wiki?curid=1713917" title="Anna Maria Dąbrowska">
Anna Maria Dąbrowska

Anna Dąbrowska (ur. 1975 w Piasecznie) – polska aktorka teatralna.
Życiorys.
Jest absolwentką Psychologii na Uniwersytecie Warszawskim, a także podyplomowych studiów Dyplomacja Kulturalna (Collegium Civitas) i Relaksacja i Joga (AWF Warszawa).
Od 2001 roku jest aktorką Ośrodka Praktyk Teatralnych Gardzienice, gdzie po ukończeniu II Akademii Praktyk Teatralnych weszła do obsady sztuki "Metamorfozy", następnie "Elektry" i kolejnych spektakli w reż. Włodzimierza Staniewskiego. Śpiewała w gardzienickiej Orkiestrze Antycznej (prow. T. Rodowicz i M. Rychły).
Prowadzi zajęcia w Akademii Praktyk Teatralnych, warsztaty teatralne i współpracuje z organizacjami pozarządowymi w programach kulturalnych i społecznych (teatr, muzyka, promocja zdrowia, art-coaching).
Działa w "Fundacji Sztuki Marebito", gdzie realizowała spektakle i współtworzyła 3-letni projekt Europe as Moving Cultures (2011-13), którego zwieńczeniem było Forum i Festiwal Dobrych Praktyk.
W 2007 roku otrzymała Nagrodę Kulturalną Województwa Lubelskiego, a w 2017 – Nagrodę Prezydenta Miasta Lublin.

</doc>
<doc id="1713918" url="https://pl.wikipedia.org/wiki?curid=1713918" title="Punta Gastaldi">
Punta Gastaldi

Punta Gastaldi – szczyt w Alpach Kotyjskich, części Alp Zachodnich. Leży w północno-zachodnich Włoszech w regionie Piemont, blisko granicy z Francją. Szczyt można zdobyć drogami ze schronisk: Refuge du Viso (2460 m) od strony francuskiej oraz Rifugio Vallanta (2450 m), Rifugio Quintino Sella al Monviso (2640 m) i Rifugio Vitale Giacoletti (2740 m) od strony włoskiej. Sąsiaduje z Punta Roma.
Pierwszego wejścia dokonali William Augustus Coolidge i Christian Almer Młodszy 16 sierpnia 1884 r.

</doc>
<doc id="1713920" url="https://pl.wikipedia.org/wiki?curid=1713920" title="Stanisław Sojka (album)">
Stanisław Sojka (album)

Stanisław Sojka – album Stanisława Sojki wydany w 1986 roku przez RCA, dzięki rekomendacji menedżera Maanamu – Roberta Lynga.
Foto: Klaus Thumser. Projekt: Harry Sombrowski.
Lista utworów.
Strona 1
Strona 2

</doc>
<doc id="1713928" url="https://pl.wikipedia.org/wiki?curid=1713928" title="Ellen Braumüller">
Ellen Braumüller

Ellen Braumüller (ur. 24 grudnia 1910 w Berlinie, zm. 10 sierpnia 1991 tamże) – niemiecka lekkoatletka, która specjalizowała się w rzucie oszczepem.
W 1932 roku startowała w igrzyskach olimpijskich - rzut na odległość 43,50 dał jej wówczas srebrny medal. Podczas tych samych igrzysk wzięła także udział w skoku wzwyż, rzucie dyskiem oraz biegu sztafetowym 4 x 100. 12 lipca 1930 w Berlinie ustanowiła rekord świata w rzucie oszczepem - 40,27. Rekord życiowy: 44,64 (1932).

</doc>
<doc id="1713929" url="https://pl.wikipedia.org/wiki?curid=1713929" title="José Ángel Iribar">
José Ángel Iribar

José Ángel Iribar Kortajarena (ur. 1 marca 1943 w Zarauz) – hiszpański piłkarz, bramkarz, długoletni zawodnik Athleticu Bilbao.
Z pochodzenia Bask. Całą seniorską karierę spędził w Athletic, grał w tym klubie w latach 1962–1980. Dwukrotnie sięgał po Puchar Hiszpanii (1969, 1973). W 1970 zdobył Trofeo Zamora. W 1977 dotarł z zespołem do finałów Pucharu UEFA. W reprezentacji Hiszpanii zagrał 49 razy. Debiutował 11 marca 1964 w meczu z Irlandią, ostatni raz zagrał w 1976. W 1964 znajdował się wśród triumfatorów ME 64. Grał na mistrzostwach świata w 1966.

</doc>
<doc id="1713931" url="https://pl.wikipedia.org/wiki?curid=1713931" title="Pierwiastek jednokrotny">
Pierwiastek jednokrotny



</doc>
<doc id="1713934" url="https://pl.wikipedia.org/wiki?curid=1713934" title="Jose Angel Iribar">
Jose Angel Iribar



</doc>
<doc id="1713935" url="https://pl.wikipedia.org/wiki?curid=1713935" title="Jan Ozga">
Jan Ozga

Jan Ozga (ur. 17 kwietnia 1956 w Woli Raniżowskiej) – polski duchowny katolicki, biskup, misjonarz w Kamerunie.
Życiorys.
Urodził się 17 kwietnia 1956 roku w Woli Raniżowskiej. W latach 1963–1971 uczęszczał do Szkoły Podstawowej w Woli Raniżowskiej. W latach 1971–1975 kształcił się w Liceum Ogólnokształcącym w Sokołowie Małopolskim. Wstąpił do Wyższego Seminarium Duchownego w Przemyślu. 7 czerwca 1981 roku otrzymał święcenia pałańskie w Przemyślu. 
W latach 1981–1985 był wikariuszem w parafii Najświętszego Serca Pana Jezusa w Rzeszowie na Drabiniance. Następnie w latach 1985–1987 był wikariusze w farze w Łańcucie. 
Od września 1987 roku przebywał w Centrum Formacji Misyjnej w Warszawie i tam przygotowywał się do wyjazdu na misje do Kamerunu w Afryce. 4 października 1988 roku jako misjonarz wyjechał do Kamerunu, gdzie przez kilka lat był proboszczem liczącej 47 kościołów parafii "pw. Wniebowzięcia Najświętszej Maryi Panny" w Nguélémendouka. 
21 listopada 1991 roku otrzymał nominację na wikariusza generalnego diecezji Doumé–Abong Mbang, a 24 stycznia 1997 roku został mianowany ordynariuszem diecezji. Konsekrowany na biskupa 20 kwietnia 1997 roku przez kardynała Christiana Wiyghana Tumi, arcybiskupa Duali, w obecności 20 biskupów.
Odznaczenia.
W lipcu 2011 roku ks. bp Jan Ozga otrzymał od prezydenta Paula Biye Order Zasług dla Kamerunu, który jest jednym z najwyższych odznaczeń w kraju. Przyznawany jest w dowód wdzięczności za zasługi dla narodu kamuńskiego w dziedzinie ewangelizacji oraz wszechstronnego rozwoju kraju.

</doc>
<doc id="1713936" url="https://pl.wikipedia.org/wiki?curid=1713936" title="Jesús María Pereda">
Jesús María Pereda



</doc>
<doc id="1713937" url="https://pl.wikipedia.org/wiki?curid=1713937" title="José Pedro Colturi">
José Pedro Colturi



</doc>
<doc id="1713938" url="https://pl.wikipedia.org/wiki?curid=1713938" title="Kościół Wniebowzięcia Najświętszej Maryi Panny w Pilchowie">
Kościół Wniebowzięcia Najświętszej Maryi Panny w Pilchowie

Kościół Wniebowzięcia NMP w Pilchowie – świątynia należąca do parafii rzymskokatolickiej pw. Wniebowzięcia NMP w Pilchowie jest kościołem parafialnym.
Historia.
Pierwotny granitowy kościół został zbudowany na przełomie XIII/XIV wieku. W 2 poł. XIX wieku kościół został przebudowany w stylu neoromańskim. Wtedy to podwyższono nawę, odbudowano absydę oraz kruchtę, wykonano również półkoliste otwory okienne. 
Po II wojnie światowej kościół przeszedł pod jurysdykcję polską. Świątynia została poświęcona i nadano jej wezwanie Wniebowzięcia NMP. 
Obok kościoła znajduje się XIX-wieczna dzwonnica. Zachowały się też fragmenty XIII-wiecznych kamiennych murów kościelnych, w obrębie których występuje starodrzew. Od południowej strony w elewacji świątyni widoczny jest też zarys dawnego portalu.
Kościół, drewniana dzwonnica oraz cmentarz znajdują się w rejestrze zabytków (nr. rej. A-519 z 10 maja 1997).

</doc>
<doc id="1713940" url="https://pl.wikipedia.org/wiki?curid=1713940" title="Work Time Fun">
Work Time Fun

Work Time Fun (w Japonii znana jako Beit Hell 2000; kana: バイトヘル2000) – japońska gra wideo na konsolę PlayStation Portable, wyprodukowana przez D3 Publisher i Sony Computer Entertainment. Amerykański tytuł opiera się na grze słownej: WTF to akronim słów "what the fuck?" (pol.: "co jest do cholery?").
Rozgrywka.
Gra zawiera ponad czterdzieści różnych minigier, reprezentujące nietypowe prace dorywcze. Gracz ma zajmuje się między innymi:
Pieniądze zarobione za wykonaną pracę gracz przeznacza na zabawki z automatów, tzw. gachapony. Mogą być to również nowe minigry, czy nawet gadżety do wykorzystania poza grą (np. zegarek dla konsoli).

</doc>
<doc id="1713941" url="https://pl.wikipedia.org/wiki?curid=1713941" title="Beit Hell 2000">
Beit Hell 2000



</doc>
<doc id="1713943" url="https://pl.wikipedia.org/wiki?curid=1713943" title="Polskie szkolnictwo wojskowe w latach 1908–1939">
Polskie szkolnictwo wojskowe w latach 1908–1939

Wykaz polskich uczelni wojskowych w latach 1908–1939
Szkolnictwo wojskowe polskich organizacji niepodległościowych 1908-1914.
Na początku XX w. zaostrzyły się stosunki pomiędzy państwami na świecie, w tym między zaborcami. Wystąpiły symptomy do rozpoczęcia wielkiej wojny europejskiej i konfliktu zbrojnego między zaborcami. W tej sytuacji ukształtowały się określone orientacje polityczne i pojawił się na terenie Polski ruch wojskowy. Pierwsze organizacje wojskowe powstały w 1906 roku. Były to bojówki Polskiej Partii Socjalistycznej (PPS). Jedną z ważniejszych był ZWC, który powstał w 1908 w zaborze austriackim. Celem tego Związku było przygotowanie powstania zbrojne w zaborze rosyjskim. Na początku ZWC rozwijał działalność w Królestwie Polskim na rzecz Austrii. Kierownictwo PPS-Frakcji uważało, że w ten sposób Polska odzyska wolność. Liczyli, że w drodze konfliktu zbrojnego Austro-Węgier i Niemiec z Rosją nastąpią przesunięcia graniczne na naszym terytorium. ZWC był nielegalną organizacją kadrową. Stał się trzonem większych liczebnie organizacji - Związku Strzeleckiego potocznie "Strzelec", które działały już całkowicie legalnie. Inicjatywa utworzenia organizacji wojskowych wyszła też ze strony Zarzewia i innych grup organizacji akademickich. Pod koniec 1908 działacze tych grup utworzyły Polski Związek Wojskowy, a następnie organizację pod nazwą Armia Polska. z organizacji wyłoniły się Drużyny Strzeleckie. Powstanie organizacji bojowych w Galicji było związane z kryzysem bośniackim (1908), kiedy to wojna rosyjsko-austriacka mogła wybuchnąć w każdej chwili. W tej sytuacji Austria zainteresowana była w istnieniu polskich organizacji militarnych i udzielała im pomocy. Jesienią 1912 z inicjatywy obozu J. Piłsudskiego doszło do konsolidacji stronnictw popierających ruch wojskowy. Powołana została KTSSN. Popierały ją austriackie władze wojskowe. KTSSN rozpadła się w przededniu I wojny światowej. W tym czasie działały:
Szkolnictwo wojskowe polskich formacji wojskowych w czasie I wojny światowej 1914-1918.
1 sierpnia 1914 wybuchła I wojna światowa. Ziemie polskie stały się terenem walk. Polacy mieli stać się dostarczycielem żołnierza i siły roboczej dla walczących armii. Każde z mocarstw walczących starało się pozyskać Polaków, jednak żadne z nich nie chciało dopuścić do odrodzenia Państwowości polskiej. Państwa zaborcze ogłaszały zwodnicze manifesty i odezwy do narodu polskiego. Walki na frontach zmuszały państwa walczące do coraz to nowych manewrów celem pozyskania żołnierza. 3 sierpnia 1914 ukazał się dekret cesarza Franciszka Józefa, głoszący że polskie organizacje wojskowe mogą pozyskać pozwolenie na broń i mogą przekształcać się w korpusy strzeleckie. W zaborze austriackim utworzono Legiony Polskie, które wkroczyły do Królestwa. Do Legionów garnęła się młodzież polska. Do drugiej połowy 1916 Francja, Rosja i Stany Zjednoczone nie chciały zajmować stanowiska wobec Polski i nie tworzyły odrębnych formacji wojskowych. Polaków wcielano do swoich armii. 5 listopada 1916 ogłoszony został manifest dwóch cesarzy o „niepodległym państwie polskim”. W ślad za tym utworzone zostały tymczasowa Rada Stanu w Królestwie Polskim, a następnie Rada Regencyjna, mające legitymizować tworzenie zależnej od Niemiec Polskiej Siły Zbrojnej (niem. "Polnische Wehrmacht"). Po manifeście dwóch cesarzy, 22 stycznia 1917 prezydent USA Woodrow Wilson, wyraził pogląd, że powinna powstać niepodległa Polska. Wówczas Polonia amerykańska wysunęła ideę utworzenia w USA polskiego wojska. Z inicjatywy Sokoła w USA i Kanadzie powstały polskie szkoły wojskowe. W 1917 w Europie zaszły zmiany polityczne. W Rosji został obalony carat. 27 marca 1917 Rada Delegatów Robotniczych i Żołnierskich w Piotrogrodzie wydała orędzie do narodu polskiego, uznając prawo do niepodległości Polski. Po tym zmienił się stosunek Anglii i Francji do kwestii niepodległości Polski. Do tej pory państwa te wychodziły z założenia, że sprawa Polski jest wyłącznie wewnętrzną sprawą Rosji. 16 listopada 1917 i 28 sierpnia 1918 Rosja Sowiecka wydała deklaracje uznające niepodległość narodu polskiego. Polskie szkoły i kursy wojskowe w czasie I wojny światowej wykształciły lub doszkoliły w kraju i na obczyźnie pokaźną liczbę oficerów, którzy po odzyskaniu niepodległości wstąpili do Wojska Polskiego. Kadry wojskowe kształcono w duchu własnych ideologii, w oddaniu i wierności państw w których byli armiach. W szkoleniu eliminowano postawę patriotyczną w stosunku do niepodległości narodu polskiego. W tym okresie działały: 
Lata 1919 - 1921.
Piłsudski rozumiał rolę oficerów w przyszłej armii polskiej. W pierwszym rozkazie Naczelnika Państwa skierowanym do wojska napisał: „Mimo specjalnie ciężkich warunków musi powstać wojsko silne, wewnętrznie jednolite, oparte na bezwzględnej karności i świadomej dyscyplinie. Cel ten muszą osiągnąć twórcy armii polskiej, oficerowie, łamiąc stanowczo wszelkie trudności i przeszkody. Obecnie wymagam właśnie pracy, która by zmierzała do uzyskania dobrowolnego poddania się żołnierzy woli kierowniczej swojego oficera” (Rozkaz Naczelnego Wodza z 7 grudnia 1918). 
Sytuacja rewolucyjna jaka objęła Rosję, Niemcy i Austro-Węgry spowodowała napływ oficerów byłych armii zaborczych do Wojska Polskiego. Oficerowie ci zasilili szczupły korpus oficerski który liczył ok. 3000 osób wyszkolonych w Legionach i innych organizacjach wojskowych. W końcu 1918 r. do tworzącego się Wojska Polskiego wstąpiło ok. 2000 oficerów w tym 27 generałów. Problemem przyjęć oficerów do WP zajmowała się Komisja Wojskowa dla Krajowego Inspektoratu. Warunki przyjęcia oficerów były liberalne. W większości wystarczała deklaracja chęci służby. Toteż przyjmowani oficerowie w wielu wypadkach nie znali dobrze języka polskiego, nie mówiąc już o języku wojskowym, znajomości kultury polskiej i tradycji oręża polskiego.
Źródłem uzupełnienia korpusu oficerskiego pod koniec 1918 stają się kursy oficerskie. Od 12 października do 31 grudnia 1918 ukończyły je 192 osoby. Nadano też stopnie oficerskie 114 osobom cywilnym, głównie lekarzom i prawnikom. Na wezwanie Rady Regencyjnej z 12 października 1918 zgłosiło się do WP ponad 250 oficerów głównie z Polskiego Korpusu Posiłkowego i Polskiej Organizacji Wojskowej. Pod koniec 1918 Wojsko Polskie rozporządzało ok. 5400 oficerami w tym z: Polnische Wehrmacht ok. 1500, z b. armii zaborczych ok. 2000, z b. organizacji wojskowych ok. 1600, ze szkół wojskowych o kursów ok. 200, mianowani z cywila ok. 100. mając do dyspozycji taką ilość oficerów państwo mogło rozbudowywać Wojsko Polskie, która na przełomie 1918/19 miała ok. 100 tys. żołnierzy. w 1919 wśród 15286 oficerów przyjętych do WP było 72 generałów i ok. 1000 oficerów sztabowych (starszych), posiadających praktykę wojenną i ukończone wyższe studia wojskowe.
Drugi poważnym źródłem uzupełnienia kadry oficerskiej były kursy i szkoły oficerskie. W 1919 opuściło je 5300 absolwentów. ponadto ponad 1000, z wyższym wykształceniem cywilnym, otrzymało stopnie oficerskie. W 1919 przybyła do kraju Armia gen. J. Hallera, w składzie której było ok. 1500 oficerów. Toczące się działania bojowe na wschodzie i rozpoczęta w kwietniu kampania przeciw Rosji Sowieckiej wymagała tworzenia nowych oddziałów wojskowych. Kwestia zwiększania stanu osobowego oficerów była ciągle aktualna. Nadal przyjmowano oficerów b. armii zaborczych oraz rozwijano szkolnictwo wojskowe. W 1920 kursy i szkoły wojskowe ukończyło ok. 3000 oficerów. Ponad połowę stanowili podchorążowie Szkoły Podchorążych Piechoty. Poważnie zasilili korpus oficerski oficerowie ochotnicy (byli to dowódcy Armii Ochotniczej, którzy automatycznie otrzymywali stopnie oficerskie stosownie do stanowiska oficerskiego. Jedynym warunkiem było ukończenie 6 klas szkoły średniej. Oficerowie ci, po odpowiednim stażu dowodzenia i egzaminach przechodzili do korpusu oficerów zawodowych. Zapotrzebowanie na oficerów było tak wielki, że w czasie walk zawieszono naukę na wyższych uczelniach, a studentów kierowano na front i po 4 tygodniowym szkoleniu mianowano do stopnia podchorążego. Sięgano też do szeregowców z cenzusem. Otrzymywali oni stopnie oficerskie po rocznej służbie i 3 miesięcznym kursie oficerskim. W maju 1920 wyszedł rozkaz w którym żołnierze Polacy armii niemieckiej i austriackiej z cenzusem (ukończone 6 klas szkoły średniej), o odpowiednim morale i rocznej służbie na froncie, mogą być mianowani oficerami po złożeniu egzaminów. W lipcu rozszerzono ten rozkaz na podoficerów b.Legionów i b. armii carskiej.
W latach 1919-1920 powstały w Polsce liczne szkoły i kursy oficerskie, co było potrzebne w związku z prowadzonymi działaniami wojennymi i wiązało się z rozwojem sił zbrojnych. Duży wpływ na organizację szkół i kursów odegrał powołany w 1919 przy ministrze Spraw Wojskowych Komitet Doradczy z gen. Janem Jacyną na czele. W skład Komitetu wchodziło 9 generałów i kilkunastu oficerów starszych. Pracę Komitetu nadzorowała Francuska Misja Wojskowa. W czerwcu 1919 powstała pierwsza wyższa uczelnia II Rzeczypospolitej Wojenna Szkoła Sztabu Generalnego. Wykładowcami byli oficerowie Francuskiej Misji Wojskowej. W okresie wojny polsko-bolszewickiej działalność Szkoły przerwano.
W latach 1919 -1920 działały szkoły oficerskie i kursy oficerskie:
1921 - 1937.
W 1921 przystąpiono do tworzenia w Wojsku Polskim korpusu oficerów zawodowych. W styczniu 1921 wznowiono kształcenie oficerów w Wojennej Szkole Sztabu Generalnego. W myśl przyjętej w 1922 pragmatyki oficerem w czasie pokoju mógł zostać absolwent trzyletniej szkoły. Każdy kandydat powinien ukończyć roczny kurs unitarny w Szkole Podchorążych Piechoty oraz dwuletnie studia w szkole oficerskiej rodzaju broni której specjalność wybrał. W 1922-23 szkoły oficerskie przeszły reorganizację, związaną ze zmianą programów i strukturą organizacyjną. W tych dwóch latach szkolono oficerów według kursów wojennych i według nowo zorganizowanych pokojowych szkół oficerskich. Już w sierpniu 1921 otworzono w Warszawie Szkołę Podchorążych Piechoty według nowego typu, która oprócz szkolenia oficerów piechoty, przygotowywała kursantów wszystkich uczelni oficerskich na kursie unitarnym. Na czele nowych szkół stali komendanci, a wyszkoleniem zajmowali się dyrektorzy nauk. Dyrektorom nauk podlegali bezpośrednio wykładowcy i instruktorzy. Dyrektorzy kierowali laboratoriami, bibliotekami i często dowodzili oddziałami manewrowymi. Podchorążowie tworzyli oddziały szkolne (bataliony, kompanie, baterie i szwadrony). Szkoły oficerskie podlegały II wiceministrowi poprzez szefów departamentów. Organem II wiceministra było Biuro Ogólnoorganizacyjne w którym funkcjonował Wydział Szkolnictwa Wojskowego. Administracyjnie i dyscyplinarnie szkoły podlegały dowódcy tego Okręgu Korpusu na terenie którego się znajdowały. W 1921 powołano Wyższą Szkołę Intendentury. Latem 1922 Wojenną Szkołę Sztabu Generalnego przemianowano na Wyższą Szkołę Wojenną. W 1923 powstało w Warszawie Centrum Wyższych Studiów Wojskowych, zlikwidowane w 1933.
W 1926-1928 nastąpiła reorganizacja najwyższych władz wojskowych. Rozbudowany został Generalny Inspektorat Sił Zbojnych, co uszczupliło kompetencje Sztabu Generalnego i Ministerstwa Spraw Wojskowych. Reorganizacja ta spowodowała zmiany w szkolnictwie wojskowym. W l. 1928 - 1931 powstały centra wyszkolenia, zajmujące się kształceniem oficerów i podoficerów zawodowych, ich dokształcaniem i oraz specjalizacją. W skład centrów wyszkolenia wchodziły szkoły podchorążych (zachowując pewną autonomię), szkoły podchorążych rezerwy, kursy doskonalenia oficerów, szkoły podoficerskie oraz kursy specjalistyczne dla podoficerów. W 1936 powstały przy Wyższej Szkole Wojennej Wyższa Szkoła Lotnicza, a 1 października 1936 Wyższa Szkoła Inżynierii. W 1937 dokonano reorganizacji szkolnictwa wojskowego. Odstąpiono od szkolenia unitarnego. Do szkół podchorążych nabierano głównie kandydatów ze szkół podchorążych rezerwy i z korpusów kadetów.
W l. 1921-37 działały uczelnie kształcące oficerów:
Wyższe szkoły wojskowe
Szkoły oficerskie
1937 - 1939.
Po dokonanej w 1937 reorganizacji szkolnictwa wojskowego działały nw. uczelnie kształcące oficerów zawodowych:
Wyższe szkoły wojskowe
Szkoły podchorążych 
Szkoły wszystkich typów - według kategorii.
Wyższe szkoły wojskowe
Obozy szkolne:
Centra wyszkolenia:
Szkoły oficerskie:
Szkoły podchorążych:
Ośrodki kształcenia podchorążych rezerwy w latach 1922-1939
Szkoły podoficerów zawodowych:
Szkoły:
Kursy:
Jednostki szkolne:
Według rodzajów broni i służb.
Kawaleria
Artyleria
Łączność (Wojska Telegraficzne i Wojska Radiotelegraficzne)
Saperzy
Lotnictwo
Wojska Balonowe (Aeronautyczne)
Korpus Ochrony Pogranicza
Żandarmeria
Wojska taborowe
Służba zdrowia
Służba weterynaryjna
Służba opieki

</doc>
<doc id="1713944" url="https://pl.wikipedia.org/wiki?curid=1713944" title="Tzimakos">
Tzimakos



</doc>
<doc id="1713945" url="https://pl.wikipedia.org/wiki?curid=1713945" title="Pismo dongba">
Pismo dongba

Pismo dongba – piktograficzny system pisma używany przez kapłanów bön tybeto-birmańskiej mniejszości etnicznej Naxi w Chinach, zwanych dongba. Pismo to służyło jako pomoc kapłanom, do zapisywania tekstów rytualnych. Obecnie, obok pisma geba oraz alfabetu łacińskiego, jest jednym z trzech rodzajów pisma używanych przez Naxi. 
Historia.
Pismo dongba jest najprawdopodobniej wytworem oryginalnym o wielowiekowej historii. Zgodnie z tradycją samych dongba system ten został stworzony przez założyciela tradycji bön w Tybecie, Szenraba Miło (język tybetański: "ston pa gshen rab" dongba Shenrab).
Z chińskich dokumentów wynika że pismo dongba było w użyciu już w VII w. za czasów wczesnej dynastii Tang.
Po rewolucji kulturalnej w Chinach dążono do unicestwienia tego systemu pisma. Zniszczono wówczas tysiące manuskryptów. Niemal połowa rękopisów które się zachowały, została wcześniej wywieziona do Europy i USA. Do zapisu języka naxi wprowadzono alfabet łaciński.
Charakterystyka.
Dongba jest pismem piktograficzno-ideograficznym, obejmującym około tysiąca znaków, które służyły kapłanom jako pomoc mnemotechniczna. Pojedynczy glif mógł służyć do recytowania całego zdania. Pojęcia dla których nie ma odpowiedniego znaku są zapisywane za pomocą uzupełniającego sylabariusza geba, tworząc rodzaj rebusa. Nazwa pisma w języku naxi znaczy dosłownie „zapiski na drewnie i kamieniu”, co może sugerować, że w przeszłości pisano na bardziej trwałych materiałach, jednak współcześnie używa się papieru domowej roboty, wytworzonego z rośliny daphne tangutica. Do pisania używa się bambusowych piór i tuszu uzyskanego z popiołu. Kierunek pisma od lewej do prawej.

</doc>
<doc id="1713946" url="https://pl.wikipedia.org/wiki?curid=1713946" title="Luise Krüger">
Luise Krüger

Luise Krüger (ur. 11 stycznia 1915 w Dreźnie, zm. 13 czerwca 2001 tamże) – niemiecka lekkoatletka, która specjalizowała się w rzucie oszczepem.
W 1936 brała udział w igrzyskach olimpijskich, które odbywały się w Berlinie. W trzeciej kolejce olimpijskiego konkursu posłała oszczep na odległość 43,29 metrów i ostatecznie zajęła drugie miejsce zdobywając srebrny medal. Dwa lata później podczas lekkoatletycznych mistrzostw Europy wywalczyła brązowy krążek. Rekord życiowy: 46,27 m (1939).

</doc>
<doc id="1713950" url="https://pl.wikipedia.org/wiki?curid=1713950" title="41 Gdański Pułk Artylerii">
41 Gdański Pułk Artylerii

41 Gdański pułk artylerii (41 pa) – oddział artylerii lekkiej ludowego Wojska Polskiego.
Historia pułku.
41 Pułk Artylerii Lekkiej został sformowany na podstawie rozkazu Nr 41 Naczelnego Dowódcy Wojska Polskiego z dnia 6 października 1944 roku, w Zamościu, w składzie 12 Dywizji Piechoty (3 Armia WP), według sowieckiego etatu Nr 04/252 o stanie osobowym 1022 wojskowych. 1 listopada 1944 roku stan ewidencyjny oddziału liczył 218 żołnierzy, w tym: 35 oficerów, 18 podoficerów i 165 szeregowych, czyli 21,3% stanu etatowego. W związku z zaniechaniem formowania 3 Armii i 12 DP, jednostka została rozformowana do 30 listopada 1944 roku, a jej skład osobowy wcielony do 10 Brygady Artylerii Polowej.
Na podstawie rozkazu Nr 0156/Org. Naczelnego Dowódcy WP z dnia 29 czerwca 1945 roku i rozporządzenia Nr DPK/Org./0114/2 I Wiceministra Obrony Narodowej z dnia 5 lipca 1945 roku sformowana została 16 Dywizja Piechoty. 9 sierpnia 1945 roku w skład 16 DP włączony został 41 Pułk Artylerii, zorganizowany w Wejherowie, według etatu Nr 2/3 o stanie osobowym 815 wojskowych.
27 lutego 1946 roku Naczelny Dowódca WP, rozkazem Nr 046/Org., polecił przeformować jednostkę w 41 Pułk Artylerii Lekkiej, według etatu Nr 2/52 o stanie osobowym 685 wojskowych i 5 pracowników kontraktowych. W lipcu tego roku 41 pal dyslokowany został do Gdańska-Wrzeszcza. 22 maja 1947 roku Minister Obrony Narodowej nadał jednostce nazwę wyróżniającą „Gdański”.
W 1952 roku jednostka przeformowana została w 41 Gdański Pułk Artylerii Haubic według etatu Nr 5/86 o stanie 582 żołnierzy i 11 pracowników cywilnych, i weszła w skład 16 Kaszubskiej Dywizji Zmechanizowanej.
W 1955 roku oddział przeformowany został w 41 Gdański Dywizjon Artylerii Haubic według etatu Nr 5/181 o stanie 359 wojskowych i 4 pracowników cywilnych, i wszedł w skład 16 Kaszubskiej Dywizji Pancernej.
W 1958 roku dywizjon wraz z 42 Szkolną Baterią Artylerii wyłączony został ze składu 16 DPanc i podporządkowany dowódcy 23 Dywizji Piechoty. Na bazie obu pododdziałów oraz 60 Dywizjonu Artylerii Armat ze składu 5 Brygady Obrony Wybrzeża sformowany został 41 Gdański Pułk Artylerii (JW 3586) według etatu Nr 2/242 o stanie 333 wojskowych i 7 pracowników cywilnych.
Wiosną 1963 roku jednostka weszła w skład 23 Dywizji Desantowej i została przeformowana na nowy etat Nr 5/350. Równocześnie stacjonujący w Kwidzynie 93 Dywizjon Artylerii Przeciwpancernej przeformowany został w 93 Dywizjon Artylerii Rakietowej (JW 3632).
8 października tego roku 23 DDes przemianowana została na 7 Łużycką Dywizję Desantową. W tym samym roku, jesienią, 41 Gdański Pułk Artylerii został rozformowany. W jego miejsce przeniesiony został 93 dar i przemianowany na 41 Dywizjon Artylerii Rakietowej.
W następnym roku 41 dar przeformowany został w 41 Dywizjon Artylerii (JW 3632).
Żołnierze pułku.
Dowódcy pułku
oficerowie

</doc>
<doc id="1713952" url="https://pl.wikipedia.org/wiki?curid=1713952" title="Historia Żydów w Zambrowie">
Historia Żydów w Zambrowie

Historia Żydów w Zambrowie – pierwsze wzmianki o ludności żydowskiej mieszkającej w Zambrowie pochodzą z XVII wieku, jednak aż do schyłku XVIII wieku było ich niewielu (w końcu tego stulecia było ich 32, co stanowiło 5,8% mieszkańców miasta). Żydzi do Zambrowa przybywali przede wszystkim z pobliskiej Jabłonki, gdzie przez pewien czas grzebano również zmarłych z Zambrowa. Początkowo zambrowscy Żydzi nie byli zorganizowani w osobną gminę, znajdowali się pod jurysdykcją gminy żydowskiej w Tykocinie. Gminę utworzono w 1830 roku, ale kilka lat wcześniej zaczął funkcjonować kirkut. W 1895 roku wybudowano w Zambrowie okazałą synagogę.
Gwałtowny napływ ludności żydowskiej do Zambrowa nastąpił w początkach wieku XIX (ich liczba zwiększyła się około dziesięciokrotnie). W latach następnych liczba starozakonnych w mieście nadal wzrastała, z czasem przerastając liczbę ludności polskiej (1859 – 65,2%; 1897 – 64,8%; 1909 – 58,7%). Napływ ludności polskiej, rozwój silnego garnizonu wojskowego spowodował, iż z biegiem czasu stosunek ilościowy ludności polskiej do żydowskiej zaczął się zmieniać, choć aż do wybuchu II wojny światowej Żydzi stanowili niemal połowę mieszkańców (w połowie lat trzydziestych na 7620 mieszkańców Zambrowa 3330 było narodowości żydowskiej). Na zmniejszanie liczby Żydów w Zambrowie miała także wpływ emigracja do Palestyny, trwająca już od początku wieku XX w. W latach 20. z Zambrowa wyjechał m.in. Szelomo Goren – w latach 1973–1983 naczelny aszkenazyjski rabin Izraela.
Żydzi zambrowscy zajmowali się głównie handlem i rzemiosłem. Ich przewaga powodowała liczne konflikty z ludnością chrześcijańską. Ich apogeum miało miejsce w latach 30. XX wieku, gdy w wyniku agitacji – silnego na terenie ziemi łomżyńskiej obozu endeckiego – dochodziło do konfliktów i prób blokowania żydowskich sklepów.
Konflikty jednak nie zahamowały prężnego rozwoju żydowskiej części miasta. W dwudziestoleciu międzywojennym w Zambrowie działało wiele żydowskich organizacji społecznych (np. żydowski skauting), partii politycznych (m.in. Bund, Poalej Syjon), edukacyjnych (szkoła, przedszkole) kulturalnych i sportowych (funkcjonowało kilka klubów sportowych). Istniały domy modlitwy, synagogi, kino, szpital. Ludność żydowska aktywnie brała udział w życiu miasta, uczestniczyła w obchodach rocznic patriotycznych (zwyczajem było odprawianie nabożeństw świątecznych nie tylko w kościele katolickim, ale również w synagodze), a zambrowski rabin udzielał posługi w garnizonie.
Choć Zambrów w wyniku paktu Ribbentrop-Mołotow znalazł się w sowieckiej strefie wpływów, jednak miasto we wrześniu 1939 roku na kilkanaście dni zostało zajęte przez oddziały niemieckie. Już wtedy dokonano pierwszych mordów, których ofiarą padli nie tylko jeńcy i cywile polscy, ale również około 50 Żydów. W czasie okupacji sowieckiej do Zambrowa przybywali Żydzi uciekający z Generalnego Gubernatorstwa do ZSRR.
Niemcy ponownie zajęli miasto w czerwcu 1941 roku. Już w pierwszych dniach zabito około 90 osób. W sierpniu i wrześniu w dwóch akcjach eksterminacyjnych (w lasach w okolicach wsi Szumowo i Kołaki Kościelne) zgładzono ponad 2 tys. żydowskich obywateli miasta. Pozostali Żydzi zostali zgromadzeni w utworzonym w centrum miasta getcie. W zambrowskich koszarach zorganizowano obóz przejściowy dla Żydów z okolicznych miejscowości. Zimą 1942-1943 getto i obóz zostały zlikwidowane. Żydzi zostali zgładzeni w komorach Auschwitz.
Po Żydach zambrowskich nie pozostał niemal żaden ślad. Część miasta, zamieszkana dawniej przez starozakonnych, została zniszczona w czasie wojny, a po niej gruntownie przebudowana. Znikła m.in. ulica Bożnicza, przy której znajdowała się synagoga. Zostało kilkanaście kamienic z przełomu XIX i XX wieku oraz kirkut.

</doc>
<doc id="1713954" url="https://pl.wikipedia.org/wiki?curid=1713954" title="41 Pułk Artylerii">
41 Pułk Artylerii

Pułki artylerii noszące numer „41”: 
Polskie:
Austro-węgierski

</doc>
<doc id="1713955" url="https://pl.wikipedia.org/wiki?curid=1713955" title="Pietro Sasso">
Pietro Sasso

Pietro Sasso (zm. 1218) – włoski kardynał.
Życiorys.
Pochodził z Anagni. W 1202 roku był papieskim kapelanem. W grudniu 1204 papież Innocenty III mianował go kardynałem diakonem S. Angelo, a w maju 1206 kardynałem prezbiterem S. Pudenziana. Podpisywał bulle papieskie między 13 stycznia 1205 a 17 sierpnia 1218. W 1208 roku był gubernatorem Kampanii, a w 1216 legatem papieskim w Niemczech. W 1217 sprawował urząd wikariusza papieskiego w Rzymie.

</doc>
<doc id="1713956" url="https://pl.wikipedia.org/wiki?curid=1713956" title="Prislop">
Prislop

Prislop – najprawdopodobniej pochodzi od starosłowiańskiego słowa "prislop" („przejście przez górski masyw, przełęcz”). W języku rumuńskim słowo "prislop" oznacza „wąwóz górski, górską przełęcz”. Na Słowacji nazwę "Prislop" noszą przełęcze, ale czasami na mapach nazwę tę przeniesiono także na sąsiednie szczyty. W Polsce występuje w formie "Przysłop". Nasuwa się wniosek, że nazwa ta została rozpropagowana przez Wołochów. 

</doc>
<doc id="1713957" url="https://pl.wikipedia.org/wiki?curid=1713957" title="Działania uboczne">
Działania uboczne



</doc>
<doc id="1713958" url="https://pl.wikipedia.org/wiki?curid=1713958" title="Teodor Palimąka">
Teodor Palimąka

Teodor Palimąka (ur. 9 listopada 1919 w Sosnowcu, zm. 7 września 1980 w Gubinie) – działacz partyjny okresu PRL.
Działalność partyjno-zawodowa.
Pochodził z rodziny robotniczej. Od lat 30. XX w. członek Komunistycznego Związku Młodzieży Polski, od 1945 członek Polskiej Partii Robotniczej, a od 1948 członek Polskiej Zjednoczonej Partii Robotniczej. Od 1945 do 1950 pracował w przedsiębiorstwie budowlanym w Katowicach i Hucie Pokój w Nowym Bytomiu, początkowo jako pracownik fizyczny, a następnie kierownik działu. W 1950 przeniesiony służbowo z Sosnowca do pracy w Wydziale Kadr KC PZPR w Warszawie. W latach 1954–1958 słuchacz w Wyższej Szkole Nauk Społecznych przy KC PZPR. Ukończył studia także na Uniwersytecie Warszawskim. W latach 1958–1959 starszy instruktor w Centralnej Radzie Związków Zawodowych. 
W okresie od 1959 do 1961 starszy inspektor w Wydziale Kadr KC PZPR. W latach 1961–1963 inspektor w Wydziale Organizacyjnym KC PZPR. W latach 1963–1970 był zastępcą kierownika Wydziału Organizacyjnego KC PZPR. Z kolei w latach 1970–1972 był kierownikiem Biura Spraw Kadrowych Komitetu Centralnego PZPR. Miał wówczas decydujący wpływ na obsadę stanowisk w aparacie partyjnym. 
Od stycznia 1972 do kwietnia 1980 był kierownikiem Wydziału Administracyjnego KC PZPR. Wydział ten sprawował nadzór nad wojskiem, bezpieczeństwem, sądownictwem oraz stosunkami państwo-kościół. Na kolejnych zjazdach PZPR był wybierany do centralnych władz partyjnych. Na IV (1964] oraz V (1968) Zjeździe PZPR wybrany w skład Centralnej Komisji Rewizyjnej PZPR. Z kolei na VI (1971) oraz VII (1975) Zjeździe PZPR wybrany na członka Komitetu Centralnego PZPR.
22 kwietnia 1980 r. mianowany przez Radę Państwa PRL ambasadorem nadzwyczajnym i pełnomocnym Polskiej Rzeczypospolitej Ludowej w Syryjskiej Republice Arabskiej. Funkcję tę pełnił jedynie przez cztery miesiące, ale nigdy formalnie nie objął tego stanowiska.
Śmierć.
7 września 1980 zmarł w Gubinie, gdzie miał uczestniczyć w przysiędze wojskowej swego pasierba. Pochowany 10 września 1980 roku na Cmentarzu Wojskowym na Powązkach w Warszawie (kwatera A4-tuje-19). W pogrzebie uczestniczyli przedstawiciele najwyższych władz PRL m.in. ówczesny I sekretarz KC PZPR Stanisław Kania, wicepremier Stanisław Kowalczyk, sekretarz KC PZPR Emil Wojtaszek oraz przewodniczący Centralnej Komisji Rewizyjnej PZPR Jerzy Muszyński.

</doc>
<doc id="1713960" url="https://pl.wikipedia.org/wiki?curid=1713960" title="Aleksandr Bułanow">
Aleksandr Bułanow

Aleksandr Bułanow (ros. Александр Буланов; ur. 26 grudnia 1989) – rosyjski lekkoatleta specjalizujący się w pchnięciu kulą.
W 2006 był 6. podczas Gimnazjady. W 2007 roku wywalczył złoty medal mistrzostw Europy juniorów. Rok później - w 2008 - podczas rozgrywanych w Bydgoszczy mistrzostw świata juniorów zajął drugie miejsce. Zwycięzca zimowego pucharu Europy w kategorii U23 w 2009. Szósty zawodnik halowych mistrzostw Europy (2013). Medalista mistrzostw Rosji.
Badania antydopingowe przeprowadzone 10 lipca 2009 wykazały obecność u Buałnowa niedozwolonej substancji – metandienonu, za co nałożono na Rosjanina karę dwuletniej dyskwalifikacji.

</doc>
<doc id="1713962" url="https://pl.wikipedia.org/wiki?curid=1713962" title="Aleksandr Bulanov">
Aleksandr Bulanov



</doc>
<doc id="1713963" url="https://pl.wikipedia.org/wiki?curid=1713963" title="Buc de Nubiera">
Buc de Nubiera

Buc de Nubiera – szczyt w Alpach Kotyjskich, części Alp Zachodnich. Leży na granicy między Włochami (regionie Piemont) a Francją (region Prowansja-Alpy-Lazurowe Wybrzeże). Szczyt można zdobyć drogami ze schronisk: Bivacco Renato Montaldo al Buc di Nubiera. Sąsiaduje z Brec de Chambeyron.

</doc>
<doc id="1713964" url="https://pl.wikipedia.org/wiki?curid=1713964" title="Alexander Bulanov">
Alexander Bulanov



</doc>
<doc id="1713968" url="https://pl.wikipedia.org/wiki?curid=1713968" title="Cresta della Taillante">
Cresta della Taillante

Cresta della Taillante – szczyt w Alpach Kotyjskich, części Alp Zachodnich. Leży w południowo-wschodniej Francji w regionie Prowansja-Alpy-Lazurowe Wybrzeże, przy granicy z Włochami. Szczyt można zdobyć drogą z przełęczy Col Agnel.

</doc>
<doc id="1713969" url="https://pl.wikipedia.org/wiki?curid=1713969" title="Park Władysława Andersa">
Park Władysława Andersa



</doc>
<doc id="1713971" url="https://pl.wikipedia.org/wiki?curid=1713971" title="Hala Sportowo-Widowiskowa w Gdyni">
Hala Sportowo-Widowiskowa w Gdyni



</doc>
<doc id="1713972" url="https://pl.wikipedia.org/wiki?curid=1713972" title="Leigh Julius">
Leigh Julius

Leigh Julius (ur. 25 marca 1985) – południowoafrykański lekkoatleta, sprinter.
Osiągnięcia.
W 2004 odpadł w eliminacyjnych biegach na 200 metrów podczas igrzysk w Atenach, ostatecznie sklasyfikowano go na 34. pozycji – drugiej niedającej awansu do dalszych biegów. W 2008 Julius reprezentował RPA na igrzyskach olimpijskich w Pekinie, gdzie sztafeta 4 x 100 metrów z Juliusem na drugiej zmianie nie ukończyła biegu eliminacyjnego.

</doc>
<doc id="1713973" url="https://pl.wikipedia.org/wiki?curid=1713973" title="Seo Jung-Won">
Seo Jung-Won



</doc>
<doc id="1713975" url="https://pl.wikipedia.org/wiki?curid=1713975" title="Mont Thabor">
Mont Thabor

Mont Thabor – szczyt w Alpach Kotyjskich, części Alp Zachodnich. Leży w południowo-wschodniej Francji w regionie Owernia-Rodan-Alpy, przy granicy z Włochami. Leży na południe od wyższego o 29 metrów szczytu Pic du Thabor. Odziela je przełęcz Col du Thabor. 
Szczyt można zdobyć drogą z miejscowości Valmeinier w dolinie Valle Stretta.

</doc>
<doc id="1713976" url="https://pl.wikipedia.org/wiki?curid=1713976" title="Stanisława Zawadecka-Nussbaum">
Stanisława Zawadecka-Nussbaum

Stanisława Zawadecka-Nussbaum (ur. 16 września 1921 w Nadorożniowie, zm. 2012 w Szwecji) – działaczka polityczna i partyjna okresu PRL, posłanka na Sejm PRL III i IV kadencji.
Życiorys.
Córka Jana i Heleny, posiadała wykształcenie wyższe niepełne. Od 1943 do 1949 była oficerem politycznym 1 Dywizji Piechoty im. Tadeusza Kościuszki. Od 1946 członkini Polskiej Partii Robotniczej, od 1948 Polskiej Zjednoczonej Partii Robotniczej. W latach 1949–1952 była sekretarzem Zarządu Głównego Ligi Kobiet Polskich. W latach 1952–1953 była wiceprzewodniczącą prezydium Rady miasta stołecznego Warszawy. Od 1958 do 1965 była sekretarzem generalnym, a od 1965 do 1968 przewodniczącą Zarządu Głównego LPK.
W latach 1964–1968 była zastępcą członka Komitetu Centralnego PZPR. Posłanka na Sejm PRL III (1961–1965) i IV (1965–1969) kadencji. Wchodziła również w skład Państwowej Komisji Wyborczej w wyborach do Sejmu PRL w 1965. W latach 1958–1971 (faktycznie do 1968) sekretarz Ogólnopolskiego Komitetu Frontu Jedności Narodu.
Od lat 60. była żoną zastępcy kierownika studium wojskowego Politechniki Warszawskiej płk. Klemensa Nussbauma, późniejszego historyka izraelskiego. W 1969 wraz z mężem wyjechała do Izraela.

</doc>
<doc id="1713978" url="https://pl.wikipedia.org/wiki?curid=1713978" title="Działanie odwrotne">
Działanie odwrotne



</doc>
<doc id="1713979" url="https://pl.wikipedia.org/wiki?curid=1713979" title="Tęczowa flaga">
Tęczowa flaga



</doc>
<doc id="1713981" url="https://pl.wikipedia.org/wiki?curid=1713981" title="Lesbian until graduation">
Lesbian until graduation

Lesbian until graduation (LUG, "ang. lesbijka do uzyskania dyplomu"), a także gay until graduation (GUG) i bisexual until graduation (BUG) są slangowymi terminami używanymi do określania kobiet, głównie uczęszczających do szkoły średniej lub na studia, które okresowo identyfikują się z homoseksualizmem lub biseksualizmem oraz przeżywają doświadczenia z tym związane. Termin oznacza, że kobieta, w stosunku do której jest on skierowany, w końcu zacznie ściśle identyfikować się z heteroseksualizmem (jej preferencje seksualne w stosunku do kobiet są przejściowe). W środowisku lesbijskim termin bywa używany pogardliwie w stosunku do kobiet biseksualnych.
Można sklasyfikować go bardziej w kategorii 'miejskiego mitu środowiskowego' ("urban legend") niż autentycznego zjawiska orientacji seksualnej. Do pewnego stopnia jest on starszą nieco formą popularnej subkultury metroseksualistów w takim jej rozumieniu, które zakłada sprzeciw wobec tradycyjnie istniejących norm socjalno-obyczajowych.
Użycie.
W stosunku do kobiet ukrycie homoseksualnych.
Dawniej terminy LUG/BUG były powiązane z kobietami homo- i biseksualnymi w jednopłciowych, damskich szkołach średnich i uniwersytetach, które swoją orientację seksualną ukrywały przed rodzicami i opiekunami prawnymi. Określenie sugerowało, że jednostka była otwarcie homoseksualna w czasie, gdy przebywała na terenie campusu, a jednocześnie ostatecznie dostosowywała się do wymagań rodziny i społeczeństwa dotyczących heteroseksualności. 
Termin używany był również do opisu sytuacyjnych zachowań seksualnych, sugerujących, że jednostka w końcu powróci do zachowań heteroseksualnych, gdy zostanie uwolniona spod interpersonalnej presji lub wyzbędzie się faktycznych preferencji.
Jako określenie lekceważące.
Obecnie termin jest stosowany głównie z nacechowaniem pejoratywnym, jako sugerujący, że związek pomiędzy kobietami jest nieautentyczny lub bezprawny. Może to odnosić się do faktu, że związek homoseksualny jest świadomie wybierany tymczasowo lub jest oparty głównie na dogodności.
To użycie sugeruje, że partnerzy:
Inne negatywnie zabarwione użycie sugeruje stronienie od pożądania celem pozyskania uwagi (głównie mężczyzn). Takie zachowywanie bywa określane mianem "bisexual chick". 
To użycie sugeruje, że jednostka:
Inne reakcje.
Osoby biseksualne i ich znajomi uważają, że te terminy są dowodem bifobii i nietolerancji biseksualizmu, a kobiety opisywane jako LUG mogą w rzeczywistości być biseksualne. Sugerują oni, że pojawienie się takiego pojęcia dowodzi, że seksualność człowieka jest raczej elastyczna niż trwale ustalona (jeśli chodzi o orientację seksualną).
Uznają, że termin jest pogardliwie używany w stosunku do osób ciekawych biseksualności i młodzieży odkrywającej swoją orientację seksualną.
Sugeruje się, że kobiety angażujące się tymczasowo w związki z kobietami mogą:
Argumentowana jest bezpodstawność podawanych różnic, a przez to sugerowana szkodliwość pojęcia niezależnie od podmiotu, do którego się ono odnosi. Społeczna akceptacja (w tym unormowana sytuacja prawna) i poparcie dla związków homoseksualnych złagodziłoby presję wymuszającą na kobietach bi- i homoseksualnych odrzucanie swoich preferencji na rzecz heteroseksualizmu po ukończeniu kształcenia.

</doc>
<doc id="1713982" url="https://pl.wikipedia.org/wiki?curid=1713982" title="Organizacja społeczna">
Organizacja społeczna

Organizacja społeczna – w rozumieniu polskiego Kodeksu postępowania administracyjnego (KPA) organizacja zawodowa, samorządowa, spółdzielcza, stowarzyszenie lub inna organizacja społeczna.
Organizacja społeczna w przypadku spełnienia określonych przesłanek jest uprawniona do wzięcia udziału w postępowaniu administracyjnym, postępowaniu sądowoadministracyjnym, postępowaniu cywilnym (organizacje pozarządowe) lub postępowaniu karnym.
Rodzaje organizacji społecznych.
Mianem organizacji społecznych określa się organizację zawodową, samorządową, spółdzielczą, stowarzyszenia lub inne organizacje społeczne:
W postępowaniu administracyjnym.
Formy udziału.
Organizacja społeczna może uczestniczyć w postępowaniu administracyjnym w wielorakich formach. Organizacja może występować w postępowaniu jako strona lub jako uczestnik na prawach strony. Może także sprawować funkcje organu administracji publicznej. Organy organizacji społecznych zalicza się do organów administracji publicznej, jeżeli wykonują zadania zlecone z zakresu tejże administracji publicznej.
Sprawowanie funkcji organu administracji publicznej.
Organizacja społeczna może występować w obrocie administracyjnoprawnym jako organ administrujący. W tym sensie, organizacja społeczna działa jako organ administracji publicznej w rozumieniu art. 5 § 2 pkt 3 KPA.
Organami wyższego rzędu w stosunku do organizacji społecznych są odpowiednie organy wyższego stopnia tych organizacji, a w razie ich braku – organ państwowy sprawujący nadzór nad ich działalnością. Organami naczelnymi w stosunku do organów organizacji społecznych są naczelne organy tych organizacji, a w razie braku takiego organu – Prezes Rady Ministrów lub właściwi ministrowie sprawujący zwierzchni nadzór nad ich działalnością.
Organizacja społeczna jako strona.
Kodeks postępowania administracyjnego stanowi, że stroną w postępowaniu administracyjnym jest każdy, czyjego interesu prawnego lub obowiązku dotyczy postępowanie, albo kto żąda czynności organu ze względu na swój interes prawny lub obowiązek. W dalszej części przepisy KPA stanowią, że stronami mogą być również organizacje społeczne – również jednostki nieposiadające osobowości prawnej (art. 29 KPA). Stąd, organizacja społeczna jest uprawniona do występowania w postępowaniu administracyjnym jurysdykcyjnym w charakterze strony.
Organizacja społeczna jako uczestnik na prawach strony.
Organizacja społeczna może w sprawie dotyczącej innej osoby wystąpić z żądaniem wszczęcia postępowania lub dopuszczenia organizacji społecznej do udziału w postępowaniu, jeżeli jest to uzasadnione celami statutowymi tej organizacji i gdy przemawia za tym interes społeczny. Oba te wymogi muszą zostać spełnione łącznie. Ich wystąpienie powinno zostać należycie uzasadnione we wniosku o dopuszczenie organizacji społecznej do udziału w sprawie.
Przesłanka uzasadnienia celami statutowymi została bezpośrednio powiązana z art. 10 ust. 1 pkt 3 Prawa o stowarzyszeniach. „Zapisy regulaminu organizacji społecznej winny być tak sformułowane, aby nie nasuwały żadnych wątpliwości na jakie obszary działalności są nakierowane działania”. „Określenie „cel statutowy” oznacza, że sprawa dotyczy zasadniczych kierunków działalności danej organizacji, zapisanych w statucie lub w innym, spełniającym podobną do statutu funkcję, akcie regulującym wewnętrzny ustrój danej organizacji społecznej”.
„Pojęcie „interesu społecznego” (art. 31 § 1 k.p.a.) wymaga każdorazowo indywidualnej oceny. Kryterium „interesu społecznego” stanowi kryterium niedookreślone, którego treść zmienia się w czasie w zależności od wartości uznawanych w społeczeństwie. (…) Udział organizacji społecznej w postępowaniu administracyjnym nie może służyć wyłącznie partykularnym interesom samej organizacji społecznej, jak również nie może prowadzić do naruszenia sfery prywatności stron postępowania poprzez nadmierne poszerzenie kręgu jego uczestników”.
Organizacja społeczna powinna wykazać „kwalifikacje”, jakie posiada do występowania w danej konkretnej sprawie. Ponadto organizacja społeczna może brać udział w postępowaniu w imieniu i na rzecz pracownika delegowanego na terytorium RP lub z terytorium RP albo pracodawcy delegującego pracownika na terytorium RP lub z terytorium RP – za zgodą strony w imieniu i na rzecz której występuje w postępowaniu.
W razie braku spełnienia przesłanek uzasadniających dopuszczenie organizacji społecznej do udziału w postępowaniu administracyjnym organ wydaje postanowienie o odmowie wszczęcia postępowania lub dopuszczenia do udziału w postępowaniu organizacji społecznej, na które służy zażalenie, a następnie skarga do sądu administracyjnego.
Organizacja społeczna, która nie uczestniczy w postępowaniu na prawach strony, może za zgodą organu przedstawić temu organowi swój pogląd w sprawie, wyrażony w uchwale lub oświadczeniu jej organu statutowego. Jedyną przesłanką dopuszczenia organizacji społecznej do wyrażenia organowi swojego poglądu w sprawie jest zgoda organu. Taka zgoda powinna jednak zostać poprzedzona analizą przesłanek, o których mowa w art. 31 § 1 KPA.

</doc>
<doc id="1713988" url="https://pl.wikipedia.org/wiki?curid=1713988" title="Nonkilling">
Nonkilling

Nonkilling – termin w języku angielskim, odnosi się do nieobecności zabijania, gróźb zabicia i warunków sprzyjających zabijaniu w społeczeństwie. Pomimo że termin w świecie akademickim używany jest głównie w odniesieniu do zabijania istot ludzkich, czasem jest rozszerzany na zwierzęta i inne formy życia. Odnosi się to także do tradycyjnego zastosowania terminu "nonkilling" (lub "non-killing) jako części buddyjskiej filozofii, wyrażonej w pierwszej zasadzie Pancasili. Pisma buddyjskie w języku palijskim bezpośrednio odnoszą się do nieagresywności i niezabijania: mnisi powinni nie tylko unikać zabijania ale także powstrzymać się od zachęcania innych ludzi do odebrania sobie życia. Znacząco, "niezabijanie zostało także użyte ostatnio w "Karcie na Rzecz Świata bez Przemocy" zaakceptowanej przez 8. Światowy Kongres Laureatów Pokojowej Nagrody Nobla.
W analizie przyczyn, nonkilling obejmuje koncepty: pokoju (nieobecności wojny i warunków sprzyjających wojnie), nieagresywności (psychologicznej, fizycznej i strukturalnej) i ahinsy (niekrzywdzenia myślą, słowem i uczynkiem. Nie wykluczając żadnego z wymienionych terminów, nonkilling oferuje wyjątkowe podejście cechujące się wymiernością jego celów i otwartym charakterem jego realizacji. W porównaniu z użyciem terminów takich jak "nieagresywność" lub "pokój", które często podąża tropem klasyczej formy argumentacji odnoszącej się do abstrakcyjnych idei często prowadząc do bierności, zabijanie (i jego antonim, nonkilling) odnosi się do konkretnych przyczyn i jest bardziej wymierny poprzez przyjęcie perspektywy zdrowia publicznego (prewencji, interwencji i post-traumatycznej transformacji zmierzającej ku stopniowej likwidacji zabijania).
W szerokim rozumieniu, nonkilling przeciwstawia się agresji, zabójstwom, karze śmierci, czystkom etnicznym, wojnom domowym, zabijaniu rytualnemu, masowym mordom, wojnie, przemocy, terroryzmowi, zamachom, strukturalnej przemocy, strzelaninom w szkołach, sztucznym poronieniom, tyranii, królobójstwu, zabójstwom na tle politycznym, honorowemu zabijaniu, holocaustowi, dzieciobójstwu i innym, bezpośrednim, pośrednim lub strukturalnym, formom zabijania.

</doc>
<doc id="1713990" url="https://pl.wikipedia.org/wiki?curid=1713990" title="Teoria ERG">
Teoria ERG

Teoria ERG – teoria motywacji opracowana przez Claytona Alderfera. 
Opis.
Alderfer zaproponował inną hierarchię potrzeb niż ta opracowana przez Abrahama Maslowa. Nazwa teorii jest skrótem trzech słów: E – egzystencja ("existence"), R – związek ("relatedness") oraz G – wzrost ("growth"). Teoria ta uogólnia zatem teorię hierarchii potrzeb Maslowa i dzieli ją na trzy szczeble. Potrzeba egzystencji jest odpowiednikiem potrzeb fizjologicznych oraz bezpieczeństwa. Potrzeba związków mówi o kontaktach międzyludzkich i ich wpływie na prace człowieka (u Maslowa potrzeba przynależności i szacunku). Potrzeba wzrostu, a więc najwyższy szczebel w hierarchii Alderfera, koncentruje się na potrzebie szacunku do samego siebie i samorealizacji.
Teorię ERG odróżnia od hierarchii potrzeb Maslowa kolejność wypełniania potrzeb. Maslow zakłada, że człowiek chce zaspokajać swoje potrzeby w ustalonej kolejności i pozostaje na określonym szczeblu tak długo, aż dana klasa potrzeb zostanie zaspokojona. Nie dopuszcza on także regresu. I tak zaczynając od potrzeb fizjologicznych, człowiek pnie się coraz wyżej, wraz ze spełnianiem swoich niższych pragnień. Alderfer zakłada, że ludzie mogą kierować się kilkoma kategoriami naraz w swoim działaniu. Ludzie mogą być jednocześnie motywowani pragnieniem pieniędzy (potrzeba egzystencji), pragnieniem przyjaźni (potrzeba związku) oraz pragnieniem nabycia nowych umiejętności (potrzeba wzrostu). Jednocześnie, jeśli dana klasa potrzeb nie zostanie zaspokojona, jednostka będzie odczuwała frustrację i zejdzie na niższy poziom, bądź też zaspokoi daną potrzebę w inny sposób (na przykład podwyżka zamiast potrzeby przyjaźni).

</doc>
<doc id="1713991" url="https://pl.wikipedia.org/wiki?curid=1713991" title="Roc della Niera">
Roc della Niera

Roc della Niera (fr. "Tête des Toillies") – szczyt w Alpach Kotyjskich, części Alp Zachodnich. Leży na granicy między Włochami (regionie Piemont) a Francją (region Prowansja-Alpy-Lazurowe Wybrzeże). Szczyt można zdobyć drogą z przełęczy Col Agnel (2748 m).

</doc>
<doc id="1713992" url="https://pl.wikipedia.org/wiki?curid=1713992" title="Frånö">
Frånö

Frånö – miejscowość (tätort) w Szwecji w gminie Kramfors w regionie Västernorrland. Około 679 mieszkańców.

</doc>
<doc id="1713994" url="https://pl.wikipedia.org/wiki?curid=1713994" title="Brytyjscy posłowie do Parlamentu Europejskiego 2009–2014">
Brytyjscy posłowie do Parlamentu Europejskiego 2009–2014

Brytyjscy posłowie VII kadencji do Parlamentu Europejskiego zostali wybrani w wyborach przeprowadzonych 4 czerwca 2009.

</doc>
<doc id="1713995" url="https://pl.wikipedia.org/wiki?curid=1713995" title="Pernette du Guillet">
Pernette du Guillet

Pernette du Guillet (ur. ok. 1520 w Lyonie, zm. 7 lipca 1545 w Lyonie) – francuska poetka, przedstawicielka lyońskiej szkoły poezji (obok Louise Labé).
Urodziła się w rodzinie szlacheckiej, w 1538 wyszła za mąż za nieznanego z imienia szlachcica du Guilleta. Otrzymała solidne humanistyczne wykształcenie, znała język włoski i język hiszpański. Wcześniej jednym z jej nauczycieli był poeta Maurice Scève, który zakochał się w niej i poświęcił jej szereg utrzymanych w duchu petrarkizmu wierszy. Być może była również inspiracją dla jego tomu poezji miłosnych zatytułowanego "Delia, przedmiot najwyższej cnoty".
Za sprawą znajomości ze Scève'em zaczęła również tworzyć, utrzymując kontakty z lyońską grupą poetów skupioną wokół Scève'a i Louise Labé. Pisała głównie sonety o tematyce miłosnej. Zmarła mając ok. 25 lat w czasie epidemii dżumy. Jej wiersze opublikował jej mąż pod zbiorczym tytułem "Rymy".

</doc>
<doc id="1713996" url="https://pl.wikipedia.org/wiki?curid=1713996" title="Teksański klincz">
Teksański klincz



</doc>
<doc id="1713997" url="https://pl.wikipedia.org/wiki?curid=1713997" title="Monte Granero">
Monte Granero

Monte Granero – szczyt w Alpach Kotyjskich, części Alp Zachodnich. Leży w północno-zachodnich Włoszech w regionie Piemont, blisko granicy z Francją. Szczyt można zdobyć drogami ze schronisk: Rifugio Vitale Giacoletti (2741 m), Bivacco Boarelli (2820 m), Rifugio Battaglione Alpini Monte Granero (2377 m) we Włoszech oraz Refuge du Viso (2460 m).
Pierwszego wejścia dokonali E. Bianco, F. Pagagnone, C. Ratti, A. i C. Fiorio 23 sierpnia 1879 r.

</doc>
<doc id="1713999" url="https://pl.wikipedia.org/wiki?curid=1713999" title="Pierre Hola">
Pierre Hola

Pierre Hola (ur. 9 czerwca 1978 w Longolongo) - tongański rugbysta, reprezentant kraju, uczestnik Pucharu Świata w 2003 i 2007 roku. Obecnie występuje na pozycji łącznika ataku we włoskim klubie Rugby Viadana.
Kariera klubowa.
Pierwszym klubem Hola był australijski West Harbour RFC. Później tongijczyk występował w japońskim Kobelco Steelers, by w 2009 roku przeprowadzić się do Włoch, gdzie obecnie występuje w klubie Rugby Viadana Viadana. Pierre Hola ma na swoim koncie również występy w rugby league - reprezentował klub z przedmieść Sydney, Canterbury Bulldogs.
Kariera reprezentacyjna.
Swój pierwszy występ w kadrze Pierre Hola zaliczył 18 września 1998 roku przeciw Samoa. W tym samym roku rozegrał jeszcze dwa spotkania, ale nie dostał powołania na finały Pucharu Świata w 1999 roku. Po raz czwarty Hola zagrał dla Tonga 2001 roku i od tej pory występował w kadrze dość regularnie. 22 marca 2003 Pierre pobił rekord Tonga w liczbie zdobytych w jednym meczu punktów. W spotkaniu przeciw Korei Południowej zdobył ich 44, na co złożyły się: dwa przyłożenia i siedemnaście podwyższeń. Dzięki temu, a także kilku innym dobrym występom Hola wywalczył sobie miejsce w drużynie jadącej na Puchar Świata do Australii. Na tym turnieju we wszystkich czterech spotkaniach swojej drużyny wyszedł w podstawowym składzie, a zdobywając 17 punktów został najlepszym strzelcem swojej drużyny. Dla Tongijczyków jednak turniej zakończył się całkowitą porażką - występy grupowe zakończyli mając na koncie jedynie jeden, bonusowy punkt zdobyty za porażkę 7 punktami z Walią. Po mistrzostwach Hola nie był powoływany przez cały rok 2004. Od 2005 roku Tongijczyk ponownie zaczął występować w kadrze będąc w roku 2007 jednym z bardziej doświadczonych zawodników podczas Pucharu Świata we Francji. Na tej, z kolei udanej dla kadry, imprezie Hola ponownie został najlepiej punktującym zawodnikiem w zespole - uzyskał 44 punkty w czterech startach. W spotkaniu z Afryką Południową zaliczył piękną z własnej strefy obronnej przy przyłożeniu Viliami Vaki, które zostało uznane za jedno z przyłożeń mistrzostw. Hola reprezentował Tonga również podczas Pucharu Narodów Pacyfiku w 2006, 2007 i 2008 roku. W listopadzie 2008 roku wystąpił w drużynie Pacific Islanders, zbierającym graczy z Fidżi, Samoa i Tonga. Wówczas, w meczu przeciw reprezentacji Włoch zdobył 5 punktów, wykorzustując jeden rzut karny i jedno podwyższenie.
Kontrowersje.
Podczas nocy sylwestrowej 2005/2006 Hola został w Japonii aresztowany za pobicie. W wyniku sprzeczki znajdujący się pod wpływem alkoholu Tongijczyk znokautował czterech mężczyzn, którzy trafili później do szpitala.

</doc>
<doc id="1714000" url="https://pl.wikipedia.org/wiki?curid=1714000" title="Pierre Ducornet">
Pierre Ducornet

Pierre Desire Augustin Ducornet (ur. 19 kwietnia 1898, zm. 17 marca 1963) – francuski as myśliwski z czasów I wojny światowej. Osiągnął 7 zwycięstw powietrznych. Należał do grona asów posiadających tytuł honorowy Balloon Buster. 
Życiorys.
Pierre Ducornet urodził się w Poix-du-Nord. Do wojska wstąpił 25 sierpnia 1915 roku. 28 lutego 1917 roku został przeniesiony do lotnictwa, a 4 maja uzyskał licencję pilota. Pierwszym przydziałem liniowym była eskadra N 93. Pierwsze zwycięstwo powietrzne odniósł 29 maja 1918 roku. Do końca wojny zestrzelił razem z innymi pilotami eskadry (wówczas już latającej na samolotach SPAD i noszącej nazwę SPA 93) 6 balonów obserwacyjnych. 
W okresie międzywojennym pracował w lotnictwie. Po wybuchu II wojny światowej powrócił do lotnictwa wojskowego i po zakończeniu działań wojskowych pozostał we Francji działając w ruchu opory "Resistance". Po zakończeniu wojny pozostał w armii i w maju 1955 roku przeszedł w stan spoczynku w stopniu pułkownika. Po zakończeniu służby mieszkał w Paryżu, gdzie zmarł w 1963 roku. 

</doc>
<doc id="1714001" url="https://pl.wikipedia.org/wiki?curid=1714001" title="Szczyt iberoamerykański">
Szczyt iberoamerykański

Szczyty iberoamerykańskie (oficjalna nazwa z hiszp. "Las Cumbres Iberoamericanas de Jefes de Estado y de Gobierno") – corocznie odbywające się począwszy od 1991 r. szczyty, w których udział biorą przywódcy wszystkich latynoamerykańskich państw kontynentu, premier i król Hiszpanii, oraz premier Portugalii a także od 2004 r. również Andory.
W niektórych obradach szczytu uczestniczyło również Portoryko, państwo stowarzyszone ze Stanami Zjednoczonymi, reprezentowanym przez sekretarza stanu.
Wniosek o stałe członkostwo w szczytach złożyły: Gwinea Równikowa, Filipiny i Timor Wschodni, jednakże do tej pory pełne członkostwo tych państw nie zostało zrealizowane. Pierwszy szczyt iberoamerykański odbył się 18/19 lipca 1991 r. w Guadalajarze w Meksyku.
Głównym celem sojuszu jest wspieranie rozwoju gospodarczego, integracja regionu, rozwój wolnego handlu, wspólny rynek, koordynacja polityki w sprawach socjalnych, ekonomicznych i politycznych itp…

</doc>
<doc id="1714006" url="https://pl.wikipedia.org/wiki?curid=1714006" title="COROT-1">
COROT-1

COROT-1 – gwiazda ciągu głównego położona w gwiazdozbiorze Jednorożca. Jej wielkość gwiazdowa wynosi około 13,6 mag, co oznacza, że nie jest widoczna gołym okiem.
W 2007 roku odkryto krążącą wokół niej planetę COROT-1b.

</doc>
<doc id="1714012" url="https://pl.wikipedia.org/wiki?curid=1714012" title="Angus Macfadyen">
Angus Macfadyen

Angus Macfadyen (ur. 21 września 1963 w Glasgow) – szkocki aktor.
Angus Macfadyen urodził się w Glasgow, ale dorastał w Afryce, Francji, Singapurze i na Filipinach. Jego ojciec był doktorem i pracował dla Światowej Organizacji Zdrowia, co wiązało się z częstymi przeprowadzkami.
Był studentem Uniwersytetu Edynburskiego i London's Central School of Speech and Drama.
W jego dorobku znajdują się role m.in. Orsona Wellesa w "Cradle Will Rock" Tima Robbinsa, Duponta w "Equilibrium", króla Szkocji Roberta Bruce'a w "Braveheart. Waleczne serce" i Jeffa Denlona w trzech częściach serii filmów "Piła".

</doc>
<doc id="1714014" url="https://pl.wikipedia.org/wiki?curid=1714014" title="Jacqueline Todten">
Jacqueline Todten

Jacqueline Todten (ur. 29 maja 1954 w Berlinie) – wschodnioniemiecka lekkoatletka, która specjalizowała się w rzucie oszczepem.
Dwukrotna uczestniczka igrzysk olimpijskich – Monachium 1972 oraz Montreal 1976. W swoim pierwszym olimpijskim starcie z wynikiem 62,54 zajęła drugie miejsce i zdobyła srebrny medal. Cztery lata później, w Kanadzie, uplasowała się tuż za podium na czwartej lokacie (wynik: 63,84). W roku 1974 została wicemistrzynią Europy. Złota medalistka mistrzostw Europy juniorów (1970). Mistrzyni Niemiec w rzucie oszczepem z 1974 roku. Rekord życiowy: 64,34 (1974).

</doc>
<doc id="1714018" url="https://pl.wikipedia.org/wiki?curid=1714018" title="Islam w Nowej Zelandii">
Islam w Nowej Zelandii

Islam w Nowej Zelandii to stosunkowo nowa wspólnota religijna. Pierwsi muzułmanie w Nowej Zelandii pojawili się w ok. 1870 i byli poszukującymi złota górnikami z Chin. Od początków XX wieku do lat 60. w tych rejonach osiedlała się mała liczba muzułmańskich imigrantów z Indii oraz uchodźców z Europy Wschodniej.
Pierwsze islamskie centrum otwarto w 1959. Obecnie znajduje się tam kilka meczetów i dwie szkoły. Sytuacja zmieniła się w latach 90., kiedy to z ogarniętych konfliktami zbrojnymi rejonów przybili nowi imigranci z Afryki i Azji.
W 1997 zostało utworzone Stowarzyszenie Muzułmańskich Studentów i Młodzieży Nowej Zelandii, które powiązane jest z Islamskim Stowarzyszeniem Federacji Nowej Zelandii. Prowadzone jest przede wszystkim przez studentów i młodzież. Działalność stowarzyszenia polega na prowadzeniu wykładów, organizowanie turniejów sportowych i obozów młodzieżowych a także współpracy z ISFNZ, które corocznie organizuje "Islam Awareness Week".

</doc>
<doc id="1714019" url="https://pl.wikipedia.org/wiki?curid=1714019" title="Barbara Matera">
Barbara Matera

Barbara Matera (ur. 9 grudnia 1981 w Lucerze) – włoska aktorka, prezenterka telewizyjna, posłanka do Parlamentu Europejskiego VII i VIII kadencji.
Życiorys.
Studiowała na kierunku techniki nauczania na Uniwersytecie Rzymskim „La Sapienza”, którego nie ukończyła. W 2000 brała udział w konkursie Miss Włoch. W 2003 została prezenterką stacji telewizyjnej Rai Uno, prowadziła też w różnych stacjach liczne programy telewizyjne.
W 2003 pojawiła się w filmie Carla Verdone "Ma che colpa abbiamo noi". W 2007 zagrała dziennikarkę w miniserialu "La terza verità". Później otrzymała rolę Franceski Rossini w siódmym sezonie serialu "Carabinieri" (emitowanym w Canale 5), a w 2009 wystąpiła w filmie telewizyjnym "Due mamme di troppo".
W 2001 wstąpiła do partii Forza Italia kierowanej przez Silvia Berlusconiego. W 2009 wystartowała do Parlamentu Europejskiego z ramienia powołanego na bazie m.in. FI Ludu Wolności. Mandat deputowanej zdobyła, uzyskując w ramach listy PdL drugi wynik wyborczy. Po faktycznym rozwiązaniu PdL została członkinią reaktywowanej w 2013 partii Forza Italia. W 2014 z powodzeniem ubiegała się o europarlamentarną reelekcję, mandat deputowanej wykonywała do 2019. W 2021 dołączyła do ugrupowania Coraggio Italia.

</doc>
<doc id="1714025" url="https://pl.wikipedia.org/wiki?curid=1714025" title="Psithyrus rupestris">
Psithyrus rupestris



</doc>
<doc id="1714027" url="https://pl.wikipedia.org/wiki?curid=1714027" title="Organizacja zawodowa">
Organizacja zawodowa

Organizacje zawodowe – rodzaj organizacji społecznych. 
Według kodeksu postępowania administracyjnego.
Według kodeksu postępowania administracyjnego jest to jeden z wyszczególnionych typów organizacji społecznej, obok organizacji samorządowej, spółdzielczej lub innej organizacji społecznej. Przykładem jest związek zawodowy.
Według Konstytucji RP.
Pojęcie organizacji zawodowej pojawia się także w art. 191 ust. 1 pkt 4 Konstytucji RP, gdzie pomimo braku ścisłej definicji ma znaczenie inne niż to określone definicją w kpa, gdyż wymienione jest obok związku zawodowego jako odrębny typ organizacji. 
W postanowieniu z 30 maja 2000 r. (U 5/99, OTK ZU nr 4/2000, poz. 114) Trybunał Konstytucyjny wskazał przesłanki, którym musi odpowiadać organizacja zawodowa w rozumieniu art. 191 ust. 1 pkt 4 Konstytucji. Stwierdził, że organizacja zawodowa winna spełniać „kryterium podmiotowe (zrzeszać osoby fizyczne), kryterium przedmiotowe (członkowie danej organizacji winni stale i w celach zarobkowych wykonywać jedno lub kilka wyodrębnionych zajęć, które mogą być uznane za zawód) oraz kryterium funkcjonalne (podstawowym celem i funkcją takiej organizacji winno być reprezentowanie całego środowiska, całej grupy zawodowej)”. 
Kryteria te spełniają w praktyce organizacje zawodowe w rozumieniu kpa (inne niż związki zawodowe), a także m.in. zrzeszenie Polski Związek Łowiecki oraz niektóre organizacja samorządowe tj. samorząd zawodu zaufania publicznego, samorząd zawodu służby publicznej, samorząd gospodarczy rzemiosła, w wybranych przypadkach samorząd zawodowy niektórych przedsiębiorców, a jedynie wyjątkowo izba gospodarcza.

</doc>
<doc id="1714030" url="https://pl.wikipedia.org/wiki?curid=1714030" title="Organizacja samorządowa">
Organizacja samorządowa

Organizacja samorządowa – w rozumieniu polskiego kodeksu postępowania administracyjnego jest to rodzaj organizacji społecznej.
Do organizacji samorządowych nie należą jednostki samorządu terytorialnego i ich związki oraz samorządowe osoby prawne.
Organizacje samorządowe dzieli się na:

</doc>
<doc id="1714031" url="https://pl.wikipedia.org/wiki?curid=1714031" title="Inna organizacja społeczna">
Inna organizacja społeczna

Inne organizacje społeczne są wspomniane w kodeksowej definicji organizacji społecznych uregulowanej w Kodeksie postępowania administracyjnego. Zalicza się do nich przede wszystkim stowarzyszenia działające na mocy Prawa o stowarzyszeniach. Zgodnie z orzecznictwem Naczelnego Sądu Administracyjnego w pojęciu "innych organizacji społecznych" nie mieszczą się fundacje.

</doc>
<doc id="1714032" url="https://pl.wikipedia.org/wiki?curid=1714032" title="Mazhar Krasniqi">
Mazhar Krasniqi

Mazhar Krasniqi (ur. 17 października 1931 w Prisztinie, zm. 8 sierpnia 2019), jest liderem wspólnoty muzułmańskiej kosowskich Albańczyków w Nowej Zelandii i aktywistą praw człowieka. Od 1979 roku był pierwszym prezesem Federacji Stowarzyszeń Islamskich w Nowej Zelandii.
Życiorys.
Mazhar Shukri Krasniqi, syn Shukri Krasniqi i Aisha Minushi, urodził się w dzisiejszym Kosowie. W 1950 roku uciekł z komunistycznej Jugosławii i popłynął do Nowej Zelandii na pokładzie statku uciekinierów SS Goya. Do Wellington przybył bez grosza i 1 maja 1951 zaczął pracę w różnym charakterze przez dziesięciolecie pracując w rolnictwie w Southland i parowych pracach wiertniczych w regionach Waikato i Bay of Plenty. 
W dniu 1 stycznia 1956 brał udział w I Kongresie Muzułmańskim zorganizowanym przez powstające Muzułmańskie Stowarzyszenie Nowej Zelandii (New Zeland Muslim Association – NZMA). Stał się bardzo aktywnym członkiem Komitetu Wykonawczego, którego członkiem był do swojej emerytury w 1992 roku. Pełnił funkcję prezesa dwukrotnie w 1975 i ponownie w 1987 roku. 
W 1960 Krasniqi otworzył w Auckland na przedmieściu Panmure restaurację o nazwie "Albania" i stał się dobrze prosperującym i zamożnym biznesmenem. W 1970 roku otworzył na Panmure nowy kiosk "Swimarama", a następnie założył "Kompanię Eksportową Nowa Zelandia – Bliski Wschód", a także wytwórnię łóżek wodnych. 
W 1965, od 17 do 24 kwietnia, Krasniqi uczestniczył w ważnej konferencji międzynarodowej w Mekce, Arabia Saudyjska, jako delegat NZMA, podczas której odprawił Umrah. Podczas przedłużonego pobytu nawiązał ważne kontakty z wieloma Arabami i ekspatriantami z Albanii, którzy byli zainteresowani importem mięsa halal do Nowej Zelandii. 
W latach 70. Krasniqi rozwinął szerokie kontakty z muzułmańskimi ambasadami w Wellington i Canberze (Australia), nadal uczestniczył w konferencjach i imprezach za granicą w imieniu nowozelandzkiej społeczności muzułmańskiej. Był również obecny 30 marca 1979 na uroczystości wmurowania kamienia węgielnego pierwszego meczetu w Nowej Zelandii. Wszyscy członkowie Komitetu Meczetu – Mazhar Krasniqi, Hajji Abdul Rahim Rasheed, Said Alvi, Mohammed Patel Yakub i Hajji Mohammed Hussein Sahib - zastawili własne domy, aby zwiększyć środki pieniężne niezbędne do pokrycia zobowiązań finansowych wymaganych przez firmę budowlaną. Dalsze prace budowlane rozbudowy hali rozpoczęto w 1987 roku, kiedy Krasniqi był prezesem NZMA.
Federacja Stowarzyszeń Islamskich Nowej Zelandii.
Po ceremonii rozpoczęcia budowy pierwszego meczetu w Nowej Zelandii, Mazhar Krasniqi został pierwszym prezesem pierwszej krajowej organizacji muzułmańskiej, Federacji Stowarzyszeń Islamskich Nowej Zelandii (Federation of Islamic Associations of New Zealand – FIANZ). Został wybrany na to stanowisko 15 kwietnia 1979. Posiedzenie odbyło się w nabytej zaledwie kilka tygodni wcześniej posiadłości przy 17 Vermont Street, gdzie rozpoczęto prace związane z budową pierwszego w kraju meczetu. 
Pod koniec 1980, Hajji Muhammad Ali Harakan, sekretarz generalny autorytatywnego Światowej Ligi Muzułmańskiej (Rabitah Al-Alam Al-Islami), przyznał Mazharowi Shukri Krasniqi "Rayes" –prawo do wydawania certyfikatów halal na eksport mięsa i żywności do Arabii Saudyjskiej. Pięć lat później, po wielu negocjacjach, Hajji Ashraf Choudhary, prezes FIANZ, zawarł porozumienie z Nowozelandzkim Związkiem Producentów Mięsa. 16 września 1985 Krasniqi został mianowany pierwszym zarządcą FIANZ na Wyspie Północnej do spraw halal i pracował regularnie we wsiach Wairoa, Omahu i Morewa na Wschodnim Wybrzeżu. Zrezygnował w 1986 roku.
Emerytura.
W 1992 na dorocznym walnym zgromadzeniu NZMA Mazhar Shukri Krasniqi został uhonorowany tytułem patrona zaś Haroon Aziz Rasheed z Fidżi stał prezesem. W następnym roku Krasniqi wycofał się z działalności politycznej i przeszedł na emeryturę w obu organizacjach – NZMA i FIANZ. W późniejszym okresie brał udział w przesłuchaniach Kongresu Stanów Zjednoczonych. 
Podczas kryzysu w Kosowie w 1999 Krasniqi skłonił rząd Nowej Zelandii do natychmiastowego przyjęcia ponad 650 albańskich uchodźców. W dniu 1 kwietnia 1999 w Albańska Liga Obywatelska, której był prezesem Krasniqi, zorganizowała w marcu i demonstrację w centrum Auckland, aby wyrazić swoje poparcie dla bombardowań amerykańskich w ramach sił NATO w Jugosławii. 
W dniu 31 grudnia 2002 Gubernator Generalny Nowej Zelandii nadał Mazharowi Krasniqi Queen's Service Order w imieniu Jej Królewskiej Mości, Królowej Elżbiety II za świadczoną przez dziesięciolecia pracę na rzecz obu społeczności, albańskiej i szerokiej społeczności muzułmańskiej. Uroczystość nadania orderu odbyła się w piątek, 4 kwietnia 2003, w Government House w Wellington. 
W sierpniu 2005 FIANZ obchodziła srebrny jubileusz w raczej umiarkowany sposób, wydając pamiątkową książeczkę, w której Mazhar Shukri Krasniqi na jednej stronie zawarł gratulacje i życzenia pokoju, przypisując całą chwałę Bogu jedynemu. 
W tym samym roku "Institute of Objective Studies" w Nowym Delhi wydał książkę "100 wielkich muzułmanów XX wieku", wśród których znalazł się pierswszy prezes FIANZ, Mazhar Krasniqich. Jego nazwisko znalazło się wśród innych luminarzy świata islamu, takich jak Ahmed H. Deedat, Alija Izetbegović, Mahathir Mohamed Al Hajj Muhammed Husain Al Amini, Imam Hassan Al Bana, Ismail-bej Gaspraly, król Abdul Aziz bin Abdul Rahman Al Saud i król Faisal bin Abdul Aziz Al Saud, Malcolm X, Muhammed Jinnah, Maulana Muhammed Ilyas, Muhammed Asad, profesor Kurshid Ahmad, Ajatollah Ruhollah Chomeini Musavi, Sayyid Qutb, szejk Ahmad Yassin, Syed Abul Ala Mawdudi i wielu, wielu innych.

</doc>
<doc id="1714038" url="https://pl.wikipedia.org/wiki?curid=1714038" title="Zakład administracyjny">
Zakład administracyjny

Zakład administracyjny, zakład publiczny – "jedność osób i rzeczy, powoływana przez organy administracji publicznej, bądź za ich zezwoleniem przez inne podmioty, dla trwałej realizacji określonego zadania publicznego". Definiuje się je także jako "względnie samodzielne jednostki organizacyjne, wyposażone w trwale wyodrębnione środki rzeczowe i osobowe, których podstawowym celem jest bezpośrednie świadczenie usług socjalno-kulturowych o szczególnym znaczeniu społecznym na rzecz osób będących użytkownikami zakładu". Przykładowymi zakładami administracyjnymi są szkoły, przedszkola i biblioteki publiczne.
Zaliczany jest do organów administracji publicznej w rozumieniu definicji zawartej w Kodeksie postępowania administracyjnego. Wydawane przez zakład akty dzieli się na generalne (np. regulamin biblioteki) i indywidualne; jedynie część z tych ostatnich traktowana jest jako decyzje administracyjne i podlegają zaskarżeniu do sądu administracyjnego. W najnowszej literaturze podkreśla się jednak, że wszystkie indywidualne władcze rozstrzygnięcia zakładowe są aktami administracyjnymi podlegającymi kontroli sądów administracyjnych. 
W orzecznictwie jednolicie wskazuje się, że zakładem administracyjnym jest "jednostka organizacyjną niebędącą organem państwowym ani organem samorząd, która została powołana do wykonywania zadań publicznych i jest uprawniona do nawiązywania stosunków administracyjnoprawnych. Zakład administracyjny (publiczny), jako jedna z form decentralizacji, nie podlega władzy hierarchicznej organów administracji rządowej i sprawuje funkcje administracji publicznej samodzielnie, korzystając z władztwa zakładowego. 
Władztwo zakładowe nie jest jakimś samoistnym władztwem państwowym, lecz częścią tego władztwa, wynikającą z upoważnienia organów zakładu do wydawania abstrakcyjnych, ale i konkretnych aktów na podstawie i w ramach ustaw. Istotę władztwa zakładowego, więc stanowi zakres upoważnień dla organów zakładu do jednostronnego kształtowania stosunków prawnych z użytkownikami zakładu (w tym wypadku ze studentami), jak również z osobami, które znalazły się na terenie zakładu w innym charakterze (na przykład jako osoby pragnące skorzystać z księgozbioru biblioteki uniwersyteckiej). W zakładzie administracyjnym proces realizacji zadań publicznych przebiega w obrębie szeroko pojętej jego organizacji. Wynika to z faktu, że grupa społeczna, złożona z użytkowników zakładu administracyjnego, ma zawsze (w danym przedziale czasu) charakter mniej lub bardziej zamknięty" - uchwała NSA z dnia 13 października 2003 r., OSP 5/03, LEX nr 82226. "Korzystanie z zakładu publicznego może być dobrowolne, jak ma to miejsce np. w przypadku uniwersytetu, lub obowiązkowe. 
Przykładem obowiązkowego korzystania z zakładu jest np. obowiązek szkolny - zgodnie z art. 15 u.s.o ustawy z 7 września 1991 r. o systemie oświaty (Dz. U. z 1996 r. Nr 67, poz. 329 z późn. zm) nauka jest obowiązkowa do ukończenia 18. roku życia. Przyjęcie w poczet użytkowników zakładu publicznego następuje w drodze aktu podjętego przez upoważniony organa zakładu, jak ma to np. miejsce w przypadku studenta studiów wieczorowych. Z chwilą przyjęcia danej osoby w poczet użytkowników staje się ona podmiotem praw i obowiązków, które przysługują bądź obciążają użytkowników danego zakładu. Te prawa i obowiązki wynikają zarówno z przepisów powszechnie obowiązujących (ustaw i aktów normatywnych wykonywanych), jakie i ze statutów i regulaminów zakładowych. Użytkownika, który dobrowolnie przystąpił do zakładu administracyjnego (np. studenta), wiążą przepisy zawarte w aktach normatywnych wewnątrzzakładowych, ponieważ jego wniosek o przyjęcie jest równocześnie wyrażeniem zgody na poddanie się reżimowi prawnemu, obowiązującemu w danym zakładzie" - wyrok NSA z dnia 12 czerwca 2001 r., I SA 2521/00, LEX nr 54756. "Szkoły i przedszkola w strukturze administracji publicznej stanowią przykład szczególnego typu jednostek organizacyjnych, bo które są powołane do prowadzenia działalności niegospodarczej na rzecz osób będących użytkownikami zakładu. Jednym z elementów charakteryzujących zakład administracyjny jest tzw. władztwo zakładowe, przemawiające się w rozstrzyganiu w sprawach dopuszczenia do korzystania z usług zakładu, w określeniu obowiązków użytkowników oraz w możliwości pozbawienia użytkownika usług zakładu jeżeli nie respektuje on zasad korzystania z tych usług. Czynności władcze kierownictwa zakładu są realizowane w trybie administracyjnym z wykorzystywaniem w wielu przypadkach formy indywidualnego aktu administracyjnego, a także aktów o charakterze regulaminowym, obowiązujących w zakładzie. 
Zakłady administracyjne, stanowią część składową struktury administracji publicznej, są poddane kontroli i nadzorowi organów administracyjnych, a ich organy mogą być również włączone w tok instancji administracyjnych (np. zgodnie z art. 3 ust. 2 ustawy o systemie oświaty)" - uchwała SN z dnia 18 grudnia 1992 r., III AZP 30/92, LEX nr 9560. "Znaczną część zadań administracja publiczna wykonuje bezpośrednio przez swoje struktury organizacyjne, w tym zakłady publiczne. Instytucja zakładu publicznego, często nazywanego administracyjnym, znajduje zastosowanie w różnych systemach ustrojowych. Wykonanie zadań publicznych w zakresie zaspokajania potrzeb społeczeństwa w dziedzinie oświaty, ochrony zdrowia, pomocy społecznej szkolnictwa wyższego jest zaliczone do tak zwanej administracji świadczącej, której podstawową jednostką organizacyjną jest właśnie zakład publicznych. (...) Jest to również jednostka organizacyjna wyposażona w zespół środków osobowych (personel) i rzeczowych, realizującą zadania publiczne" - wyrok WSA we Wrocławiu z dnia 22 marca 2006 r., III SA/We 585/05, LEX nr 204067.
Władztwo zakładowe.
Władztwo zakładowe jest cechą zakładu publicznego, a jego odbiciem jest zależność zakładowa. Wyraża się ona przez możliwość, na przykład odmówienia korzystania z usług zakładu. Dotyczy podmiotów korzystających z usług zakładu (użytkowników lub destynatariuszy zakładu). Władztwo zakładowe wyjątkowo może dotyczyć też osób trzecich. Przykładem mogą być postanowienia zawarte w regulaminach odwiedzin w szpitalach. Władztwo zakładowe jest elementem stosunku zakładowego. Stosunek ten może być nawiązany na mocy ustawy, decyzji administracyjnej lub przez czynność samego przyszłego użytkownika. Władztwo zakładowe może mieć charakter władztwa fachowego zapewniającego prawidłową działalność merytoryczną zakładu, zapewnia prawidłowe działanie zakładu administracyjnego oraz pozostaje w związku z rodzajami nadzoru w zakładzie administracyjnym. 
Nadzór.
Pełniony jest przez upoważnione organy administracji publicznej - może się on wyrażać w nadawaniu albo zatwierdzaniu statutu lub regulaminu zakładu, powoływaniu jego organów czy zatwierdzaniu wyniku ich wyborów

</doc>
<doc id="1714040" url="https://pl.wikipedia.org/wiki?curid=1714040" title="Zakład publiczny">
Zakład publiczny



</doc>
<doc id="1714041" url="https://pl.wikipedia.org/wiki?curid=1714041" title="Parafia Podwyższenia Świętego Krzyża w Trzebieży">
Parafia Podwyższenia Świętego Krzyża w Trzebieży

Parafia pw. Podwyższenia Świętego Krzyża w Trzebieży – rzymskokatolicka parafia w Trzebieży. Należy do dekanatu Police, archidiecezji szczecińsko-kamieńskiej, metropolii szczecińsko-kamieńskiej. Erygowana 2 września 1946 roku.
Historia.
Po II wojnie światowej i likwidacji tzw. Enklawy Polickiej 2 września 1946 roku erygowano parafię pw. Podwyższenia Świętego Krzyża. Księgi parafialne prowadzone są od 1946 roku. Pierwszym duszpasterzem w powojennej Trzebieży zostaje ks. Mieczysław Mroczkowski, który przybyły z Nowego Warpna. 15 listopada 1946 powstał Chór Parafialny.

</doc>
<doc id="1714044" url="https://pl.wikipedia.org/wiki?curid=1714044" title="Monika Jóźwik">
Monika Jóźwik

Monika Jóźwik także Monika Orłoś, Monika Doroz-Orłoś, Monika Orłoś-Jóźwik (ur. 27 października 1962 w Warszawie) – polska aktorka i prezenterka telewizyjna Panoramy. 
Życiorys.
W 1984 ukończyła Państwową Wyższą Szkołę Teatralną w Warszawie. Od czasu ukończenia studiów do 1989 była aktorką w Teatrze Rozmaitości w Warszawie. Następnie pracowała jako dziennikarka w Panoramie, w latach 1994–2009 była dziennikarką i prezenterką w TVP Polonia.
Od roku 2009 producent filmowy (serial „1920. Wojna i miłość”, „Komisarz Alex”). 

</doc>
<doc id="1714046" url="https://pl.wikipedia.org/wiki?curid=1714046" title="Biała Przełęcz">
Biała Przełęcz

Biała Przełęcz (słow. "Biele sedlo", ok. 1320 m) – przełęcz w grani głównej zachodniej części słowackich Tatr Zachodnich, pomiędzy Białą Skałą a Siwą Kopą. Znajduje się w niewielkiej odległości od wierzchołka Białej Skały i jest szerokim siodłem porośniętym kosodrzewiną i trawą.
Południowe zbocza z przełęczy opadają do Doliny Suchej Sielnickiej, północne natomiast do Doliny Siwej. Przez przełęcz prowadzi czerwony szlak turystyczny (odcinek szlaku wiodącego granią główną Tatr Zachodnich). Na odcinku przed Siwym Wierchem pewne trudności techniczne – dwa trudne do przejścia odcinki ubezpieczone łańcuchami.
Niektóre przewodniki, w tym te autorstwa Józefa Nyki, określają Białą Przełęcz jako "Siwońską Przełęcz", a nazwę wywodzą od formy "Siwoń", która jest prawdopodobnie zniekształconą dawną nazwą słowacką Siwego Wierchu "Sivô". Nazwę tę rozciągano na cały odcinek grani głównej pomiędzy Białą Skałą a Siwym Wierchem lub na jego północne zbocze opadające do Doliny Siwej.

</doc>
<doc id="1714048" url="https://pl.wikipedia.org/wiki?curid=1714048" title="Siwoń">
Siwoń



</doc>
<doc id="1714049" url="https://pl.wikipedia.org/wiki?curid=1714049" title="Siwońska Przełęcz">
Siwońska Przełęcz



</doc>
<doc id="1714050" url="https://pl.wikipedia.org/wiki?curid=1714050" title="HMS Indomitable (1940)">
HMS Indomitable (1940)

HMS Indomitable – brytyjski lotniskowiec z okresu II wojny światowej, zmodyfikowanego typu "Illustrious" (określanego też jako podtyp "Indomitable"). Służył w Royal Navy w latach 1941-1954. Miał przydzielony numer taktyczny 92.
Za przebieg służby otrzymał 5 wyróżnień bojowych ("battle honours"): konwoje maltańskie 1942, Diego Suarez 1942, Sycylia 1943, Palembang 1945, Okinawa 1945
Budowa.
"Indomitable" był czwartym z "pancernych" lotniskowców typu "Illustrious", zarazem jedynym okrętem z tzw. drugiej serii tego typu (podtypu "Indomitable"). Okręt zamówiono 6 lipca 1937, w ramach programu budżetowego na 1937 rok. Stępkę pod jego budowę położono 10 listopada 1937 w stoczni Vickers-Armstrongs w Barrow-in-Furness (numer budowy 735). Budowa opóźniła się w stosunku do wcześniejszych lotniskowców, głównie z powodu konieczności dostarczenia płyt pancernych z Czechosłowacji.
W toku budowy wprowadzono w konstrukcji HMS "Indomitable" zasadnicze zmiany w stosunku do poprzednich okrętów, polegające na przeplanowaniu pomieszczeń wewnętrznych i dodaniu w wygospodarowanej przestrzeni drugiego hangaru, w celu zwiększenia liczby zabieranych samolotów z ok. 36 do 45.
Kadłub lotniskowca wodowano 26 marca 1940. Był to kolejny okręt brytyjski o tej nazwie. Wyposażanie trwało długo z powodu trudności wojennych, po czym okręt wszedł do służby w Royal Navy 10 października 1941.
Konstrukcja.
Od pierwszych trzech okrętów typu "Illustrious" "Indomitable" odróżniał się przede wszystkim wyposażeniem w dwa hangary dla samolotów. Nad pierwotnym hangarem umieszczono górny hangar, o takiej samej powierzchni (139,6 х 18,9 m), lecz nieco niższy (4,3 m w stosunku do 4,9 m), natomiast pierwotny hangar – obecnie dolny – skrócono z przodu o ponad połowę (wymiary 51,2 х 18,9 х 4,9 m). Poszerzono też przedni podnośnik samolotów (z 13,7 × 6,7 m do 13,7 × 10 m), natomiast rufowy pozostał bez zmian. Dziobowy podnośnik obsługiwał tylko górny hangar, rufowy – oba hangary; miały one udźwig 6 t. O połowę zwiększono zapas benzyny lotniczej (do 342 770 l), wzrosła też ilość przenoszonego uzbrojenia lotniczego, natomiast nieco zmniejszono zapas paliwa dla okrętu (z 4840 do 4500 t). Wymiary i wyporność okrętu wzrosły nieznacznie, osłabiono za to boczne opancerzenie hangaru, ze 114 do 38 mm, co skompensowało większość wzrostu masy. Siłownia pozostała taka sama. Zgodnie z brytyjską praktyką, lotniskowiec zabierał po wejściu do służby 45 samolotów, z czego wszystkie miały miejsce w hangarze. W toku wojny zaadaptowano amerykańską praktykę parkowania samolotów na pokładzie, przez co liczba zabieranych maszyn wzrosła o 20, a po wprowadzeniu nowszych samolotów – aż do 73.
Początkowo po wejściu do służby okręt miał jedynie trzy stanowiska sprzężonych po 8 działek przeciwlotniczych 40 mm Vickers ("pom-pom"), dopiero w kwietniu 1942 otrzymał przewidziane 6 stanowisk. W kwietniu 1944 dodano 12 działek Bofors 40 mm, w dwóch poczwórnych i dwóch podwójnych amerykańskich stanowiskach. Pod koniec wojny dodano 13 pojedynczych działek 40 mm Boforsa i 36 działek 20 mm Oerlikon i lekkie uzbrojenie przeciwlotnicze sięgnęło 73 działek 40 mm (6xVIII Vickers, 2xIV, 2xII, 13xI Bofors).
Dalszym rozwinięciem konstrukcji "Indomitable" były dwa lotniskowce typu "Implacable", określane też jako trzecia seria "Illustrious".
Służba.
Ocean Indyjski 1942.
Po wejściu do służby okręt przeznaczono do wzmocnienia zespołu Z na Dalekim Wschodzie. W październiku 1941 odbył podróż do Indii Zachodnich (Karaiby) w celu dogrania mechanizmów i załogi. 3 listopada jednak wszedł tam na mieliznę i musiał udać się do Norfolku w USA na remont, przez co nie mógł dołączyć do zespołu przed atakiem japońskim (brak osłony lotniczej był główną przyczyną zatopienia obu okrętów liniowych zespołu Z – HMS "Prince of Wales" i "Repulse" w bitwie pod Kuantanem). Ostatecznie w grudniu został wysłany w skład nowo utworzonej brytyjskiej Floty Wschodniej, przez Kapsztad i Aden.
W styczniu 1942 "Indomitable" posłużył jako transportowiec lotniczy: załadował w Port Sudan dwa dywizjony 232. i 258. brytyjskiego lotnictwa (RAF) z pilotami i myśliwcami Hawker Hurricane, pozostawiając w Adenie swoje dywizjony 800. i 827. FAA (pozostało 9 myśliwców Sea Hurricane z 880. Dywizjonu i 12 samolotów Fairey Albacore z 831. Dywizjonu). Następnie, 28 stycznia dostarczył lotem 48 myśliwców RAF do Batawii (operacja "Opponent"). W lutym "Indomitable" eskortowany przez HMAS "Nestor" i "Napier" ponownie zawinął do Adenu i Port Sudan, po czym 6 i 7 marca dostarczył 60 Hurricane'ów 30. i 261. Dywizjonu RAF na Cejlon. Załadował następnie ponownie swoje samoloty, po czym bazował z głównymi siłami Floty Wschodniej w Trincomalee na Cejlonie.
"Indomitable" przydzielony został do Zespołu A ("szybkiego") Floty Wschodniej podczas japońskiego wypadu na Ocean Indyjski w kwietniu, lecz nie doszło do starć z przeciwnikiem. Operował w tym okresie z głównymi siłami floty z atolu Addu.
Od 5 maja 1942 wraz z lotniskowcem HMS "Illustrious" wspierał inwazję na francuski Madagaskar. 8 maja był atakowany nieskutecznie przez francuski okręt podwodny "Monge" (zatopiony następnie przez niszczyciele HMS "Panther" i "Active"). Po krótkim remoncie w czerwcu, został następnie w lipcu skierowany do zespołu H w Gibraltarze.
1942 – Morze Śródziemne.
W sierpniu 1942 "Indomitable" został skierowany na Morze Śródziemne, w celu osłony dużej operacji dowozu zaopatrzenia dla Malty "Pedestal". Przed operacją, 8 sierpnia brał udział w dużych wspólnych manewrach na Atlantyku 5 brytyjskich lotniskowców (ćwiczenia "Berserk"). Następnie wraz z lotniskowcami "Victorious" i "Eagle" oraz innymi okrętami brał udział w intensywnych walkach z lotnictwem niemieckim i włoskim na Morzu Śródziemnym 11 i 12 sierpnia, w składzie zespołu Z. 12 sierpnia około 19 został trafiony przez niemieckie bombowce nurkujące Junkers Ju 87 z I./StG.3 dwoma bombami, które poważnie uszkodziły mu i wyłączyły z użycia pokład lotniczy – pierwsza przed podnośnikiem dziobowym, druga koło podnośnika rufowego. Ponadto trzy bliskie trafienia uszkodziły kadłub.
Lotniskowiec został wycofany do Gibraltaru, dokąd udał się o własnych siłach, a we wrześniu został skierowany do USA na remont, z powodu przeciążenia stoczni brytyjskich. W lutym 1943 okręt powrócił do Wielkiej Brytanii. Zmodyfikowano mu także wówczas wyposażenie radioelektroniczne. Po dogrywaniu mechanizmów i załogi, okręt powrócił w czerwcu w skład zespołu H na Morze Śródziemne. Wziął udział w osłonie lądowania na Sycylii (operacja Husky), działając od 10 lipca na Morzu Jońskim. 16 lipca jednakże został zaskoczony i storpedowany w lewą burtę przez pojedynczy samolot torpedowy Junkers Ju 88, 90 mil morskich na północny wschód od Malty. Uszkodzeniu uległa m.in. jedna kotłownia. Po tym, ponownie został skierowany na remont do USA.
31 sierpnia przybył do stoczni Norfolk Navy Yard w Portsmouth na remont trwający do kwietnia 1944. Otrzymał wówczas także amerykańskie radary SM1 i SG i amerykańskie działka przeciwlotnicze 40 mm Boforsa.
1944-1945 – Ocean Indyjski – Brytyjska Flota Wschodnia.
W maju 1944 "Indomitable" powrócił do Wielkiej Brytanii, po czym został bezpośrednio skierowany w skład Floty Wschodniej, przechodząc na początku lipca do Trincomalee na Cejlonie (wraz z lotniskowcem "Victorious"). Atakował następnie cele naziemne wraz z innymi lotniskowcami brytyjskimi, głównie na zajętych przez Japonię wyspach Archipelagu Sundajskiego, w tym: 24 sierpnia 1944 na Padang (operacja "Banquet", wraz z "Illustrious"), 18 września 1944 na zakłady kolejowe w Sigli na Sumatrze (operacja "Light", wraz z "Victorious"), 17 i 19 października 1944 na Nikobary (operacja "Millet", wraz z "Victorious")), 20 listopada na Belawan Deli na Sumatrze (operacja "Outflank", wraz z "Illustrious", pierwotnie atak planowano na rafinerię w Pangkalan Brandan), 20 grudnia ponownie na Belawan Deli (operacja "Robson", z "Illustrious"), 4 stycznia 1945 na rafinerie w Pangkalan Brandan (operacja "Lentil"), 24 stycznia 1945 na Pladjoe na Sumatrze (operacja "Meridian I") i 29 stycznia 1945 na rafinerię ropy naftowej Soengi Gerong (operacja "Meridian II", ze stratami kilkunastu samolotów). Okręt wszedł w tym czasie w skład nowo utworzonej Brytyjskiej Floty Pacyfiku, działającej jako zespół Task Force 57 w składzie amerykańskiej 5. Floty.
1945 – Ocean Spokojny – Brytyjska Flota Pacyfiku.
W lutym 1945 "Indomitable" przeszedł do Australii, w celu szkolenia i przygotowań. Z innymi lotniskowcami brytyjskimi atakował od marca cele japońskie na wyspach Sakishima Gunto (operacja "Iceberg"). Kilkakrotnie był atakowany przez samoloty kamikaze, lecz bez większych szkód (1 kwietnia, 4 maja, 9 maja).
31 sierpnia 1945 "Indomitable" brał udział w ostatnim ataku na japońskie okręty w rejonie Hongkongu (wraz z HMS "Venerable")..

</doc>
<doc id="1714058" url="https://pl.wikipedia.org/wiki?curid=1714058" title="Kaszubienie">
Kaszubienie

Kaszubienie – właściwość kaszubszczyzny, polegająca na stwardnieniu szeregu spółgłosek dziąsłowo-podniebiennych (ciszących) "ć", "ś", "ź", "dź" w szereg spółgłosek zębowych (syczących) "c", "s", "z", "dz". Jest to proces w dużym stopniu podobny do mazurzenia.
Drugim, rzadszym rodzajem kaszubienia, jest przejście szeregu spółgłosek dziąsłowo-podniebiennych w szereg spółgłosek dziąsłowych "cz", "sz", "ż", "dż". Jest to proces poniekąd odwrotny do jabłonkowania.
Proces ten dokonał się prawdopodobnie przed wiekiem XVII i wynikł z tendencji do zamiany złożonego systemu spółgłosek w podobny, ale prostszy w artykulacji.

</doc>
<doc id="1714060" url="https://pl.wikipedia.org/wiki?curid=1714060" title="Tetmajerówka">
Tetmajerówka

Tetmajerówka – zabytkowy budynek, drewniany dworek, znajdujący się w Krakowie, przy ul. Tetmajera 36 w Bronowicach Małych.
Zbudowany jest z drewna, kryty gontem i bielony. Posiada ganek i otoczony jest ogrodem. Może stanowić przykład klasycystycznego, podmiejskiego dworku z okolic Krakowa, z końca XIX wieku.
Zbudowany został w 1863 roku na terenie powstałego wcześniej folwarku. Należał do franciszkanów, którzy sprzedali go w 1892 roku chłopom. Został kupiony w 1902 przez Włodzimierza Tetmajera, który mieszkał od 1894 roku w znajdującym się obok dworku Rydlówka.
Obecnie jest własnością spadkobierców Tetmajera.

</doc>
<doc id="1714063" url="https://pl.wikipedia.org/wiki?curid=1714063" title="Instrumentalny pomiar temperatury">
Instrumentalny pomiar temperatury



</doc>
<doc id="1714067" url="https://pl.wikipedia.org/wiki?curid=1714067" title="Mikołaj z Kurowa">
Mikołaj z Kurowa



</doc>
<doc id="1714077" url="https://pl.wikipedia.org/wiki?curid=1714077" title="Catherine Forster">
Catherine Forster

Catherine A. Forster – amerykańska paleontolożka specjalizująca się w badaniu mezozoicznych kręgowców, w szczególności dinozaurów, jednak zajmowała się również cynodontami, ptakami, krokodylami i żółwiami. 
Życiorys.
Uczestniczyła w licznych projektach badawczych w Afryce Południowej, na Madagaskarze oraz wraz z mężem, paleontologiem Jamesem Clarkiem, w Chinach. Opisała kilka rodzajów dinozaurów, m.in. ptakopodobnego "Rahonavis" i "Rapetosaurus" z Madagaskaru oraz "Yinlong", "Guanlong" i "Limusaurus" z Chin, a także dwa triasowe cynodonty z Argentyny. Zajmuje się również badaniem filogenezy całych linii ewolucyjnych dinozaurów, takich jak ceratopsy i ornitopody. Doktorat uzyskała w 1990 roku na Uniwersytecie Pensylwanii, następnie wykładała w Stony Brook University, a obecnie pracuje na wydziale nauk biologicznych Uniwersytetu Jerzego Waszyngtona.

</doc>
<doc id="1714078" url="https://pl.wikipedia.org/wiki?curid=1714078" title="Catherine A. Forster">
Catherine A. Forster



</doc>
<doc id="1714081" url="https://pl.wikipedia.org/wiki?curid=1714081" title="Aleksander Michał Eysymont">
Aleksander Michał Eysymont

Aleksander Michał Eysymontt (ur. ok. 1740, zm. po 1795) – poseł na Sejm Czteroletni z powiatu grodzieńskiego w 1788 roku, podstarości grodzieński
Życiorys.
Możliwe, że to on jest wymieniony na Popisie z 1765 r. z okolicy Eysymonty w parafii jezierskiej jako: "Imć pan Michał Eysymąt – komisarz powiatu Grodzieńskiego, na koniu szpakowatym z moderunkiem wszelkim do woyny zgodnym".
Po śmierci Michała Józefa, chorążego grodzieńskiego, stał się niekwestionowanym przywódca rodu i obok Kazimierza Wolmera najbardziej wpływowym politykiem w Ziemi Grodzieńskiej. Musiał też być darzony zaufaniem i osobistą uczciwością, skoro od roku 1777 aż po kres niepodległości kieruje jurysdykcją grodzieńską. Już na sejmie walnym w 1775, obrano go członkiem komisji rozstrzygającej spór między Kazimierzem Wolmerem, ówczesnym sędzią ziemskim grodzieńskim a miastem Grodnem oraz komisji rozstrzygającej sprawę graniczną Jakuba Rukiewicza podstarościego grodzieńskiego. Zapewne to za jego przyczyną wniesiono pod obrady tego Sejmu sprawę zamiany Milkowszczyzny z powrotem na Szudziałowo (odwieczne dobra Eysymontów). Niewątpliwie to on podsuwa Tyzenhauzowi uzdolnionego krewniaka Macieja, urodzonego administratora. Deputat powiatu grodzieńskiego na Trybunał Główny Wielkiego Księstwa Litewskiego kadencji wileńskiej w 1782/1783 roku. W 1788 zostaje wybrany posłem na Sejm Wielki, z powiatu grodzieńskiego (wraz z Kazimierzem Wolmerem). 7 października 1788 r. w Warszawie składa przysięgę sejmową. Od roku 1790 stopniowo odsuwa się od życia publicznego. Urząd wojskiego przekazuje Ferdynandowi, chorążycowi grodzieńskiemu, pozostając przy podstarościństwie.
Zmarł zapewne po roku 1795, gdyż nie wyznaczono już nikogo na tę funkcję.
Rodzina.
Ożeniony z Joanną z Bilminów, pozostawił syna Jana Nepomucena, sędziego sejneńskiego, dzierżawcę kolonii Sosnowy Grąd oraz córkę Józefę, żonę Hipolita Wołkowickiego, sędziego ziemskiego grodzieńskiego.

</doc>
<doc id="1714083" url="https://pl.wikipedia.org/wiki?curid=1714083" title="Kleiner Panzerbefehlswagen">
Kleiner Panzerbefehlswagen

Kleiner Panzerbefehlswagen (Kl PzBfWg, Sd.Kfz. 265) – pierwszy niemiecki czołg dowodzenia zaprojektowany i zbudowany w okresie poprzedzającym II wojnę światową, a następnie używany bojowo w początkowym okresie wojny.
Historia.
W celu zapewnienia właściwej koordynacji działań oddziałów pancernych, niemieckie władze wojskowe postanowiły zbudować nowy rodzaj pojazdu pancernego, przeznaczonego specjalnie do dowodzenia formacjami pancernymi na polu walki.
Projekt wozu wykonały w 1935 roku zakłady koncernu Kruppa, a pod koniec tegoż roku gotowy był już prototyp. Wóz wykonano na podwoziu czołgu Panzerkampfwagen I Ausf. A, otrzymał on oznaczenie "1 Kl A".
Szybko też przystąpiono do produkcji seryjnej, bo już w roku następnym. Produkowany pojazd otrzymał nazwę Kleiner Panzerbefehlswagen (Kl PzBfWg), wytwarzanie rozpoczęły zakłady Daimler-Benz. Ogółem wyprodukowano 200 wozów (według niektórych źródeł 190), z czego pierwszych 16 na podwoziu czołgu PzKpfw I Ausf. A (analogicznie, według niektórych źródeł jedynie 6), kolejne na podwoziu czołgu PzKpfw I Ausf. B. Druga wersja była wytwarzana w dwóch odmianach, "2 Kl B" oraz "3 Kl B". Produkcję zakończono w roku 1938.
Konstrukcja.
Czołg zamiast wieży posiadał specjalnie skonstruowaną nadbudowę w formie prostopadłościanu o nachylonych ścianach bocznych, stanowiącą pomieszczenie dla członków załogi, był o 25 cm. wyższy od typowego PzKpfw I. Dzięki temu uzyskano dodatkową przestrzeń dla dowódcy formacji pancernej, stolika do pracy z mapami oraz dodatkowej radiostacji "FuG6" (czołgi PzKpfw I posiadały radiostację "FuG2", mniejszego zasięgu, natomiast wóz dowodzenia obie). Wejście do czołgu znajdowało się po lewej stronie nadbudówki w postaci dwu-skrzydłowych drzwiczek ze szczeliną obserwacyjną w lewym skrzydle.
Pierwsze wozy nie posiadały uzbrojenia, natomiast odmiany "2 Kl B" oraz "3 Kl B" już tak, w postaci karabinu maszynowego MG 13 lub MG 34 zamontowanego na płycie przedniej nadbudowy, w jarzmie kulistym. Na czołgu montowano dodatkowo sporych rozmiarów antenę ramową (patrz zdjęcie).
Zastosowany w prototypie silnik Kruppa zamieniono na konstrukcję Maybacha, co zresztą tyczyło i pozostałych czołgów PzKpfw I produkowanych w tym okresie. Odmiana "3 Kl B" różniła się od "2 Kl B" nieco grubszym pancerzem (według niektórych źródeł, pancerz pogrubiono dopiero po walkach w Polsce). Grubość pancerza wersji podstawowej przodu, boków oraz tyłu wynosiła 13 mm, góry 8 mm, a spodu 6 mm. Nachylenie płyt pancernych wynosiło od 20° (tył) do 25° (przód i boki). Pogrubiono pancerz przedni przez dodanie płyt pancernych grubości 15 mm na kadłubie i nadbudówce, a 12 mm na pochylonym pancerzu przednim.
Użycie bojowe.
W latach 1936–1940 czołgi dowodzenia Kleiner Panzerbefehlswagen stanowiły podstawowe wyposażenie dywizji pancernych i lekkich, na wszystkich szczeblach, począwszy od kompanii, a na dywizji skończywszy, a także w samodzielnych batalionach pancernych.
Pierwszy chrzest bojowy czołgi dowodzenia przeszły podczas wojny domowej w Hiszpanii, gdzie parę z nich wchodziło w skład Legionu "Condor" (odmiana "1 Kl A"). Czołgi Kl PzBfWg wzięły następnie udział w kampanii wrześniowej w 1939 roku, służąc praktycznie we wszystkich jednostkach pancernych Wehrmachtu. Po zakończeniu walk, nieznaną liczbę tych czołgów przebudowano na ambulanse pancerne – Sanitatskraftwagen I. Dalej, wozy w liczbie 96 szt. wzięły udział w kampanii francuskiej w 1940 roku, walcząc również na terenie Belgii i Holandii. Część czołgów brała następnie udział w walkach w Afryce Północnej i na Bałkanach w 1941 roku. Kl PzBfWg pojawiły się i w Operacji Barbarossa, były jednak stopniowo wypierane przez kolejne, silniejsze konstrukcje.
W 1942 roku zostały praktycznie wycofane z linii (w ostatnich miesiącach występowały jedynie na wyższych szczeblach dowodzenia), później służyły głównie jako wozy szkolne i w tej roli pozostały do końca wojny. Niewielką liczbę maszyn używały jednostki artylerii.
Kilka sztuk czołgów sprzedano lub przekazano armii hiszpańskiej gen. Francisco Franco (4-10). Nieznana też liczba Kl PzBfWg została sprzedana armii węgierskiej.
Zachowane egzemplarze.
Do naszych czasów zachował się egzemplarz z 1. batalionu 21 Dywizji Pancernej, zdobyty w Afryce Północnej. Można go oglądać w muzeum czołgów w Dorset ("Bovington Tank Museum") w Wielkiej Brytanii.

</doc>
<doc id="1714084" url="https://pl.wikipedia.org/wiki?curid=1714084" title="Panzerbefehlswagen I">
Panzerbefehlswagen I



</doc>
<doc id="1714085" url="https://pl.wikipedia.org/wiki?curid=1714085" title="Ferdynand Eysymontt">
Ferdynand Eysymontt

Ferdynand Eysymontt (ur. ok. 1760, zm. 1811) – wojski grodzieński, syn Michała Józefa, chorążego grodzieńskiego i Joanny z Kochtyckich (Kochcickich).
Życiorys.
Pochodził ze znanej rodziny szlacheckiej o tradycjach wojskowych. Był właścicielem dworu w Gudziewiczach, a w roku 1773 w jego imieniu odkupiono Milkowszczyznę od Andrzeja Jakubowicza Eysymontta, zaś około roku 1795 dobra Jabłonów, w parafii Łunna. Był po ojcu kolatorem kościoła Eysymontowskiego. To on zajmował się administrowaniem majątku rodowego, finansując główne posunięcia rodu, podczas kiedy jego kuzyni Aleksander Michał, sprawujący pieczę nad sądami w Grodnie i Maciej Tadeusz zajmowali się działalnością publiczną. W roku 1789 zostaje deputatem na Trybunał Główny Wielkiego Księstwa Litewskiego z powiatu grodzieńskiego, zaś 19 stycznia 1790 wojskim grodzieńskim. W dniu 2 maja 1792 został przez króla Stanisława Augusta Poniatowskiego odznaczony orderem św. Stanisława.
Był jednym z głównych donatariuszy kościoła w Ejsymontach Wielkich, o czym zapis w testamencie złożonym w Sądzie Ziemskim Grodzieńskim z 26 maja 1811, aktykowanego 12 maja 1812. Sławne było jego wystąpienie na sejmiku grodzieńskim 14 lutego 1792 roku, gdzie wyrażał całe doświadczenie i cały patriotyzm rodu ejsmontowskiego: 
"(…) Słowem w Zygmuncie Auguście tron dziedziczny straciwszy, nieszczęśliwych skutków w elekcji doznawali. W ten czas my sławę i związki w Europie straciwszy, dali łatwo możnowładctwu przystęp. Od tego czasu zasmakowawszy w niepodległości prawu, stopniami przyszli, że nas pod przemoc swą podgarnęli, prawa podeptali, a zamiarom swym pomocne pozostawili, za którym nierządem przyszliśmy na wzgardę u narodów, w jakiej zostawaliśmy. (…) Słodki jest dom Ojczyzny, a Ojczyzny rządnej, w której najrozumniejszy jest zbiór praw i onych bezwzględna ekzekucyja. (…). Te to prawo znikczemnione, co nadawało, co nadawało moc jednej osobie sądzenia, subalterów kredensowania i prawo miecza. Te trzy najpotężniejsze w świecie władze niech ma człowiek? ale nie w wolnym narodzie. (…). Dziś sędziów sami sobie wybierzecie. (…). Łączmy ręka z ręką, mocniej trzymajmy się jedności, bądźmy z królem, bo król jest z nami, a żadna moc nas nadwątlić nie zdoła."
Był też mocno zaangażowany we wsparcie Insurekcji Kościuszkowskiej, wydatkując na dozbrojenie armii 2.000 złotych polskich.
Po upadku Rzeczypospolitej zamieszkał w Jabłonowie, który odkupił od Czetewrtyńskich. Został też wtedy deputatem grodzieńskim do Komisji Wywodowej Szlacheckiej.
Rodzina.
Ożeniony był z Bogumiłą Finkenstein (1770-1791), ze spolonizowanej szlachty pruskiej herbu Ostoja, z którą miał córki Anielę (zmarłą w niemowlęctwie) i Franciszkę Szukiewiczową - żonę Tomasza, zaś po jej śmierci z Józefą z Zawistowskich, (1777-1849). Pozostawił synów – Oktawiusza, kapitana wojska Księstwa Warszawskiego, kawalera krzyża złotego Virtuti Militari oraz Lucjana, członka Towarzystwa Filomatów.
Linki zewnętrzne.
Fragment testamentu Ferdynanda

</doc>
<doc id="1714086" url="https://pl.wikipedia.org/wiki?curid=1714086" title="Lushan">
Lushan

Lushan (chin. upr. 庐山, chin. trad. 廬山, pinyin: "Lúshān") – górzysty region w pobliżu miasta Jiujiang w prowincji Jiangxi we wschodnich Chinach, wykorzystywany pod uprawę herbaty. Najwyższym sztytem jest Hanyang Feng (汉阳峰, "Hànyáng Fēng") w masywie Lu Shan o wysokości 1474 m n.p.m. W regionie utworzono park krajobrazowy Lushan (庐山风景区, "Lúshān fēngjǐng qū"), który w 1996 roku został wpisany na listę światowego dziedzictwa kulturowego UNESCO ze względu na swoje znaczenie dla historii Chin.
Historia.
W dawnych Chinach krajobrazy Lushan były tematem licznych wierszy i obrazów. Region był również przez wieki duchowym centrum chińskiej cywilizacji. Tworzył tu m.in. prekursor chińskiej poezji ludowej Tao Yuanming, pracowali tu także Lu Xiujing - autor pierwszej kroniki taoizmu, Zong Bing - pierwszy teoretyk chińskiego malarstwa przyrodniczego, Wang Xizhi - największy mistrz chińskiej kaligrafii i Huiyuan - prekursor chińskiego odłamu buddyzmu. 
Epoka Mao Zedonga.
W epoce Mao Zedonga w regionie Lushan odbywały się konferencje Komunistycznej Partii Chin i miało miejsce kilka historycznych, tworzących epokę wydarzeń. W 1959 roku odbyło się tu posiedzenie Komitetu Centralnego KPCh, zakończone dymisją marszałka Peng Dehuaia i otwierające drogę do wzrostu, a później upadku Liu Shaoqi i Deng Xiaopinga. Tutaj odbyło się też posiedzenie Biura Politycznego w 1970 roku, na którym prawdopodobnie doszło do ostatecznego politycznego starcia Lin Biao z Mao Zedongiem. Rok później, po nieudanym zamachu na Mao Zedonga, Lin Biao zmarł w niewyjaśnionych do końca okolicznościach.
Zabytki.
W regionie Lushan zachowały się trzy obiekty, odzwierciedlające główne okresy w historii Cesarstwa Chińskiego:
Z czasów Chin ludowych w Lushan zachował się m.in. budynek Ludowej Sali Kongresowej (人民剧院, "Rénmín Jùyuàn") z 1936 roku, będącej miejscem historycznych spotkań KPCh w 1959 i 1970 roku. Obecnie działa tam muzeum, poświęcone Mao Zedongowi, Zhou Enlaiowi i innym członkom elity partyjnej. W pobliżu, nad brzegiem jeziora Lulin Hu działa także Muzeum Lushan (庐山博物馆, "Lúshān Bówùguǎn"), upamiętniające posiedzenie partii z 1970 roku. Można tu obejrzeć m.in. kolekcję fotografii i ogromne łóżko Przewodniczącego Mao. Wcześniejszym zabytkiem jest Willa Meilu (美庐别墅, "Měilú Biéshù"), zbudowana w latach 30. XX wieku i służąca dawniej Czang Kaj-szekowi za miejsce letniego wypoczynku. Jej nazwa pochodzi od imienia żony Czang Kaj-szeka Song Meiling.
Obiekty przyrodnicze.
Do przyrodniczych atrakcji turystycznych w Lushan zaliczają się m.in. cieniste doliny, górskie stawy i wodospady, stare drzewa. Często odwiedzanymi miejscami są m.in. Xianren Dong (仙人洞, "Jaskinia Nieśmiertelnego"), Longshou Ya (龙首崖, "Urwisko Smoczej Głowy") - naturalna platforma skalna nachylona nad setkami metrów pionowej przepaści, oraz Sanbaoshu (三宝树, "Trzy Zabytkowe Drzewa") - miłorząb i dwa cedry, zasadzone pięćset lat temu w pobliżu buddyjskiej świątyni. W Lushan działa także ogród botaniczny (庐山植物园, "Lúshān Zhíwùyuán").

</doc>
<doc id="1714087" url="https://pl.wikipedia.org/wiki?curid=1714087" title="Park Narodowy Lushan">
Park Narodowy Lushan



</doc>
<doc id="1714088" url="https://pl.wikipedia.org/wiki?curid=1714088" title="Lu Shan">
Lu Shan



</doc>
<doc id="1714090" url="https://pl.wikipedia.org/wiki?curid=1714090" title="Góra Lu">
Góra Lu



</doc>
<doc id="1714091" url="https://pl.wikipedia.org/wiki?curid=1714091" title="Hanyang Feng">
Hanyang Feng



</doc>
<doc id="1714095" url="https://pl.wikipedia.org/wiki?curid=1714095" title="Hui Yuan">
Hui Yuan



</doc>
<doc id="1714096" url="https://pl.wikipedia.org/wiki?curid=1714096" title="Pułk Morski Ochrony Wybrzeża">
Pułk Morski Ochrony Wybrzeża

Pułk Morski Ochrony Wybrzeża (niem. Estnische Marine-Küstenschutz Regiment, est. Rannakaitse rügement) – kolaboracyjna ochotnicza jednostka wojskowa Kriegsmarine złożona z Estończyków podczas II wojny światowej.
Historia.
Pułk został sformowany pod koniec 1941 r. rozkazem adm. Theodora Burchardiego. Na jego czele stanął płk Villem Saarsen. Funkcję szefa sztabu objął płk E. Ein. Składał się z dwóch batalionów, których dowódcami byli mjr M. Mullas i mjr August Kõrgma. Żołnierze nosili mundury armii estońskiej. Pułk podlegał szefowi sztabu adm. T. Burchardiego, kpt. Conradowi Engelhardtowi. SS uznało utworzenie pułku za samowolę, w związku z tym w poł. marca 1942 r. z Berlina przybył wysoki oficer SS. Postawił on wybór przed Estończykami: wstąpienie do SS lub rozwiązanie jednostki. Pułkownik V. Saarsen pod koniec marca podjął decyzję o rozformowaniu pułku i rozpuszczeniu jego żołnierzy, co zaakceptował adm. T. Burchardi.

</doc>
<doc id="1714098" url="https://pl.wikipedia.org/wiki?curid=1714098" title="272 Łotewski Batalion Schutzmannschaft Daugavgrivas">
272 Łotewski Batalion Schutzmannschaft Daugavgrivas

272 Łotewski Batalion Schutzmannschaft "Daugavgrivas" (niem Lettische Schutzmannschafts Bataillon "Daugavgrivas" 272) – kolaboracyjny pomocniczy oddział policyjny złożony z Łotyszy podczas II wojny światowej.
Historia.
Został sformowany w lipcu 1942 r. w Boldera pod Rygą. Na jego czele stanął na krótko ppłk Kārlis Mangulis. Pod koniec lipca tego roku zastąpił go ppłk Juris Taube. Liczył 6 oficerów, 19 podoficerów i 317 szeregowych policjantów. Początkowo batalion pełnił zadania wartownicze i ochronne w Warszawie. Kończył też szkolenie. Na pocz. października przekazał 1 kompanię 274 Łotewskiemu Batalionowi Schutzmannschaft. Pod koniec października został przeniesiony do Dniepropietrowska. Jego liczebność spadła do zaledwie 3 oficerów, 11 podoficerów i 170 szeregowych policjantów. Na okupowanej Ukrainie Łotysze, oprócz służby ochronnej, zwalczali partyzantkę. W lutym 1943 r. batalion włączono w skład nowo formowanego Legionu Łotewskiego SS.

</doc>
<doc id="1714100" url="https://pl.wikipedia.org/wiki?curid=1714100" title="Hungcy-hu">
Hungcy-hu



</doc>
<doc id="1714103" url="https://pl.wikipedia.org/wiki?curid=1714103" title="Leptodactylodon albiventris">
Leptodactylodon albiventris

Leptodactylodon albiventris – gatunek płaza z Kamerunu.
Występowanie.
Jest to endemit. Występuje jedynie w południowozachodnim Kamerunie.
Zamieszkuje wysokości od 300m do 1000 m n.p.m. Jego siedlisko to lasy.
Rozmnażanie.
Przebiega w strumieniach. Samce usadawiają się na skałach lub w szczelinach i nawołują.
Status.
Nie jest to gatunek pospolity, a jego liczebność i tak się zmniejsza.
Jest zagrożony przez rolnictwo i wyrąb lasów.

</doc>
<doc id="1714104" url="https://pl.wikipedia.org/wiki?curid=1714104" title="Leptodactylodon axillaris">
Leptodactylodon axillaris

Leptodactylodon axillaris – gatunek płaza zagrożonego wyginięciem.
Występowanie.
Mamy do czynienia z endemitrm o bardzo ograniczonym zasięgu występowania, zajmuje on bowiem tylko część Bamenda Highlands w zachodnim Kamerunie.
Preferowane przez niego wysokości to 2,400-2,450 m n.p.m., choć zamieszkuje też na wysokościach 2,300-2,700 m n.p.m. Zasiedla lasy bambusowe i górskie tereny trawiaste, gdzie znajduje sobie kryjówki pod kamieniami. Zamieszkuje obszary mniej nawodnione, niż jego najbliżsi krewni – inni przedstawiciele rodzaju "Leptodactylodon".
Rozmnażanie.
Prawdopodobnie tereny skaliste.
Status.
Liczebność spada.
Gatunek ten jest zagrożony przez utratę swego środowiska naturalnego, m.in. przez nadmierne wypas zwierząt roślinożernych, a być może także przez zmianę klimatu.

</doc>
<doc id="1714107" url="https://pl.wikipedia.org/wiki?curid=1714107" title="Sonata fletowa (Prokofjew)">
Sonata fletowa (Prokofjew)

Sonata D-dur na flet i fortepian op. 94 – sonata na flet poprzeczny i fortepian; utwór kameralny napisany przez Siergieja Prokofjewa w latach 1942–1943.
Prawykonanie utworu odbyło się 7 grudnia 1943 w Moskwie. Partię fletu wykonał Mikołaj Charkowski, któremu akompaniował Swiatosław Richter. W 1946 nakładem wydawnictwa Muzgiz ukazały się nuty kompozycji w transkrypcji na skrzypce i fortepian (wersji pierwotnej nie wydano drukiem).
Historia.
Prokofjew zaczął pisać "Sonatę" we wrześniu 1942, podczas pobytu w Ałmaty. Dzieło zostało ostatecznie ukończone jesienią następnego roku, kiedy to autor przebywał od lata w Mołotowie.
Budowa.
Kompozycja składa się z czterech części:
Charakter "Sonaty" jest pogodny. Nawiązuje ona do estetyki "Symfonii klasycznej" i I koncertu skrzypcowego Prokofjewa. Czas trwania utworu wynosi ok. 23 minuty.
Sonata skrzypcowa.
Dawid Ojstrach, po wysłuchaniu kompozycji, postanowił namówić Prokofjewa do napisania transkrypcji, gdyż jego zdaniem mogła ona „dobrze zabrzmieć na skrzypcach – by tak powiedzieć – w kształcie bardziej pełnokrwistym” (zdaniem Richtera „wersja fletowa jest nieporównanie lepsza”). Skrzypek przygotował na prośbę kompozytora różne warianty przeredagowanych fragmentów, z których Prokofjew dokonał ostatecznego wyboru. Prawykonanie transkrypcji (oznaczonej w numeracji opusowej jako "op. 94bis") miało miejsce 17 czerwca 1944 w wykonaniu Ojstracha (skrzypce) i Lwa Oborina (fortepian).
Nagrania op. 94bis dokonał m.in. Isaac Stern. W latach 40. propagatorem utworu w Stanach Zjednoczonych był József Szigeti. W 1979 "Sonata" znalazła się w programie II etapu międzynarodowego konkursu skrzypcowego w Montreal.

</doc>
<doc id="1714108" url="https://pl.wikipedia.org/wiki?curid=1714108" title="Easte">
Easte

Easte - wieś w Estonii, w prowincji Sarema, w gminie Salme.

</doc>
<doc id="1714110" url="https://pl.wikipedia.org/wiki?curid=1714110" title="Hindu (Salme)">
Hindu (Salme)

Hindu - wieś w Estonii, w prowincji Sarema, w gminie Salme.

</doc>
<doc id="1714112" url="https://pl.wikipedia.org/wiki?curid=1714112" title="Imara">
Imara

Imara – wieś w Estonii, w prowincji Sarema, w gminie Salme.

</doc>
<doc id="1714113" url="https://pl.wikipedia.org/wiki?curid=1714113" title="Szachy czteroosobowe">
Szachy czteroosobowe

Szachy czteroosobowe – odmiana gry w szachy, polegająca na równoczesnej grze czterech osób. Gra rozgrywana jest na większej, bo zawierającej 160 pól szachownicy. Gracze wykonują kolejno po jednym ruchu, zgodnie z ruchem wskazówek zegara. Figury zawodnika, który został zamatowany, zabierane są z szachownicy. Gra ta cechuje się dużą nieprzewidywalnością, często dochodzi także do ataków "trzech na jednego".

</doc>
<doc id="1714117" url="https://pl.wikipedia.org/wiki?curid=1714117" title="Powiat Łaba-Elstera">
Powiat Łaba-Elstera



</doc>
<doc id="1714119" url="https://pl.wikipedia.org/wiki?curid=1714119" title="6 Pułk Saperów (II RP)">
6 Pułk Saperów (II RP)

6 Pułk Saperów im. gen. Ignacego Prądzyńskiego (6 psap) – oddział saperów Wojska Polskiego II RP.
Historia.
6 Pułk Saperów został sformowany 25 maja 1921 roku z połączenia 5 bsap mjr. Kazimierza Hackbella, 11 bsap mjr. Stefana Pomirskiego i 12 bsap mjr. Jakuba Pawłowicza.
19 maja 1927 roku Minister Spraw Wojskowych marszałek Polski Józef Piłsudski ustalił i zatwierdził dzień 13 sierpnia, jako datę święta pułkowego.
Na początku 1929 roku oddział został skadrowany i otrzymał nazwę „kadra 6 Pułku Saperów”. Z końcem stycznia 1929 roku w kadrze pozostało trzech oficerów, a pozostali zostali przeniesieni do innych oddziałów. 25 marca 1930 roku do kadry zostało przeniesionych 19 oficerów rezerwowych i 3 oficerów pospolitego ruszenia. Wiosną 1931 roku kadra została rozformowana. Oficerowie z dniem 1 kwietnia 1931 roku zostali przeniesieni na nowe stanowiska służbowe.

</doc>
<doc id="1714121" url="https://pl.wikipedia.org/wiki?curid=1714121" title="Model Baumola">
Model Baumola

Model Baumola-Allaisa-Tobina (BAT) – model ekonomiczny, w którym zasoby środków pieniężnych zachowują się podobnie jak zapasy. Jest adaptacją modelu ekonomicznej wielkości dostawy – EOQ (economic order quantity) dla potrzeb zasobów środków pieniężnych.
Model ten opiera się na następującym założeniu:
Z założenia tego wynika, że środki pieniężne są zużywane w sposób jednostajny i gdy osiągają poziom minimalny (zero), wtedy to ekwiwalenty środków pieniężnych są zamieniane na gotówkę w wysokości, która zapewnia osiągnięcie poziomu maksymalnego i cykl się powtarza.
Z modelu tego wynika, że optymalny stan środków pieniężnych wzrasta wolniej niż proporcjonalnie do wzrostu zapotrzebowania na środki pieniężne. Oznacza to, że występuje efekt skali w utrzymywaniu zasobów środków pieniężnych, co daje przewagę przedsiębiorstwom większym.
Do wyznaczenia optymalnego stanu środków pieniężnych potrzebne są trzy wielkości: stały koszt transferu gotówki na papiery wartościowe i na odwrót, całkowita wartość zapotrzebowania na gotówkę o charakterze transakcyjnym w ciągu danego okresu (np. roku) oraz koszt alternatywny utrzymania gotówki, czyli np. stopa oprocentowania bonów skarbowych. Analogicznie jak w modelu EOQ, optymalny stan środków pieniężnych odpowiada w przybliżeniu miejscu, w którym koszt alternatywny zrówna się z kosztami transakcyjnymi.
Koszty alternatywne można obliczyć, korzystając ze wzoru:
formula_1
gdzie:
formula_2 – koszty alternatywne,
formula_3 – gotówka,
formula_4 – koszt alternatywny utrzymania gotówki.
Koszty transakcyjne można obliczyć, korzystając ze wzoru:
formula_5
gdzie:
formula_6 – koszty transakcyjne,
F – stały koszt transferu gotówki na papiery wartościowe i na odwrót,
T – całkowita wartość zapotrzebowania na gotówkę o charakterze transakcyjnym w ciągu danego okresu, np. roku.
formula_3 jest optymalne gdy:
formula_8
stąd:
formula_9
gdzie:
formula_10 – optymalny stan gotówki.
Model BAT sprawdza się pod warunkiem, że przedsiębiorstwo równomiernie zużywa zapasy gotówki. Warunek ten jest jednak trudny do spełnienia. Model ten ma wiele innych ograniczeń i trudno go zastosować w praktyce gospodarczej. Powody są następujące:
Model BAT jest prostym modelem wyznaczania optymalnego stanu gotówki. Podstawową jego wadą jest założenie, że wydatki gotówkowe mają charakter stały i pewny. Losowość wpływów i wydatków uwzględnia model Millera-Orra.

</doc>
<doc id="1714124" url="https://pl.wikipedia.org/wiki?curid=1714124" title="Kleopatra w niewoli">
Kleopatra w niewoli

Kleopatra w niewoli (oryg. fr. "Cléopâtre captive") – dramat Étienne’a Jodelle’a wystawiony w 1553, wydany w druku po śmierci autora w 1574. 
Okoliczności powstania utworu.
Powstanie "Kleopatry w niewoli" wiązało się z fascynacją twórców z kręgu Plejady literaturą antyczną oraz chęcią stworzenia od podstaw nowej literatury francuskojęzycznej opartej na wzorcach starożytnych i wzbogacającej je. Jodelle zrealizował to założenie w swoim dramacie, mimo faktu, że "Obrona i uświetnienie języka francuskiego", główny manifest Plejady, poświęcała teatrowi niewiele miejsca, przypisując najwięcej zadań poezji. 
Treść.
Duch Antoniusza pojawia się przed schwytaną przez Oktawiana Kleopatrą i oznajmia jej, że jedynym ratunkiem przed hańbą jest dla niej samobójstwo. Kobieta zaczyna zastanawiać się, czy powinna tak właśnie postąpić. Tymczasem Oktawian zastanawia się, co powinien uczynić z uwięzioną i czy władczyni Egiptu, uznając swoje położenie za hańbę, nie zechce targnąć się na swoje życie. Następnie Kleopatra staje przed nim i ofiarowując mu swoje bogactwa próbuje wywołać u niego uczucie litości. Wobec fiaska tych starań popełnia decyzję o samobójstwie. Oktawian odchodzi, o śmierci kobiety donosi mi służący. 
Cechy utworu.
"Kleopatra w niewoli" jest sztuką liryczną, dzieloną na pięć aktów. Jej konstrukcja powtarza wzory znane z dramatu antycznego: monologi i dialogi bohaterów przeplatają się z wejściami chóru komentującego zdarzenia i przedstawiającego ogólne prawdy o życiu człowieka i całych społeczeństw. Dzieło ma wydźwięk zdecydowanie pesymistyczny: chór skupia się w swoich wypowiedziach na tragicznym położeniu jednostek i narodów, okrucieństwie i zmienności losu, fatalnym wpływie namiętności na ludzkie życie. 
Tragedia ma charakter statyczny - wybierając powszechnie znany wśród wykształconych odbiorców temat Jodelle świadomie odbiera swojemu dziełu efekt napięcia, oczekiwania na nieoczekiwane rozwiązanie akcji, zrywając tym samym z konwencją teatralną pierwszej połowy XVI wieku. Dramat rozpoczyna się wprawdzie "in medias res" (w środku właściwej akcji), jednak rozstrzygnięcie całości możliwe jest do przewidzenia już na podstawie wydarzeń pierwszego aktu. Monologi postaci oraz pieśni chóru konstruowane są według zasad wyznaczonych przez program Plejady dla gatunków lirycznych - dwa pierwsze akty napisane są aleksandrynem, kolejne dziesięciozgłoskowcem, pieśni chóru mają formy ody. Całość ma charakter zdecydowanie statyczny, stąd określenie „tragedia ofiary” stosowane wobec tak napisanej tragedii humanistycznej. W podobnym tonie utrzymana była druga tragedia Jodelle’a, "Dydona składająca siebie w ofierze". 
Recepcja.
"Kleopatra w niewoli" została wystawiona po raz pierwszy na dworze Henryka II 9 lutego 1553, z osobistym udziałem autora w roli tytułowej. Król był zachwycony tragedią i według relacji Etienne'a Pasquiera podarował Jodelle'owi 500 złotych dukatów. Drugie wystawienie tragedii odbyło się w paryskim Kolegium Boncourt i również spotkało się z bardzo pozytywnym przyjęciem oraz wielkim zainteresowaniem publiczności.

</doc>
<doc id="1714126" url="https://pl.wikipedia.org/wiki?curid=1714126" title="Masters at Zolder">
Masters at Zolder



</doc>
<doc id="1714128" url="https://pl.wikipedia.org/wiki?curid=1714128" title="Plugowate">
Plugowate

Plugowate (Aphodiinae) – podrodzina chrząszczy w obrębie rodziny poświętnikowatych (Scarabaeidae).
Nazwa polska.
Polską nazwę plugowate zaproponował w 1996 roku Marek Bunalski w związku z podnoszeniem przez niektórych autorów tej podrodziny do rangi rodziny Aphodiidae. Nazwa pochodzi od polskiej nazwy rodzaju typowego "Aphodius" czyli plug.
Morfologia.
Chrząszcze długości od 2 do 15 milimetrów. Sylwetka wydłużona. Większość gatunków o nagiej
lub tylko częściowo owłosionej górnej powierzchni ciała, spód ciała owłosiony częściowo
i błyszczący. Pokrywy w pełni zakrywające odwłok, zawsze z 7-10 rzędami i międzyrzędami. Narządy gębowe zakryte nadustkiem, umieszczone na dolnej stronie głowy. Czułki dziewięcioczłonowe z trójczłonową, matową buławką.
Występowanie.
Bardzo bogata w gatunki podrodzina. Jej przedstawicele obecni są we wszystkich rejonach zoogeograficznych świata i zasiedlają obszary od stef tropikalnych po daleką północ. W Ameryce Północnej stwierdzono 350 gatunków z tej podrodziny. W Europie, w tym w Polsce, reprezentowana jest przez dwa plemiona - "Aphodiini" i "Psammobiini".
Pożywienie.
Jej przedstawiciele często, choć nie zawsze, żywią się w odchodach zwierzęcych. Zanotowano jednak, że mogą pożywiać się też na kwiatach, gnijącej roślinności i korzeniach.
Rozmnażanie.
Owady te wybrały strategię na ilość. Składają liczne jaja umieszczając je, w zależności od cyklu życiowego danego gatunku, w odchodach zwierząt, rzadziej w szczątkach roślinnych lub w gniazdach gryzoni czy mrówek. Nie tworzą komór lęgowych ani gniazd. Przeobrażenie larw następuje bezpośrednio w substracie pokarmowym lub w górnej powierzchni gleby.
Systematyka.
Współcześnie dzieli się plugowate następująco:

</doc>
<doc id="1714130" url="https://pl.wikipedia.org/wiki?curid=1714130" title="Ataenius paraperforatus">
Ataenius paraperforatus

Ataenius paraperforatus – opisany w 2000 roku gatunek chrząszcza z rodziny poświętnikoawtych
Występuje on na terenie Meksyku. Autorzy opisu podają następujące miejsca jego występowania: Xilitla (stan Querétaro), Jacala, (stan Hidalgo) oraz Totutla (stan Veracruz). Siedlisko tego gatunku to las deszczowy.

</doc>
<doc id="1714131" url="https://pl.wikipedia.org/wiki?curid=1714131" title="Zygmunt Robaszkiewicz">
Zygmunt Robaszkiewicz

Zygmunt Robaszkiewicz MSF (ur. 16 października 1958 w Nietuszkowie) – polski duchowny katolicki, członek Zgromadzenia Misjonarzy Świętej Rodziny, w latach2001–2022 biskup diecezjalny Morombe, biskup Mahajanga od 2023.
Życiorys.
W 1978 wstąpił do Zgromadzenia Misjonarzy Świętej Rodziny. W latach 1980-1986 studiował filozofię i teologię w Wyższym Seminarium Duchownym w Kazimierzu Biskupim.
Święcenia kapłańskie przyjął 11 czerwca 1986. W 1987 wyjechał do Francji na przygotowanie językowe, zaś trzy lata później wyjechał do Madagaskaru i rozpoczął pracę w diecezji w Morombe. Był m.in. wikariuszem i proboszczem parafii w Manja, a także wikariuszem generalnym diecezji i proboszczem miejscowej katedry.
Episkopat.
24 kwietnia 2001 papież Jan Paweł II mianował go biskupem diecezjalnym Morombe. Sakry biskupiej udzielił mu 2 września tegoż roku biskup Fulgence Rabeony.
19 listopada 2022 papież Franciszek mianował go ordynariuszem diecezji Mahajanga. 

</doc>
<doc id="1714132" url="https://pl.wikipedia.org/wiki?curid=1714132" title="Cassie Davis">
Cassie Davis

Cassie Maree Davis (ur. 5 sierpnia 1986 w Gnangara (Australia Zachodnia)) – australijska wokalistka, producentka, kompozytorka i autorka tekstów. Zadebiutowała Singlem "Like it Loud" w 2009 roku.
Życiorys.
Jej ojciec jest ewangelicznym pastorem w Perth. Davis nagrała swoje pierwsze piosenki na swoim komputerze osobistym w wieku 12 i pojechała do Stanów Zjednoczonych sześć lat później, towarzyszyła jej starsza siostra, Emma.
W styczniu 2009 roku wydała pierwszy solowy singel "Like it loud", który osiągnął status złota w Australii Premiera debiutanckiego albumu odbyła się 14 sierpnia

</doc>
<doc id="1714133" url="https://pl.wikipedia.org/wiki?curid=1714133" title="Jean Lemaire de Belges">
Jean Lemaire de Belges

Jean Lemaire, (ur. 1473 w Bavay, Belges lub w Hargnies - zm. 1524) – poeta i kronikarz związany z dworem hrabiego Hainaut. Jeden z Wielkich Retoryków. 
Życiorys.
Był uczniem Guillaume'a Crétina i Jeana Molineta, swojego wuja. Studiował w Valenciennes, był gruntownie wykształcony, znał kilka języków. W 1498 wstąpił do służbym księcia Piotra II Burbona, na którego dworze zajmował się finansami. Twórczość poetycką rozpoczął w 1503, po śmierci księcia, pisząc kilka utworów okolicznościowych, w których przedstawiał rozpacz wdowy i gloryfikował w panegirykach postać zmarłego. Podobne utwory stworzył po śmierci Ludwika de Luxembourg-Ligny i Philiberta II Sabaudzkiego, którym następnie służył. 
W 1504, dzięki protekcji wuja, został poetą na dworze namiestniczki Niderlandów Małgorzaty, gdzie Jean Molinet pracował jako bibliotekarz. Lemaire tworzył głównie poezję związaną z bieżącymi wydarzeniami z życia rodu Habsburgów, opiewał postać Małgorzaty i jej brata Filipa I. Po śmierci swojego wuja łączył obowiązki poety z funkcją bibliotekarza i kronikarza. W 1509 opublikował pierwszą część pracy historycznej "Uświetnienie Galów", której kontynuacja ukazała się trzy lata później. Będąc pod wrażeniem jego pism, król francuski Ludwik XII zaproponował mu stanowisko kronikarza dworu Francji. Lemaire przyjął to stanowisko, w ramach którego stworzył również szereg pamfletów wymierzonych w osobę papieża Juliusza II. Po śmierci władcy stracił jednak pracę, a jego wcześniejsze antykościelne publikacje doprowadziły do potępienia go przez Kościół katolicki. Ostatnie lata życia przeżył w zupełnej nędzy.
Twórczość.
Lemaire des Belges uprawiał poezję typową dla Wielkich Retoryków. Realizował głównie gatunki okolicznościowe oraz wiersze o ustalonej formie wersyfikacyjnej o genezie średniowiecznej. Stosował efektowne metafory, antytezy, peryfrazy, epitety, porównania, starannie dobierał słownictwo, często tworząc gry słowne. Jego twórczość zapowiada jednocześnie niektóre elementy poezji humanistycznej: inspiracją dla jego dzieł często był antyk, zaś równolegle z dbałością o "efektowny" wygląd i brzmienie wiersza (jako potwierdzenie swoich kompetencji poetyckich) Lemaire starał się posługiwać starannym, wzorcowym językiem francuskim. 
Wysoko cenili go Clement Marot i Joachim du Bellay, jednak inni twórcy Plejady jednoznacznie odrzucali jego dorobek jako nieposiadający większej wartości intelektualnej i oparty na tanich efektach werbalnych. 

</doc>
<doc id="1714134" url="https://pl.wikipedia.org/wiki?curid=1714134" title="Cephalocyclus stebnickae">
Cephalocyclus stebnickae

Cephalocyclus stebnickae – gatunek chrząszcza z rodziny poświętnikowatych (Scarabaeidae) i podrodziny plugowatych (Aphodiinae). Występuje na południu Meksyku.
Gatunek ten został opisany w 2000 roku w oparciu o dwa muzealne okazy samców odłowione w czerwcu 1989 roku. Miejsce typowe położone jest na północ od miasta Teopisca w stanie Chiapas, w lesie sosnowo-dębowym. Autorom pierwszego opisu nie udało się odnaleźć i opisać samicy tego gatunku. Epitet gatunkowy upamiętnia Zdzisławę Stebnicką – polską entomolog z Instytutu Systematyki i Ewolucji Zwierząt Polskiej Akademii Nauk w Krakowie, która wniosła znaczący wkład w badania nad chrząszczami z podrodziny Aphodiinae.

</doc>
<doc id="1714135" url="https://pl.wikipedia.org/wiki?curid=1714135" title="Powiat Górna Hawela">
Powiat Górna Hawela



</doc>
<doc id="1714136" url="https://pl.wikipedia.org/wiki?curid=1714136" title="Lasy prywatne w Polsce">
Lasy prywatne w Polsce

Lasy prywatne w Polsce to obszary leśne, które są własnością osób prywatnych lub są w zarządzie wspólnot gruntowych, rolniczych spółdzielni produkcyjnych, kościołów, związków wyznaniowych i zawodowych. Lasy prywatne mogą być wykorzystywane (podobnie jak grunty leśne należące do Lasów Państwowych) do pozyskiwania drewna, celów rekreacyjnych i tym podobnych z tą jednak różnicą, że dobra znajdujące się na terenie lasów prywatnych są własnością właścicieli gruntów, a nie publiczną.
W Europie i na świecie wiele krajów całkowicie sprywatyzowało lasy (brak lasów będących wprost własnością publiczną), jednak w Polsce ponad 17% gruntów leśnych (dane według stanu na 1 stycznia 2021) znajduje się we władaniu podmiotów prywatnych przy średnim wieku drzewostanów około 52 lat.
Promowaniem i wspieraniem prywatnego sektora leśnego w Polsce i na świecie zajmuje się Polski Związek Zrzeszeń Leśnych z siedzibą w Raszynie.
Rozmieszczenie lasów prywatnych w Polsce.
Lasy prywatne na terenie Polski są rozmieszczone nierównomiernie. Najmniejszą część lasy w prywatnych rękach stanowią na obszarze „Ziem Odzyskanych”, w części dawnego zaboru pruskiego oraz w Polsce południowo-wschodniej na terenie objętym akcją „Wisła”. Największy udział lasów prywatnych (ponad 70%) jest w Polsce wschodniej, w rejonie dawnych drobnych szlacheckich majątków i zaścianków w powiatach: wysokomazowieckim (79%), siedleckim (73%) i sokołowskim (70%) oraz w rejonie Przedgórza Karpackiego w Małopolsce – powiat myślenicki (71%).
Gospodarka leśna w lasach prywatnych w Polsce.
W obrębie lasów prywatnych wykonuje się szereg zabiegów związanych z poprawną gospodarką leśną według uproszczonego planu urządzenia lasu lub decyzji starosty (sprawującego nadzór nad prowadzoną gospodarką leśną w lasach prywatnych) wydanej na podstawie inwentaryzacji stanu lasów. Należy zaznaczyć, że ponad 70% starostw powierza prowadzenie nadzoru nad gospodarką leśną w lasach prywatnych leśniczym z Lasów Państwowych – szczegóły tego nadzoru określa porozumienie zawierane pomiędzy starostą a właściwym nadleśniczym. Niekiedy zdarzają się także sytuacje, w których podmiot będący właścicielem lasu prywatnego zleca zarządzanie nim lub posiłkuje się poradami od specjalistycznej firmy świadczącej tego typu usługi.
Dużym problemem prowadzenia działań gospodarczych i ochronnych na terenie lasów prywatnych jest nadmierne rozdrobnienie działek leśnych oraz brak zorganizowania ich właścicieli. Utrudnia to zwłaszcza czynności ochrony lasu, takie jak zwalczanie organizmów zagrażających lasom prywatnym i kradzieży leśnej oraz ochronę przeciwpożarową.

</doc>
<doc id="1714137" url="https://pl.wikipedia.org/wiki?curid=1714137" title="Pismo geba">
Pismo geba

Pismo geba (naxi: "¹Ggo¹baw"; chiń. 哥巴, pinyin: "gēbā") – sylabariusz używany przez mniejszość etniczną Naxi w Chinach, głównie przez szamanów zwanych dongba do transkrypcji formuł rytualnych, zapisywanych zasadniczo pismem obrazkowym zwanym dongba. Niektóre ze znaków pisma geba przypominają pismo yi, inne natomiast wydają się stanowić modyfikację znaków chińskich.

</doc>
<doc id="1714140" url="https://pl.wikipedia.org/wiki?curid=1714140" title="Gallsätter i Yttered">
Gallsätter i Yttered

Gallsätter i Yttered – miejscowość (småort) w Szwecji w gminie Kramfors w regionie Västernorrland. Około 66 mieszkańców.

</doc>
<doc id="1714141" url="https://pl.wikipedia.org/wiki?curid=1714141" title="Powiat Górne Błota-Łużyce">
Powiat Górne Błota-Łużyce



</doc>
<doc id="1714142" url="https://pl.wikipedia.org/wiki?curid=1714142" title="Herrskog">
Herrskog

Herrskog – miejscowość (tätort) w Szwecji w gminie Kramfors w regionie Västernorrland. Około 188 mieszkańców.

</doc>
<doc id="1714145" url="https://pl.wikipedia.org/wiki?curid=1714145" title="Uintatheriidae">
Uintatheriidae

Uintatheriidae – rodzina wymarłych ssaków zaliczana do rzędu dinoceratów, prymitywnych ssaków kopytnych.
Były to największe zwierzęcia swych czasów, a żyły od późnego paleocenu do uintanu w środkowym eocenie. Posiadały ciężkie ciało, grube nogi o szerokich stopach, masywne kości i niewielkie mózgi. Charakterystyczną cechę większości gatunków stanowiły tępe wyrostki przypominające te spotykane dzisiaj u żyrafy, a także obecność dużych, szablastych kłów. Grupa prawdopodobnie została zastąpione przez brontoteria.
Podział.
Rodzina Uintatheriidae

</doc>
<doc id="1714146" url="https://pl.wikipedia.org/wiki?curid=1714146" title="Kaavi">
Kaavi

Kaavi - wieś w Estonii, w prowincji Sarema, w gminie Torgu. Około dwóch kilometrów na południowy wschód od wsi usytuowana jest latarnia morska Kaavi.

</doc>
<doc id="1714147" url="https://pl.wikipedia.org/wiki?curid=1714147" title="Once More with Feeling">
Once More with Feeling



</doc>
<doc id="1714148" url="https://pl.wikipedia.org/wiki?curid=1714148" title="Białoruskie oddziały Ordnungsdienst">
Białoruskie oddziały Ordnungsdienst

Białoruskie oddziały Ordnungdienst (OD) – kolaboracyjne ochotnicze oddziały porządkowe/pomocnicze złożone z Białorusinów podczas II wojny światowej.
Krótko po zajęciu Białorusi przez wojska niemieckie z inicjatywy poszczególnych dowództw Wehrmachtu na tyłach Grupy Armii "Mitte" zaczęły powstawać lokalne oddziały ochotnicze złożone z Białorusinów. W rezultacie do jesieni 1941 r. na okupowanych ziemiach białoruskich działało już kilkadziesiąt różnego rodzaju mobilnych i stacjonarnych oddziałów służby porządku OD, zwanych popularnie "odi". Ich dowódcami byli oficerowie Armii Czerwonej pochodzenia białoruskiego, wypuszczeni przez Niemców z obozów jenieckich. Liczebność oddziałów OD wahała się średnio od 100 do 150 ludzi. Nosili oni mundury sowieckie lub ubrania cywilne z białą opaską z napisem "OD" na ramieniu. Uzbrojeniem były karabiny ręczne sowieckiej produkcji. Byli oni wraz z rodzinami zwolnieni z różnych obowiązków na rzecz okupanta. Przychylność Niemców próbowali też wykorzystać białoruscy emigracyjni działacze narodowi. Na obszarze smoleńskiego i briańskiego okręgów organizatorami oddziałów OD byli Michał Wituszka i Dmitrij Kasmowicz. Oddziały OD niektóre części Białorusi same oczyściły od ukrywających się czerwonoarmistów. Na Polesiu współpracowały w tym zakresie z ukraińską Siczą Poleską atamana Tarasa Bulby-Borowcia. Według części źródeł miało dojść nawet do wspólnej białorusko-ukraińskiej konferencji, na podstawie której obszary na wschód od linii Słuck-Łuniniec przypadły do "oczyszczenia" białoruskiemu OD. Na wyzwolonych terenach oddziały OD przyjmowały rolę miejscowej policji, działającej często niezależnie od Niemców. We wrześniu 1941 r. na obszarze zachodniej i środkowej Białorusi Niemcy powołali Okręg Generalny "Białoruś". Natychmiast przystąpiono do unifikacji białoruskich oddziałów OD. W rezultacie do końca jesieni zostały one przeorganizowane w oddziały pomocniczej policji porządku, oddziały Selbschutzu lub żandarmerii.
Linki zewnętrzne.
Historia białoruskich oddziałów OD (jęz. rosyjski)

</doc>
<doc id="1714149" url="https://pl.wikipedia.org/wiki?curid=1714149" title="Hornön">
Hornön

Hornön – miejscowość (småort) w Szwecji w gminie Kramfors w regionie Västernorrland. Około 86 mieszkańców.

</doc>
<doc id="1714150" url="https://pl.wikipedia.org/wiki?curid=1714150" title="Pismo yi">
Pismo yi

Pismo yi () – pismo sylabiczne używane do zapisu różnych języków, którymi posługują się ludy Yi w Chinach.
Charakterystyka.
Klasyczne pismo yi.
Klasyczne pismo yi jest sylabicznym systemem logograficznym, który podobno został wymyślony podczas panowania dynastii Tang (618–907) przez człowieka zwanego Aki (chiń. 阿畸 "Āqí"). Jednakże najstarsze zachowane przykłady pochodzą dopiero z przełomu XV–XVI w., z których najwcześniejszym datowanym tekstem jest napis na dzwonie z brązu z 1485 roku. Zachowały się dziesiątki tysięcy starych rękopisów sprzed kilku stuleci, chociaż większość z nich nie jest datowana. W ostatnich latach opublikowano wiele tekstów znajdujących się na rękopisach napisanych w tradycyjnym piśmie yi.
Pierwotny system pisma składał się z 1840 znaków, lecz w późniejszych czasach nadal tworzono nowe, używane niezależnie od siebie przez różne grupy Yi. Skrajnym przykładem tego jest znak „żołądek”, który istnieje w około czterdziestu odmianach. Ze względu na te regionalne warianty ogólną liczbę glifów znanych z różnych rękopisów i inskrypcji szacuje się na około 8 tysięcy. Chociaż wizualnie są nieco podobne do znaków chińskich, znaki pisma yi z niewielkimi wyjątkami powstały niezależnie od pisma chińskiego.
Współczesne pismo yi.
W latach 70. XX w. na podstawie starego pisma yi opracowano sylabariusz yi, zawierający 819 znaków. Systemu tego naucza się obecnie w szkołach. W 1980 r. uzyskał on status oficjalnego pisma dialektu Liangshan języka nuosu używanego przez lud Yi z Autonomicznej Prefektury Liangshan Yi, w związku z czym znany jest jako standardowe pismo Liangshan Yi (chiń. 涼山規範彝文 "Liángshān guīfàn yíwén"). Inne dialekty ludów Yi nie mają jeszcze ujednoliconego oficjalnego pisma.
Sylabariusz zawiera 756 podstawowych znaków dla sylab opartych na dialekcie Liangshan oraz 63 dodatkowych znaków dla sylab używanych tylko do zapisu wyrazów zapożyczonych z języka chińskiego. Sylaby rodzime stanowią czyste samogłoski oraz połączenia spółgłoskowo-samogłoskowe, utworzone z 43 spółgłosek i 8 samogłosek, które mogą występować w dowolnym z trzech tonów. Istnieją jeszcze dwie „bzyczące” samogłoski, które mogą uzyskiwać wyłącznie ton średni. Nie wszystkie kombinacje głosek są możliwe.
Chociaż dialekt Liangshan ma cztery tony (a inne dialekty mają ich jeszcze więcej), tylko trzy z nich (wysoki, średni, niski) oddawane są przez oddzielne glify. Czwarty ton (wschodzący) może czasem występować jako gramatyczna oboczność tonu średniego, dlatego też jest przedstawiany za pomocą glifu używanego dla tonu średniego z dodanym znakiem diakrytycznym w postaci łuku u góry. Jeśli uwzględnimy sylaby z owym znakiem diakrytycznym, to ogólna liczb glifów w sylabariuszu będzie sięgała 1164 sztuk. Dodatkowo występuje znak powtórzenia ꀕ (w pinyinie yi oddawany jako "w"), który jest używany do powtórzenia poprzedniej sylaby.
Sylabariusz standardowego współczesnego pisma yi przedstawiono w tabeli poniżej ():
Pismo yi w pinyinie.
Do transliteracji pisma yi używane są rozszerzone litery pinyinu.
Spółgłoski.
Wyróżniamy następujące szeregi spółgłosek: zwarte bezdźwięczne bezprzydechowe, zwarte bezdźwięczne przydechowe, zwarte dźwięczne, zwarte prenazalizowane, nosowe bezdźwięczne, nosowe dźwięczne, zwarto-szczelinowe bezdźwięczne bezprzydechowe, zwarto-szczelinowe bezdźwięczne przydechowe, zwarto-szczelinowe dźwięczne, zwarto-szczelinowe prenasalizowane, szczelinowe bezdźwięczne oraz szczelinowe dźwięczne. Ponadto istnieją jeszcze: spółgłoski boczne "hl", "l" oraz spółgłoska szczelinowa krtaniowa bezdźwięczna "hx". Litery "v", "ss", "r", "y" i "w" służą jako spółgłoski szczelinowe dźwięczne, natomiast w przypadku spółgłosek zwartych i zwarto-szczelinowych udźwięcznienie jest wskazywane poprzez podwojenie litery.
Spółgłoski nagłosowe są uszeregowane w następujący sposób:
Tony.
Nieoznakowana sylaba nosi ton średni równy (33), np. (lub ). Pozostałe tony są wskazywane przez spółgłoski wygłosowe:

</doc>
<doc id="1714151" url="https://pl.wikipedia.org/wiki?curid=1714151" title="Żydówki">
Żydówki

Żydówki (oryg. fr. "Les Juives") – tragedia Roberta Garniera napisana w 1583. 
Okoliczności powstania utworu.
Pisząc dramat, Garnier inspirował się przede wszystkim twórczością Seneki oraz wcześniejszymi przykładami francuskiej tragedii humanistycznej: "Kleopatrą w niewoli" i "Dydoną składającą siebie w ofierze". 
Treść.
Fabuła utworu została zaczerpnięta ze Starego Testamentu. Sedecjasz, król żydowski, zbuntował się przeciw Nabuchodonozorowi, który w odpowiedzi zdobył i zniszczył Jerozolimę. W pierwszym akcie dramatu prorok Jeremiasz lamentuje nad losem Żydów i mówi o łaskawości Boga. Chór Żydówek wspomina grzech pierworodny i potop. W akcie drugim zwycięski Nabuchodonozor zapowiada egzekucję Sedecjusza, jego doradca podkreśla konieczność okrutnego potraktowania buntownika. Chór Żydówek wspomina minione klęski swojego narodu. Wśród kobiet jest Amital, matka króla, która następnie udaje się do żony Nabuchodonozora z prośbą o wstawiennictwo w sprawie jej syna. w akcie trzecim kobiety (najpierw żona władcy Asyrii, a następnie Amital) proszą zwycięzcę o litość. Pierwszej Nabuchodonozor obiecuje wydanie więźnia na tortury, ale bez pozbawiania go życia, w rozmowie z drugą używa niejasnych słów, które budzą w niej nadzieję. W akcie czwartych Sedecjasz z godnością przyjmuje zapowiedź swojej egzekucji, prosi jedynie Nabuchodonozora o oszczędzenie narodu żydowskiego. Jego słowa spotykają się z wściekłością Asyryjczyka, który każe porwać dzieci króla żydowskiego. Chór wychwala moc bożą, silniejszą od nieprawości człowieka. W ostatnim akcie Jeremiasz opowiada o ostatecznych losach Sedecjasza: musiał oglądać egzekucję swoich dzieci, a następnie został oślepiony. Pojawia się sam król, prosząc Boga o przebaczenie dawnych grzechów. Jeremiasz pociesza go, zapowiadając poprawę losu Izraela i przyjście Mesjasza. 
Cechy utworu.
Garnier odchodzi w "Żydówkach" od klasycznego wzorca tragedii humanistycznej. Zachowuje jej liryczny charakter, jednak stosuje większą dowolność formalną w monologach i dialogach postaci oraz w partiach chóralnych, większą rolę przypisuje dialogom, które rozwijają akcję i pozwalają na - ograniczony wprawdzie - rysunek psychologiczny bohaterów. Garnier buduje w utworze akcję dramatyczną, rezygnując z dotychczasowych wzorów tragedii, której zakończenie było znane praktycznie od początku. Starannie dobiera słownictwo, buduje monologi i częściowo dialogi swoich postaci w oparciu o współczesne, oparte na wzorcach antycznych, zasady retoryki. Deklamacyjny charakter dramatu, typowy dla twórczości Jodelle'a, zostaje zastąpiony dążeniem do wstrząśnięcia widzem, uzyskania efektu patetycznego i monumentalizmu. Celom tym zostają częściowo podporządkowane antyczne zasady konstruowania dramatu - Garnier respektuje zasadę trzech jedności, ale łamie zasadę decorum, pokazując na scenie momenty drastyczne.

</doc>
<doc id="1714154" url="https://pl.wikipedia.org/wiki?curid=1714154" title="Wybory do Parlamentu Europejskiego we Francji w 1979 roku">
Wybory do Parlamentu Europejskiego we Francji w 1979 roku

Wybory do Parlamentu Europejskiego I kadencji we Francji zostały przeprowadzone 10 czerwca 1979.
Do PE dostały się wówczas cztery partie. Wybory wygrała Unia na rzecz Demokracji Francuskiej, zdobywając 27,61% głosów i 25 z 81 mandatów.

</doc>
<doc id="1714156" url="https://pl.wikipedia.org/wiki?curid=1714156" title="Klockestrand">
Klockestrand

Klockestrand – miejscowość (tätort) w Szwecji w gminie Kramfors w regionie Västernorrland. Około 320 mieszkańców.

</doc>
<doc id="1714157" url="https://pl.wikipedia.org/wiki?curid=1714157" title="Louis Gros">
Louis Gros

Louis Prosper Gros (ur. 24 lipca 1893, zm. 3 marca 1973) – francuski as myśliwski z czasów I wojny światowej. Osiągnął 9 zwycięstw powietrznych. Należał do grona asów posiadających honorowy tytuł Balloon Buster.
Życiorys.
Louis Gros urodził się w Paryżu. Do armii francuskiej wstąpił w marcu 1913 roku. Służył w 43 pułku artylerii. 25 stycznia 1916 roku został przeniesiony do lotnictwa i w maju uzyskał licencję pilota. Pierwszym przydziałem liniowym była eskadra HF 41. 13 kwietnia 1917 roku odniósł swoje pierwsze i jedyne w tej eskadrze zwycięstwo powietrzne. Po przejściu dodatkowego szkolenia na samolotach jednomiejscowych 1 stycznia 1918 roku został przydzielony do eskadry myśliwskiej SPA 154. W nowej jednostce odniósł 8 zwycięstw powietrznych, w tym 5 nad balonami obserwacyjnymi.
15 września 1918 roku został ciężko ranny w walce i nie powrócił do służby do końca wojny. Po wojnie ożenił się z Eugénie Henriette Lemaitre. Pracował jako mechanik. Zmarł w 1973 roku we Fronton, Haute-Garonne, Midi-Pyrénées.

</doc>
<doc id="1714160" url="https://pl.wikipedia.org/wiki?curid=1714160" title="Jerzy Siennicki">
Jerzy Siennicki

Jerzy Siennicki (ur. 1886, zm. 1956 w Milanówku) – polski inżynier architekt.
Życiorys.
Studiował od 1910 architekturę na politechnice w Karlsruhe, a kontynuował i ukończył w 1913 na Politechnice Warszawskiej, w 1918 zamieszkał na stałe w Lublinie. Od 1919 do 1930 zajmował stanowisko konserwatora zabytków w Lublinie i okręgu lubelskim, później prowadził własną pracownię architektoniczną. Zaprojektował wiele budynków mieszkalnych i użyteczności publicznej w Lublinie i na Lubelszczyźnie. Od 1944 mieszkał w Milanówku, gdzie zmarł i spoczywa na miejscowym cmentarzu parafialnym.

</doc>
<doc id="1714161" url="https://pl.wikipedia.org/wiki?curid=1714161" title="Standard Generalized Markup Language">
Standard Generalized Markup Language



</doc>
<doc id="1714164" url="https://pl.wikipedia.org/wiki?curid=1714164" title="Linia kolejowa nr 138">
Linia kolejowa nr 138

Linia kolejowa nr 138 – zelektryfikowana, prawie w całości dwutorowa, magistralna linia kolejowa znaczenia państwowego łącząca stację Oświęcim ze stacją Katowice, przebiegająca przez województwo małopolskie i śląskie.

</doc>
<doc id="1714165" url="https://pl.wikipedia.org/wiki?curid=1714165" title="Teoria oczekiwań">
Teoria oczekiwań

Formalne ramy teorii oczekiwań zostały zdefiniowane przez Victora Vrooma. Cała teoria opiera się na założeniu, że motywacja jednostki zależy od jej siły pragnienia oraz prawdopodobieństwa zaspokojenia tego pragnienia. Ludzie mają wybór w jaki sposób mogą się zachować i dokonują go w zależności od oczekiwanych wyników.
Motywacja mobilizuje jednostkę do poniesienia wysiłku, który wraz z połączeniem indywidualnych umiejętności jednostki oraz warunkami otoczenia prowadzi do oczekiwanych osiągnięć w pracy. Osiągnięcia te skutkują różnymi wynikami, przy czym każdemu z nich jednostka przypisuje inną wartościowość. Naturalnie jednostka zakłada, że wzrost poniesionego wysiłku zaowocuje wyższymi osiągnięciami.

</doc>
<doc id="1714167" url="https://pl.wikipedia.org/wiki?curid=1714167" title="Mistrzostwa Europy w Biegach Przełajowych 2000">
Mistrzostwa Europy w Biegach Przełajowych 2000

7. Mistrzostwa Europy w Biegach Przełajowych – zawody lekkoatletyczne, które odbyły się w mieście Malmö w Szwecji w roku 2000.

</doc>
<doc id="1714171" url="https://pl.wikipedia.org/wiki?curid=1714171" title="Nicolás Falero">
Nicolás Falero

Nicolás Falero - piłkarz urugwajski noszący przydomek "Canoncito", napastnik.
Jako piłkarz klubu Central Montevideo wziął udział w turnieju Copa América 1945, gdzie Urugwaj zajął czwarte miejsce. Falero zagrał w trzech meczach - z Brazylią (w 65 minucie zmienił na boisku Atilio Garcíę), Boliwią (zdobył bramkę) i Argentyną (w 80 minucie wszedł na boisko za Atilio Garcíę).
Jako piłkarz klubu CA Peñarol wziął udział w turnieju Copa América 1947, gdzie Urugwaj zajął trzecie miejsce. Falero zagrał we wszystkich siedmiu meczach - z Kolumbią (zdobył 1 bramkę), Chile (zdobył 2 bramki), Boliwią (zdobył 2 bramki), Paragwajem, Ekwadorem (zdobył 2 bramki), Peru (zdobył 1 bramkę) i Argentyną. Jako zdobywca 8 bramek został królem strzelców turnieju.
Falero dwukrotnie był królem strzelców ligi urugwajskiej - w 1945 jako gracz klubu Central zdobył 21 bramek i w 1947 roku jako piłkarz Peñarolu zdobył 17 bramek. Grał także w lidze argentyńskiej - w klubie CA Platense rozegrał 2 mecze i zdobył 1 bramkę.
Falero od 7 lutego 1945 roku do 11 kwietnia 1948 roku rozegrał w reprezentacji Urugwaju 14 meczów i zdobył 11 bramek. Dzięki swojej bramkostrzelności zyskał zobie przydomek "Canoncito", czyli armatka.

</doc>
<doc id="1714172" url="https://pl.wikipedia.org/wiki?curid=1714172" title="Mäebe (Torgu)">
Mäebe (Torgu)

Mäebe - wieś w Estonii, w prowincji Sarema, w gminie Torgu.

</doc>
<doc id="1714178" url="https://pl.wikipedia.org/wiki?curid=1714178" title="Nicolas Falero">
Nicolas Falero



</doc>
<doc id="1714179" url="https://pl.wikipedia.org/wiki?curid=1714179" title="Kramfors">
Kramfors

Kramfors – miejscowość (tätort) w Szwecji. Siedziba władz administracyjnych gminy Kramfors w regionie Västernorrland. Około 6235 mieszkańców.

</doc>
<doc id="1714181" url="https://pl.wikipedia.org/wiki?curid=1714181" title="Adrien Leps">
Adrien Leps

Adrien Louis Jacques Leps (ur. 27 września 1893, zm. 18 grudnia 1983) – francuski as myśliwski z czasów I wojny światowej. Osiągnął 12 zwycięstw powietrznych. Należał do grona asów posiadających tytuł honorowy Balloon Buster. W archiwach francuskiego ministerstwa obrony występuje pod imieniem Jacques.
Życiorys.
Adrien Leps urodził się w Angers. Do armii francuskiej wstąpił w październiku 1913 roku. Po kilku miesiącach starań w 1915 roku został przeniesiony do lotnictwa i służył w eskadrze N 67 jako obserwator. 9 lipca został ciężko ranny. Po rocznym leczeniu w lecie 1916 roku przeszedł szkolenie z pilotażu w Amberieu i 23 sierpnia 1916 roku uzyskał licencję pilota. W grudniu 1916 roku został przeniesiony do jednostki liniowej Escadrille N 81. Pierwsze zwycięstwo odniósł nad niemieckim samolotem dwumiejscowym 16 marca 1917 roku. W ciągu pierwszego roku służby odniósł 5 potwierdzonych oraz dwa prawdopodobne zwycięstwa powietrzne. Po przemianowaniu jednostki z Escadrille N81 na Escadrille SPA 81 do czerwca 1918 roku odniósł jeszcze siedem zwycięstw powietrznych, w tym 5 nad balonami obserwacyjnymi.
Powojenne losy Lepsa nie są znane.

</doc>
<doc id="1714185" url="https://pl.wikipedia.org/wiki?curid=1714185" title="Wybory do Parlamentu Europejskiego w Danii w 2004 roku">
Wybory do Parlamentu Europejskiego w Danii w 2004 roku

Wybory do Parlamentu Europejskiego w Danii odbyły się 13 czerwca 2004. Duńczycy wybierali 13 europarlamentarzystów, co odzwierciedla przepisy Traktatu Nicejskiego.
Wybory wygrała Socialdemokraterne, zdobywając 32,6% głosów, co dało partii 5 mandatów. Drugie miejsce z wynikiem 19,4% i 3 mandatami zajęła Venstre. Pozostałe partie: Konserwatywna Partia Ludowa, Ruch Czerwcowy, Socjalistyczna Partia Ludowa, Konserwatywna Partia Ludowa, Duńska Partia Ludowa, Det Radikale Venstre, Ruch Ludowy przeciw UE zdobyły po 1 mandacie. Jedyną partią, która nie zdobyła mandatów w 2004 roku, byli Chrześcijańscy Demokraci.

</doc>
<doc id="1714187" url="https://pl.wikipedia.org/wiki?curid=1714187" title="Marion Becker">
Marion Becker

Marion Becker (ur. 21 stycznia 1950 w Hamburgu) – niemiecka lekkoatletka, która specjalizowała się w rzucie oszczepem.
Dwukrotna uczestniczka igrzysk olimpijskich - Monachium 1972 oraz Montreal 1976. W Monachium startowała w barwach Rumunii i z wynikiem 50,74 nie awansowała do finału. Cztery lata później, już jako reprezentantka Niemiec Zachodnich, rzutem na odległość 64,70 zdobyła srebrny medal. Mistrzyni RFN w 1976 oraz 1977 roku. Rekord życiowy: 65,14 (1976).

</doc>
<doc id="1714190" url="https://pl.wikipedia.org/wiki?curid=1714190" title="Soodevahe (Torgu)">
Soodevahe (Torgu)

Soodevahe - wieś w Estonii, w prowincji Sarema, w gminie Torgu.

</doc>
<doc id="1714192" url="https://pl.wikipedia.org/wiki?curid=1714192" title="Unter den Linden (ujednoznacznienie)">
Unter den Linden (ujednoznacznienie)

Niemcy:
Inne:
Zobacz też:

</doc>
<doc id="1714196" url="https://pl.wikipedia.org/wiki?curid=1714196" title="Garfield – kot prawdziwy">
Garfield – kot prawdziwy

Garfield – kot prawdziwy lub Garfield ucieka z komiksu (ang. "Garfield Gets Real", 2007) – amerykański film animowany zrealizowany w technice komputerowej. Film opowiada o kolejnych przygodach Garfielda. Premiera filmu z polskim dubbingiem miała miejsce 6 lutego 2010 roku na antenie Canal+.
Opis fabuły.
Znudzony swoim życiem Garfield postanawia uciec z kart komiksu do prawdziwego świata. Tam Garfield dowiaduje się, że komiks przestanie się ukazywać, dopóki nie wróci do niego w umówionym czasie.
Wersja polska.
Wersja polska: na zlecenie Canalu+ – DUBBFILM
Reżyseria: Dobrosława Bałazy
Dialogi: Kamila Klimas-Przybysz
Dźwięk i montaż: Renata Gontarz
Kierownictwo produkcji: Romuald Cieślak
Wystąpili:
oraz
Lektor: Paweł Bukrewicz

</doc>
<doc id="1714198" url="https://pl.wikipedia.org/wiki?curid=1714198" title="Opera Państwowa">
Opera Państwowa

Polska
Austria
Francja
Niemcy
Wielka Brytania

</doc>
<doc id="1714201" url="https://pl.wikipedia.org/wiki?curid=1714201" title="Politehnica Jassy">
Politehnica Jassy

Fotbal Club Politehnica Iaşi - rumuński klub piłkarski grający obecnie w pierwszej lidze, mający siedzibę w mieście Jassy, leżącym w północno-wschodniej części kraju.
Historia.
Klub został założony przy Politechnice w Jassach 27 kwietnia 1945 roku jako Sportul Studenţesc Iaşi, następnie przemianowany na Asociatia Sportiva Politehnica Iaşi. Politehnica po utworzeniu zaczęła występować w drugiej lidze rumuńskiej. W 1948 roku doszło do fuzji z Clubul Sportiv Universitar Iaşi, ale w 1949 roku wrócono do nazwy ASP Iaşi. Z kolei od 1950 roku klub nazywał się Ştiinţa Iaşi. 1 kwietnia 1958 roku Ştiinţa połączyła się z CFR Iaşi tworząc Clubul Sportiv Muncitoresc Studenţesc Iaşi.
W 1960 roku zespół po raz pierwszy w swojej historii awansował do pierwszej ligi, jednak pobyt w niej trwał rok. W 1962 roku klub ponownie grał w pierwszej lidze i spadł z niej w 1967 roku. W październiku tamtego roku zmieniono nazwę na Politehnica Iaşi. Kolejne epizody w pierwszej lidze Politehnica zaliczała w latach 1968-1972, 1973-1981, 1982-1990 i 1995-96. W 2001 roku została nazwana Fotbal Club Municipal Politehnica Iaşi, a potem po raz pierwszy w historii zdegradowana do trzeciej ligi. Po spadku weszła w fuzję z Unireą 2000 tworząc Clubul Sportiv Poli Unirea Iaşi. W 2004 roku Politehnica znów grała w pierwszej lidze i powróciła do nazwy FC Politehnica Iaşi. W sezonie 2009/2010 klub został relegowany do Liga II.

</doc>
<doc id="1714202" url="https://pl.wikipedia.org/wiki?curid=1714202" title="Politehnica Iaşi">
Politehnica Iaşi



</doc>
<doc id="1714205" url="https://pl.wikipedia.org/wiki?curid=1714205" title="Network Security Services">
Network Security Services

Network Security Services (NSS) – otwarta biblioteka implementująca algorytmy kryptograficzne, standard S/MIME oraz protokoły SSL i TLS. Dostępna jest dla systemów uniksopodobnych (m.in. Linux, BSD, Solaris, AIX, HP-UX, Tru64), OpenVMS i Microsoft Windows.
NSS używany jest m.in. przez:
Obsługuje m.in.:
Biblioteka udostępniana jest jednocześnie na trzech licencjach: Mozilla Public License, GNU General Public License i GNU Lesser General Public License.

</doc>
<doc id="1714207" url="https://pl.wikipedia.org/wiki?curid=1714207" title="Vrede">
Vrede

Vrede – miasto, zamieszkane przez 1962 ludzi (2011), w Republice Południowej Afryki, w prowincji Wolne Państwo.
W rejonie Vrede uprawia się kukurydzę, pszenicę oraz hoduje owce, drób i bydło. Miasto założono w 1863 roku.

</doc>
<doc id="1714208" url="https://pl.wikipedia.org/wiki?curid=1714208" title="Tall Ships' Races Gdynia 2009">
Tall Ships' Races Gdynia 2009



</doc>
<doc id="1714209" url="https://pl.wikipedia.org/wiki?curid=1714209" title="Mam rakietę">
Mam rakietę

Mam rakietę (ang. "I Got a Rocket", 2006–2007) – serial animowany produkcji australijskiej, który emitowany jest na kanale Disney Channel od 22 czerwca 2009 roku.
Opis fabuły.
Kreskówka opowiada o chłopcu zwanym Vincent Q, który na swoje 13. urodziny dostaje w prezencie rakietę, który w swoim działaniu przypomina robota. Odtąd życie Vincenta zmienia się na dobre.
Wersja polska.
Opracowanie wersji polskiej: na zlecenie Taffy Entertainment – START INTERNATIONAL POLSKA
Reżyseria:
Dialogi polskie: Jakub Osiński
Dźwięk i montaż:
Kierownictwo produkcji: Anna Kuszewska
Udział wzięli:
i inni
Emisja.
Okazjonalna emisja: 22 maja 2010 o godz. 11:15
Brak emisji: Święta Bożego Narodzenia, 1 czerwca 2010, od 19 czerwca 2010

</doc>
<doc id="1714210" url="https://pl.wikipedia.org/wiki?curid=1714210" title="Marcel Noguès">
Marcel Noguès

Marcel Joseph Maurice Noguès (ur. 24 stycznia 1895, zm. 5 października 1919) – francuski as myśliwski z czasów I wojny światowej. Osiągnął 13 zwycięstw powietrznych. Należał do grona asów posiadających tytuł honorowy Balloon Buster.
Życiorys.
Marcel Noguès urodził się w Paryżu, gdzie rozpoczął studia na krótko przed wojną. Do armii francuskiej wstąpił w 4 września 1914 roku. Został przydzielony do pułku artylerii polowej. Po kilku miesiącach starań w styczniu 1916 roku został przeniesiony do lotnictwa i 20 czerwca 1916 roku otrzymał licencję pilota. Po przejściu dodatkowego szkolenia z pilotażu samolotów myśliwskich 26 września 1916 roku został przydzielony do jednostki liniowej Escadrille N 12. Pierwsze zwycięstwo odniósł nad niemieckim samolotem dwumiejscowym 4 marca 1917 roku. Następnego dnia po odniesieniu swojego drugiego zwycięstwa 13 kwietnia 1917 roku samolot Noguesa został zestrzelony przez niemieckiego asa, dowódcę Jasta 36 Alberta Dossenbacha. Marcel Nogues przeżył i dostał się do niewoli niemieckiej, z której po kilku tygodniach udało mu się uciec. Powrócił do służby w swojej jednostce. 13 sierpnia 1917 roku został ciężko ranny. Po kilkumiesięcznym leczeniu, 11 kwietnia 1918 roku, powrócił do służby tym razem w jednostce SPA 57. W jednostce latał prawie do zakończenia wojny odnosząc jeszcze 11 zwycięstw powietrznych, w tym 5 balonów obserwacyjnych. Na krótko przed końcem wojny został przeniesiony do SPA 172.
Po wojnie służył w lotnictwie i grał w drużynie rugby. 5 października 1919 roku zginął w wypadku na boisku.

</doc>
<doc id="1714214" url="https://pl.wikipedia.org/wiki?curid=1714214" title="Kusttram">
Kusttram

Kusttram – międzymiastowy system tramwajowy działający w Belgii, łączący miejscowości belgijskiego wybrzeża Morza Północnego, od Adinkerke przy granicy z Francją do Knokke-Heist w pobliżu granicy z Holandią. System składa się z jednej linii.
Opis linii.
Z 67 przystankami i 67 km długości jest to najdłuższa linia tramwajowa na świecie. Pociągi poruszają się po torach o szerokości 1000 mm i są zasilane napięciem 600V. Linia zaczyna bieg w Adinkerke (stacja kolejowa De Panne) przez Nieuwpoort, Ostendę i Zeebrugge do dworca kolejowego Knokke-Heist. Na odcinku pomiędzy Ostendą i Middelkerke tory biegną bezpośrednio na brzegu morza.
Do pokonania całej trasy tramwaj potrzebuje 2 godzin i 23 minut. Bilety można kupić na każdej większej stacji, jak również, gdy nie ma innej możliwości, u motorniczego. W trakcie letniego sezonu turystycznego tramwaje kursują nawet co 10 minut.
Historia.
Kusttram jest pozostałością rozległej sieci tramwajów międzymiastowych w Belgii. Pierwszy odcinek łączący Ostendę z Nieuwpoort oddano do użytku w 1885 roku, następny z Ostendy do Knokke 5 lat później. Elektryfikację rozpoczęto w 1897 roku, następnie wybudowano odcinek Nieuwpoort–De Panne-Esplanade. Najnowsza część trasy, łącząca De Panne-Esplanade ze stacją kolejową De Panne w Adinkerke, została przyłączona do ruchu w 1998 roku.
Od listopada 2007-2015 roku poza standardową ofertą tramwajów zatrzymujących się na całej trasie na każdym przystanku (jazda co 15–20 minut) uruchomiono połączenia szybkiego tramwaju. Kursuje on na trasie Ostenda – Nieuwpoort i jest bezpośrednio połączony ze stacją Oostende i pociągami InterCity do Eupen.
Przyszłość.
W ramach planu Neptun przewidywane jest przedłużenie linii z Knokke do holenderskiego Breskens, oraz z De Panne do francuskiej Dunkierki.
W dalszej perspektywie planowana jest budowa odcinków:

</doc>
<doc id="1714215" url="https://pl.wikipedia.org/wiki?curid=1714215" title="Najasa">
Najasa

Najasa – miasto na Kubie, w prowincji Camagüey. W 2004 r. miasto to zamieszkiwało 16 470 osób.

</doc>
<doc id="1714217" url="https://pl.wikipedia.org/wiki?curid=1714217" title="Pedicularis hacquetii">
Pedicularis hacquetii



</doc>
<doc id="1714218" url="https://pl.wikipedia.org/wiki?curid=1714218" title="Petra Pau">
Petra Pau

Petra Pau (ur. 9 sierpnia 1963 w Berlinie) – niemiecka polityk i działaczka partyjna, posłanka do Bundestagu, od 2006 jego wiceprzewodnicząca.
Życiorys.
W latach 1969–1979 uczęszczała do technikum, po czym kształciła się w centralnym instytucie Pionierorganisation „Ernst Thälmann” w Droyßig (komunistycznej organizacji odwołującej się do radzieckich pionierów). Studiowała później w szkole partyjnej Parteihochschule „Karl Marx”, którą ukończyła w 1988 z dyplomem w zakresie nauk społecznych. Od 1983 do 1985 pracowała jako nauczycielka i wychowawczyni pionierów. W latach 1988–1990 pracowała w radzie głównej komunistycznej młodzieżówki FDJ, gdzie zajmowała się kwestiami dotyczącymi pionierów.
W 1983 wstąpiła do SED. W 1990 została członkinią Die Linkspartei.PDS, która przekształciła się później w Die Linkspartei.PDS. Pełniła obowiązki przewodniczącej ugrupowania w Berlinie (1992–2001), a w latach 2000–2002 była jego wiceprzewodniczącą na szczeblu federalny. W 2007 została członkinią powołanej m.in. na bazie jej partii Die Linke. Zasiadała w radzie dzielnicy Hellersdorf (1990–1995) oraz berlińskiej Izbie Deputowanych (1995–1998).
W 1998 wybrano ją do Bundestagu jednym z w okręgów jednomandatowych w Berlinie. W 2002 z powodzeniem ubiegała się o reelekcję (PDS wprowadziła wówczas łącznie dwóch posłów). Po raz kolejny uzyskała mandat w 2005. W latach 2000–2002 i 2005–2008 pełniła obowiązki wiceprzewodniczącej partyjnej frakcji. W 2009 utrzymała miejsce w niższej izbie parlamentu w okręgu Marzahn-Hellersdorf. Na następnie kadencje wybierana w 2013, 2017 i 2021.
W kwietniu 2006 została wybrana na wiceprzewodniczącą Bundestagu z nominacji swojego ugrupowania. Funkcję tę utrzymywała na kolejne kadencje po wyborach w 2009, 2013, 2017 i 2021. Zasiadła w kuratorium fundacji Stiftung Denkmal für die ermordeten Juden Europas (zarządzającej m.in. centrum informacyjnym przy Pomniku Pomordowanych Żydów Europy), była też członkinią rady fundacji muzeum poświęconego Holocaustowi (2002–2007).
Życie prywatne.
Zawarła związek małżeński z matematykiem Michaelem Wolffem.

</doc>
<doc id="1714219" url="https://pl.wikipedia.org/wiki?curid=1714219" title="Sibanicú">
Sibanicú

Sibanicú – miasto na Kubie, w prowincji Camagüey. W 2004 r. miasto to zamieszkiwało 31 117 osób.

</doc>
<doc id="1714220" url="https://pl.wikipedia.org/wiki?curid=1714220" title="Kamil Barański (muzyk)">
Kamil Barański (muzyk)

Kamil Barański (ur. 30 kwietnia 1982 w Katowicach) – klawiszowiec, pianista, muzyk sesyjny, producent muzyczny.
Historia.
Ukończył studia na Wydziale Jazzu Akademii Muzycznej w Katowicach. Współpracował z takimi muzykami jak m.in.: Felicjan Andrzejczak, Kuba Badach, Adam Bałdych, Sławomir Berny, Przemysław Branny, Leszek Cichoński, Renata Danel, Jacek Dewódzki, Jerzy Filar, Funky Filon, Michał Grott, Alicja Kalinowska, Kaja Karaplios, Joanna Kondrat, Tomasz Korpanty, Kasia Kowalska, Jacek Królik, Thomas Lang, Robert Luty, Tomasz Łosowski, Marika, Maciej Miecznikowski, Dorota Miśkiewicz, Kuba Molęda, Maciej Molęda, Krzysztof Napiórkowski, Marcin Nowakowski, Wojtek Olszak, Wojtek Pilichowski, Krystyna Prońko, Marek Raduli, Anna Serafińska, Joanna Słowińska, Maciej Starnawski, Magda Steczkowska, Marcelina Stoszek, Leszek Szczerba, Grzegorz Turnau, Marcin Wyrostek, Roman Ziobro, Piotr Żaczek.
Od 2004 członek zespołu Są Gorsi (muzyka do tekstów Jana Twardowskiego). W latach 2005-2008 członek grupy Pilichowski Band. W 2006 roku wystąpił m.in. na charytatywnym koncercie z okazji Dnia Kotana (koncert transmitowany przez TVP) oraz w Muzycznym Studiu Trójki im. Agnieszki Osieckiej (koncert transmitowany przez Polskie Radio Program III). W roku 2008 brał udział w nagraniu pierwszej w Polsce jazz-rockowej koncertowej płyty DVD – Electric Live at Art.Bem&lt;ref name="pilichowski.pl/el1"&gt;&lt;/ref&gt;. W 2006 zaproszony do wspólnych występów przez grupę ΠR2, a w 2007 zaproszony przez Marka Raduli do zespołu Squad. Od 2007 członek zespołu Mollęda. W roku 2007 wystąpił z Rafałem Nosalem w konkursie Debiuty na XLIV Krajowym Festiwalu Piosenki Polskiej w Opolu.
W latach 2007-2011 pracował ze studentami wokalistyki w Instytucie Jazzu katowickiej Akademii Muzycznej. W latach 2007-2008 był kierownikiem muzycznym projektu Fajfy z jazzem – cyklu koncertów rejestrowanych przez TVP Katowice i retransmitowanych na antenie stacji. W roku szkolnym 2008-2009 akompaniował wokalistom w Studiu Wokalnym im. J. Wasowskiego przy Ośrodku Kultury Ochoty w Warszawie. Od 2010 pracuje z wokalistami w Studiu Wokalistyki Estradowej (SWE) w Katowicach.
W roku 2009 był kierownikiem muzycznym benefisu Sławomira Idziaka. W tym samym roku wystąpił m.in. z Thomasem Langiem na XVIII Międzynarodowym Festiwalu Perkusyjnym w Opolu (wraz z Wojtkiem Pilichowskim i Markiem Raduli), z Marcinem Nowakowskim na koncercie z okazji wręczenia złotej płyty Marcinowi za album "Better Days" (z udziałem m.in. Piotra Żaczka i Roberta Lutego) oraz z Michałem Jurkiewiczem na premierowym koncercie projektu Śrubki (z udziałem m.in. Kuby Badacha, Doroty Miśkiewicz i Grzegorza Turnaua). Od 2009 członek zespołu Indigo Magdy Steczkowskiej.
W roku 2010 wystąpił m.in. z Felicjanem Andrzejczakiem, a także Maciejem Miecznikowskim i Przemysławem Brannym (w projekcie Joanny Słowińskiej) oraz z Moniką Urlik i Mateuszem Krautwurstem (na koncercie Vena Festival).
Wyprodukował wydaną w 2011 płytę Renaty Danel "Silna", która jest pierwszą w Polsce płytą habilitacyjną z piosenki.
W czerwcu 2011 wystąpił z Grzegorzem Turnauem, a w lipcu 2011 z Marcinem Nowakowskim na białostockim festiwalu Pozytywne Wibracje (supportując Seala). Od 2011 współpracuje z zespołem The Pimps akompaniując Łonie i Webberowi, z którymi wystąpił m.in. na festiwalu Coke Live Music Festival (supportując Kanyego Westa). Od 2011 jest członkiem zespołu Maryli Rodowicz.
Obecnie.
Gra w zespole Maryli Rodowicz, Magda &amp; Indigo oraz w grupie Śrubki. Akompaniuje w Studiu Wokalistyki Estradowej (SWE) w Katowicach. Prowadzi warsztaty muzyczne (m.in. w Muzycznej Owczarni w Jaworkach, Końskich, Grodkowie, Kargowej, Bolesławcu, Raciborzu czy też Rybniku). Regularnie występuje jako muzyk sesyjny.

</doc>
<doc id="1714222" url="https://pl.wikipedia.org/wiki?curid=1714222" title="Marzenia na Gwiazdkę">
Marzenia na Gwiazdkę

Marzenia na Gwiazdkę lub Lista świątecznych życzeń (ang. "The Christmas List", 1996) – amerykański film familijny.
Film jest emitowany w Polsce za pośrednictwem telewizji Disney XD, a kiedyś Jetix. Wcześniej jego premiera odbyła się w 1997 roku w Canal+.
Opis fabuły.
35-letnia Melody (Mimi Rogers) jest sprzedawczynią w domu towarowym. Od 7 lat nie awansowała, wciąż mieszka ze swoją matką i umawia się z mężczyzną, który tak naprawdę nie poświęca jej wiele uwagi. Tuż przed Bożym Narodzeniem wrzuca do "skrzynki pocztowej Mikołaja" swoją listę życzeń. Melody dostaje wszystko to, o co prosiła. Odtąd życie Melody odmienia się w magiczny sposób.
Wersja polska.
Wersja polska: na zlecenie Canalu+ – PaanFilm Studio Warszawa
Tekst: Zuzanna Naczyńska
Czytał: Maciej Gudowski

</doc>
<doc id="1714225" url="https://pl.wikipedia.org/wiki?curid=1714225" title="Iwan Skworcow-Stiepanow">
Iwan Skworcow-Stiepanow

Iwan Skworcow-Stiepanow (ros. Иван Иванович Скворцов-Степанов, pseudonim I. Stiepanow, ur. we wsi Malcewo-Brodowo w ujeździe bogorodzkim guberni moskiewskiej, zm. 8 października 1928 w Soczi) – rosyjski działacz socjaldemokratyczny i komunistyczny. W latach 1921–1925 członek Centralnej Komisji Rewizyjnej RKP(b), 1925-28 członek Komitetu Centralnego WKP(b).
W czasie wojny polsko-bolszewickiej w 1920 komisarz Tymczasowego Komitetu Rewolucyjnego Polski (Polrewkom) w Białymstoku. Redaktor naczelny "Izwiestii" 1917, redaktor odpowiedzialny "Izwiestii" 1925-1927. Od 31 grudnia 1925 członek KC WKP(b), zastępca redaktora naczelnego „Prawdy”, dyrektor Instytutu Lenina przy KC WKP(b) w Moskwie. Poparł Stalina w jego walce o władzę w partii bolszewickiej po śmierci Lenina.

</doc>
<doc id="1714227" url="https://pl.wikipedia.org/wiki?curid=1714227" title="Allan King">
Allan King

Allan Winton King (ur. 6 lutego 1930 w Vancouver, zm. 15 czerwca 2009 w Toronto) – kanadyjski reżyser filmowy, dokumentalista.
W 1956 kupił pierwszą kamerę. Studiował w Henry Hudson Elementary School w Vancouver na wydziale filozofii, która miała wielki wpływ na jego cały dorobek filmowy.
W latach 1960-1970 zasłynął jako twórca o trylogii dramatach życia codziennego. Był jednak przede wszystkim samoukiem. W ciągu 50 lat pracy z branża filmową, King pracował w każdym gatunku filmowym oprócz animacji, tworząc ogromny i zróżnicowany portfel kariery. 
Zbiór filmów przedstawiał kolejne etapy jego twórczości. Poświęcił się bardziej filmowo dokumentalnym. Był autorem ponad stu filmów, w tym takich dokumentów jak "Warrendale" (zrealizowany w 1967), "A Married Couple" (1969), "Come on Children" (1973) czy "Dying at Grace" (2003), a także pojedynczych odcinków seriali, m.in. "Friday the 13th" (1987), "Droga do Avonlea" (1989), "Madison" (1993), "Legendy Kung Fu" (1993) i "Życie do poprawki" (1999).
W 2002 otrzymał Order Kanady. W 2008 na 48. Krakowskim Festiwalu Filmowym (KFF) odebrał nagrodę Smoka Smoków z rąk Andrzeja Wajdy. 
Zmarł 15 czerwca 2009 w Toronto w Kanadzie w wieku 79 lat na guza mózgu. 

</doc>
<doc id="1714229" url="https://pl.wikipedia.org/wiki?curid=1714229" title="Alpy Sabaudzkie">
Alpy Sabaudzkie

Alpy Sabaudzkie () – grupa górska, część Alp Zachodnich, położona między doliną rzeki Isère i jej dopływu Arc na południowym zachodzie a doliną Rodanu i Jeziorem Genewskim na północnym wschodzie.
Préalpes de Savoie są częścią Alp Sabaudzkich.
Podgrupy:

</doc>
<doc id="1714232" url="https://pl.wikipedia.org/wiki?curid=1714232" title="Prealpy">
Prealpy

Prealpy (fr. "Préalpes", wł. "Prealpi", niem. "Voralpen") – wspólna nazwa części łańcucha górskiego Alp. Prealpy zachodnie leżą we Francji, w Szwajcarii i częściowo we Włoszech, na zachodnich i północnych krańcach Alp. Prealpy wschodnie leżą w Austrii, w Niemczech, we Włoszech i Słowenii.
Prealpy w części zachodniej dzielą się na:
Prealpy francuskie:
Prealpy szwajcarskie:
Prealpy w części wschodniej dzielą się na:
Prealpy Włoskie:
Prealpy austriackie:
Prealpy niemieckie:
Prealpy słoweńskie:

</doc>
<doc id="1714233" url="https://pl.wikipedia.org/wiki?curid=1714233" title="Disney Channel Skandynawia">
Disney Channel Skandynawia



</doc>
<doc id="1714243" url="https://pl.wikipedia.org/wiki?curid=1714243" title="Czesław Niemen klipa (moneta kolekcjonerska 10 złotych)">
Czesław Niemen klipa (moneta kolekcjonerska 10 złotych)

Czesław Niemen – moneta o nominale 10 zł wyemitowana 19 czerwca 2009. Jest pierwszą monetą z serii Historia polskiej muzyki rozrywkowej, poświęconą postaci Czesława Niemena. Moneta jest klipą o kształcie kwadratowym.
Moneta zdobyła nagrodę w kategorii Srebrna moneta roku w konkursie Konstelacja monet (Coin Constellation 2010). Była także nominowana w kategorii Najlepsza koncepcja artystyczna.

</doc>
<doc id="1714245" url="https://pl.wikipedia.org/wiki?curid=1714245" title="Ariste (Valjala)">
Ariste (Valjala)

Ariste - wieś w Estonii, w prowincji Sarema, w gminie Valjala.

</doc>
<doc id="1714247" url="https://pl.wikipedia.org/wiki?curid=1714247" title="Herb gminy Rogowo (powiat żniński)">
Herb gminy Rogowo (powiat żniński)

Herb gminy Rogowo – jeden z dwóch (obok ) oficjalnych symboli niegdyś miasta, a obecnie wsi i gminy Rogowo. Jako herb miejski ulegał on na przestrzeni wieków różnym modyfikacjom, począwszy od kształtu tarczy, a skończywszy na mobiliach w niej zawartych. Przykładem tych zmian jest barwa gwiazd (dawniej były one złote, następnie niebieskie, obecnie białe), kształt piór wioseł, czy też liczba łodzi widniejących na tarczy herbowej.
Jak podaje Słownik geograficzny Królestwa Polskiego: 
Dzisiejsza forma herbu przedstawia: 

</doc>
<doc id="1714249" url="https://pl.wikipedia.org/wiki?curid=1714249" title="UTC+5">
UTC+5



</doc>
<doc id="1714252" url="https://pl.wikipedia.org/wiki?curid=1714252" title="Ball’s Pyramid">
Ball’s Pyramid

Ball’s Pyramid – wzniesienie skalne (nek), znajdujące się na Morzu Tasmana (wschodnie wybrzeże Australii). Jeden z nadmorskich szczytów Wyniesienia Lord Howe. Znajduje się 700 kilometrów na północny wschód od Sydney. Leży ok. 20 km na południe od wyspy Lord Howe. Jest wymieniona przez Księgę Rekordów Guinnessa jako najwyższy pinakiel skalny na świecie. Jest obiektem z listy dziedzictwa UNESCO.
Charakterystyka.
Piramida ma u podstawy szerokość 400 metrów, a wysokość 562 metry - prawie dwa razy tyle, ile Wieża Eiffla. Wzniesienie ma 1,1 km długości. Po jednej ze stron leży mała skalna wysepka, odłączona od głównego masywu.
Ball’s Pyramid jest pozostałością komina wygasłego, zerodowanego wulkanu. Na tym obszarze było więcej wulkanów, ale wygasły ok. 7 mln lat temu.
Odkrycie.
Pierwszy udokumentowany przypadek odkrycia wysepki miał miejsce w 1788 r., gdy Henry Lidgbird Ball przepływał obok niej statkiem "Supply" wiozącym osadników na wyspę Norfolk. Nazwał ją własnym nazwiskiem, zaś w drodze powrotnej nazwał największą wyspę łańcucha na cześć Lorda Howe'a, ówczesnego pierwszego lorda Admiralicji.
Fauna wyspy Lord Howe i Ball’s Pyramid.
U wybrzeży Lord Howe płynąca na południe woda styka się z wodami z Pacyfiku. Jest tam najbardziej wysunięta na południe rafa koralowa, na której żyje ponad 400 gatunków ryb z ciepłych i zimnych wód. Niektórych występujących tam ryb, takich jak np. wargacz dwugłowy, nie spotka się nigdzie indziej, są to gatunki endemiczne. Na Ball’s Pyramid żyją ptaki morskie i krocionogi, występuje na niej także ostatnia znana naturalna populacja krytycznie zagrożonego wymarciem straszyka "Dryococelus australis".
Próby zdobycia.
Niektórzy podczas prób zdobycia szczytu, nie mogąc przybić łodzią do brzegu, podpływali do niej wpław razem ze sprzętem. Dopiero w roku 1965 Bryden Allen i John Davis wspięli się na wierzchołek góry. Najtrudniej było im pokonać ostatnie 60 m ze względu na kruszącą się skałę.

</doc>
<doc id="1714253" url="https://pl.wikipedia.org/wiki?curid=1714253" title="Tobias Pflüger">
Tobias Pflüger

Tobias Pflüger (ur. 1 lutego 1965 w Stuttgarcie) – niemiecki działacz społeczny, alterglobalista, aktywista organizacji pacyfistycznych, deputowany do Parlamentu Europejskiego (2004–2009), deputowany do Bundestagu.
Życiorys.
Urodził się w rodzinie księdza i katechetki. W 1985 ukończył Gimnazjum im. Ottona Hahna w Nagoldzie, po czym studiował na wydziale nauk politycznych i kulturoznawstwa Uniwersytetu w Tybindze. W latach 80. zaangażował się w ruch pokojowy i antyzbrojeniowy (Friedens- und Anti-Atom-Bewegung). W latach 1989–1993 blisko współpracował z dwoma posłami Partii Zielonych w landtagu Badenii-Wirtembergii w dziedzinie energii jądrowej, konwencjonalnej i tzw. polityki na rzecz pokoju.
W 1996 współtworzył Informationsstelle Militarisierung, instytucję zajmującą się monitorowaniem zbrojeń. Został członkiem zarządu IMI oraz redaktorem gazety internetowej "IMI-List". Od 2000 do 2002 był stypendystą programu doktoranckiego Fundacji im. Róży Luksemburg, wszedł w skład władz tej fundacji. Od 2002 zaangażowany w działalność naukowego komitetu doradczego organizacji ATTAC.
Brał udział i występował z odczytami, prelekcjami i pogadankami podczas Europejskiego Forum Społecznego we Florencji (2002), Paryżu (2003) i Londynie (2004) oraz w Światowym Forum Społecznym w Mumbaju (2004). Był pełnomocnikiem PDS w Badenii-Wirtembergii, Bawarii, Nadrenii-Palatynacie i Kraju Saary.
W 2004 został wybrany w skład PE z listy PDS. W 2008 został członkiem partii Die Linke. W PE należał do grupy Zjednoczonej Lewicy Europejskiej i Nordyckiej Zielonej Lewicy, pracował w Komisji Spraw Zagranicznych oraz Podkomisji Bezpieczeństwa i Obrony. W 2009 nie uzyskał reelekcji (partia umieściła go na 10. miejscu listy państwowej, a uzyskała jedynie 8 mandatów). Pozostał aktywnym działaczem swojego ugrupowania. W 2017 z jego ramienia uzyskał mandat posła do Bundestagu.
Jest członkiem pacyfistycznej organizacji DFG-VK (Deutsche Friedensgesellschaft – Vereinigte Kriegsdienstgegner), BUND-u (Związku na rzecz Środowiska i Ochrony Przyrody), VVN-BdA (Związku Prześladowanych przez Reżim Narodowosocjalistyczny i Związku Antyfaszystów), związku zawodowego ver.di, Instytutu Niemiecko-Amerykańskiego w Tybindze.

</doc>
<doc id="1714257" url="https://pl.wikipedia.org/wiki?curid=1714257" title="PGNiG Gazoprojekt">
PGNiG Gazoprojekt

PGNiG GAZOPROJEKT S.A. (wcześniej BSiPG GAZOPROJEKT S.A.) – polskie przedsiębiorstwo świadczące usługi w zakresie kompleksowych projektów inżynieryjnych oraz prac studialnych dla sektora gazowniczego oraz paliwowo-energetycznego.
Historia.
Przedsiębiorstwo istnieje na rynku nieprzerwanie od 1951 roku i działa na rynku jako jedna ze spółek Grupy Kapitałowej Polskiego Górnictwa Naftowego i Gazownictwa (PGNiG SA). Powstała w ramach Centralnego Zarządu Gazownictwa, a w roku 1982 została włączona do struktur Zjednoczonego Przemysłu Gazowniczego. W 1995 roku Biuro przekształciło swoją formę prawną i działa na rynku jako spółka akcyjna, w której obecnie ponad 90% akcji należy do Polskiego Górnictwa Naftowego i Gazownictwa (PGNiG SA), natomiast pozostałe akcje znajdują się w rękach prywatnych akcjonariuszy.
Działalność spółki.
Spółka dostarcza kompleksowe usługi projektowe w pełnym cyklu życia inwestycji, od koncepcji i studium wykonalności poprzez projekty budowlane z kompletem decyzji i uzgodnień, po projekty wykonawcze i wsparcie dla inwestorów i wykonawców robót budowlanych na etapie realizacji. PGNiG GAZOPROJEKT S.A. zaprojektowała blisko 80% inwestycji tworzących polski system gazowniczy. Oznacza to projekty dla ponad 20 tys. km sieci gazowych przesyłowych i 60 tys. km sieci gazowych dystrybucyjnych, kilkunastu tłoczni gazu i ośmiu magazynów gazu w fazie ich budowy, rozbudowy czy modernizacji.
Ponadto od kilku lat Spółka wykonuje projekty dla inwestycji magazynowania i transportu paliw płynnych. Firma zatrudnia ponad 180 osób z czego blisko 80% to kadra inżynierska zatrudniona przy wykonywaniu prac projektowych, w tym uprawnieni projektanci w większości istniejących w polskim prawie specjalności. Do największych, strategicznych dla bezpieczeństwa energetycznego państwa inwestycji zaprojektowanych przez PGNiG GAZOPROJEKT S.A. należą projekty wykonane dla EuRoPol GAZ S.A. System Gazociągów Tranzytowych Jamał – Europa Zachodnia, Podziemne Magazyny Gazu m.in. Kosakowo, Mogilno, Wierzchowice, tłocznie i węzły gazu, terminal naftowy w Gdańsku i bazy paliw PERN S.A., dalekosiężne rurociągi przesyłowe gazu i paliw płynnych. Obecnie PGNiG GAZOPROJEKT S.A. jest zaangażowana w projektowanie kluczowych elementów infrastruktury Baltic Pipe.
Nagrody i wyróżnienia.
Spółka wdrożyła Zintegrowany System Zarządzania Jakością, Środowiskiem oraz BHP według standardów określonych w normach PN-EN ISO 9000, PN-EN ISO 14000 i PN-N-18001. GAZOPROJEKT był również wyróżniany przez niezależne organizacje za wysoką jakość świadczonych usług. W latach 1999 i 2001 firma zdobyła Polską Nagrodę Jakości, w roku 2001 Złoty Medal im. Kazimierza Wielkiego, a w 2005 roku odznaczenie przyznawane przez Izbę Projektowania Budowlanego (IPB) – Najlepsza Firma Projektowa. Wiarygodność gospodarczą potwierdzają dwa programy certyfikujące: Biała Lista (w którym firma uczestniczy od 2006 roku) oraz Dolnośląski Certyfikat Gospodarczy (od 2007 roku). Ponadto w roku 2002 i 2009 firma zdobyła godło Inwestor w Kapitał Ludzki, za wkład w rozwój i kształcenie swoich kadr.

</doc>
<doc id="1714258" url="https://pl.wikipedia.org/wiki?curid=1714258" title="Głęboki Potok">
Głęboki Potok



</doc>
<doc id="1714263" url="https://pl.wikipedia.org/wiki?curid=1714263" title="Reprezentacja Estremadury w piłce nożnej mężczyzn">
Reprezentacja Estremadury w piłce nożnej mężczyzn

Reprezentacja Estremadury w piłce nożnej – zespół piłkarski, reprezentujący wspólnotę autonomiczną Hiszpanii - Estremadurę. Reprezentacja nie należy do FIFA ani UEFA, również nie bierze udziału w żadnych turniejach międzynarodowych.

</doc>
<doc id="1714264" url="https://pl.wikipedia.org/wiki?curid=1714264" title="Kalju">
Kalju



</doc>
<doc id="1714268" url="https://pl.wikipedia.org/wiki?curid=1714268" title="Diprosopus">
Diprosopus

Diprosopus (z gr. , "z dwiema twarzami", od , di-, "dwa" i , prósopo[n], "twarz", "osoba"; z łacińską końcówką fleksyjną) – bardzo rzadka wada wrodzona, polegająca na zdwojeniu części lub całości struktur twarzy.

</doc>
<doc id="1714269" url="https://pl.wikipedia.org/wiki?curid=1714269" title="UTC+6">
UTC+6



</doc>
<doc id="1714271" url="https://pl.wikipedia.org/wiki?curid=1714271" title="Emil Hakl">
Emil Hakl

Emil Hakl właściwie Jan Beneš (ur. 25 marca 1958 w Pradze) – czeski pisarz, poeta i prozaik.
Życiorys.
Studiował w Konserwatorium Jaroslava Ježka. Od 1981 pracował w różnych zawodach, m.in. jako bibliotekarz, magazynier, mechanik. W drugiej połowie lat 90. był copywriterem, a także redaktorem w kilku czasopismach. Zajmował się adaptowaniem tekstów na potrzeby scen teatralnych. Mieszka w Pradze.
W Polsce ukazała się jego nowela z 2002, "O rodzicach i dzieciach". Jest zapisem wieczornej wędrówki po praskich uliczkach i knajpach pary bohaterów – siedemdziesięcioletniego ojca z czterdziestoletnim synem. Prowadzą oni rozmowy o życiu, przede wszystkim o kobietach i alkoholach. Książka została wyróżniona nagrodą Magnesia Litera, a w 2008 sfilmowana przez Vladimíra Michálka.

</doc>
<doc id="1714272" url="https://pl.wikipedia.org/wiki?curid=1714272" title="Czesław Witkowski">
Czesław Witkowski

Czesław Witkowski (ur. 27 czerwca 1934 w Sadkach, zm. 11 lutego 2012 w Pile) – polski ślusarz i polityk, poseł na Sejm PRL IX kadencji.
Życiorys.
Syn Józefa i Franciszki. Od 1952 był ślusarzem w Zakładach Naprawczych Taboru Kolejowego „Piła” w Pile. Do Polskiej Zjednoczonej Partii Robotniczej wstąpił w 1963. W 1969 skończył zaoczne technikum kolejowe w Bydgoszczy. Od 1970 mistrz produkcji w zakładach „Piła”. Był I sekretarzem oddziałowej organizacji partyjnej PZPR, a od stycznia 1985 sekretarzem Komitetu Zakładowego PZPR w swoim zakładzie pracy. Wieloletni członek związków zawodowych i działacz Patriotycznego Ruchu Odrodzenia Narodowego. W latach 1985–1989 pełnił mandat posła na Sejm PRL IX kadencji z okręgu Piła. W parlamencie pracował w Komisji Transportu, Żeglugi i Łączności.
Otrzymał Krzyż Kawalerski Orderu Odrodzenia Polski. Pochowany na cmentarzu komunalnym w Pile.

</doc>
<doc id="1714281" url="https://pl.wikipedia.org/wiki?curid=1714281" title="Yacine Abdessadki">
Yacine Abdessadki

Yacine Abdessadki (ur. 1 stycznia 1981 w Nicei) – marokański piłkarz występujący na pozycji pomocnika.
Kariera klubowa.
Abdessadki zawodową karierę rozpoczynał w pierwszoligowym klubie RC Strasbourg. Grał w nim od 1998 roku, ale do pierwszej drużyny został włączony w sezonie 2000/2001. W pierwszej lidze francuskiej zadebiutował 2 grudnia 2000 w przegranym 0:1 meczu z AS Monaco. Od czasu debiutu pełnił rolę rezerwowego w Strasbourgu. W debiutanckim sezonie zajął z nim 18. miejsce i spadł do drugiej ligi. Po roku powrócił z klubem do ekstraklasy. W styczniu 2003 został wypożyczony do drugoligowego Grenoble Foot 38. Po zakończeniu sezonu 2002/2003 powrócił do Strasbourga. Od sezonu 2003/2004 stał się jego podstawowym graczem.18 września 2004 w zremisowanym 2:2 pojedynku z RC Lens strzelił pierwszego gola w trakcie gry w ekstraklasie. W 2005 roku zdobyłz klubem Puchar Ligi Francuskiej.
Latem 2005 roku odszedł do innego pierwszoligowca - Toulouse FC. W jego barwach zadebiutował 30 lipca 2005 w wygranym 1:0 ligowym meczu z FC Sochaux-Montbéliard. W drużynie z Tuluzy grał do stycznia 2006. W sumie rozegrał tam dziewięć ligowych spotkań. 23 stycznia 2006 ponownie został graczem Strasbourga. W sezonie 2005/2006 uplasował się z klubem na 19. pozycji w lidze i został z nim zdegradowany do drugiej ligi. W 2007 roku jego klub powrócił do ekstraklasy. W 2008 roku ponownie spadł do drugiej ligi. Wówczas Abdessadki odszedł z klubu.
Latem 2008 trafił do niemieckiego SC Freiburg grającego w 2. Bundeslidze. Pierwszy ligowy występ w nowym klubie zanotował 17 sierpnia 2008 w wygranym 2:1 spotkaniu z TSV 1860 Monachium. W sezonie 2008/2009 zajął z klubem 1. miejsce w lidze i awansował z nim do Bundesligi.
Kariera reprezentacyjna.
Abdessadki urodził się we Francji, ale jest reprezentantem Maroka. W marokańskiej kadrze zadebiutował 15 listopada 2004 w przegranym 0:1 towarzyskim meczu z Burkina Faso. W tamtym spotkaniu strzelił także gola. Był powoływany do kadry na mecze eliminacji Mistrzostw Świata 2006, jednak jego reprezentacja nie awansowała na ten turniej.

</doc>
<doc id="1714291" url="https://pl.wikipedia.org/wiki?curid=1714291" title="Pegaso">
Pegaso

Pegaso (hiszpański wymowa: [peɣaso], „Pegaz”) – hiszpańska marka samochodów ciężarowych, autobusów, ciągników i samochodów pancernych, a przez krótki czas sportowych samochodów.
Historia.
W 1946 r. Ricart powołał w Madrycie do życia Centrum Techniki Motoryzacyjnej (CETA). W tym samym roku powstała też ENASA, narodowa wytwórnia ciężarówek. Na miejsce produkcji wybrane zostały stare zakłady Hispano-Suizy w Barcelonie.
Ricart poniekąd wykorzystał „dorobek” Hispano-Suizy. Ostatni przedwojenny projekt tej firmy, ciężarówka Hispano-Suiza 660 weszła do produkcji jako Pegaso I. W rok później pojawił się Pegaso II, z krótką kabiną i 6-cylindrowym silnikiem benzynowym. Miał on pojemność 5,6 l o mocy 110 KM. W 1949 r. Pegaso wprowadził do produkcji pierwszy silnik Diesla. Był to 6-cylindrowy agregat o pojemności 9,3 l o mocy 125 KM konstrukcji Hispano-Suizy. W tym samym roku na podwoziu Pegaso II firma zmontowała 70-miejscowy autobus Z-410, wyposażony alternatywnie w oba wcześniej wspomniane silniki. Z początkiem lat 50. Pegaso próbowało także swych sił w sektorze aut sportowych. W 1954 roku w Madrycie skończyła się budowa nowych hal i tu przeniesiona została produkcja ciężarówek i autobusów. Pojawił się nowy silnik wykonany z aluminium. Był to 7,5-litrowy V-6 o mocy 110 KM. W 1957 roku ENASA podpisała umowę joint venture z brytyjskim Leylandem na montaż w Hiszpanii samochodów tej firmy przez Pegaso. Nowy model Comet 1090 z panoramiczną przednią szybą był wyposażony w 6-cylindrowy silnik Leylanda o mocy 125 KM. Rozwój konstrukcji Cometa 1090 doprowadził do powstania ciągnika 2030 i wozu terenowego 3040, dostarczanego armii.
W 1964 roku Pegaso uruchomił produkcję nowej generacji ciężkich pojazdów. Dwuosiową serię 4x2 – 1061 i trójosiową 6x4 – 1063. Były to pojazdy o masie całkowitej pomiędzy 20 a 35 ton. Wkrótce z hal fabrycznych wyjeżdżały ciągniki 2011, zapowiedź nowej generacji tej klasy pojazdów o masie do 38 ton. Wszystkie modele otrzymały ten sam silnik. Była to 6-cylindrowa jednostka o pojemności 10,5 l z czterema zaworami na każdy cylinder i mocy 200 KM. Wersja z doładowaniem rozwijała wyższą moc – 260 KM. W 1966 r. ENASA kupiła ponad 50% udziałów wytwórni Sava, produkującej samochody dostawcze. Na salonie samochodowym w Barcelonie Pegaso pokazał nowy model – 1080. Pojawiło się nowe nadwozie, oraz nowy silnik o pojemności 12 l ma 250 KM mocy, a w wersji z turbodoładowaniem – 352 KM. Całostalowa kabina spoczywała na gumowych poduszkach.
Lata 70. przyniosły jednak załamanie rynku. 35% akcji firmy kupił International Harvester. W rok później skrzynie biegów dostarczał ZF. W 1983 r. na targach w Barcelonie Pegaso wystawił serię Ti – ciężkich ciężarówek o masie całkowitej 14-40 t. Szeroka paleta silników obejmowała jednostki 6,5 – 10,5 i 12,0 l o mocy 135–310 KM. Były to silniki w wersji klasycznej lub z turbodoładowaniem. W 1986 powstał Troner, sztandarowy wóz Pegaso z kabiną zaprojektowaną przez Giorgetto Giugiaro, użytą później przez DAF-a w serii 95. Rok później Troner stał się najcięższym pojazdem oferowanym przez firmę. Wóz o masie całkowitej 44 ton wyposażany był w 12-litrowy, 6-cylindrowy silnik o mocy 360 KM. Klimatyzacja stała się standardowym wyposażeniem wszystkich modeli.
Pegaso korzystał też z silników Cumminsa i Perkinsa. Przejął je od brytyjskiego Seddon Atkinsona, także wchodzącego w skład International Harvester. W 1990 roku Iveco objął w posiadanie 60% akcji spółki Enasa i marka Pegaso została na rynku wewnętrznym zastąpiona przez markę IVECO-Pegaso, a następnie zniknęła w 1994 roku z rynku. Pod marką IVECO-Pegaso produkowano i sprzedawano także modele opracowane przez koncern Iveco, takie jak Daily / VM 90 40.10WM, EuroCargo czy Eurotrakker.

</doc>
<doc id="1714294" url="https://pl.wikipedia.org/wiki?curid=1714294" title="Kamil Barański">
Kamil Barański



</doc>
<doc id="1714296" url="https://pl.wikipedia.org/wiki?curid=1714296" title="Affirmation">
Affirmation



</doc>
<doc id="1714297" url="https://pl.wikipedia.org/wiki?curid=1714297" title="Eopsaltriidae">
Eopsaltriidae



</doc>
<doc id="1714298" url="https://pl.wikipedia.org/wiki?curid=1714298" title="Wacław Wojciechowski">
Wacław Wojciechowski

Wacław Jerzy Wojciechowski (ur. 6 maja 1947 w Milanówku) – polski inżynier i polityk, poseł na Sejm PRL IX kadencji, przewodniczący Miejskiej Rady Narodowej Pruszkowa (1984–1990). 
Życiorys.
Pochodzi z Podkowy Leśnej. Działacz ZHP, ZMS i ZMW. Ukończył w 1978 studia na Politechnice Warszawskiej, a następnie studia podyplomowe z organizacji i zarządzania w Szkole Głównej Planowania i Statystyki. Po studiach zatrudniony w Urzędzie Miejskim Pruszkowa, następnie od 1979 jako zastępca dyrektora w Pruszkowskich Zakładach Materiałów Izolacyjnych. Od 1972 należał do Polskiej Zjednoczonej Partii Robotniczej. W latach 1984–1990 sprawował przez dwie kadencje funkcję przewodniczącego Miejskiej Rady Narodowej Pruszkowa. Wcześniej zasiadał w Powiatowej Radzie Narodowej (1973–1975) oraz Miejskiej Radzie Narodowej Pruszkowa (1975–1984). 
W 1985 uzyskał mandat posła na Sejm PRL IX kadencji w okręgu Warszawa Ochota z ramienia PZPR. Zasiadał w Komisjach Administracji, Spraw Wewnętrznych i Wymiaru Sprawiedliwości; Budownictwa, Gospodarki Przestrzennej, Komunalnej i Mieszkaniowej; Nadzwyczajnej do rozpatrzenia projektu ustawy o zmianie ustawy Ordynacja wyborcza do rad narodowych oraz w Komisji Nadzwyczajnej do rozpatrzenia projektu ustawy o mieniu komunalnym. Był sekretarzem Warszawskiego Zespołu Poselskiego. Należał do inicjatorów przywrócenia święta narodowego w dniu 11 listopada. W wyborach w 1989 bez powodzenia ubiegał się o reelekcję, przegrywając nieznacznie w II turze. Odznaczony Brązowym Krzyżem Zasługi i Medalem 40-lecia Polski Ludowej, w 2004 otrzymał Krzyż Kawalerski Orderu Odrodzenia Polski.
W okresie III Rzeczypospolitej prowadził działalność gospodarczą na własny rachunek. W latach 90. był pracownikiem spółki Eastern Enterprises (w tym jej wiceprezesem), następnie pracował dla PPHU Pol-Press (1999–2002) oraz w Wojewódzkiej Stacji Sanitarno-Epidemiologicznej w Warszawie (od 2002). W okresie rządów SLD-UP był członkiem zarządu spółki PEKAES SA. 
Związany z samorządem terytorialnym, zasiadał w radzie powiatu pruszkowskiego.

</doc>
<doc id="1714300" url="https://pl.wikipedia.org/wiki?curid=1714300" title="Us and Them">
Us and Them

Us and Them – ballada rockowa brytyjskiego zespołu Pink Floyd. Siódmy, najdłuższy utwór na albumie "The Dark Side of the Moon".
Utwór został oryginalnie napisany przez Richarda Wrighta do ścieżki dźwiękowej filmu Zabriskie Point w reżyserii Michelangelo Antoniego. Jego oryginalny tytuł to „The Violent Sequence”, został jednak odrzucony przez reżysera jako zbyt smutny i niepodobny do innych utworów ze ścieżki dźwiękowej.
W tekście utworu mowa jest o bezsensie wojny, niepotrzebnej śmierci żołnierzy, która powoduje tylko przesunięcie się linii na mapach generałów. Roger Waters, autor tekstu, zadaje pytania o różnice między dwiema walczącymi stronami, o to, czy walka ma jakikolwiek sens. W utworze znajdują się wątki autobiograficzne – ojciec Watersa, Eric Fletcher Waters, walczył w II wojnie światowej i zginął w 1944 r. podczas bitwy pod Anzio.
W środku utworu jest wmontowany tekst wypowiedziany przez roadie grupy, Rogera „The Hat” Manifolda.

</doc>
<doc id="1714303" url="https://pl.wikipedia.org/wiki?curid=1714303" title="Charles Judson Herrick">
Charles Judson Herrick

C. Judson Herrick (ur. 6 października 1868 w Minneapolis, zm. 29 stycznia 1960) – amerykański neurolog i neuroanatom, redaktor „Journal of Comparative Neurology”.

</doc>
<doc id="1714304" url="https://pl.wikipedia.org/wiki?curid=1714304" title="2 Armia (Imperium Rosyjskie)">
2 Armia (Imperium Rosyjskie)

2 Armia - związek operacyjny Armii Imperium Rosyjskiego w okresie I wojny światowej.
Obszar działania.
Od lipca 1914 do sierpnia 1915 roku 2 Armia brała udział w operacjach na Froncie Północno-Zachodnim, a od sierpnia 1915 do momentu jej rozwiązania tj. początku 1918 roku na rosyjskim Froncie Zachodnim.
Skład.
2 Armia powstała w lipcu 1914 roku w Warszawskim Okręgu Wojskowym. W jej skład wchodziły:

</doc>
<doc id="1714307" url="https://pl.wikipedia.org/wiki?curid=1714307" title="Jaśowidźaja Suri Upadhjaja">
Jaśowidźaja Suri Upadhjaja

Jaśowidźaja Suri Upadhjaja (ur. 1638 zm. 1688), mnich dźinijski należący do tradycji śwetambarów, filozof i logik, zajmujący się także zagadnieniami związanymi z moralnością, medytacją i jogą.
Twórczość.
Pozostawił po sobie kilkadziesiąt dzieł (sam twierdził, że napisał ich sto) w kilku językach indyjskich, między innymi w sanskrycie, gudźarati i hindi. Niektóre z nich wymieniono poniżej:

</doc>
<doc id="1714309" url="https://pl.wikipedia.org/wiki?curid=1714309" title="Saxomat">
Saxomat

Saxomat – podciśnieniowe urządzenie sterujące stosowane do automatycznego wyłączania sprzęgieł odśrodkowych, wyróżniające się elektrycznym włącznikiem, działającym w momencie uchwycenia w rękę dźwigni zmiany biegów. Urządzenie "Saxomat", stosowane w samochodach "DKW 3=6", "Ford Taunus 15M i 17M" i innych, umożliwia pełną automatyzację sprzęgła, a więc tzw."dwupedałowe" sterowanie samochodu.

</doc>
<doc id="1714310" url="https://pl.wikipedia.org/wiki?curid=1714310" title="MRAP">
MRAP

MRAP (ang. "Mine Resistant Ambush Protected") – typ wojskowych pojazdów opancerzonych o zwiększonej odporności na miny i ataki z zasadzki. Odporność ta wynika m.in. ze specyficznej konstrukcji kadłuba pojazdu, którego podwozie uformowane jest w kształcie litery „V” i jest silnie opancerzone. Siły zbrojne USA wdrażają program konstrukcji i produkcji takich pojazdów po doświadczeniach wojny w Iraku ze względu na znaczne straty spowodowane w wyniku tego typu ataków (63% ofiar śmiertelnych).
Oprócz wymienionych wyżej zalet, pojazdy tego typu posiadają również wady, do których można zaliczyć:
Program MRAP obejmuje obecnie trzy kategorie pojazdów różniące się przeznaczeniem, masą i rozmiarami.
Kategorie.
Kategoria I obejmuje najlżejsze (i co za tym idzie – najmniej odporne) pojazdy, określane mianem MRUV ("Mine Resistant Utility Vehicle"). Pojazdy tej kategorii są przewidywane głównie do wykorzystania w operacjach miejskich. Charakteryzują się napędem 4×4, załogą liczącą 6 osób i odpornością przeciwminową na poziomie 7 kg TNT pod kadłubem i 14 kg TNT pod kołem. Do tej grupy należą: Armor Holdings Caiman, BAE OMC RG 31, RG-33, Force Protection Cougar H 4×4 (pojazdów tego typu używali polscy żołnierze w Afganistanie) oraz International MaxxPro.
Kategoria II obejmuje pojazdy m.in. o napędzie 6×6, załodze do 10 osób i odporności na poziomie 15 kg TNT pod kadłubem i 21 kg TNT pod kołem. Wozy kategorii II są określane mianem JERRV ("Joint EOD Rapid Response Vehicle") i mogą być konfigurowane do pełnienia różnych zadań, w szczególności takich jak: misje usuwania ładunków wybuchowych (ang. EOD – "Explosive Ordnance Disposal"), transport żołnierzy, osłona konwojów oraz ewakuacja medyczna i zabezpieczenie techniczne. Pojazdy tej kategorii to: Bushmaster IMV, Force Protection Cougar HE 6×6, RG-33L 6×6, RG-31 Nyala i International MaxxPro XL.
Kategoria III obejmuje najcięższe pojazdy, tzw. MPCV ("Mine Protected Clerance Vehicle"), a jedynym reprezentantem tej kategorii w ramach programu MRAP jest Buffalo o katalogowej odporności na podobnym poziomie, co wozy kategorii II, a rzeczywistej (co udowodniła wieloletnia praktyka służby w Iraku) znacznie większej. Pojazdy te wyposażone są w charakterystyczne ramię – manipulator umożliwiający badanie (unieszkodliwianie) podejrzanych ładunków przez operatora znajdującego się wewnątrz pojazdu

</doc>
<doc id="1714312" url="https://pl.wikipedia.org/wiki?curid=1714312" title="Syria na Letnich Igrzyskach Paraolimpijskich 2008">
Syria na Letnich Igrzyskach Paraolimpijskich 2008

Syrię na Letnich Igrzyskach Paraolimpijskich w Pekinie reprezentowało pięcioro zawodników (trzech mężczyzn i dwie kobiety). Był to piąty występ Syrii na paraolimpiadzie. Reprezentanci tego kraju zdobyli jeden brązowy medal (wywalczyła go Rasha Alshikh w podnoszeniu ciężarów). Był to pierwszy w historii medal paraolimpijski dla reprezentanta Syrii.

</doc>
<doc id="1714314" url="https://pl.wikipedia.org/wiki?curid=1714314" title="Jonathan Jäger">
Jonathan Jäger

Jonathan Jäger (ur. 23 maja 1978 w Metz) – francuski piłkarz występujący na pozycji napastnika.
Kariera.
Jäger zawodową karierę rozpoczynał w 1996 roku w zespole FC Metz z Première Division. W tych rozgrywkach zadebiutował 11 października 1996 roku w przegranym 0:1 meczu z Paris Saint-Germain. 13 lutego 1998 roku w wygranym 1:0 pojedynku z RC Strasbourg strzelił pierwszego gola w Première Division. W tym samym roku wywalczył z klubem wicemistrzostwo Francji. W 1999 roku dotarł z nim do finału Pucharu Francji, ale zespół Metz przegrał tam 0:1 z RC Lens. W październiku 1999 Jäger został wypożyczony do drugoligowego CS Louhans-Cuiseaux. Latem 2000 roku powrócił do Metz. W 2002 roku spadł z nim do Ligue 2, a w 2003 roku powrócił z nim do Ligue 1 (wcześniej Première Division).
Latem 2004 roku Jäger odszedł do drugoligowego Le Havre AC. Jego barwy reprezentował przez 1,5 roku. W tym czasie zagrał tam w 36 ligowych meczach i zdobył w nich 5 bramek. W styczniu 2006 roku podpisał kontrakt z niemieckim 1. FC Saarbrücken, występującym w 2. Bundeslidze. W 2007 roku spadł z nim do Regionalligi Süd. W Saabrücken spędził jeszcze rok.
W 2007 roku Jäger przeszedł do drugoligowego klubu SC Freiburg. W 2009 roku awansował z nim do Bundesligi. W tych rozgrywkach zadebiutował 9 sierpnia 2009 roku w zremisowanym 1:1 meczu z Hamburgerem SV.

</doc>
<doc id="1714316" url="https://pl.wikipedia.org/wiki?curid=1714316" title="Jonathan Jager">
Jonathan Jager



</doc>
<doc id="1714317" url="https://pl.wikipedia.org/wiki?curid=1714317" title="Playing with Pop">
Playing with Pop

Playing With Pop – drugi album zespołu Afromental wydany 9 marca 2009. Wydawnictwo dwupłytowe, pierwsza płyta zawiera piosenki z pierwszego albumu ("The Breakthru"), druga zawiera materiał premierowy.
W lutym 2010 roku wydawnictwo uzyskało nominację do nagrody polskiego przemysłu fonograficznego Fryderyka w kategorii: album roku hip-hop/R&amp;B. Płyta uzyskała w Polsce status złotej sprzedając się w nakładzie 15 tys. egzemplarzy.
Nagrania dotarły do 19. miejsca zestawienia OLiS.

</doc>
<doc id="1714321" url="https://pl.wikipedia.org/wiki?curid=1714321" title="Muzeum Historyczne – Pałac w Dukli">
Muzeum Historyczne – Pałac w Dukli

Muzeum Historyczne – Pałac w Dukli – muzeum poświęcone militariom i historii okolic Dukli, mające siedzibę w dawnym pałacu w Dukli.
Siedziba.
Siedzibą muzeum jest późnobarokowy zespół pałacowo-parkowy Mniszchów z II połowy XVIII wieku, wybudowany w typie „entre cour et jardin” na bazie starszych budowli. Ten obiekt łączy w sobie bogatą historię i symbolizuje świetność miasta. W trakcie II wojny światowej uległ poważnym zniszczeniom, powstanie muzeum umożliwiło jego odbudowę.
Historia.
Muzeum zapoczątkowała wystawa poświęcona operacji karpacko-dukielską, zorganizowana w 1964, w ramach obchodów 20-lecia największej bitwy górskiej II wojny światowej. Jej inicjatorami, jak również pomysłodawcami organizacji placówki muzealnej w dukielskim pałacu, byli działacze PTTK z Krosna, Rzeszowa i Dukli. W 1968 wystawa została podporządkowana Muzeum Podkarpackiemu w Krośnie pod nazwą Oddział Wojskowy w Dukli. Jej kierownikiem została Irena Okólska, późniejszy dyrektor Muzeum w Dukli. Zadaniem placówki była próba odbudowania zniszczonego podczas wojny pałacu. Po wyremontowaniu pierwszego piętra stworzono tam wystawę prezentującą broń zebraną z okolic Dukli.
Samodzielność organizacyjną placówka uzyskała 1 marca 1972, kiedy zaczęła działać pod nazwą Muzeum Braterstwa Broni. W 1991 przekształcono ją w Muzeum Historyczne – Pałac w Dukli. Zmiana profilu wiązała się z rozszerzeniem zakresu tematycznego wystaw stałych i uwzględnieniem dziejów Dukli i dukielskiego zespołu pałacowo-parkowego oraz walk w Karpatach w okresie I i II wojny światowej. 
Skarb państwa w 1975 oddał muzeum cały zespół pałacowy. Obiekty znajdujące się tam, po wykwaterowaniu lokatorów, zostały poddane remontowi, który trwał do września 1984. W latach 1979–1982 pod jurysdykcję muzeum Skarb Państwa przekazał park znajdujący się koło pałacu, co umożliwiło scalenie kompleksu pałacowo-parkowego. Wciąż jednak część zaplecza parku jest użytkowana przez oddział Fabryki Mebli w Krośnie, natomiast sad pałacowy przez Nadleśnictwo Państwowe w Dukli. W 40. rocznicę operacji dukielsko-preszowskiej, otwarto wystawę w środkowym budynku pałacowym, pod nazwą: „Operacja dukielsko-preszowska 1944 roku na tle wydarzeń II wojny światowej”.
Od 1 stycznia 1999 muzeum jest jednostką organizacyjną powiatu krośnieńskiego, natomiast w dniu 18 września 2012 cały zespół odzyskali spadkobiercy Stanisława Tarnowskiego (1918–2006, syna Hieronima z rodziny Tarnowskich), a muzeum od tego momentu stało się dzierżawcą głównego budynku oraz części dziedzińca, dzięki czemu kontynuuje swoją działalność.
Wystawy.
Muzeum ma kilka wystaw stałych, a kilka razy w roku prezentowane są wystawy czasowe.
Z dziejów Dukli i dukielskiego zespołu pałacowo-parkowego.
Stała wystawa poświęcona historii Dukli i okolic prezentuje liczne fotografie oraz pocztówki, ukazujące przemiany wyglądu miasta. Przedstawiono tu ważne postacie oraz wydarzenia z jego dziejów. Szczególny zbiór przedstawia historię zespołu pałacowo-parkowego. Są to pamiątki i symbole związane z pałacem. Przedstawiono tu też wizerunki właścicieli dóbr dukielskich i gości pałacu, m.in. portret Tadeusza Kościuszki, który złożył wizytę w pałacu Mniszchów 19 października 1775. Oprócz nich eksponowane są różne obrazy, m.in.: pejzaże autorstwa Heleny ze Stadnickich Męcińskiej, akwaforty Daniela Chodowieckiego i litografie z widokami miast Napoleona Ordy. Wystawę uzupełniają reprodukcje różnych dzieł, nawiązujących do dawnej kolekcji pałacowej, książki, pochodzące z biblioteki pałacowej, oraz duża grupa dokumentów, korespondencji, rycin, starodruków oraz map.
Ponadto na ekspozycji znajdują się pamiątki dotyczące kanonizacji św. Jana z Dukli przez Jana Pawła II w 1997. 
Eksponaty pochodzą głównie z XIX i XX wieku. Cała wystawa znajduje się w pokojach stylizowanych na dawny wygląd wnętrz pałacu Mniszków.
Wystawy militarne.
W muzeum znajduje się kilka wystaw poświęconych tematyce militarnej. Zabytki głównie pochodzącą z pól bitew lub zostały przekazane z jednostek wojskowych. Większość z nich jest produkcji radzieckiej, lecz znajdują się tu też egzemplarze broni produkcji niemieckiej, austriackiej, polskiej, czechosłowackiej i węgierskiej. Zabytki głównie pochodzą z okresu II wojny światowej. Ponadto kolekcję uzupełnia materiał fotograficzno-dokumentacyjny i archiwalny.
Działania operacji karpackiej i gorlickiej XII 1914–V 1915.
Ekspozycja prezentuje przebieg operacji galicyjskiej i gorlickiej na przykładach egzemplarzy broni białej i palnej używanej w czasie I wojny światowej. Jej uzupełnienie stanowi wystawa „Józef Piłsudski – Życie i działalność na tle polskiego czynu zbrojnego i niepodległościowego” (na którą składają się fotografie przedstawiające najważniejsze epizody z działalności marszałka) oraz obiekty związane z walkami o granice Rzeczypospolitej.
Wrzesień 1939 roku w Dukli i na Przełęczy Dukielskiej.
Wystawa ta przedstawia walki podczas kampanii wrześniowej na froncie południowym, gdzie Wojsko Polskie zmierzyło się z jednostkami słowackimi, oraz główne uderzenie sił niemieckich na Duklę w nocy z 8 na 9 września.
Prezentowane są fotografie z przygotowań wojennych w Dukli, z przejścia granicznego w Barwinku oraz pamiątkowe zdjęcia żołnierzy słowackich w Polsce. Ponadto na ekspozycji znajdują się: szable wz. 1921 i wz. 34, siodło kawaleryjskie, karabiny Mausera i Lebela, bagnety, mundury, czapki wojskowe, hełmy i maski przeciwgazowe.
Operacja Karpacko-Dukielska 8 IX–30 XI 1944.
Na wystawie są przedstawione reprodukcje fotografii, mapy, umundurowania, ekwipunki, uzbrojenie i wyposażenie żołnierzy walczących podczas operacji dukielsko-preszowskiej, które przybliżają genezę, przebieg, ważne postacie oraz skutki bitwy dukielskiej. Na ekspozycji przeważają eksponaty z pobojowiska. Fotografie przedstawiają głównie walki I Czechosłowackiego Korpusu Armijnego, walczącego u boku Armii Czerwonej.
Uzbrojenie wojsk walczących w Karpatach.
Jest to wystawa uzupełniająca ekspozycję „Operacja Karpacko-Dukielska 8 IX–30 XI 1944”. Znajdują się na niej przykłady uzbrojenia wojsk biorących udział w bitwie dukielskiej, czyli wojsk radzieckich, czechosłowackich, niemieckich i węgierskich. Największą część wystawy zajmuje broń palna produkcji radzieckiej.
Inspektorat ZWZ - AK „Joachim” Jasło - Krosno - Brzozów - Sanok 1939–1944.
Ekspozycja prezentuje polskie oddziały partyzanckie stacjonujące w okolicach Dukli. Przybliżona jest tu struktura organizacyjna i najważniejsze akcje bojowe Polskiego Państwa Podziemnego w regionie. Ponadto na wystawie są przedstawiane tu autentyczne dokumenty przedstawiają działalność ZWZ Jedlicze, kolekcja broni używanej przez partyzantów oraz pamiątki związane z represjami wobec partyzantów.
Monte Cassino 1944.
Wystawa przybliża zmagania Wojska Polskiego na Zachodzie podczas bitwy o klasztor na Monte Cassino. Na ekspozycji znajduje się mapa ukazującą drogi Polaków do Armii Polskiej w ZSRR gen. Andersa, uzupełniane przez archiwalne zdjęcia, elementy uzbrojenia i wyposażenia zarówno wojsk polskich i niemieckich oraz kolekcja odznaczeń przyznawanych polskim żołnierzom na Zachodzie. Choć tematyka wystawy nie jest powiązana bezpośrednio z tematyką muzeum, gdyż powstała jako wystawa rocznicowa, to została włączona do wystaw stałych.
Skansen broni ciężkiej.
Przed pałacem, na dziedzińcu, umiejscowiony jest skansen broni ciężkiej, prezentujący głównie artylerię. Skansen zawiera 20 eksponatów, m.in:
Poza obrębem skansenu znajduje się radzieckie działo pancerne ISU-152, które należy do muzeum. Wcześniej on stał jako pomnik przy klasztorze oo. Bernardynów, upamiętniając żołnierzy poległych w bitwie o przełęcz dukielską. W 1997 w jego miejscu stanął kompleks dwóch rzeźb, składający się z Krzyża Pojednania oraz figury św. Jana z Dukli, a rok później dołożono figurę Jana Pawła II upamiętniającą jego pielgrzymkę do Dukli w 1997.
Obecnie działo znajduje się obok skansenu, na ulicy Parkowej. 

</doc>
<doc id="1714322" url="https://pl.wikipedia.org/wiki?curid=1714322" title="UTC+7">
UTC+7



</doc>
<doc id="1714324" url="https://pl.wikipedia.org/wiki?curid=1714324" title="Affirmation (album Savage Garden)">
Affirmation (album Savage Garden)

Affirmation – drugi i ostatni album australijskiego duetu Savage Garden. Wydany został 9 listopada 1999 roku. W 2000 roku album re-edytowano w Australii i Wielkiej Brytanii z dodatkowym dyskiem, nazwanym "Declaration", który zawierał piosenki nagrane podczas koncertu w Brisbane 20-21 maja 2000 roku. Album sprzedał się w ponad 13 milionach kopii.
Personel.
"Affirmation World Tour".
Zespół i załoga biorąca udział w "Affirmation World Tour":

</doc>
<doc id="1714325" url="https://pl.wikipedia.org/wiki?curid=1714325" title="UMM">
UMM

U.M.M. (rum. "Uzina Mecanica Muscel") – rumuńska wytwórnia silników i mechanizmów do samochodów dostawczych oraz osobowo-terenowych "ARO" i "Muscel".

</doc>
<doc id="1714326" url="https://pl.wikipedia.org/wiki?curid=1714326" title="Henryk Wojtal">
Henryk Wojtal

Henryk Wojtal (ur. 3 lipca 1939 w Podleśnej Woli, zm. 14 grudnia 2016 w Kielcach) – polski polityk, poseł na Sejm PRL IX kadencji.
Życiorys.
Syn Augustyna i Janiny. W 1953 ukończył szkołę podstawową, następnie uczęszczał do Państwowego Gimnazjum i Liceum Ogólnokształcącego im. Tadeusza Kościuszki w Miechowie. Pracował później w Wydziale Zdrowia, a potem w Wydziale Finansowym Prezydium Powiatowej Rady Narodowej w Miechowie. W 1961 uzyskał tytuł technika po dwuletniej nauce w Szkole Administracji Rolnictwa w Szczecinie-Zabrojach. Studiował następnie na Wydziale Chemicznym Politechniki Szczecińskiej, uzyskując w 1967 tytuł magistra inżyniera chemii. W latach 1968–1969 podejmował 3-semestralne studium podyplomowe z automatyki i telemechaniki przemysłowej. Pracował m.in. jako mistrz produkcji, technolog wydziałowy, kierownik działu, a także główny specjalista w ZTS „Nitron-Erg” w Krupskim Młynie. 1 marca 1973 został dyrektorem w ZTS „Cefol” w Wojciechowie, a 16 sierpnia 1976 został mianowany dyrektorem ZTS „Gamrat-Erg” w Jaśle (był nim do czerwca 1980). W latach 1977–1980 był również prezesem klubu piłkarskiego Czarni 1910 Jasło. Był także dyrektorem zakładu i prezesem Zarządu „SIGMTEX” w Piotrkowie Trybunalskim. Od 1996 prowadził prywatną firmę w Jaśle.
W 1984 otrzymał Krzyż Oficerski Orderu Odrodzenia Polski.
Działalność polityczna.
Był członkiem Związku Młodzieży Polskiej oraz Związku Młodzieży Socjalistycznej. W 1968 wstąpił do Polskiej Zjednoczonej Partii Robotniczej. W latach 1981–1986 był I sekretarzem Komitetu Wojewódzkiego PZPR w Krośnie, a od 1986 do 1990 członkiem Centralnej Komisji Rewizyjnej partii. Przez cały okres 1981–1990 był zastępcą członka Komitetu Centralnego PZPR.
Od 1985 do 1989 pełnił mandat posła na Sejm PRL IX kadencji, reprezentując okręg Krosno. Zasiadał w Komisji Przemysłu. W latach 1986–1988 był wiceministrem przemysłu chemicznego i lekkiego.

</doc>
<doc id="1714327" url="https://pl.wikipedia.org/wiki?curid=1714327" title="Feleknas Uca">
Feleknas Uca

Feleknas Uca (ur. 17 września 1976 w Celle) – niemiecka i turecka polityk oraz działaczka społeczna pochodzenia kurdyjskiego, posłanka do Parlamentu Europejskiego V i VI kadencji, deputowana do Wielkiego Zgromadzenia Narodowego Turcji.
Życiorys.
Działalność do 2014.
Urodziła się w Dolnej Saksonii w wielodzietnej rodzinie kurdyjskiej. Z wyznania jest jezydką. W latach 1995–1999 pracowała jako asystentka lekarza. W 1998 weszła w skład zarządu krajowego Partii Demokratycznego Socjalizmu (PDS) w Dolnej Saksonii. W tym samym roku zakładała komórkę PDS w Celle. Później pracowała jako pełnomocnik PDS w Nadrenii Północnej-Westfalii oraz skarbniczka.
W wyborach w 1999 uzyskała mandat eurodeputowanej V kadencji. W 2004 z powodzeniem ubiegała się o reelekcję. Była wiceprzewodniczącą powołanej przez deputowanych różnych frakcji grupy roboczej przeciw rasizmowi i ksenofobii. W różnych okresach działalności w PE zasiadała w Komisji Praw Kobiet i Równouprawnienia, Podkomisji Praw Człowieka, Komisji Rozwoju, Komisji Kultury, Młodzieży, Edukacji, Mediów i Sportu, Komisji ds. Petycji, a także Komisji ds. Kwestii Prawnych i Rynku Wewnętrznego. Wchodziła w skład Delegacji do wspólnej komisji parlamentarnej UE–Turcja, Delegacji do spraw stosunków z Iranem oraz Delegacji do Wspólnego Zgromadzenia Parlamentarnego AKP-UE. Należała do grupy Zjednoczonej Lewicy Europejskiej i Nordyckiej Zielonej Lewicy.
Zajmowała stanowisko rzeczniczki Terre des Femmes, niemieckiej organizacji działającej na rzecz praw kobiet, zajmującej się przede wszystkim zwalczaniem takich zjawisk jak okaleczanie żeńskich narządów płciowych, obrzezanie niemowląt, przemoc w imię honoru (przymusowe małżeństwa, zabójstwa honorowe), handel kobietami, przymusowa prostytucja i przemoc domowa.
W 2010 opublikowała w języku kurdyjskim dotyczącą Unii Europejskiej książkę zatytułowaną "Yekitîya Ewropayê".
Działalność od 2014.
Podczas kryzysu irackiego w 2014 pracowała jako pomocnik w jezydzkim obozie dla uchodźców w tureckim mieście Silopi.
W lipcu 2014 osiedliła się w Diyarbakırze, największym mieście zamieszkanym przez Kurdów w Turcji. W kwietniu 2015 znalazła się wśród kilku jezydów nominowanych przez Ludową Partię Demokratyczną (HDP) na listę wyborczą w zaplanowanych na czerwiec tegoż roku wyborach parlamentarnych. W wyniku głosowania została wybrana do Wielkiego Zgromadzenia Narodowego Turcji. Mandat deputowanej utrzymywała w kolejnych wyborach z listopada 2015 oraz z czerwca 2018.
17 marca 2021 Bekir Şahin, prokurator przed tureckim Sądem Kasacyjnym, wystąpił do Trybunału Konstytucyjnego, domagając się wobec Feleknas Uca i 686 innych polityków HDP pięcioletniego zakazu działalności politycznej. Wniosek połączono z żądaniem orzeczenia zakazu działalności HDP. Argumentowano to rzekomymi powiązaniami partii z Partią Pracujących Kurdystanu (PKK).

</doc>
<doc id="1714331" url="https://pl.wikipedia.org/wiki?curid=1714331" title="Muzeum w Dukli">
Muzeum w Dukli



</doc>
<doc id="1714334" url="https://pl.wikipedia.org/wiki?curid=1714334" title="Affirmation (singel Savage Garden)">
Affirmation (singel Savage Garden)

"Affirmation" jest piosenką zespołu Savage Garden.
Jest to drugi singiel, pochodzący z albumu o tym samym tytule.
Występy.
Pierwszy występ miał miejsce na Ceremonii Zamknięcia Olimpiady w Sydney w październiku 2000 roku.
Teledysk do piosenki jest montażem scen z koncertu w Brisbane zatytułowanego Superstars and Cannonballs.
Oryginał.
Oryginalna wersja teledysku zawiera montaż zdjęć z historii.
Sukcesy.
Największy sukces piosenka odniosła w Wielkiej Brytanii, gdzie doszła do 8 pozycji.
Tym samym stała się trzecią piosenką zespołu, która znalazła się w brytyjskim Top 10.

</doc>
<doc id="1714335" url="https://pl.wikipedia.org/wiki?curid=1714335" title="Konflikt FIA-FOTA">
Konflikt FIA-FOTA

Konflikt FIA-FOTA – konflikt w Formule 1, który miał miejsce w 2009 roku pomiędzy FIA (organizacji zajmującej się organizacją m.in. wyścigów Formuły 1) oraz FOTA (związkiem zrzeszającym zespoły Formuły 1). Przez niektórych uważany za największy konflikt w historii Formuły 1.
Konflikt rozpoczął się, gdy FIA zadecydowała o ograniczeniu budżetów zespołów Formuły 1 na sezon 2010 do 40 milionów funtów szterlingów przy pełnej swobodzie technicznej (istniała też możliwość posiadania nieograniczonego budżetu, ale przy ograniczeniach natury technicznej). Ten limit wywoływał kontrowersje jeszcze przed jego wprowadzeniem, a jego wejście w życie nie zadowoliło FOTA, która chciała przeprowadzić na ten temat rozmowy z FIA, do których doszło 15 maja. Nie osiągnięto podczas nich kompromisu, chociaż zwolennikiem ograniczeń jest m.in. Frank Williams. Bernie Ecclestone oświadczył, że obie strony są zdania, że podwójny system nie powinien mieć miejsca. Do tego czasu wszystkie zespoły były do sezonu 2010 Formuły 1 zgłoszone warunkowo (tzn. oświadczyły, że wystartują w niej w tymże sezonie, gdy zostanie osiągnięty kompromis), a najbardziej odejściem w razie braku kompromisu groziło Ferrari, co wywołało różne opinie na ten temat. Jako pierwszy wyłamał się Williams, który bezwarunkowo wysłał zgłoszenie startów do sezonu 2010, za co został zawieszony w członkostwie FOTA. Śladem Williamsa poszedł zespół Force India. Tymczasem kolejne spotkanie, 22 maja, nie dało efektów. Max Mosley uważał, że ograniczenia przyczynią się do zwiększenia ilości zespołów w Formule 1, co jest konieczne (istotnie, do nowego sezonu zgłosiło się 11 nowych chętnych zespołów), FOTA natomiast w zamian za kompromis zaoferowała plan pomocy dla nowych zespołów.
Pojawiły się informacje, że Ferrari, Red Bull i Toro Rosso wysłały bezwarunkowe zgłoszenia, ale zespoły te zaprzeczyły tym doniesieniom.
W sprawę włączyli się również kierowcy, którzy między innymi przed Grand Prix Turcji rozmawiali z FOTA na temat sytuacji w Formule 1. Ponadto poparcie dla udziału w potencjalnej, alternatywnej serii i gotowość opuszczenia Formuły 1 wyrazili między innymi Felipe Massa, Mark Webber, Nick Heidfeld, Fernando Alonso, czy Lewis Hamilton.
16 czerwca FIA ogłosiła, że ograniczenia budżetowe wejdą w życie. Mimo że Mosley dzień później wyraził gotowość pójścia na kompromis, to 19 czerwca FOTA zdecydowała się na odejście z Formuły 1 i utworzenie przez zespoły BMW Sauber, Brawn, Ferrari, McLaren, Red Bull, Renault, Toro Rosso oraz Toyota nowej, alternatywnej serii wyścigowej. W oświadczeniu FOTA napisała:
Fakt ten nie miał oznaczać jednak, że zespoły te nie wystartują w Formule 1 w sezonie 2010, a jedynie zaczną prace nad nową serią wyścigową, konkurencyjną dla Formuły 1.
Jednakże 24 czerwca FIA oraz FOTA doszły do porozumienia, dzięki czemu nie zostanie utworzona nowa seria wyścigowa, a w sezonie 2010 Formuły 1 wystartuje 13 zespołów, z czego 3 nowe.

</doc>
<doc id="1714340" url="https://pl.wikipedia.org/wiki?curid=1714340" title="Wachlarzówkowate">
Wachlarzówkowate



</doc>
<doc id="1714341" url="https://pl.wikipedia.org/wiki?curid=1714341" title="Rhipiduridae">
Rhipiduridae



</doc>
<doc id="1714350" url="https://pl.wikipedia.org/wiki?curid=1714350" title="Czesław Wojtasiak">
Czesław Wojtasiak

Czesław Wojtasiak (ur. 1 stycznia 1940 w Wysocku Małym) – polski polityk, poseł na Sejm PRL IX kadencji.
Życiorys.
Od 1958 pracował w Zakładach Naprawczych Taboru Kolejowego w Ostrowie Wielkopolskim; pełnił tam funkcję kierownika Oddziału Transportu. Kierowca zawodowy I kategorii. Posiada ukończony kurs mistrzowski w zawodzie ślusarskim. Do Polskiej Zjednoczonej Partii Robotniczej wstąpił w 1960. W partii był I sekretarzem POP w ZNTK Ostrów Wielkopolski. W 1975 ukończył Liceum Ogólnokształcące dla Pracujących w Ostrowie Wielkopolskim. W latach 1985–1989 pełnił mandat posła na Sejm PRL IX kadencji w okręgu Kalisz z ramienia PZPR. Zasiadał w Komisji Transportu, Żeglugi i Łączności. Udzielał się także jako ławnik Sądu Wojewódzkiego w Kaliszu oraz działacz sportowy. 

</doc>
<doc id="1714354" url="https://pl.wikipedia.org/wiki?curid=1714354" title="14 Dywizjon Artylerii Samobieżnej">
14 Dywizjon Artylerii Samobieżnej

14 Dywizjon Artylerii Samobieżnej im. gen. bryg. Wacława Wieczorkiewicza (14 das) – pododdział artylerii samobieżnej Sił Zbrojnych RP.
Dywizjon stacjonuje w garnizonie Jarosław, w koszarach przy ulicy 3 Maja 80.
Pododdział był jednostką organizacyjną 14 Brygady Pancernej Ziemi Przemyskiej, a obecnie wchodzi w skład 21 Brygady Strzelców Podhalańskich.
Tradycje.
Z dniem 25 czerwca 2002 14 das przejął sztandar i dziedzictwo tradycji 14 Jarosławskiego Dywizjonu Artylerii Przeciwpancernej
Z dniem 19 września 2009 jednostka otrzymała imię patrona gen. bryg. Wacława Wieczorkiewicza i przyjęła dziedzictwo tradycji:
Decyzją Nr 132/MON Ministra Obrony Narodowej z dnia 18 kwietnia 2011 wprowadzono odznakę pamiątkową, oznakę rozpoznawczą oraz proporczyk na beret 14 dywizjonu artylerii samobieżnej.
Decyzją Nr 9/MON z dnia 12 stycznia 2017 zostało ustanowione Święto dywizjonu.
Struktura.
Na uzbrojeniu dywizjonu znajdują się 122 mm samobieżne haubice 2S1 "Goździk".
28 grudnia 2021 dywizjon otrzymał pierwszą baterię ośmiu armatohaubic Krab kalibru 155 mm.
23 lutego 2023 dywizjon otrzymał dwanaście K9A1 Thunder

</doc>
<doc id="1714356" url="https://pl.wikipedia.org/wiki?curid=1714356" title="Order Krzyża Białego">
Order Krzyża Białego

Order Krzyża Białego, Order Wierności, Krzyż Wierności (wł. "Ordine Croce Bianca, Ordine della Fidela, Croce della Fidela") – ustanowione w 1814 i krótko istniejące odznaczenie wojskowe Wielkiego Księstwa Toskanii.
Szkic historyczny.
Było to odznaczenie włoskie, o którym najmniej ze wszystkich wiadomo. Order został ustanowiony po upadku imperium napoleońskiego przez wielkiego księcia Toskanii Ferdynanda III Habsburga, który po 13 latach wygnania powrócił na swój tron. Order był przyznawany za zasługi wojskowe (według niektórych było to odznaczenie kobiece) i posiadał tylko jedną klasę. W 1817 roku władca Toskanii przestał go nadawać i odnowił założony przez siebie jako wielkiego księcia Würzburga w roku 1807 Order Świętego Józefa oraz odrestaurował jeszcze starszy Order Świętego Stefana.
Wygląd.
Oznaką orderu był emaliowany na biało krzyż maltański ze srebrnymi kulkami na zakończeniach ramion i srebrnymi liliami między ramionami. Order noszony był na ciemnoniebieskiej lub czerwonej wstędze. Inspiracją dla Ferdynanda III Toskańskiego mógł być ustanowiony w tym samym roku i z tego samego powodu – powrotu na dawny tron – burboński Order Lilii, gdyż fleur-de-lis nie mają wprawdzie nic wspólnego z rodzinną heraldyką habsburską, niemniej jednak pojawiają się w herbie stolicy Toskanii, Florencji.

</doc>
<doc id="1714357" url="https://pl.wikipedia.org/wiki?curid=1714357" title="Rocce Fourioun">
Rocce Fourioun

Rocce Fourioun (fr. "Pointe de Marte") – szczyt w Alpach Kotyjskich, części Alp Zachodnich. Leży na granicy między Włochami (regionie Piemont) a Francją (region Prowansja-Alpy-Lazurowe Wybrzeże). Szczyt można zdobyć drogami ze schronisk Rifugio Vitale Giacoletti (2741 m), Rifugio Battaglione Alpini Monte Granero (2377 m) we Włoszech oraz Refuge du Viso (2460 m) we Francji.
Pierwszego wejścia dokonał topograf Królestwa Sardynii ok. 1850 r.

</doc>
<doc id="1714359" url="https://pl.wikipedia.org/wiki?curid=1714359" title="Józef Alojzy Gawrych">
Józef Alojzy Gawrych

Józef Alojzy Gawrych, ps. „Hawrych”, „Laudański” (ur. 16 marca 1891 w Tarnówku, zm. 1955) – polski dziennikarz i działacz narodowy, żołnierz wywiadu wojskowego (Oddział II Sztabu Generalnego WP), uczestnik powstań: wielkopolskiego, warszawskiego, śląskiego organizator akcji plebiscytowej na Górnym Śląsku, polityk Stronnictwa Pracy i poseł do Krajowej Rady Narodowej (1946–1947).
Życiorys.
Urodził się w Wielkopolsce w rodzinie ziemiańskiej. W latach 1909–1912 studiował handel w Berlinie, gdzie współpracował również z polonijnym „Dziennikiem Berlińskim”. Był korespondentem wojennym podczas I wojny bałkańskiej. W 1913 na krótko stanął na czele redakcji „Gazety Opolskiej”, później został redaktorem naczelnym „Głosu Lubawskiego”.
W 1914 został zmobilizowany do wojska pruskiego. W 1918 objął stanowisko oficera propagandy na rzecz pożyczek wojennych w dolnośląskiej Świdnicy. 10 listopada 1918 stanął na czele lokalnej rewolucyjnej Rady Żołnierskiej (do 24 listopada). Po powrocie do Opola w II połowie listopada pracował w „Gazecie Opolskiej”, założył również propolskie pismo „Der Weiße Adler” (3 numery). Wziął udział w powstaniu wielkopolskim, był szefem wydziału prasy w sztabie. Za swe zasługi został na początku 1920 awansowany do stopnia kapitana Wojska Polskiego. W tym samym roku podjął pracę w Polskim Komisariacie Plebiscytowym w Bytomiu, gdzie był Szefem Policji PKPleb. Górnego Śląska oraz Szefem Wydziału Wywiadowczo-Informacyjnego. Kierował 40 wywiadowcami, miał 25-osobową opłacaną agenturę tajnych współpracowników ulokowanych w instytucjach i urzędach niemieckich i 40-osobową straż chroniącą kadrę PKPleb. z Hotelu Lomnitz (siedziby PKPleb.). Informował centralę Oddz. II SG WP, francuskie 2eme Bureau de l’État-major général i polityka Wojciecha Korfantego. W latach 1921–1922 pracował w Naczelnej Radzie Ludowej Górnego Śląska.
Za skuteczne działania wywiadowcze owocujące zwiększeniem terytorium RP odznaczony został Krzyżem Kawalerskim (2 maja 1923) i Krzyżem Oficerskim Orderu Odrodzenia Polski oraz Krzyżem Niepodległości (1938). Ponadto Śląskim Krzyżem Powstańczym za przyczynienie się do zdobycia wschodniego Górnego Śląska przez Rzeczpospolitą Polską i Wielkopolskim Krzyżem Powstańczym (pośmiertnie) za przyczynienie się do przywrócenia Wielkopolski Rzeczypospolitej Polskiej.
W dwudziestoleciu międzywojennym pracował w towarzystwach ubezpieczeniowych. Od 1920 należał do Polskiego Stronnictwa Chrześcijańskiej Demokracji. Był również członkiem Związku Hallerczyków. W 1936 został prezesem Chorągwi Śląskiej Związku, która pozostawała pod silnym wpływem SN. Od 1929 pozostawał członkiem Stronnictwa Narodowego. Był m.in. wiceprzewodniczącym okręgu śląskiego partii. Z jej ramienia sprawował mandat radnego Katowic. W 1937 wszedł w skład Komitetu Wojewódzkiego Stronnictwa Pracy w Katowicach, był jego wiceprezesem. Zasiadał w Radzie Naczelnej SP jako wiceprezes. W latach 20. był prezesem Chorągwi Śląskiej Związku Hallerczyków.
W czasie II wojny światowej znalazł się we Lwowie, gdzie kierował podziemną organizacją SP. Redagował pismo „Wytrwamy”. W 1942 uciekł przed aresztowaniem do Warszawy, gdzie dokooptowano go w skład Zarządu Głównego SP. Wziął udział w powstaniu warszawskim.
Po wojnie przez kilka miesięcy związany był z frakcją „popielowców”. W 1946 przeszedł na stronę „Zrywu”. W 1946 otrzymał mandat posła do Krajowej Rady Narodowej. Był również radnym Wojewódzkiej Rady Narodowej w Katowicach. W 1947 kandydował z listy Stronnictwa Pracy w wyborach do Sejmu Ustawodawczego.
W 1950 przeszedł do SD, zasiadał m.in. w jego CK. Był członkiem ZBoWiD.
Przez ostatnie lata mieszkał w Poznaniu. Został pochowany na Cmentarzu Garnizonowym przy ulicy Meteorologów w Katowicach.
Był żonaty z Haliną. Miał dwóch synów Jerzego (1927–1994) oraz Anatola Józefa (1924-1993), obydwaj uczestniczyli w powstaniu warszawskim. 14 lutego 1989 r. Anatola Józefa wybrano Prezesem Zarządu Głównego "Towarzystwa Pamięci Powstania Wielkopolskiego 1918/1919".

</doc>
<doc id="1714360" url="https://pl.wikipedia.org/wiki?curid=1714360" title="Wimbledon 2009 (gra podwójna kobiet)">
Wimbledon 2009 (gra podwójna kobiet)



</doc>
<doc id="1714361" url="https://pl.wikipedia.org/wiki?curid=1714361" title="Ginter Lazar">
Ginter Lazar

Ginter Lazar (ur. 2 kwietnia 1940 w Raciborzu – zm. 26 maja 2004 r. w Hagen) – polski piłkarz, wychowanek Unii Racibórz.
Dwukrotnie zostawał królem strzelców w polskiej drugiej lidze (sezony 1962 i 1965/66). Grał w I-ligowej Unii Racibórz zdobywając 23 gole. W 1974 r. zakończył karierę piłkarską.

</doc>
<doc id="1714362" url="https://pl.wikipedia.org/wiki?curid=1714362" title="Jerzy Domiński (1908–1992)">
Jerzy Domiński (1908–1992)

Jerzy Domiński (ur. 9 marca 1908, zm. 27 kwietnia 1992) – polski prawnik, działacz społeczny i polityk, poseł do Krajowej Rady Narodowej (1945–1947) i do Sejmu Ustawodawczego (1947–1952).
Życiorys.
Z wykształcenia był prawnikiem. Praktykował jako adwokat. W czasie II wojny światowej przebywał na terenie województwa kieleckiego, gdzie dowodził lokalnym oddziałem Stronnictwa Zrywu Narodowego. Tam też organizował m.in. Polski Związek Wolności związany ze Stronnictwem Pracy. W konspiracji funkcjonował pod pseudonimem „Sędzia”. Brał udział w powstaniu warszawskim 1944.
W 1945 został sekretarzem generalnym Stronnictwa Pracy. W tym samym roku zasiadł w Krajowej Radzie Narodowej jako jej sekretarz. Był m.in. członkiem komisji ds. opracowania projektu ordynacji wyborczej do Sejmu Ustawodawczego. W 1947 uzyskał mandat posła na Sejm, w którym kierował Klubem Poselskim SP. Wszedł w skład komisji ds. ustawy o ustroju najwyższych władz RP (tzw. małej konstytucji). Pod koniec 1947 został pozbawiony funkcji przewodniczącego klubu. Po zakończeniu działalności SP pozostał niezależny.

</doc>
<doc id="1714363" url="https://pl.wikipedia.org/wiki?curid=1714363" title="Nothobranchius kuhntae">
Nothobranchius kuhntae

Nothobranchius kuhntae – gatunek ryby z rodziny Nothobranchiidae. Występuje w Malawi. Osiąga do 6,0 cm długości. Jest rybą słodkowodną, niewędrowną, trudną do utrzymania w akwarium.

</doc>
<doc id="1714365" url="https://pl.wikipedia.org/wiki?curid=1714365" title="Grafen (jeleń)">
Grafen (jeleń)



</doc>
<doc id="1714367" url="https://pl.wikipedia.org/wiki?curid=1714367" title="Leki hipoglikemiczne">
Leki hipoglikemiczne



</doc>
<doc id="1714370" url="https://pl.wikipedia.org/wiki?curid=1714370" title="Hass">
Hass



</doc>
<doc id="1714371" url="https://pl.wikipedia.org/wiki?curid=1714371" title="Hiponatriemia">
Hiponatriemia



</doc>
<doc id="1714373" url="https://pl.wikipedia.org/wiki?curid=1714373" title="Marian Woźniak">
Marian Woźniak

Marian Konrad Woźniak (ur. 2 marca 1936 w Dąbrownicy, zm. 23 marca 1996) – polski polityk, poseł na Sejm PRL IX kadencji, wojewoda siedlecki, członek Biura Politycznego KC PZPR w latach 1982–1988, ambasador PR/RP w Chinach w latach 1988–1990.
Życiorys.
Syn Teodora i Zofii. W 1957 ukończył Wyższą Szkołę Ekonomiczną w Poznaniu. W latach 1957–1961 był pracownikiem Wojewódzkiej Komisji Planowania Gospodarczego w Zielonej Górze, a następnie latach 1961–1965 zajmował stanowisko kierownika w dziale planowania inwestycji Mazowieckich Zakładów Rafineryjnych i Petrochemicznych w Płocku. Od 1967 do 1970 pełnił funkcję przewodniczącego prezydium Miejskiej Rady Narodowej w Płocku. W latach 1970–1973 był zastępcą przewodniczącego Wojewódzkiej Rady Narodowej w Warszawie. W latach 1973–1978 był wicedyrektorem, a następnie dyrektorem zespołu gospodarki terenowej Komisji Planowania przy Radzie Ministrów. Od 1979 do 1981 zajmował stanowisko wojewody siedleckiego. Od 1980, jako członek Komisji do spraw Reformy Gospodarczej, pełnił funkcję przewodniczącego zespołu do spraw administracji i gospodarki terenowej.
Był członkiem organizacji młodzieżowych, w latach 1951–1956 Związku Młodzieży Polskiej, a w latach 1953–1957 Zrzeszenia Studentów Polskich. Od 1960 był członkiem Polskiej Zjednoczonej Partii Robotniczej. W latach 1967–1970 zasiadał w egzekutywie Komitetu Miasta i Powiatu PZPR w Płocku. W 1981 piastował stanowisko I sekretarza Komitetu Wojewódzkiego PZPR w Siedlcach. Od IX Nadzwyczajnego Zjazdu PZPR w lipcu 1981 wchodził w skład Komitetu Centralnego PZPR. 5 czerwca 1982 zastąpił Stanisława Kociołka na stanowisku I sekretarza KW Polskiej Zjednoczonej Partii Robotniczej w Warszawie. Funkcję tę sprawował do 1985. W latach 1982–1988 był członkiem Biura Politycznego KC PZPR (wcześniej, w 1982, zastępcą członka), a w latach 1981–1988 sekretarzem KC PZPR. W 1985 uzyskał mandat posła na Sejm PRL IX kadencji z okręgu Warszawa Wola. Zasiadał w Komisji Nadzwyczajnej do rozpatrzenia projektu ustawy o zmianach w organizacji naczelnych i centralnych organów administracji państwowej.
2 września 1982 na mocy decyzji Biura Politycznego KC PZPR wszedł w skład Komitetu Honorowego uroczystości żałobnych Władysława Gomułki. W sierpniu 1984 wszedł w skład Obywatelskiego Komitetu Obchodów 40. Rocznicy Powstania Warszawskiego.
Po odejściu z kierownictwa PZPR, był w latach 1988–1990 ambasadorem PRL/RP w Chinach. Rząd Tadeusza Mazowieckiego odwołał go z tego stanowiska.

</doc>
<doc id="1714375" url="https://pl.wikipedia.org/wiki?curid=1714375" title="Nothobranchius lourensi">
Nothobranchius lourensi

Nothobranchius lourensi – gatunek ryby z rodziny Nothobranchiidae. Występuje w Tanzanii. Osiąga rozmiary do 5,0 cm. Ryba słodkowodna, niewędrowna. Trudny do utrzymania w akwarium.

</doc>
<doc id="1714376" url="https://pl.wikipedia.org/wiki?curid=1714376" title="Manfred Urbas">
Manfred Urbas

Manfred Urbas (ur. 4 marca 1938 r. w Raciborzu) – polski piłkarz, wychowanek i współautor największych dokonań Unii Racibórz.
Jest obok Mariana Norkowskiego rekordzistą w liczbie posiadanych tytułów króla strzelców w polskiej II lidze. Tytuł ten zdobywał trzykrotnie w barwach Unii Racibórz (w latach 1958, 1959 oraz 1960) i jako jedyny trzy razy z rzędu. Wraz z Unią, jeszcze jako junior dwukrotnie zdobył tytuł mistrza Polski juniorów (lata 1954 i 1956). W jej seniorskim składzie występował w czasach największych osiągnięć klubu, również wtedy, gdy zagościł on w I lidze. Później został zawodnikiem także pierwszoligowej Odry Opole. Grał w juniorskiej kadrze narodowej oraz w reprezentacji opolszczyzny.

</doc>
<doc id="1714379" url="https://pl.wikipedia.org/wiki?curid=1714379" title="Ulica aleja marsz. Józefa Piłsudskiego w Legnicy">
Ulica aleja marsz. Józefa Piłsudskiego w Legnicy



</doc>
<doc id="1714380" url="https://pl.wikipedia.org/wiki?curid=1714380" title="Zerzeń (Warszawa)">
Zerzeń (Warszawa)



</doc>
<doc id="1714381" url="https://pl.wikipedia.org/wiki?curid=1714381" title="Vladimír Michálek">
Vladimír Michálek

Vladimír Michálek (ur. 2 listopada 1956 w Mladej Boleslavi) – czeski reżyser i scenarzysta filmowy.
Studia na FAMU ukończył w 1992. Podczas studiów realizował filmy dokumentalne. W pełnym metrażu debiutował w 1994 "Ameryką", adaptacją niedokończonej powieści Franza Kafki o tym samym tytule. W dorobku ma także inne filmy powstałe w oparciu o utwory literackie. I tak "Zapomniane światło" nawiązuje do prozy Jakuba Demla, scenariusz "Anděl Exit" powstał we współpracy z pisarzem Jáchymem Topolem, a "O rodzicach i dzieciach" to ekranizacja noweli Emila Hakla.
W 1998 zrealizował w polskiej obsadzie (Bogusław Linda, Olaf Lubaszenko) "Zabić Sekala", dramat rozgrywający się w realiach II wojny światowej. Pracuje dla telewizji.

</doc>
<doc id="1714382" url="https://pl.wikipedia.org/wiki?curid=1714382" title="Vladimir Michalek">
Vladimir Michalek



</doc>
<doc id="1714384" url="https://pl.wikipedia.org/wiki?curid=1714384" title="Zerzeń">
Zerzeń

Zerzeń – osiedle i obszar MSI w dzielnicy Wawer w Warszawie.
Charakteryzuje się niską zabudową. Głównymi ciągami komunikacyjnymi są ulice Wał Miedzeszyński oraz Trakt Lubelski. Osiedle zamieszkuje około 3 tys. mieszkańców. W dzielnicy znajduje się jedna z najstarszych warszawskich parafii – Wniebowzięcia NMP – oraz częściowo zabytkowy cmentarz parafialny. W ramach osiedla Zerzeń można wyróżnić odrębne obszary takie jak Borków, Borków Kolonia, Kuligów, Zastów i Zbytki.
Granice.
Według MSI granice Zerznia przebiegają od kanału Nowa Ulga wzdłuż ulicy Zastowskiej do ulicy Spadowej, ul. Spadową do kanału Rów Zerzeński, dalej zachodnią granicą jeziora Żabie do kanału Nowe Ujście i dalej do granicy na Wiśle z dzielnicą Mokotów, wzdłuż niej do granicy z dzielnicą Wilanów i przedłużenia ul. Skalnicowej. Stamtąd do cieku wodnego i dalej na północ do ul. Chodzieskiej i tą ulicą do ul. Trakt Lubelski, następnie Traktem Lubelskim na południe i dalej za skrzyżowaniem z ul. Borków na wschód do kanału Zagoździańskiego. Na północ granica biegnie kanałem Zagoździańskim do kanału Nowa Ulga na wysokości ul. Zastowskiej.
Historia.
Początki osadnictwa na ziemiach Zerznia.
Pierwsi ludzie na terenach późniejszego Zerznia i okolic pojawili się najprawdopodobniej z końcem paleolitu, kiedy zakończyło się zlodowacenie północnopolskie, około 14 – 10 tysięcy lat temu. Były to koczownicze plemiona, zajmujące się myślistwem i zbieractwem. Ówczesny klimat, który po ustąpieniu lądolodu znacznie się ocieplił bardzo im sprzyjał. Ich członkowie budowali tymczasowe obozowiska, których liczne ślady przetrwały do dnia dzisiejszego. W późniejszych czasach ziemie polskie zajęły plemiona, prowadzące osiadły tryb życia.
W okolicach Zerznia odkryto ślady bytności człowieka z czasów epoki brązu i wczesnego żelaza, m.in. groby całopalne z okresu kultury łużyckiej (1300 – 400 p.n.e.) i cmentarzysko czynne przez 200 – 250 lat zbudowane przez ludzi kultury grobów kloszowych, zawierające 55 grobów kloszowych i jamowych, niedaleko natomiast miejsce palenia zwłok na stosie.
Czasy średniowieczne.
Zerzeń to stara, średniowieczna wieś, sięgająca swoją historią początków II tysiąclecia n.e. Henryk Wierzchowski przypuszcza, że mogła znajdować się w składzie uposażenia opactwa w Mogilnie dokonanego przez Bolesława Szczodrego. Badania archeologiczne wykazały, że niewielka osada wczesnośredniowieczna istniała na terenie Zerznia już w XII – XIII wieku, jeżeli nie wcześniej. Dobra zerzeńskie obejmowały pas ziemi ciągnący się od Wisły na wschód w kierunku dóbr Miłosna. Od południa sąsiadowały z nimi dobra miedzeszyńskie, od północy – zastowskie. Na wschodzie rozciągał się gęsty bór, bliżej Wisły dominowały natomiast łąki i pola żyznych madów rzecznych, występował tam także las łęgowy. Sąsiedztwo Wisły i rozległych puszcz mazowieckich sprzyjały rozwojowi osadnictwa.
Wieś Zerzno do 1338 roku była własnością Opactwa Benedyktynów w Płocku.
Czasy nowożytne.
Wieś szlachecka Rzizno położona była w 1580 w powiecie warszawskim ziemi warszawskiej województwa mazowieckiego.
Inne informacje.
W roku 2015 powstał film dokumentalny „Osada Zerzeń” ukazujący losy mieszkańców i przedstawiający historie znane nielicznym, najstarszym mieszkańcom.

</doc>
<doc id="1714390" url="https://pl.wikipedia.org/wiki?curid=1714390" title="Zasada perpetuatio fori">
Zasada perpetuatio fori



</doc>
<doc id="1714391" url="https://pl.wikipedia.org/wiki?curid=1714391" title="Tommy Bechmann">
Tommy Bechmann

Tommy Bechmann (ur. 22 grudnia 1981 w Aarhus) – duński piłkarz występujący na pozycji napastnika.
Kariera klubowa.
Bechmann jako junior grał w klubach Hjortshøj/Egå IF, Aarhus GF, IK Skovbakken oraz FC Aarhus. W 2002 roku przeszedł do pierwszoligowego Esbjerg fB. W lidze duńskiej zadebiutował 28 lipca 2002 w przegranym 1:2 meczu z Aalborg BK. Od czasu debiutu Bechmann stał się podstawowym graczem Esbjergu. 4 sierpnia w zremisowanym 2:2 meczu z Aarhus GF strzelił pierwszego gola w trakcie gry w ekstraklasie. W sezonie 2003/2004 z 19 bramkami na koncie wraz z Steffenem Højerem, Mwape Mitim oraz Mohamedem Zidanem został królem strzelców ligi duńskiej.
W 2004 roku przeszedł do niemieckiego VfL Bochum występującego w Bundeslidze. W tych rozgrywkach zadebiutował 7 sierpnia 2004 w zremisowanym 2:2 pojedynku z Herthą Berlin. 19 września 2004 w zremisowanym 1:1 meczu z Freiburgiem zdobył pierwszą bramkę w trakcie gry w Bundeslidze. W sezonie 2004/2005 zajął z klubem 16. miejsce w lidze i spadł z nim do drugiej ligi. Po roku jego klub powrócił do ekstraklasy. W Bochum Bechmann grał jeszcze przez dwa sezony.
W 2008 roku odszedł do drugoligowego SC Freiburg. Pierwszy ligowy występ zanotował tam 17 sierpnia 2008 w wygranym 2:1 meczu z TSV 1860 Monachium. W sezonie 2008/2009 uplasował się z klubem na 1. miejscu w lidze i awansował z nim do ekstraklasy.
W 2011 roku przeszedł do SønderjyskE Fodbold. W 2017 zakończył karierę.
Kariera reprezentacyjna.
Bechmann jest byłym młodzieżowym reprezentantem Danii. Był graczem reprezentacji U-19, U-20 oraz U-21. W sumie w drużynach młodzieżowych zagrał 21 razy i zdobył 11 bramek.

</doc>
<doc id="1714392" url="https://pl.wikipedia.org/wiki?curid=1714392" title="Mont Chaberton">
Mont Chaberton

Mont Chaberton (wł. "Monte Chaberton") – szczyt w Alpach Kotyjskich, części Alp Zachodnich. Leży w południowo-wschodniej Francji, w regionie Prowansja-Alpy-Lazurowe Wybrzeże, blisko granicy z Włochami. Szczyt można zdobyć drogą z miejscowości Cesana Torinese we Włoszech lub Briançon we Francji. 
Szczyt przeszedł w posiadanie Francji w wyniku ustaleń pokoju paryskiego z 1947 roku, poprzednio należał do Włoch. 
Fortyfikacje.
Na szczycie tym włoska armia w latach 1899-1913 zbudowała baterię artylerii. Była to najwyżej położona fortyfikacja w całej Europie. Bateria ta składała się z ośmiu armat dalekonośnych kalibru 149 mm 149/35 A umieszczonych w kopułach pancernych na położonych w rzędzie, w odległości 6 m od siebie, ufortyfikowanych wieżach. Podczas włoskiej inwazji na Francję, bateria rozpoczęła ostrzał rejonu natarcia, lecz 21 czerwca 6 z jej 8 wież zostało zniszczonych przez podciągnięte uprzednio w ten rejon francuskie ciężkie moździerze kalibru 280 mm. 

</doc>
<doc id="1714394" url="https://pl.wikipedia.org/wiki?curid=1714394" title="KPA">
KPA

Skróty:
Inne znaczenia:

</doc>
<doc id="1714396" url="https://pl.wikipedia.org/wiki?curid=1714396" title="KK">
KK



</doc>
<doc id="1714397" url="https://pl.wikipedia.org/wiki?curid=1714397" title="Kc">
Kc



</doc>
<doc id="1714398" url="https://pl.wikipedia.org/wiki?curid=1714398" title="Kkw">
Kkw



</doc>
<doc id="1714399" url="https://pl.wikipedia.org/wiki?curid=1714399" title="Kks">
Kks



</doc>
<doc id="1714400" url="https://pl.wikipedia.org/wiki?curid=1714400" title="Kro">
Kro



</doc>
<doc id="1714401" url="https://pl.wikipedia.org/wiki?curid=1714401" title="Spór kompetencyjny (postępowanie administracyjne)">
Spór kompetencyjny (postępowanie administracyjne)

Spory kompetencyjne – w rozumieniu przepisów Kodeksu postępowania administracyjnego są to spory między organami jednostek samorządu terytorialnego a organami administracji rządowej. Zachodzi on wtedy, kiedy oba organy uznają się za właściwe w danej sprawie (spór pozytywny) albo żaden z nich nie uznaje się za właściwy (spór negatywny). Spory te rozstrzyga sąd administracyjny.
Z wnioskiem o rozstrzygnięcie sporu kompetencyjnego mogą wystąpić:

</doc>
<doc id="1714402" url="https://pl.wikipedia.org/wiki?curid=1714402" title="Burak Yılmaz">
Burak Yılmaz

Burak Yılmaz (ur. 15 lipca 1985 w Antalyi) – turecki piłkarz, grający na pozycji pomocnika lub napastnika w holenderskim klubie Fortuna Sittard.
Kariera.
Yılmaz jest wychowankiem Antalyasporu. Do kadry pierwszego zespołu dołączył w 2002 roku. Po czterech latach gry w tym klubie odszedł w lipcu 2006 do Beşiktaş JK. Pierwszy ligowy mecz w barwach nowego zespołu rozegrał 6 sierpnia 2006 roku w przegranym 0:1 spotkaniu przeciwko Vestel Manisaspor. Ogólnie w sezonie 2006/2007 wystąpił w 30 meczach ligowych, w których zdobył 5 bramek oraz zdobył Puchar Turcji. W sezonie 2007/2008 wystąpił w jednym meczu fazy grupowej Ligi Mistrzów – w przegranym 0:2 wyjazdowym spotkaniu przeciwko FC Porto. W zimowym oknie transferowym 2008 został sprzedany do Manisasporu. Sezon 2007/2008 zakończył z bilansem 25/10. Po jego zakończeniu został zawodnikiem Fenerbahçe SK. Pierwszym meczem dla Fenerbahçe SK w Süper Lig było przegrane spotkanie przeciwko Gaziantepsporowi (0:1). W lipcu 2009 roku został wypożyczony do Eskişehirsporu. Pół roku później odszedł za darmo do Trabzonsporu. W rundzie wiosennej sezonu 2009/2010 rozegrał 11 meczów ligowych. Wraz z Trabzonsporem świętował zdobycie drugiego w swojej karierze Pucharu Turcji. W sezonie 2010/2011 występował na pozycji prawego pomocnika. We wszystkich oficjalnych rozgrywkach zdobył 23 gole w 44 meczach. W kolejnym sezonie został z 33 golami królem strzelców ligi. Ustanowił również klubowy rekord dotyczący największej liczby goli ligowych zdobytych w jednym sezonie – poprzedni należał do Fatiha Tekke. Oprócz tego rozegrał 3 mecze w fazie grupowej Ligi Mistrzów oraz 3 mecze w Lidze Europy. 19 lipca 2012 roku został piłkarzem Galatasaray SK. Kwota transferu wyniosła 5 milionów euro.
Galatasaray.
2 września 2012 roku strzelił swojego debiutanckiego gola dla nowego klubu w meczu przeciwko Bursasporowi, który zakończył się wynikiem 3:2 i przeszedł do historii jako 1000. zwycięstwo ligowe klubu. Na początku października strzelił gola w meczu przeciwko Eskişehirsporowi, ratując punkt dla Galatasaray z wynikiem 1:1. 28 października strzelił swojego 100. gola w meczu przeciwko Kayserisporowi. Sezon 2014/15 rozpoczął się dla Galatasaray meczem o Superpuchar Turcji przeciwko Fenerbahçe SK. W serii rzutów karnych Burak strzelił gola, jednak jego zespół przegrał w karnych 3:2. W pierwszych meczach ligowych Yılmaz strzelił gola przeciwko Bursasporowi, Sivassporowi oraz Erciyessporowi. W Lidze Mistrzów strzelił na wagę remisu w meczu z Anderlechtem oraz w meczu z Arsenalem, przegranym dla tureckiej drużyny 4:1. 29 listopada strzelił jedynego gola w meczu z Gaziantepsporem. Dołożył po dwóch golach w meczach z Akhisarem (2:1) i Konyasporem (5:0) oraz jednego w meczu z Mersinem (3:2 dla Galatasaray). 4 maja 2015 znowu strzelił dwa gole Akhisarowi. Jedynego hat-tricka w sezonie zdobył w finale Pucharu Turcji przeciwko Bursasporowi, dzięki czemu zespół ze Stambułu wygrał 3:2. Burak zakończył sezon z 16 golami i 4 asystami na koncie.

</doc>
<doc id="1714405" url="https://pl.wikipedia.org/wiki?curid=1714405" title="Burak Yilmaz">
Burak Yilmaz



</doc>
<doc id="1714408" url="https://pl.wikipedia.org/wiki?curid=1714408" title="Rali Transibérico 2009">
Rali Transibérico 2009

Rali Transibérico 2009 (port. "Rali Vodafone Transibérico 2009") – 5. edycja rajdu terenowego Rali Transibérico oraz 3. i ostatnia runda Pucharu Świata FIA cross-country w rajdach terenowych 2009, która rozpoczęła się 17 czerwca a zakończyła 21 czerwca. Rajd prowadził przez Portugalię (start i meta miały miejsce w miejscowości Estoril) oraz zahaczał o Hiszpanię (Mérida). Łączna trasa wszystkich czterech etapów liczyła ok. 1390 km. Zwycięzcą rajdu został Guerlain Chicherit z pilotką Tiną Thörner, który wygrywając ten rajd, sięgnął również po Puchar Świata FIA w rajdach terenowych.

</doc>
<doc id="1714409" url="https://pl.wikipedia.org/wiki?curid=1714409" title="Katastrofa lotnicza w Butte">
Katastrofa lotnicza w Butte

Katastrofa lotnicza w Butte – katastrofa lotnicza, która wydarzyła się 23 marca 2009 roku.
Pilatus PC-12 lecący Redlands do Bozeman z niewiadomych przyczyn rozbił się 150 metrów od pasa startowego na terenie cmentarza. Samolot odbywał lot do Bozeman, jednak na kilka minut przed lądowaniem, piloci postanowili lądować w Butte. W katastrofie zginęło 14 osób (w tym 7 dzieci lecących na narty) - wszyscy na pokładzie.

</doc>
<doc id="1714410" url="https://pl.wikipedia.org/wiki?curid=1714410" title="Revelry">
Revelry

Revelry – trzeci (z czterech wydanych) singli z płyty Only by the Night zespołu Kings of Leon. Został udostępniony 3 marca 2009 roku. Do utworu został nakręcony teledysk.

</doc>
<doc id="1714411" url="https://pl.wikipedia.org/wiki?curid=1714411" title="Dance Love Pop">
Dance Love Pop

Dance Love Pop – trzeci album studyjny wydany przez szwedzką wokalistkę pop Agnes wydany dnia 29 października 2008 nakładem wytwórni Universal Music. Płytę promowały dwa single – "On and On" oraz "Release Me" natomiast sam album znalazł się na pozycji #5 szwedzkiego notowania najczęściej sprzedawanych płyt. Dnia 1 kwietnia 2009 na rynku muzycznym ukazała się specjalna edycja albumu, "Dance Love Pop: The Love Love Love Edition" wzbogacona o dodatkowy krążek, na którym znalazł się trzeci singel prezentujący dzieło, "Love Love Love".
Informacje o albumie.
Informację na temat tytułu krążka media otrzymały dnia 13 września 2008 przez Kaja Kindvalla za pośrednictwem stacji radiowej "Tracks". Kilka dni później, 17 września 2008 tę nowinę oficjalnie potwierdziła wytwórnia płytowa wokalistki. Kindvall stwierdził, że album "odkrywa trzy rzeczy zawarte w muzyce prezentowanej na krążku; (...) jest to muzyka dance, która krąży wokół popu i opowiada o miłości".
Recenzje.
Sandra Wall z gazety "Norrköpings Tidningar" stwierdziła, że "Agnes stworzyła album, który doskonale pasuje do każdego klubu, gdyż muzyka na albumie wywołuje rozrywkowy nastrój. Artystka nadal trzyma wysoki standard, od momentu kiedy wygrała "Idola", jednak obecnie znacznie zwiększyła tempo rozwoju muzycznego, przez co dalej jest świetna. Warstwa liryczna krążka nie jest głęboka i porusza tematy niedoskonałego związku wyśmienicie nadając się na klubowy parkiet".
Anneli Wikström recenzentka "Metra" pisze "Niech was nie zmyli dziecinna okładka. Album pod względem muzycznym znacznie odbiega od melodyjek popowych rodem z prywatek". Zaznacza ona także, iż materiał zawarty na krążku jest zaskakująco dojrzały, konkurujący z muzyką lat 80. Lisa Appelqvist z Kristianstadsbladet porównuje Agnes do Madonny i Whitney Houston dodając, że "artystka ze swojego głosu przypominającego ten diw z lat 70. wykrzykuje swoje słynne "Release Me", które przypomina popularne "Like a Prayer" Madonny z gospolowo-skrzypkowym rytmem muzycznym". Recenzentkę zdumił fakt, iż "tak młoda, 21 letnia osoba już w tym wieku jest w stanie zaprezentować nam tak różną, a zarazem dobrą muzykę w przyszłości". Johan Rylander z "Göteborgsposten" wyznaje, że kooperacja z Andersem Hanssonem doprowadziła do "znaczącej zmiany wizerunku, jaki Agnes prezentowała od czasów wygranej w "Idolu". Bombowe ballady w stylu Celine Dion poszły w niepamięć na rzecz nowoczesnego a zarazem świetnego jakościowo dance-popu".
Lista utworów.
Dance Love Pop.
Utwory bonusowe

</doc>
<doc id="1714412" url="https://pl.wikipedia.org/wiki?curid=1714412" title="Mërgim Mavraj">
Mërgim Mavraj

Mërgim Mavraj (ur. 9 czerwca 1986 w Hanau) – albański piłkarz występujący na pozycji obrońcy. Od 2014 jest zawodnikiem 1. FC Köln.
Kariera.
Seniorską karierę rozpoczął w 2005 roku w klubie SV Darmstadt 98 z rozgrywek Regionalliga Süd. W lipcu 2007 roku odszedł za około 350 tysięcy euro do VfL Bochum. W rozgrywkach Bundesligi zadebiutował 10 maja 2008 roku w meczu przeciwko Karlsruher SC (3:1). Pierwszego ligowego gola zdobył dokładnie tydzień później w spotkaniu z Hansą Rostock (1:2). W styczniu 2011 roku został piłkarzem ówczesnego drugoligowca, SpVgg Greuther Fürth. Latem 2014 przeszedł do 1. FC Köln.
W 2007 roku zagrał w dwóch meczach niemieckiej kadry młodzieżowej. W 2012 roku zdecydował się na reprezentowanie kraju swojego pochodzenia, Albanii.

</doc>
<doc id="1714413" url="https://pl.wikipedia.org/wiki?curid=1714413" title="Claudio Baglioni">
Claudio Baglioni

Claudio Baglioni, właściwie Claudio Enrico Paolo Baglioni (ur. 16 maja 1951 w Rzymie) – włoski piosenkarz i kompozytor, jeden z najwybitniejszych przedstawicieli piosenki autorskiej we włoskiej muzyce pop lat 70. XX wieku.
Życiorys.
XX wiek.
Lata 60..
Claudio Baglioni, jedyny syn Riccardo Baglioniego, policjanta z zawodu i Silvi Saleppico, gospodyni domowej, urodził się w rzymskiej dzielnicy Montesacro; wychowywał się w rodzinnym mieście.
W 1964 jako nastolatek zetknął się po raz pierwszy z estradą startując w lokalnym konkursie śpiewaczym, organizowanym przez Ottorino Valentiniego. Wykonywał piosenkę Paula Anki "Ogni volta". W roku następnym wygrał wspomniany konkurs piosenką "I tuoi anni più belli" Gene Pitneya. Na otrzymanej w prezencie gitarze zaczął grać piosenki Fabrizia De André.
W 1966 dał swój pierwszy w życiu publiczny koncert w lokalnym teatrze, za który otrzymał wynagrodzenie w wysokości 1000 lirów.
W 1967 skomponował swoją pierwszą piosenkę „Annabel Lee” do poematu Edgara Allana Poego pod tym samym tytułem. Uczył się jednocześnie geodezji zamierzając studiować architekturę na uniwersytecie.
Na przełomie 1967 i 1968 roku nagrał 4 piosenki dla wytwórni Ricordi w Mediolanie, ale bez powodzenia.
W 1968 uczestniczył w kolejnym konkursie "Fuori la voce", organizowanym przez Pippo Baudo oraz spotkał Antonio Coggio, producenta i pianistę, który stał się w nadchodzących latach jego głównym współpracownikiem przy realizacji nagrań.
W 1969 otrzymał swój pierwszy kontrakt płytowy z wytwórnią RCA Italiana (na 5 lat); ponieważ był wówczas jeszcze niepełnoletni, kontrakt podpisał w jego imieniu ojciec.
Lata 70..
W 1970 ukazał się debiutancki singiel Claudio Baglioniego "Una favola blu/Signora Lia". Pierwsza z tych piosenek, "Una favola blu" (tekst: Giulio D’Ercole i Alberto Morina, muzyka: Piero Melfa) uczestniczyła w festiwalu Un disco per l’estate a druga, "Signora Lia" (autorzy: Claudio Baglioni i Carlo Scartocci), w festiwalu Festivalbar, jednakże bez powodzenia.
W tym samym roku ukazał się też debiutancki album piosenkarza, zatytułowany "Claudio Baglioni", jednakże udało się go sprzedać tylko w liczbie 1000 egzemplarzy, wskutek czego został wycofany z rynku pozostając do dziś rarytasem kolekcjonerskim
W 1971 Claudio Baglioni uczestniczył w kilku festiwalach: Mostra Internazionale di Musica Leggera w Wenecji, Mostra dell’elettronica w Rzymie (gdzie spotkał swoją przyszłą żonę i współpracownicę Paolę Massari) a we wrześniu, jako gość, w Międzynarodowym Festiwalu Piosenki w Sopocie, po czym odbył 10-dniowe tournée po Polsce.
"Ukazał się jego drugi album, Un cantastorie dei giorni nostri".
W 1972 roku zaśpiewał 3 piosenki w filmie "Fratello sole, sorella luna" Franca Zeffirellego: „Fratello sole sorella luna”, „Preghiera semplice” i „Canzone di San Damiano” oraz napisał piosenki dla innych wykonawców (Mia Martini, Rita Pavone).
W tym samym roku ukazał się jego album "Questo piccolo grande amore", jeden z pierwszych przykładów albumu koncepcyjnego na gruncie włoskim – piosenki zawarte na albumie były połączone w jedną całość wspólnym wątkiem narracyjnym. Album został dobrze przyjęty a singiel promujący go sprzedał się w ilości 800 000 egzemplarzy.
4 sierpnia 1973 Claudio Baglioni ożenił się z Paolą Massari (fakt ten, ze względu na fanów artysty został jednakże podany do wiadomości publicznej kilka lat później); wkrótce potem wydał swój czwarty album, "Gira che ti rigira amore bello", który również okazał się sukcesem artystycznym i komercyjnym.
W 1974 roku Claudio Baglioni nagrał w Paryżu swój piąty album, "E tu...". W jego realizacji wziął udział Vangelis. Album stał się kolejnym sukcesem w dorobku piosenkarza a promujący go singiel, pod tym samym tytułem, okupował przez 14 tygodni włoską listę przebojów i okazał się być najlepiej sprzedawanym singlem roku 1974; wygrał poza tym Festivalbar.
2 października 1975 Claudio Baglioni założył, razem z Mogolem, Paolo Mengolim i Giannim Morandim, Nazionale Italiana Cantanti (Narodową Reprezentację Piosenkarzy), której działalności przyświecać miały cele dobroczynne.
W latach 1975–1978 Claudio Baglioni wydał trzy kolejne albumy: "Sabato pomeriggio" (1975; singiel promujący go znów był singlem roku), "Solo" (1977) i "E tu come stai?" (1978), który rozpoczął współpracę piosenkarza z wytwórnią CBS; w 1980 roku album ukazał się we Francji pt. "„Un peu de toi”".
Intensywnej pracy studyjnej artysty towarzyszyły trasy koncertowe w Europie, Ameryce Południowej, USA i Kanadzie. Jego albumy rozchodziły się w milionowych nakładach.
Lata 80..
Kolejna dekada była nie mniej pomyślna od poprzedniej; nagrany w 1981 album "Strada facendo" zajmował przez 16 tygodni pierwsze miejsce włoskiej listy przebojów i rozszedł się w milionowym nakładzie a Claudio Baglioni zdobył ponadto tytuły: Piosenkarza roku i Śpiewającego autora roku.
19 maja 1982 przyszedł na świat syn piosenkarza, Giovanni.
Latem tego samego roku tournée Claudio Baglioniego, zatytułowane "Alè-oò", zgromadziło łącznie ponad milion uczestników na stadionach; od tej pory wszystkie jego koncerty będą miały charakter masowy. W koncercie rzymskim, na Piazza di Siena, występy piosenkarza obejrzało 120 000 widzów. Pod koniec roku ukazał się podwójny, koncertowy album dokumentujący wspomniane tournée; sprzedany został w ponad milionowym nakładzie.
W 1985 roku był pierwszym włoskim gościem specjalnym, który wystąpił poza konkursem na Festiwalu Piosenki Włoskiej w San Remo; zaśpiewał na nim piosenkę „La canzone più bella del secolo” („Piccolo grande amore”). W tym samym roku wyszedł jego kolejny album "La vita è adesso". Rozszedł się w liczbie 1 200 000 egzemplarzy i przez 18 miesięcy utrzymywał się na włoskiej liście przebojów. Tournée "Notte di Note", rozpoczęło się w Cagliari, a zakończyło się podwójnym koncertem w Rzymie dla 80 tysięcy osób. Był to pierwszy koncert bezpośrednio transmitowany przez RAI.
Rok 1986 to kolejne tournée Claudio Baglioniego, "Assolo", w trakcie którego grał on na wszystkich instrumentach, wykorzystując nowy system – MIDI. W roku następnym ukazał się potrójny album koncertowy "Assolo", dokumentujący wspomniane tournée; ukazała się też książka "Assolo, non solo".
8 września 1988 Claudio Baglioni uczestniczył, jako reprezentant Włoch, w koncercie na rzecz Amnesty International w Turynie; w koncercie wzięły też udział gwiazdy światowej muzyki rozrywkowej, m.in.: Youssou N’Dour, Tracy Chapman, Sting, Peter Gabriel i Bruce Springsteen.
Sukcesom w życiu artystycznym towarzyszyły niepowodzenia w życiu prywatnym – w 1989 ogłoszona została separacja piosenkarza z żoną Paolą Massari (rozwody nie były możliwe w ówczesnym włoskim systemie prawnym).
Lata 90..
W 1990 roku, po 2 latach pracy, ukazał się album "Oltre", na którym obok Claudio Baglioniego gościnnie wystąpiły gwiazdy zarówno włoskiej (Pino Daniele, Mia Martini, Oreste Lionello) jak i światowej (Paco de Lucía, Tony Levin, Youssou N’Dour, Didier Lockwood) sceny muzycznej. W styczniu 1992 roku rozpoczęło się we Florencji tournée "Oltre Il Concerto", które trwało 4 miesiące i zgromadziło na 51 koncertach 400 tysięcy uczestników. Koncerty w ramach tournée zostały określone w rocznym podsumowaniu przeglądu Sorrisi e Canzoni jako tournée roku. 15 lipca tego samego roku ukazał się album koncertowy "Assieme (Oltre il concerto)". 28 września Claudio Baglioni rozpoczął ostatnią część tournée, zatytułowaną "Ancorassieme", po którym wydany został album pod tym samym tytułem.
We wrześniu 1993 roku Claudio Baglioni uczestniczył w "Concerto contro la mafia" ("Koncercie przeciwko mafii"), zorganizowanym w Palermo po głośnym zabójstwie Giovanniego Falcone i Paolo Borsellino – dwóch sędziów zamordowanych przez mafię.
W 1995 ukazał się album "Io sono qui" określany po latach jako jeden z najbardziej dojrzałych w dorobku artystycznym Claudio Baglioniego.
27 października 1996 Claudio Baglioni uczestniczył jako ambasador honorowy FAO w World Food Day Concert. Koncert odbywa się w rzymskim Koloseum i gromadzi wielu artystów z całego świata.
W grudniu 1996 piosenkarz wystąpił w Watykanie przed papieżem Janem Pawłem II w ramach dorocznego Koncertu Bożonarodzeniowego – wykonał piosenkę "Avrai" a towarzyszyła mu Orkiestra Filharmoniczna z Turynu.
Kolejne lata stały pod znakiem koncertów i występów w telewizji.
W 1999 ukazał się nowy album Claudio Baglioniego, "Viaggiatore sulla coda del tempo". Promocja albumu miała miejsce jednego dnia – 30 października 1999 roku w czterech miastach: Florencji, Mediolanie, Neapolu i Katanii; aby zdążyć, piosenkarz podróżował pomiędzy nimi na pokładzie prywatnego samolotu.
31 grudnia 1999 artysta uczestniczył na Placu św. Piotra w Watykanie w koncercie "Notte del millennio (Noc milenijna)", zorganizowanym na powitanie roku 2000 i transmitowanym bezpośrednio przez Rai 1. W obecności około 200 tysięcy widzów wykonał 6 swoich piosenek, w tym: „La vita è adesso”, „Strada Facendo”, „Ninnananna Nannaninna”, „Noi no” i „Fratello sole sorella luna”.
XXI wiek.
W 2001 Claudio Baglioni otrzymał nagrodę „Internet Winner” za największą ilość wejść na jego stronę internetową (ponad 17 milionów w ciągu roku). 8 grudnia tego samego roku wystąpił na deskach Teatro San Carlo w Neapolu, który, po raz pierwszy w swej historii, zdecydował się otworzyć swe podwoje dla artysty ze świata muzyki pop.
W 2003 prezydent Włoch, Carlo Azeglio Ciampi udekorował Claudio Baglioniego Orderem Zasługi Republiki Włoskiej (wł. :Ordine „Al merito della Repubblica Italiana”) – najwyższym włoskim odznaczeniem państwowym.
24 czerwca 2004 artysta otrzymał (stosunkiem głosów 108/110) tytuł doktora na wydziale architektury rzymskiego uniwersytetu La Sapienza. Przedmiotem rozprawy doktorskiej była restauracja architektoniczna i rewitalizacja rzymskiej gazowni miejskiej.
Rok 2005 był bogaty w publikacje, nie tylko muzyczne: podwójny album koncertowy "Crescendo e cercando", potrójny DVD, dokumentujący koncerty artysty z lat 2003–2004, książka "Senza musica" – zbiór zapisków z 1974, na bazie których artysta podsumował całą swoją dotychczasową karierę muzyczną i wreszcie potrójny album "Tutti qui – Collezione dal 1967 al 2005" który obok największych przebojów piosenkarza zawierał również utwory opublikowane po raz pierwszy, skomponowane jeszcze w okresie młodzieńczym: "Tutti qui", "Annabel Lee," "La suggestione" i "Ci fosse lei". Ukazała się też książka "Parole e canzoni" (pod redakcją Vincenzo Mollica), zawierająca wszystkie teksty piosenek artysty.
W 2005 Claudio Baglioni skomponował też utwór "Và", oficjalny hymn uroczystości otwarcia Zimowych Igrzysk Olimpijskich 2006 w Turynie. Utwór (w wersji angielskiej jako "Go"), został zaprezentowany 20 grudnia 2005 w turyńskim Palasport Olimpico na specjalnym koncercie, podczas którego artysta dyrygował orkiestrą symfoniczną i chórem dziecięcym; podczas koncertu zaprezentował również swoje największe przeboje.
W 2006 Claudio Baglioni wziął aktywny udział w uroczystościach otwarcia Zimowych Igrzysk Olimpijskich 2006 w Turynie – najpierw, jeszcze 8 grudnia 2005 biegł w rzymskiej części sztafety znicza olimpijskiego:z Piazza Navona do Campo de’ Fiori a potem, już 10 lutego 2006, gdy jego utwór "Và" był wykonywany jako hymn olimpijski w ceremonii otwarcia na Stadio Olimpico di Torino, on sam dyrygował orkiestrą.
31 marca 2006 ukazała się na rynku kompilacja "Gli altri tutti qui", zawierająca hymn olimpijski oraz 3 wcześniej niepublikowane nagrania (m.in. piosenkę "Se la ragazza che avevi" z 1967). 13 września 2006 Claudio Baglioni dał koncert w Parlamencie Europejskim w Brukseli aby zwrócić uwagę polityków i opinii publicznej na problemy nielegalnej imigracji do Europy.
20 października tego samego roku ukazał się album "Quelli degli altri tutti qui", na którym Claudio Baglioni zaproponował orkiestrowe wersje przebojów lat 60.
Cały rok 2007 przebiegał pod znakiem licznych koncertów piosenkarza.
W listopadzie i grudniu 2008 Claudio Baglioni odbył wielkie tournée, zatytułowane "QPGA (Questo piccolo grande amore)", w którym, nawiązując do swojego albumu z 1972 pod tym tytułem, przedstawia nowe wersje swych przebojów z tamtego okresu. Rezultatem tournée była dokumentująca go płyta CD, film "Questo piccolo grande amore", a także książka pod tytułem "QPGA" – pierwsza powieść napisana przez Claudio Baglioniego.

</doc>
<doc id="1714414" url="https://pl.wikipedia.org/wiki?curid=1714414" title="Oronaye">
Oronaye

Oronaye (fr. "Tête de Moyse ") – szczyt w Alpach Kotyjskich, części Alp Zachodnich. Leży na granicy między Włochami (regionie Piemont) a Francją (region Prowansja-Alpy-Lazurowe Wybrzeże). Szczyt można zdobyć drogą z przełęczy Colle della Maddalena przez schronisko Bivacco Enrico e Mario (2650 m). Pod szczytem, na wysokości 2411 m, znajduje się jezioro - Lago dell'Oronaye.

</doc>
<doc id="1714415" url="https://pl.wikipedia.org/wiki?curid=1714415" title="Przesączanie kłębkowe">
Przesączanie kłębkowe



</doc>
<doc id="1714416" url="https://pl.wikipedia.org/wiki?curid=1714416" title="Spór o właściwość (postępowanie administracyjne)">
Spór o właściwość (postępowanie administracyjne)

Spory o właściwość - w rozumieniu art. 22 Kodeksu postępowania administracyjnego są to spory między organami administracji publicznej o to, który jest właściwy do rozstrzygnięcia w danej sprawie. Spory o właściwość mają charakter wewnętrzny; odróżnia się od nich spory kompetencyjne, mające miejsce między organami jednostek samorządu terytorialnego a organami administracji rządowej.
Spory o właściwość rozstrzygają:
Zgodnie z orzecznictwem, rozstrzygnięcie sporu o właściwość nie jest decyzją administracyjną, zatem nie przysługują od niego środki odwoławcze ani skarga do Naczelnego Sądu Administracyjnego.
Wniosek o rozpatrzenie sporu o właściwość w procedurze wewnętrznej mogą złożyć strona lub organy pozostające w sporze; wniosek o rozpatrzenie sporu o właściwość przez sąd administracyjny mogą złożyć strona; organ jednostki samorządu terytorialnego lub inny organ administracji publicznej, pozostający w sporze; minister właściwy do spraw administracji publicznej; minister sprawiedliwości, Prokurator Generalny; Rzecznik Praw Obywatelskich.
Do czasu rozstrzygnięcia sporu o właściwość organ administracji publicznej na obszarze którego wynikła sprawa podejmuje tylko czynności niecierpiące zwłoki ze względu na interes społeczny lub słuszny interes obywateli i zawiadamia o tym organ właściwy do rozstrzygnięcia sporu.

</doc>
<doc id="1714417" url="https://pl.wikipedia.org/wiki?curid=1714417" title="Otwór kierunkowy">
Otwór kierunkowy

Otwór kierunkowy - odwiert charakteryzujący się zamierzonym skrzywieniem osi.
Pojęcie otworu kierunkowego.
W praktyce wiertniczej nader często spotyka się zjawisko skrzywienia osi otworu. Może mieć ono charakter niezamierzony – będzie się wtedy mówić o samorzutnym skrzywieniu osi otworu, spowodowanym zmiennością fizyczno-mechanicznych i strukturalnych własności skał, czyli czynnikami geologicznymi, jak i czynnikami techniczno-technologicznymi. 
 Zamierzonym skrzywieniem osi otworu nazywa się natomiast zmianę położenia osi w przestrzeni, spowodowaną stosowaniem przeznaczonych ku temu narzędzi (kliny odchylające, łączniki krzywe, turbowierty, wgłębne silniki hydrauliczne), bądź też zmianą parametrów technologii wiercenia. Głębienie otworu z wykorzystaniem wyżej wymienionych środków w celu odchylenia jego osi nazwiemy wierceniem kierunkowym, a zatem pod pojęciem otworu kierunkowego rozumieć się będzie otwór wiertniczy, odchylony w przestrzeni od kierunku pionowego i azymutalnego, na skutek zamierzonej ingerencji człowieka.
Cel wiercenia otworów kierunkowych.
Przestrzenne rozpoznanie wgłębnych struktur geologicznych, jak również poszuki­wanie, opróbowanie i udostępnianie do eksploatacji poziomów ropo- i gazonośnych, wy­konywane jest za pomocą otworów pionowych i kierunkowych.
Otwory kierunkowe wiercone są zarówno na lądzie jak i pod dnem mórz i oceanów. W praktyce wiertniczej spotyka się najczęściej następujące zastosowania otworów kierunkowych:
Wiercenie grupy otworów z jednego stanowiska.
W wielu przypadkach bardziej ekonomiczne jest wykonanie grupy odwiertów z jednego stanowiska. Ma to miejsce szczególnie podczas eksploatacji podmorskich pól naftowych, gdzie poszczególne złoża są położone na tyle blisko siebie, że wykonywanie pojedynczych otworów z indywidualnych platform jest niepraktyczne i nie miałoby ekonomicznego uzasadnienia. 
Takie rozwiązanie pozwala również znacznie skrócić czas od wykonania pierwszego odwiertu, do oddania złoża do eksploatacji, bowiem unika się w ten sposób strat czasu związanych z przemieszczaniem platformy na nowe stanowisko. 
Odwierty ratunkowe.
W przypadku wystąpienia niekontrolowanego przypływu płynu złożowego do otworu, połączonego z pożarem na wiertni i niemożnością opanowania zaistniałej sytuacji metodami konwencjonalnymi, w pobliżu wykonuje się odwiert ratunkowy. Po odwierceniu odcinka pionowego, na wymaganej głębokości następuje odejście od pionu w kierunku otworu pierwszego (tzn. tego, na którym wystąpiła erupcja) w taki sposób, by nastąpiło połączenie obu odwiertów. Umożliwia to zatłoczenie odpowiedniej ilości obciążonej płuczki wiertniczej i tym samym zrównoważenie ciśnienia złożowego, które wywołało erupcję. 
„Prostowanie” otworu.
Podczas wiercenia otworów pionowych zdarza się wielokrotnie, że następuje niezamierzone odchylenie osi otworu od pionu. Może być to związane ze zmianą fizycznych własności przewiercanych warstw skalnych, kątem ich upadu, występowaniem kawern, etc. W takich wypadkach koryguje się trajektorię wierconego otworu z użyciem technologii identycznej ze stosowaną do wiercenia odcinków krzywoliniowych.
Odchylanie osi otworu od istniejącego odcinka.
W trakcie wiercenia otworu często natrafia się na strefy katastrofalnych ucieczek płuczki, zaciskania ścian i przechwyceń przewodu wiertniczego, bądź innych komplikacji, spowodowanych właściwościami przewiercanych skał. W takich przypadkach może się okazać konieczne odwiercenie nowego odcinka z miejsca, leżącego powyżej już istniejącego fragmentu otworu, w celu ominięcia strefy, której przewiercanie skutkuje wyżej wymienionymi zagrożeniami. 
Należy również wymienić przypadek, gdy wykonane w trakcie prowadzonych prac badania geofizyczne wykażą prawdopodobieństwo istnienia innego poziomu perspektywicznego, leżącego w pobliżu. W tym wypadku czynniki ekonomiczne decydują o odwierceniu z istniejącego otworu kolejnego, odchylonego odcinka. 
Badanie struktur niedostępnych wierceniem otworu pionowego.
Wiercenie otworów pionowych jest często niemożliwe, z powodu istnienia przeszkód pochodzenia naturalnego (góry, zbiorniki wodne) lub stworzonych przez człowieka (obszary zabudowy miejskiej, drogi, itd.). Znajdujące się pod takimi miejscami poziomy ropo i gazonośne udostępnia się za pomocą odwiertów kierunkowych. 
Odwierty wykonywane w sąsiedztwie uskoków.
Obszary znajdujące się w pobliżu uskoków są częstym miejscem występowania złóż węglowodorów. Niestety, wiercenie otworu pionowego napotyka w takim przypadku na szereg trudności i najlepszym rozwiązaniem w takich przypadkach jest wykonanie otworu kierunkowego. 
Badanie struktur położonych pod nawisem wysadów solnych.
Wiercenia kierunkowe stosuje się również w przypadku dowiercania struktur, położonych pod nawisem wysadów solnych. Udostępnienie wyżej wymienionych za pomocą pionowego odwiertu wiązałoby się z napotkaniem szeregu trudności i dodatkowych kosztów podczas wiercenia w warstwie soli.
Udostępnianie z lądu złóż podmorskich.
W przypadku, gdy złoże węglowodorów znajduje się pod dnem morza, ale nieopodal linii brzegowej, wtedy bardziej opłacalne jest wykonanie odwiertu (bądź ich grupy) z urządzenia znajdującego się na lądzie. Bierze się to stąd, że koszt eksploatacji morskiej platformy wiertniczej znacznie przewyższa wydatki, jakie trzeba by ponieść w przypadku wiercenia z lądu, nawet po uwzględnieniu dodatkowych kosztów wiercenia kierunkowego.
Metody stosowane w celu krzywienia osi otworu.
Krzywienie otworów kierunkowych wykonuje się za pomocą różnorakich metod. Możemy tu wymienić:
Obecnie najbardziej rozpowszechnioną i najczęściej stosowaną metodą wiercenia otworów kierunkowych jest metoda z użyciem wgłębnych silników hydraulicznych typu wyporowego. 
Horyzontalne przewierty kierunkowe (HDD - Horizontal Directional Drilling).
Do otworów kierunkowych należą również horyzontalne przewierty kierunkowe. Ta nowoczesna technologia (zaliczana do grupy tzw. technologii bezwykopowych) polega na wykonywaniu poziomych przewiertów sterowanych.
Horyzontalne przewierty kierunkowe umożliwiają wykonywanie różnego rodzaju instalacji (wodociągi, kanalizacja, gazociągi, linie energetyczne) metodą bezwykopową wszędzie tam, gdzie niemożliwe jest wykonanie odkrytego wykopu pod rury lub kable:

</doc>
<doc id="1714420" url="https://pl.wikipedia.org/wiki?curid=1714420" title="Atak mrozu w zachodnich Stanach Zjednoczonych (2007)">
Atak mrozu w zachodnich Stanach Zjednoczonych (2007)

Atak mrozu w zachodnich Stanach Zjednoczonych – fala mrozów, która swoim zasięgiem objęła trzy stany na zachodnim wybrzeżu USA (Kalifornia, Oregon, Waszyngton) i trwała od 12 stycznia do 18 stycznia 2007 roku. Arktyczny niż baryczny ulokował się daleko na zachodzie, powodując wystąpienie rekordowo niskich temperatur, wyrządzając straty na plantacjach cytrusów w Kalifornii oraz zaleganie warstwy śniegu w południowej części tego stanu.
Warunki pogodowe.
Niezwykle łagodna zima w wielu regionach południowo-zachodnich stanach i na Wybrzeżu Północno-Zachodnim spowodowała, że zimne powietrze arktyczne dotarło daleko na zachód, przynosząc ze sobą ochłodzenie i opady śniegu w południowej Kalifornii i San Joaquin Valley. W grudniu w południowej Kalifornii panowały suche warunki, z niezwykle ciepłą pogodą i niewielkim zachmurzeniem. W Los Angeles średnia temperatura dla tego miesiąca była wyższa o 3 stopnie. Nad Wybrzeżem Północno-Zachodnim wystąpiły ogromne opady deszczu, powodując powodzie w Waszyngtonie i Oregonie. Temperatura zaczęła spadać poniżej średniej 11 stycznia w San Joaquin Valley i 12 stycznia w południowej Kalifornii. Pierwsze przymrozki wystąpiły w San Joaquin Valley, około północy dnia 13 stycznia. W tym czasie wschodnie i środkowe stany zostały nawiedzone przez burzę lodową.
Skutki.
Atak zimnego powietrza nastąpił w dniach od 13 stycznia do 18 stycznia 2007 roku i objęła swoim zasięgiem kilka obszarów w Kalifornii, Oregonie i Waszyngtonie. 
Południowa Kalifornia.
Obszar Południowej Kalifornii rzadko jest nawiedzany przez opady śniegu. 17 stycznia przyniósł opady śniegu w Malibu i zachodnim Los Angeles. Choć najzimniej było w okresie od 14 do 16 stycznia, opady w tych dniach nie wystąpiły. 14 stycznia w Los Angeles odnotowano temperaturę 2 °C, taką samą temperaturę odnotowano w San Diego. W Lancaster odnotowano temperaturę -16 °C. Wiele dróg oraz międzystanowa autostrada nr 5 zostały zamknięte z powodu opadów śniegu, zdarzyło się również kilka wypadków w wyniku pojawienia się gołoledzi.
Innym skutkiem fali mrozów w południowej Kalifornii było obumieranie palm i innej tropikalnej roślinności.
San Joaquin Valley.
San Joaquin Valley jest największym w Stanach Zjednoczonych regionem, gdzie uprawiane są cytrusy. Wrażliwe na zimno rośliny, takie jak: pomarańcze, cytryny, awokado i kwiaty w znacznym stopniu ucierpiały. W Los Banos odnotowano temperaturę -6 °C w dniach 14 i 15 stycznia. Szacuje się, że około 75% upraw roślin cytrusowych zostało zniszczonych przez fale mrozów. Straty w tym obszarze zostały wycenione na 1 mld USD. Gubernator stanu Arnold Schwarzenegger wniósł wniosek o pomoc do rządu federalnego.
Waszyngton i Oregon.
Stany te są o wiele lepiej przygotowane do niskich temperatur, ponieważ częściej występują tu takie warunki. W Seattle, dnia 14 stycznia temperatura powietrza wynosiła -8.3 °C. Podczas burzy śnieżnej (16 i 17 stycznia) odnotowano rekordowe opady śniegu, w obydwóch stanach pokrywa śniegu w dolinach osiągała 30 cm, a w rejonach górskich 130 cm. Zjawisko to było korzystne dla ośrodków narciarskich położonych w Górach Kaskadowych oraz Sierra Nevada.

</doc>
<doc id="1714422" url="https://pl.wikipedia.org/wiki?curid=1714422" title="Monte Meidassa">
Monte Meidassa

Monte Meidassa – szczyt w Alpach Kotyjskich, części Alp Zachodnich. Leży w północno-zachodnich Włoszech w regionie Piemont, blisko granicy z Francją. Szczyt można zdobyć drogami ze schronisk Rifugio Vitale Giacoletti (2741 m), Rifugio Willy Jervis (1732 m), Rifugio Battaglione Alpini Monte Granero (2377 m) we Włoszech oraz Refuge du Viso (2460 m) we Francji.

</doc>
<doc id="1714432" url="https://pl.wikipedia.org/wiki?curid=1714432" title="René Renno">
René Renno

René Renno (ur. 19 lutego 1979 w Berlinie) – niemiecki piłkarz występujący na pozycji bramkarza. Zawodnik Energie Cottbus, w którym gra od 2010 roku.
Kariera.
Renno urodził się w Berlinie i karierę rozpoczynał w tamtejszej Hercie. W 2000 roku został graczem Tennis Borussia Berlin. Po sezonie 2000/01 przeniósł się do SG Wattenscheid 09. Rozegrał tam 47 meczów. Po dwóch sezonach spędzonych w Bochum-Wattenscheid, został zawodnikiem Rot-Weiss Essen. W 2005 roku René Renno podpisał kontrakt z klubem Bundesligi, VfL Bochum. Przez 4 lata rozegrał tam raptem 19 spotkań (14 dla pierwszej drużyny).

</doc>
<doc id="1714433" url="https://pl.wikipedia.org/wiki?curid=1714433" title="Pointe des Cerces">
Pointe des Cerces

Pointe des Cerces – szczyt w Alpach Kotyjskich, części Alp Zachodnich. Leży w południowo-wschodniej Francji w regionie Owernia-Rodan-Alpy, przy granicy z Włochami. Szczyt można zdobyć drogą z miejscowości Valloire.

</doc>
<doc id="1714435" url="https://pl.wikipedia.org/wiki?curid=1714435" title="Rene Renno">
Rene Renno



</doc>
<doc id="1714437" url="https://pl.wikipedia.org/wiki?curid=1714437" title="Wybory do Parlamentu Europejskiego w Grecji w 1981 roku">
Wybory do Parlamentu Europejskiego w Grecji w 1981 roku

Wybory do Parlamentu Europejskiego w Grecji odbyły się 18 października 1981 roku. Były to pierwsze wybory po wejściu Grecji do Wspólnot europejskich. Grecy wybierali 24 eurodeputowanych. Wybory wygrał lewicowy Ogólnogrecki Ruch Socjalistyczny (PASOK), który zdobył 40,12% głosów, co dało partii 10 z 24 mandatów. Drugie miejsce i 8 mandatów zdobyła konserwatywno-liberalna Nowa Demokracja.

</doc>
<doc id="1714439" url="https://pl.wikipedia.org/wiki?curid=1714439" title="José García">
José García

José García - piłkarz urugwajski noszący przydomek "Loncha", napastnik.
Jako piłkarz klubu Defensor Sporting wziął udział w turnieju Copa América 1945, gdzie Urugwaj zajął czwarte miejsce. García zagrał we wszystkich sześciu meczach - z Ekwadorem (grał tylko w pierwszej połowie - w przerwie zmienił go Juan Riephoff), Kolumbią (w 30 minucie zmienił na boisku Riephoffa, a następnie strzelił 2 bramki), Brazylią (grał tylko w pierwszej połowie - w przerwie zmienił go kolega klubowy Raúl Sarro), Boliwią, Chile (w 18 minucie wszedł na boisko za Riephoffa) i Argentyną (w 65 minucie zmienił go Luis Ernesto Castro).
Rok później wziął udział w turnieju Copa América 1946, gdzie Urugwaj zajął ponownie czwarte miejsce. García zagrał w czterech meczach - z Brazylią (zagrał tylko w drugiej połowie, zmieniając w przerwie Raúla Schiaffino), Boliwią (zdobył bamkę, następnie w 80 minucie zastąił go na boisku Walter Gómez), Argentyną (w 75 minucie zmienił go Schiaffino) i Paragwajem.
Nadal jako gracz klubu Defensor wziął udział w turnieju Copa América 1947, gdzie Urugwaj zajął trzecie miejsce. García zagrał we wszystkich siedmiu meczach - z Kolumbią (w 70 minucie zastąpił go na boisku Oscar Chelle), Chile, Boliwią (zagrał tylko w drugiej połowie, zmieniając w przerwie Washingtona Stulę), Paragwajem (w 73 minucie zmienił go Chelle), Ekwadorem (zdobył bramkę), Peru i Argentyną.
García od 24 stycznia 1945 roku do 11 kwietnia 1948 roku rozegrał w reprezentacji Urugwaju 21 meczów i zdobył 4 bramki.

</doc>
<doc id="1714440" url="https://pl.wikipedia.org/wiki?curid=1714440" title="Am2+">
Am2+



</doc>
<doc id="1714441" url="https://pl.wikipedia.org/wiki?curid=1714441" title="Serie B (2004/2005)">
Serie B (2004/2005)

Rozgrywki Serie B w sezonie 2004/2005 zakończyły się zwycięstwem Empoli FC. Oprócz niego awans do Serie A wywalczyły Treviso FC i Ascoli Calcio. Królem strzelców rozgrywek został Gionatha Spinesi z Arezzo, który zdobył 22 bramki.
Wyniki.
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
Baraże.
O awans do Serie A.
Półfinały
Finał
Najlepsi strzelcy.
22 gole
21 goli
18 goli
17 goli
16 goli
15 goli
14 goli

</doc>
<doc id="1714445" url="https://pl.wikipedia.org/wiki?curid=1714445" title="Richard Ashworth">
Richard Ashworth

Richard James Ashworth (ur. 17 września 1947 w Folkestone) – brytyjski polityk i rolnik, poseł do Parlamentu Europejskiego VI, VII i VIII kadencji.
Życiorys.
Uzyskał wykształcenie średnie i dyplomy instytutów agronomicznych. Prowadził gospodarstwo rolne w Nowej Zelandii, następnie od 1972 do 2001 w East Sussex. Pod koniec lat 70. założył własne przedsiębiorstwo przetwórcze, kierował też firmą United Milk PLC i związkiem farmerów.
W 2004 uzyskał mandat posła do Parlamentu Europejskiego. Został wybrany z listy Brytyjskiej Partii Konserwatywnej. Zasiadał w Komisji Budżetowej, Delegacji do wspólnej komisji parlamentarnej Unia Europejska-Meksyk oraz w Delegacji do spraw stosunków z Mercosurem. W 2009 uzyskał reelekcję. W VII kadencji wstąpił do nowej grupy pod nazwą Europejscy Konserwatyści i Reformatorzy, został też członkiem Komisji Rolnictwa i Rozwoju Wsi. W 2014 po raz trzeci z rzędu uzyskał mandat eurodeputowanego. W trakcie kadencji VIII kadencji PE przeszedł do frakcji chadeckiej, przestał też być członkiem Partii Konserwatywnej. W 2019 dołączył do nowej formacji pod nazwą The Independent Group.

</doc>
<doc id="1714446" url="https://pl.wikipedia.org/wiki?curid=1714446" title="Punta Venezia">
Punta Venezia

Rocce Fourioun – szczyt w Alpach Kotyjskich, części Alp Zachodnich. Leży na granicy między Włochami (regionie Piemont) a Francją (region Prowansja-Alpy-Lazurowe Wybrzeże). Szczyt można zdobyć drogami ze schronisk Rifugio Vitale Giacoletti (2741 m) we Włoszech oraz Refuge du Viso (2460 m) we Francji.

</doc>
<doc id="1714449" url="https://pl.wikipedia.org/wiki?curid=1714449" title="Jose Garcia">
Jose Garcia



</doc>
<doc id="1714450" url="https://pl.wikipedia.org/wiki?curid=1714450" title="Wyłączenie pracownika organu administracji publicznej">
Wyłączenie pracownika organu administracji publicznej

Wyłączenie pracownika organu administracji publicznej może nastąpić z mocy samego prawa ("ex lege"), jak i może dokonać go przełożony pracownika na jego wniosek, wniosek strony lub z urzędu. Wskazuje się w literaturze, że instytucja wyłączenia pracownika przyczynia się do realizacji zasad postępowania administracyjnego: prawdy obiektywnej oraz pogłębiania zaufania obywateli do organów Państwa.
Zgodnie z orzecznictwem Naczelnego Sądu Administracyjnego przyczyny wyłączenia pracownika dotyczą też "osoby, która piastuje funkcję organu administracji publicznej (kierownika organu)".
Wyłączenie z mocy prawa.
Pracownik podlega wyłączeniu od udziału w postępowaniu w sprawie,
Wyłączenie na żądanie lub z urzędu.
Jeżeli zostanie uprawdopodobnione istnienie innych okoliczności, które mogą wywołać wątpliwość co do bezstronności pracownika, bezpośredni przełożony na jego żądania, żądanie ze strony albo z urzędu wyłączy go od udziału w postępowaniu. W takiej sytuacji wyłączenie pracownika albo odmowa wyłączenia pracownika wymaga formy postanowienia, na które jednak nie przysługuje zażalenie.
Skutek wyłączenia.
Zgodnie z Kodeksem postępowania administracyjnego, wyłączony pracownik powinien podejmować tylko czynności nie cierpiące zwłoki ze względu na interes społeczny lub ważny interes stron. Jeżeli decyzja została wydana przez pracownika, który podlegał wyłączeniu, jest to przesłanka wznowienia postępowania administracyjnego.

</doc>
<doc id="1714451" url="https://pl.wikipedia.org/wiki?curid=1714451" title="Natacha Gachnang">
Natacha Gachnang

Natacha Gachnang (ur. 27 października 1987 roku w Vevey) – szwajcarska zawodniczka startująca w Formule 2. Jest kuzynką kierowcy Formuły 1, Sébastiena Buemi.

</doc>
<doc id="1714454" url="https://pl.wikipedia.org/wiki?curid=1714454" title="Rocca la Marchisa">
Rocca la Marchisa

Rocca la Marchisa – szczyt w Alpach Kotyjskich, części Alp Zachodnich. Leży w północno-zachodnich Włoszech w regionie Piemont, blisko granicy z Francją. Szczyt można zdobyć drogą z miejscowości Bellino przez schronisko Rifugio Melezè (1812 m). Góruje nad dolinami Valle Maira i Valle Varaita.

</doc>
<doc id="1714457" url="https://pl.wikipedia.org/wiki?curid=1714457" title="Nowości Ilustrowane">
Nowości Ilustrowane

Nowości Ilustrowane (pierw. "Nowości Illustrowane") – społeczno-kulturalny tygodnik wydawany w Krakowie w latach 1904–1925 przez S. W i Z. Lipińskich. Na łamach ukazywały się artykuły o literaturze i sztuce, a także wiadomości z kraju i ze świata oraz powieści w odcinkach. W każdym numerze zamieszczano kilkadziesiąt rycin. Nakład sięgał 3,5 tysiąca egzemplarzy.
Historia.
Założycielem, wydawcą i redaktorem był Stanisław Lipiński do śmierci 27 maja 1912. W pierwszym okresie działalności w składzie redakcji był założyciel, a także Włodzimierz Zenowicz, Tranda, Trepka, Kazimierz Królicki, Adolf Kiczman, Konstanty Krumłowski. Artystycznym współpracownikiem (ilustratorem) w pierwszych latach istnienia tygodnika był Józef Skarbek Kruszewski. W późniejszych latach z redakcją byli też związani Kruszewski, S. Chrumkowski, J. Bartoszewicz, W. Korolewicz. 
Na łamach tygodnika drukowano w odcinkach powieści takich autorów jak: Artur Gruszecki, Gabriela Zapolska, Wacław Gąsiorowski, W. Sarnecki, Callier, Segeny, Jadwiga Migowa, Lasoń.
Na początku lat 20. Zakłady „Nowości Ilustrowanych” mieściły się w prywatnym domu przy ul. Kazimierza Wielkiego 95 w dzielnicy Kazimierz XV. Były tam zlokalizowane działy techniczne, administracyjne i redakcyjne. W jednym miejscu funkcjonowały zatem redakcja, administracja, drukarnia, kliszarnia, introligatornia, skład klisz i papieru. Według stanu z 1923 w redakcji pracowało 5 osób, w administracji 10, a w pozostałych działach 40.
Od numeru 35 z 29 sierpnia 1925 zmieniono na stałe tytuł z „Nowości Illustrowane” na „Nowości Ilustrowane” i jednocześnie wprowadzono nowy zapis tytułu na stronie tytułowej.
W numerze 39 z 26 września 1925 zapowiedziano przejście do „typu ilustracji popularnej” od kolejnego numeru, a jednocześnie obniżenie ceny z 75 do 50 groszy. W związku z tym od numeru 40 z 8 października 1925 przyjęto nowy zapis tytułu. Wkrótce potem, 7 listopada 1925 ukazał się ostatni dostępny numer 44 pisma (do tego czasu wydawcą był Czesław Lipiński, a redaktorem odpowiedzialnym).

</doc>
<doc id="1714458" url="https://pl.wikipedia.org/wiki?curid=1714458" title="Punta Roma">
Punta Roma

Punta Roma (fr. "Pointe de Rome") – szczyt w Alpach Kotyjskich, części Alp Zachodnich. Leży na granicy między Włochami (regionie Piemont) a Francją (region Prowansja-Alpy-Lazurowe Wybrzeże). Szczyt można zdobyć drogami ze schroniska Rifugio Vitale Giacoletti (2741 m). Sąsiaduje z Punta Udine i Punta Gastaldi.
Pierwszego wejścia dokonali Ubaldo Valbusa i Claudio Perotti 29 sierpnia 1905 r.

</doc>
<doc id="1714459" url="https://pl.wikipedia.org/wiki?curid=1714459" title="Peter Kunter">
Peter Kunter

Peter Kunter (ur. 28 kwietnia 1941 w Berlinie) – niemiecki piłkarz, występujący na pozycji bramkarza.
Kariera klubowa.
Kunter jako zawodnik amatorskiego klubu Eintracht Wetzlar został powołany w 1958 do bramki ówczesnej młodzieżowej drużyny narodowej, w której rozegrał w sumie dziewięć meczów. Od 1961 występował w Freiburger FC, grającym na poziomie Regionalliga Süd. Przez 4 sezony zagrał łącznie w 36 spotkaniach na poziomie tej ligi.
W 1965 dołączył do Eintrachtu Frankfurt. Wraz z zespołem zdobył dwukrotnie Puchar Niemiec w sezonach 1973/74 i 1974/75. 
Przez ponad 11 lat gry w "Orłach", 234 razy pojawiał się na boisku w składzie Eintrachtu. Z uwagi na stosunkowo niski wzrost (1,73 m), Kunter nie był w stanie podjąć walki ze swoimi rywalami w reprezentacji (Sepp Maier, Norbert Nigbur, Wolfgang Kleff, Bernd Franke) i nigdy nie zagrał w seniorskiej reprezentacji.
Sukcesy.
Eintracht Frankfurt

</doc>
<doc id="1714460" url="https://pl.wikipedia.org/wiki?curid=1714460" title="Powiat Poczdam-Środkowa Marchia">
Powiat Poczdam-Środkowa Marchia



</doc>
<doc id="1714461" url="https://pl.wikipedia.org/wiki?curid=1714461" title="Pharyngula (blog)">
Pharyngula (blog)

Pharyngula – blog w sieci ScienceBlogs prowadzony przez PZ Myersa. W 2006 czasopismo "Nature" uznało go za jeden z pięciu najlepszych blogów pisanych przez naukowców. W 2005 przyznano mu Nagrodę Koufax w kategorii Best Expert Blog. Tematyka blogu jest różnorodna, obejmuje nauki ścisłe i zagadnienia nienaukowe. Popularność i uznanie zyskał dzięki sarkastycznemu stylowi Myersa i ostrej krytyce inteligentnego projektu oraz kreacjonizmu. Blog promuje poglądy ateistyczne i liberalne.
Historia.
Według Alexy strona Pharyngula.org została uruchomiona 19 czerwca 2002. Początkiem strony był projekt, w którym w ramach ćwiczeń z pisania prac uczniowie Myersa mieli przedstawić minieseje, potem publikowane w Internecie. Po jego zakończeniu Myers zaczął osobiście korzystać z oprogramowania do tworzenia stron i założył blog. Nazwał go od nazwy swojego ulubionego etapu rozwojowego – pharynguli. Od 2005 blog Myersa znajduje się na serwerach ScienceBlogs.
Tematyka.
W 2007 Myers opublikował recenzję książki Stuarta Pivara "Lifecode", w której zawarta była teza, że samodzielna organizacja na zarodkowym i płodowym etapie rozwoju określa ostateczną budowę organizmów. Myers skrytykował książkę, twierdząc, że ilustracje i pomysły w niej zawarte powstały w wyobraźni Pivara i nie mają oparcia w faktach. Po dyskusji w dziale komentarzy blogu, Pivar pozwał Myersa o zniesławienie, jednak w ciągu tygodnia wycofał pozew uznając, że winnym jest Seed Media Group.
W czerwcu 2008 Myers skomentował doniesienia prasowe na temat studenta University of Central Florida, który usiłował wynieść z kościoła konsekrowaną hostię i pokazać ciekawemu chrześcijańskiej wiary koledze w jego domu. Po tym jak student zaczął otrzymywać groźby śmierci, Myers opublikował pierwszy wpis na ten temat na swoim blogu. Wkrótce sam również zaczął otrzymywać obraźliwe maile i pogróżki.
Szczególnie chętnie Myers krytykuje kreacjonizm, ideę inteligentnego projektu i instytucje promujące pseudonaukę, takie jak Discovery Institute czy Answers in Genesis. W lutym i marcu 2007 skupił się na neurochirurgu Michaelu Egnorze, który właśnie dołączył do Discovery Institute. Poza krytyką poglądów Egnora Myers wykpił fakt, że Discovery Institute polega na wiedzy osoby niemającej nic wspólnego z ewolucjonizmem.
Na początku kwietnia 2007 Myers brał udział w przygotowaniu żartu primaaprilisowego zaaranżowanego przez twórców bloga The Panda’s Thumb, w ramach którego powstała fałszywa strona Discovery Institute, na której znalazło się „oświadczenie Michaela Egnora”, że wiadomość o jego zatrudnieniu przez Instytut była w istocie primaaprilisowym żartem. Następnego dnia Myers wyjaśnił żart i jednocześnie opisał trudności, na jakie napotyka się ktoś próbujący sparodiować i tak już absurdalny sposób myślenia kreacjonistów. Tezę tę poparł cytatem ze Stephena Meyera.
Stałym elementem bloga są wpisy poświęcone głowonogom, grupie organizmów, którą Myers uważa za szczególnie interesującą.
Pigmeje i karły.
W czerwcu 2005 Myers wyśmiał komiks Jima Pinkoskiego, który odczytując dosłownie werset z Biblii „A w owych czasach byli na ziemi giganci” (Rdz 6:4) stwierdził, że dawniejsi ludzie byli wyżsi niż współcześnie. Pinkoski oszacował wzrost Adama na 15 stóp (4,6 m) i Noego na 12 stóp (3,7 m). Myers skupił się szczególnie na krótkiej uwadze towarzyszącej rysunkowi: „Uwaga: Jeśli myślisz że to niemożliwe, to czemu mamy PIGMEJÓW + KARŁY?? [sic!]” („NOTE: If you doubt this is possible, how is it there are PYGMIES + DWARFS??”).
Autor bloga uznał uwagę o pigmejach i karłach za niezamierzenie komiczny wniosek non sequitur. Wyszydził ją w kilku trawestacjach, konsekwentnie stosując wykorzystane przez Pinkoskiego pogrubienie i znaki zapytania:
Odpowiedź dworzanina.
Po wydaniu "Boga urojonego" Myers wyśmiał krytyków Dawkinsa, zarzucających mu nieznajomość subtelnych niuansów teologii. Nawiązując do "Nowych szat króla", włożył „krytykę” w usta wyimaginowanego dworzanina-lizusa:
Bezczelność i tupet zarzutów niejakiego Dawkinsa nie dziwią, gdy uświadomimy sobie jego brak odpowiedniego wykształcenia. Pan Dawkins nie zna na pewno uczonej i szczegółowej dysertacji hrabiego Roderiga z Sewilli, poświęconej niespotykanej cudowności egzotycznych skór, z jakich szyte są buty Jego Cesarskiej Mości. Wszystko wskazuje też, że obce jest mu arcydzieło Belliniego "O poświacie, jaką roztaczają pióra królewskiego kapelusza". My tymczasem doczekaliśmy się już powstania całych szkół, które nieustannie publikują uczone traktaty o przewspaniałości szat Jego Wysokości, a w każdej poważnej gazecie jest nawet specjalna rubryka poświęcona cesarskim kreacjom [...] Dawkins jednak ten wielki filozoficzny dorobek ośmiela się zignorować po to tylko, by z arogancją i okrucieństwem zarazem stwierdzić: „Cesarz jest nagi!” [...] Póki pan Dawkins nie przeszkoli się w salonach mody Paryża i Mediolanu, dopóki nie zrozumie, na czym polega różnica między riuszkami a frywolitkami, pozostaje tylko przyjąć, że wszystko co napisał, nie stanowi w istocie najmniejszej obrazy dla cesarskiego gustu. Biologiczne wykształcenie, jakie odebrał pan Dawkins, może i sprawia, że potrafi on odróżnić genitalia, gdy ktoś wymachuje mu nimi przed nosem, ale to o wiele za mało, by potrafił należycie docenić jakość wyimaginowanych tkanin.
Dawkins sam zacytował „Odpowiedź dworzanina” (ang. Coutier’s reply) w debacie z Alisterem McGrathem, jako autora podając „wspaniałego PZ Myersa”. Przywołał ją także w przedmowie do wydania "Boga urojonego" w miękkiej okładce z 2007.
Prawo Blake’a.
W odpowiedzi krytykom nazywającym Myersa, Dawkinsa i innych o zbliżonych poglądach „fundamentalistycznymi ateistami”, Myers napisał:
„Nowy ateizm” (nie lubię tego wyrażenia) przyjmuje podstawowy zestaw zasad, które okazały się silne i przydatne w świecie naukowym – prawdopodobnie zauważyliście, że większość z tych zarozumiałych ateistów ma zaplecze naukowe – i podkreśla, że mogą one znaleźć zastosowanie także to każdej innej działalności ludzi. Te zasady to ufność w naturalne przyczyny i domaganie się wyjaśnień przy użyciu rzeczywistych pojęć, z udokumentowaniem łańcucha dowodów, które każdy może zbadać. Cnotami są krytyczne myślenie, elastyczność, otwartość, weryfikacja i dowód. Grzechami są dogmaty, wiara, tradycja, objawienie, zabobon i nadprzyrodzone. Nie ma pisma świętego, a główną ideą jest, że wszystko musi być otwarte na racjonalizm, oparty na dowodach krytycyzm – to przeciwieństwo fundamentalizmu.
Ostatecznie Myers podsumował swoje stanowisko powołując się na „prawo Blake’a”, zawdzięczające nazwę autorowi bloga, częstego komentatora wpisów w Pharynguli, Blake’a Staceya. Stacey sformułował swoje prawo w 2007 w oparciu o prawo Godwina. Brzmi ono następująco:
Podczas dyskusji na temat ateizmu (sceptycyzmu itp.), prawdopodobieństwo, że ktoś porówna ateistę do religijnego fundamentalisty wzrasta do jednego.

</doc>
<doc id="1714464" url="https://pl.wikipedia.org/wiki?curid=1714464" title="Burgrabice (gmina)">
Burgrabice (gmina)

Burgrabice (1945–46 "Borkowice") – dawna gmina wiejska istniejąca w latach 1945–1954 w woj. śląskim i woj. opolskim (dzisiejsze woj. opolskie). Siedzibą władz gminy były Burgrabice.
Gmina zbiorowa "Borkowice" powstała po II wojnie światowej (w grudniu 1945) w powiecie nyskim na terenie tzw. Ziem Odzyskanych (tzw. I okręg administracyjny – "Śląsk Opolski"), powierzonym 18 marca 1945 administracji wojewody śląskiego, a z dniem 28 czerwca 1946 przyłączonym do woj. śląskiego ("śląsko-dąbrowskiego").
Według stanu z 1 stycznia 1946 gmina składała się z 8 gromad: Borkowice, Biskupice, Gierałtowice, Kijawa, Kunów, Markowice, Nadzież i Warnołcice. 6 lipca 1950 zmieniono nazwę woj. śląskiego na "katowickie"; równocześnie gmina Burgrabice wraz z całym powiatem nyskim weszła w skład nowo utworzonego woj. opolskiego.
Według stanu z 1 lipca 1952 gmina składała się z 8 gromad: Biskupów, Burgrabice, Gierałcice, Jarnołtów, Kijów, Łączki, Nadziejów i Sławniowice. Gmina została zniesiona 29 września 1954 wraz z reformą wprowadzającą gromady w miejsce gmin. Jednostki nie przywrócono 1 stycznia 1973 wraz z kolejną reformą reaktywującą gminy.

</doc>
<doc id="1714466" url="https://pl.wikipedia.org/wiki?curid=1714466" title="Borkowice (gmina w województwie śląskim)">
Borkowice (gmina w województwie śląskim)



</doc>
<doc id="1714467" url="https://pl.wikipedia.org/wiki?curid=1714467" title="Jean Sardier">
Jean Sardier

Jean Marie Luc Gilbert Sardier (ur. 5 maja 1897, zm. 7 października 1976) – francuski as myśliwski z czasów I wojny światowej. Osiągnął 15 zwycięstw powietrznych. Należał do grona asów posiadających tytuł honorowy Balloon Buster. 
Życiorys.
Jean Sardier urodził się w Riom, gdzie rozpoczął studia na krótko przed wojną. Do armii francuskiej wstąpił we wrześniu 1914 roku. Po kilku miesiącach starań w styczniu 1916 roku został przeniesiony do lotnictwa i w lecie 1916 roku otrzymał licencję pilota oraz obserwatora. Został przydzielony do jednostki liniowej N 77, która po przezbrojeniu w samoloty SPAD zmieniła nazwę na SPA 77. Pierwsze zwycięstwo powietrzne odniósł 7 listopada 1916 roku, drugie, które było pierwszym nad balonem obserwacyjnym 3 stycznia 1917 roku. Do czerwca 1918 roku latał w SPA 77, odnosząc łącznie 12 zwycięstw. Od lipca został przeniesiony na stanowisko dowódcy SPA 48, które pełnił do końca wojny, odnosząc jeszcze 3 zwycięstwa powietrzne.

</doc>
<doc id="1714468" url="https://pl.wikipedia.org/wiki?curid=1714468" title="Goświnowice (gmina)">
Goświnowice (gmina)

Goświnowice (1945–46 "Goświn") – dawna gmina wiejska istniejąca w latach 1945–1954 w woj. śląskim i woj. opolskim (dzisiejsze woj. opolskie). Siedzibą władz gminy były Goświnowice.
Gmina zbiorowa "Goświn" powstała po II wojnie światowej (w grudniu 1945) w powiecie nyskim na terenie tzw. Ziem Odzyskanych (tzw. I okręg administracyjny – "Śląsk Opolski"), powierzonym 18 marca 1945 administracji wojewody śląskiego, a z dniem 28 czerwca 1946 przyłączonym do woj. śląskiego ("śląsko-dąbrowskiego").
Według stanu z 1 stycznia 1946 gmina składała się z 5 gromad: Goświn, Głębice, Radzikowice, Sękowice i Zakrzów. 6 lipca 1950 zmieniono nazwę woj. śląskiego na "katowickie"; równocześnie gmina Goświnowice wraz z całym powiatem nyskim weszła w skład nowo utworzonego woj. opolskiego.
Według stanu z 1 lipca 1952 gmina składała się z 5 gromad: Głębinów, Goświnowice, Jędrzychów, Radzikowice i Sękowice. Gmina została zniesiona 29 września 1954 wraz z reformą wprowadzającą gromady w miejsce gmin. Jednostki nie przywrócono 1 stycznia 1973 wraz z kolejną reformą reaktywującą gminy.

</doc>
<doc id="1714469" url="https://pl.wikipedia.org/wiki?curid=1714469" title="Goświn (gmina)">
Goświn (gmina)



</doc>
<doc id="1714470" url="https://pl.wikipedia.org/wiki?curid=1714470" title="Korelacja cząstkowa">
Korelacja cząstkowa

Korelacja cząstkowa – miara zależności zmiennych losowych przy usuniętym wpływie innych zmiennych losowych z ustalonego zbioru.
Definicja.
Korelacja cząstkowa zmiennych formula_1 i formula_2 z wyłączeniem wpływu zmiennych formula_3 zapisywana formula_4 jest współczynnikiem korelacji Pearsona pomiędzy składnikami resztowymi formula_5 i formula_6 z modeli regresji liniowej prognozujących odpowiednio formula_1 za pomocą formula_8 oraz formula_2 za pomocą formula_10

</doc>
<doc id="1714471" url="https://pl.wikipedia.org/wiki?curid=1714471" title="Wybory do Parlamentu Europejskiego w Austrii w 1996 roku">
Wybory do Parlamentu Europejskiego w Austrii w 1996 roku

Wybory do Parlamentu Europejskiego w Austrii w 1996 roku zostały przeprowadzone 13 października 1996. Były to pierwsze wybory po wstąpieniu Austrii do Unii Europejskiej. Austriacy wybrali 21 przedstawicieli do Parlamentu Europejskiego IV kadencji, którzy zastąpili posłów z delegacji krajowej. Wybory wygrała Austriacka Partia Ludowa, zdobywając 29,65% głosów i 7 miejsc w PE.

</doc>
<doc id="1714475" url="https://pl.wikipedia.org/wiki?curid=1714475" title="Siestrzechowice (gmina)">
Siestrzechowice (gmina)

Siestrzechowice (1945–46 "Izdebka") – dawna gmina wiejska istniejąca w latach 1945–1954 w woj. śląskim i woj. opolskim (dzisiejsze woj. opolskie). Siedzibą władz gminy były Siestrzechowice.
Gmina zbiorowa "Izdebka" powstała po II wojnie światowej (w grudniu 1945) w powiecie nyskim na terenie tzw. Ziem Odzyskanych (tzw. I okręg administracyjny – "Śląsk Opolski"), powierzonym 18 marca 1945 administracji wojewody śląskiego, a z dniem 28 czerwca 1946 przyłączonym do woj. śląskiego ("śląsko-dąbrowskiego").
Według stanu z 1 stycznia 1946 gmina składała się z 10 gromad: Izdebka, Bielawa, Brzezinka, Górka, Iława, Kopernik, Kuźnica, Kwiatkówka, Morawa i Przyłęk. 6 lipca 1950 zmieniono nazwę woj. śląskiego na "katowickie"; równocześnie gmina Siestrzechowice wraz z całym powiatem nyskim weszła w skład nowo utworzonego woj. opolskiego.
Według stanu z 1 lipca 1952 gmina składała się z 10 gromad: Biała Nyska, Brzezina Polska, Iława, Koperniki, Kwiatków, Miedniki, Morów, Podkamień, Przełęk i Siestrzechowice. Gmina została zniesiona 29 września 1954 wraz z reformą wprowadzającą gromady w miejsce gmin. Jednostki nie przywrócono 1 stycznia 1973 wraz z kolejną reformą reaktywującą gminy.

</doc>
<doc id="1714476" url="https://pl.wikipedia.org/wiki?curid=1714476" title="Interpluwiał">
Interpluwiał

Interpluwiał – okres suchy (ze zmniejszoną ilością opadów atmosferycznych), występujący w niskich szerokościach geograficznych, oddzielający od siebie kolejne pluwiały.
Zwykle koreluje się z interglacjałem w umiarkowanej strefie klimatycznej.

</doc>
<doc id="1714477" url="https://pl.wikipedia.org/wiki?curid=1714477" title="Izdebka (gmina)">
Izdebka (gmina)



</doc>
<doc id="1714479" url="https://pl.wikipedia.org/wiki?curid=1714479" title="Pelvo d’Elva">
Pelvo d’Elva

Pelvo d’Elva – szczyt w Alpach Kotyjskich, części Alp Zachodnich. Leży w północno-zachodnich Włoszech w regionie Piemont, blisko granicy z Francją. Góruje nad dolinami Valle Maira i Valle Varaita. Szczyt można zdobyć z miejscowości Bellino przez przełęcz Colle di Sampeyre.
Pierwszego wejścia dokonał włoski kapitan Cossato w 1836 r.

</doc>
<doc id="1714480" url="https://pl.wikipedia.org/wiki?curid=1714480" title="Vredendal">
Vredendal

Vredendal – miasto, zamieszkane przez 18 170 ludzi (2011), w Republice Południowej Afryki, w Prowincji Przylądkowej Zachodniej.

</doc>
<doc id="1714481" url="https://pl.wikipedia.org/wiki?curid=1714481" title="Jarosław Stolarczyk">
Jarosław Stolarczyk

Jarosław Piotr Stolarczyk (ur. 20 marca 1972 w Łodzi) – polski polityk i przedsiębiorca, poseł na Sejm VI kadencji, od 2022 zastępca szefa Kancelarii Senatu.
Życiorys.
W 1996 uzyskał magisterium z pedagogiki na Wydziale Nauk o Wychowaniu Uniwersytetu Łódzkiego. Również na UŁ ukończył studia podyplomowe z zakresu marketingu i zarządzania. Zajął się prowadzeniem działalności gospodarczej w ramach firmy z branży recyklingowej, działał w Stowarzyszeniu Przedstawicieli Przedsiębiorstw Recyklingu i Łódzkiej Izbie Przemysłowo-Handlowej. Założył także Europejską Fundacją Przedsiębiorczości Regionalnej. W 2004 był uczestnikiem reality show "Wyprawa Robinson" emitowanego w telewizji TVN.
W 2005 złożył deklarację przystąpienia do Platformy Obywatelskiej. W wyborach parlamentarnych w 2007 kandydował do Sejmu z ostatniego miejsca na liście PO w okręgu łódzkim, uzyskując 4379 głosów. Mandat posła VI kadencji objął 19 czerwca 2009 w miejsce Joanny Skrzydlewskiej, która została wybrana do Parlamentu Europejskiego. W wyborach w 2011 bez powodzenia ubiegał się o ponowny wybór (również z ostatniego miejsca listy PO).
Przez trzy lata kierował przedsiębiorstwem Miejskie Sieci Cieplne w Zduńskiej Woli. W 2020 powołany na pełnomocnika prezydent Łodzi Hanny Zdanowskiej do sprawy poprawy czystości i porządku w mieście. W 2022 został zastępcą szefa Kancelarii Senatu.

</doc>
<doc id="1714482" url="https://pl.wikipedia.org/wiki?curid=1714482" title="Trzeboszowice (gmina)">
Trzeboszowice (gmina)

Trzeboszowice (1945–46 "Siemiałowice") – dawna gmina wiejska istniejąca w latach 1945–1954 w woj. śląskim i woj. opolskim (dzisiejsze woj. opolskie). Siedzibą władz gminy były Trzeboszowice.
Gmina zbiorowa "Siemiałowice" powstała po II wojnie światowej (w grudniu 1945) w powiecie nyskim na terenie tzw. Ziem Odzyskanych (tzw. I okręg administracyjny – "Śląsk Opolski"), powierzonym 18 marca 1945 administracji wojewody śląskiego, a z dniem 28 czerwca 1946 przyłączonym do woj. śląskiego ("śląsko-dąbrowskiego").
Według stanu z 1 stycznia 1946 gmina składała się z 7 gromad: Siemiałowice, Meszno, Radziszów, Śliwice, Stary Wilamów, Ujazd i Ustroń. 6 lipca 1950 zmieniono nazwę woj. śląskiego na "katowickie"; równocześnie gmina Trzeboszowice wraz z całym powiatem nyskim weszła w skład nowo utworzonego woj. opolskiego.
Według stanu z 1 lipca 1952 gmina składała się z 7 gromad: Dziewiętlice, Meszno, Ratnowice, Śliwice, Trzeboszowice, Ujeździec i Wilamowa. Gmina została zniesiona 29 września 1954 wraz z reformą wprowadzającą gromady w miejsce gmin. Jednostki nie przywrócono 1 stycznia 1973 wraz z kolejną reformą reaktywującą gminy.

</doc>
<doc id="1714483" url="https://pl.wikipedia.org/wiki?curid=1714483" title="Siemiałowice (gmina)">
Siemiałowice (gmina)



</doc>
<doc id="1714484" url="https://pl.wikipedia.org/wiki?curid=1714484" title="Wyłączenie organu administracji publicznej">
Wyłączenie organu administracji publicznej

Wyłączenie organu administracji publicznej od udziału w sprawie może nastąpić jedynie z mocy prawa ("ex lege"). W literaturze wskazuje się, że instytucja wyłączenia pracownika przyczynia się do realizacji zasad postępowania administracyjnego: prawdy obiektywnej oraz pogłębiania zaufania obywateli do organów Państwa.
Zgodnie z Kodeksem postępowania administracyjnego organ administracji publicznej podlega wyłączeniu od załatwienia sprawy dotyczącej interesów majątkowych:
Organ wyższego stopnia, który stał się właściwy, może wyznaczyć do załatwienia sprawy inny podległy sobie organ. Jeżeli kierownikiem, którego interesów majątkowych dotyczy sprawa, jest minister albo prezes samorządowego kolegium odwoławczego, organ właściwy wyznacza Prezes Rady Ministrów.
Kolegialny organ administracji publicznej na skutek wyłączenia jego członków może stać się niezdolny do podjęcia uchwały z braku wymaganego kworum - w takiej sytuacji stosuje się odpowiednio przepisy o wyłączeniu organu administracji publicznej. Jeżeli samorządowe kolegium odwoławcze wskutek wyłączenia jego członków nie może załatwić sprawy, minister właściwy do spraw administracji publicznej wyznacza do załatwienia sprawy inne samorządowe kolegium odwoławcze.
Wydanie decyzji administracyjnej przez organ podlegający wyłączeniu stanowi przesłankę wznowienia postępowania.

</doc>
<doc id="1714485" url="https://pl.wikipedia.org/wiki?curid=1714485" title="Monika Piątkowska">
Monika Piątkowska

Monika Piątkowska – polska dziennikarka, pisarka, żona Leszka Talki. Studiowała dziennikarstwo i politologię. Współpracuje z Gazetą Wyborczą i magazynem Pani. Wspólnie z mężem pisała felietony obyczajowe dla Gazety Telewizyjnej, których wybór ukazał się nakładem wydawnictwa W.A.B. ("Talki w wielkim mieście", "Talki z resztą"). W 2006 roku ukazała się jej debiutancka powieść "Krakowska żałoba", a w 2009 zbiór opowiadań "Nikczemne historie".
W latach 2021-2022 wraz ze swoim mężem prowadziła na antenie Halo.Radia, program o tematyce lifestylowej.

</doc>
<doc id="1714486" url="https://pl.wikipedia.org/wiki?curid=1714486" title="Sacrifice (album Sylver)">
Sacrifice (album Sylver)

Sacrifice – (ang. Ofiara) piąty album belgijskiego zespołu Sylver wydany w 2009 r. Single pochodzące z tego krążka to: One World One Dream, Rise Again, I Hate You Now oraz Foreign Affair.

</doc>
<doc id="1714487" url="https://pl.wikipedia.org/wiki?curid=1714487" title="Złotogłowice (gmina)">
Złotogłowice (gmina)

Złotogłowice (1945–46 "Złotopol") – dawna gmina wiejska istniejąca w latach 1945–1954 w woj. śląskim i woj. opolskim (dzisiejsze woj. opolskie). Siedzibą władz gminy były Złotogłowice.
Gmina zbiorowa "Złotopol" powstała po II wojnie światowej (w grudniu 1945) w powiecie nyskim na terenie tzw. Ziem Odzyskanych (tzw. I okręg administracyjny – "Śląsk Opolski"), powierzonym 18 marca 1945 administracji wojewody śląskiego, a z dniem 28 czerwca 1946 przyłączonym do woj. śląskiego ("śląsko-dąbrowskiego").
Według stanu z 1 stycznia 1946 gmina składała się z 7 gromad: Złotopol, Bogdanowice, Janowice, Rogojów, Ryglice, Strobice i Wałderzów. 6 lipca 1950 zmieniono nazwę woj. śląskiego na "katowickie"; równocześnie gmina Złotogłowice wraz z całym powiatem nyskim weszła w skład nowo utworzonego woj. opolskiego.
Według stanu z 1 lipca 1952 gmina składała się z 7 gromad: Hanuszów, Pakosławice, Prusinowice, Regulice, Rusocin, Strobice i Złotogłowice. Gmina została zniesiona 29 września 1954 wraz z reformą wprowadzającą gromady w miejsce gmin. Jednostki nie przywrócono 1 stycznia 1973 wraz z kolejną reformą reaktywującą gminy, utworzono natomiast nową gminę Pakosławice.

</doc>
<doc id="1714488" url="https://pl.wikipedia.org/wiki?curid=1714488" title="Złotopol (gmina)">
Złotopol (gmina)



</doc>
<doc id="1714490" url="https://pl.wikipedia.org/wiki?curid=1714490" title="Francis Guerrier">
Francis Guerrier

Francis Guerrier (ur. 2 marca 1896, zm. 28 czerwca 1969) – francuski as myśliwski z czasów I wojny światowej. Osiągnął 5 zwycięstw powietrznych. Należał do grona asów posiadających honorowy tytuł Balloon Buster.
Życiorys.
Francis Guerrier do armii francuskiej wstąpił w 8 kwietnia 1915 roku. Do lotnictwa trafił 1 lipca 1917 roku i po otrzymaniu licencji pilota 9 października 1917 roku został przydzielony do SOP 234. Po przejściu dodatkowego szkolenia na samolotach jednomiejscowych został na wiosnę 1918 roku przeniesiony do eskadry myśliwskiej SPA 77. W jednostce odniósł 5 potwierdzonych zwycięstw powietrznych, wszystkie nad balonami obserwacyjnymi. Jego powojenne losy nie są znane.

</doc>
<doc id="1714491" url="https://pl.wikipedia.org/wiki?curid=1714491" title="Kępnica (gmina)">
Kępnica (gmina)

Kępnica – dawna gmina wiejska istniejąca w latach 1945–1954 w woj. śląskim i woj. opolskim (dzisiejsze woj. opolskie). Siedzibą władz gminy była Kępnica.
Gmina zbiorowa Kępnica powstała po II wojnie światowej (w grudniu 1945) w powiecie nyskim na terenie tzw. Ziem Odzyskanych (tzw. I okręg administracyjny – "Śląsk Opolski"), powierzonym 18 marca 1945 administracji wojewody śląskiego, a z dniem 28 czerwca 1946 przyłączonym do woj. śląskiego ("śląsko-dąbrowskiego").
Według stanu z 1 stycznia 1946 gmina składała się z 8 gromad: Kępnica, Hajduki, Konradów, Kubinów, Nawroty, Niwnica, Oporów i Wyszków. 6 lipca 1950 zmieniono nazwę woj. śląskiego na "katowickie"; równocześnie gmina Kępnica wraz z całym powiatem nyskim weszła w skład nowo utworzonego woj. opolskiego.
Według stanu z 1 lipca 1952 gmina składała się z 8 gromad: Domaszkowice, Hajduki Nyskie, Kępnica, Konradowa, Kubice, Niwnica, Wierzbięcice i Wyszków Śląski. Gmina została zniesiona 29 września 1954 wraz z reformą wprowadzającą gromady w miejsce gmin. Jednostki nie przywrócono 1 stycznia 1973 wraz z kolejną reformą reaktywującą gminy.

</doc>
<doc id="1714492" url="https://pl.wikipedia.org/wiki?curid=1714492" title="Charlie Davies">
Charlie Davies

Charlie Davies, właśc. Charles Desmond Davies (ur. 25 czerwca 1986 w Manchesterze) – amerykański piłkarz pochodzenia gambijskiego grający na pozycji napastnika.
Kariera klubowa.
W 2004 roku Davies ukończył Brooks School w North Andover w Massachusetts i w szkole tej rozpoczął przygodę z piłką nożną. Następnie trafił na Boston College i grał w tamtejszym uniwersyteckim zespole Eagles przez trzy lata. W swoim drugim sezonie opuścił połowę meczów z powodu kontuzji kolana. Podczas pobytu w college’u był także zawodnikiem Westchester Flames, grającego w PDL. Rozegrał dla niego 9 meczów, w których zdobył 6 goli. W 2007 roku podpisał kontrakt z Generation Adidas, jednak ostatecznie nie był wybrany w drafcie do rozgrywek MLS.
Zamiast gry w MLS Davies wyjechał do Szwecji i podpisał profesjonalny kontrakt z zespołem Hammarby IF. 14 kwietnia 2007 zadebiutował w pierwszej lidze szwedzkiej w wygranym 3:0 domowym spotkaniu z Trelleborgs FF. Latem 2007 wystąpił z Hammarby w Pucharze Intertoto. 28 października 2007 zdobył swoje pierwsze trzy gole w lidze szwedzkiej w wygranym 4:0 domowym spotkaniu z GAIS. W sezonie 2008 Davies zdobył 14 goli w lidze i był najlepszym strzelcem zespołu Hammarby.
W lipcu 2009 Davies odszedł do francuskiego FC Sochaux-Montbéliard. W Ligue 1 zadebiutował 8 sierpnia 2009 w wygranym 1:0 meczu z AJ Auxerre. W 13 października 2009 został poważnie ranny wypadku samochodowym, w wyniku czego był wykluczony z gry przez 6 miesięcy. Do treningów wrócił 26 kwietnia 2010. W sezonie 2009/2010 nie rozegrał już jednak żadnego spotkania. W następnym sezonie występował jedynie w rezerwach Sochaux, grających w CFA.
W lutym 2011 został wypożyczony do D.C. United z MLS. W lidze tej pierwszy mecz rozegrał 20 marca 2011 przeciwko Columbus Crew (3:1) i zdobył wówczas 2 bramki. W D.C. United grał do końca sezonu 2011. Następnie wrócił do Sochaux, w którego barwach do końca sezonu 2011/2012 wystąpił w 2 meczach.
W lipcu 2012 podpisał 2-letni kontrakt z duńskim zespołem Randers FC, grającym w Superligaen. W sezonie 2012/2013 zagrał tam w 23 ligowych pojedynkach, z czego tylko w jednym w pełnym wymiarze czasu. W 2013 roku został wypożyczony do New England Revolution (MLS), a w 2014 roku podpisał z nim kontrakt. W trakcie sezonu 2016 odszedł do innej drużyny MLS – Philadelphia Union. W 2017 roku rozegrał jeden mecz w zespole Bethlehem Steel FC, pełniącym funkcję rezerw Union.
2 marca 2018 Davies ogłosił zakończenie kariery.
Kariera reprezentacyjna.
W latach 2004–2005 Davies wystąpił w 10 meczach reprezentacji Stanów Zjednoczonych U-20. W 2008 roku selekcjoner kadry U-23 Piotr Nowak powołał go na Igrzyska Olimpijskie w Pekinie. Tam Davies zagrał w jednym meczu, z Nigerią (1:2).
W pierwszej reprezentacji Stanów Zjednoczonych Davies zadebiutował 2 czerwca 2007 roku w wygranym 4:1 towarzyskim meczu z Chinami. W tym samym roku był w kadrze USA na Copa América 2007. 15 października 2008 roku strzelił gola w meczu z Trynidadem i Tobago (1:2), rozegranym w ramach eliminacji do Mistrzostw Świata w RPA. W 2009 roku został powołany przez selekcjonera Boba Bradleya do kadry na Puchar Konfederacji.
Wypadek samochodowy.
W nocy 13 października 2009 na autostradzie George Washington Parkway w Północnej Virginii samochód prowadzony przez jego dziewczynę uderzył w metalową barierę. Kobieta zginęła na miejscu, pasażer samochodu – Davies – w tragicznym stanie trafił helikopterem do szpitala. Kadrowicz z Ameryki wylądował na operacyjnym stole z mocno uszkodzoną twarzą, złamaną prawą nogą (dokładnie kość piszczelowa i udowa) oraz złamanym lewym łokciem. Operacja trwała ponad pięć godzin. Rehabilitacja potrwa od 6 do 12 miesięcy.

</doc>
<doc id="1714493" url="https://pl.wikipedia.org/wiki?curid=1714493" title="Boulengerula">
Boulengerula

Boulengerula – rodzaj płaza beznogiego z rodziny Herpelidae. 
Zasięg występowania.
Rodzaj obejmuje gatunki występujące w Tanzanii, Kenii, Rwandzie i Malawi, być może również w Demokratycznej Republice Konga, Zambii i Burundi.
Systematyka.
Podział systematyczny.
Do rodzaju należą następujące gatunki:

</doc>
<doc id="1714495" url="https://pl.wikipedia.org/wiki?curid=1714495" title="Mojsiej Urickij">
Mojsiej Urickij



</doc>
<doc id="1714497" url="https://pl.wikipedia.org/wiki?curid=1714497" title="Nowaki (gmina)">
Nowaki (gmina)

Nowaki – dawna gmina wiejska istniejąca w latach 1945–1954 w woj. śląskim i woj. opolskim (dzisiejsze woj. opolskie). Siedzibą władz gminy były Nowaki.
Gmina zbiorowa Nowaki powstała po II wojnie światowej (w grudniu 1945) w powiecie nyskim na terenie tzw. Ziem Odzyskanych (tzw. I okręg administracyjny – "Śląsk Opolski"), powierzonym 18 marca 1945 administracji wojewody śląskiego, a z dniem 28 czerwca 1946 przyłączonym do woj. śląskiego ("śląsko-dąbrowskiego").
Według stanu z 1 stycznia 1946 gmina składała się z 12 gromad: Buków, Bychowice, Frączków, Gostynice, Korkowice, Nać, Renoltowice, Rymanów, Słupice, Smolice i Zmysłów. 6 lipca 1950 zmieniono nazwę woj. śląskiego na "katowickie"; równocześnie gmina Nowaki wraz z całym powiatem nyskim weszła w skład nowo utworzonego woj. opolskiego.
Według stanu z 1 lipca 1952 gmina składała się z 12 gromad: Biechów, Bykowice, Frączków, Goszowice, Korzekwice, Naczków, Nowaki, Reńska Wieś, Rzymiany, Słupice, Smolice i Śmiłowice. Gmina została zniesiona 29 września 1954 wraz z reformą wprowadzającą gromady w miejsce gmin. Jednostki nie przywrócono 1 stycznia 1973 wraz z kolejną reformą reaktywującą gminy.

</doc>
<doc id="1714498" url="https://pl.wikipedia.org/wiki?curid=1714498" title="Gerard Plessers">
Gerard Plessers

Gerard Plessers (ur. 30 marca 1959 w Overpelt) – belgijski piłkarz.
Z Standardem Liège zdobył dwukrotnie Mistrzostwo Belgii (1982, 1983), raz Puchar Belgii (1981) i dwa razy Superpuchar Belgii (1982, 1983). Z Hamburgerem SV sięgnął po Puchar Niemiec (1987).
W 1979–1985 rozegrał 13 meczów i strzelił 1 gola w reprezentacja Belgii. Był rezerwowym na Euro 1980, gdzie Belgia zdobyła wicemistrzostwo. Wystąpił na mistrzostwach świata 1982.

</doc>
<doc id="1714499" url="https://pl.wikipedia.org/wiki?curid=1714499" title="Nowy Las (gmina)">
Nowy Las (gmina)

Nowy Las – dawna gmina wiejska istniejąca w latach 1945–1954 w woj. śląskim i woj. opolskim (dzisiejsze woj. opolskie). Siedzibą władz gminy był Nowy Las.
Gmina zbiorowa Nowy Las powstała po II wojnie światowej (w grudniu 1945) w powiecie nyskim na terenie tzw. Ziem Odzyskanych (tzw. I okręg administracyjny – "Śląsk Opolski"), powierzonym 18 marca 1945 administracji wojewody śląskiego, a z dniem 28 czerwca 1946 przyłączonym do woj. śląskiego ("śląsko-dąbrowskiego").
Według stanu z 1 stycznia 1946 gmina składała się z 6 gromad: Nowy Las, Ludwików, Suchy Kamień, Stary Las, Stary Witów i Witów. 6 lipca 1950 zmieniono nazwę woj. śląskiego na "katowickie"; równocześnie gmina Nowaki wraz z całym powiatem nyskim weszła w skład nowo utworzonego woj. opolskiego.
Według stanu z 1 lipca 1952 gmina składała się z 6 gromad: Charbielin, Nowy Las, Nowy Świętów, Stary Las, Sucha Kamienica i Świętów Polski. Gmina została zniesiona 29 września 1954 wraz z reformą wprowadzającą gromady w miejsce gmin. Jednostki nie przywrócono 1 stycznia 1973 wraz z kolejną reformą reaktywującą gminy.

</doc>
<doc id="1714500" url="https://pl.wikipedia.org/wiki?curid=1714500" title="Kalidostadiał">
Kalidostadiał

Kalidostadiał – okres ocieplenia w czasie trwania interglacjału.

</doc>
<doc id="1714502" url="https://pl.wikipedia.org/wiki?curid=1714502" title="Namaqualand">
Namaqualand

Namaqualand (afr. "Namakwaland") – region geograficzny w Republice Południowej Afryki i Namibii, rozciągający się wzdłuż atlantyckiego wybrzeża obu krajów, na długości blisko 1000 km. Powierzchnia Namaqualandu wynosi ok. 440 000 km². Krainę dzieli dolny bieg rzeki Oranje, wyróżnia się południowoafrykański Little Namaqualand na południu i namibijski Great Namaqualand na północy. Rzeka stanowi także granicę pomiędzy oboma krajami.
Na jego terytorium leżą miasta Oranjemund, Kleinzee i Koingnaas, zaś największym i uważanym za stolicę regionu jest Springbok.
W Namaqualandzie, wzdłuż koryta Oranje prowadzone jest wydobycie złota. Na wybrzeżu prowadzony jest połów ryb.
Część Little Namaqualandu, znana jako Richtersveld, jest wpisana na Listę światowego dziedzictwa UNESCO.

</doc>
<doc id="1714504" url="https://pl.wikipedia.org/wiki?curid=1714504" title="Frygidostadiał">
Frygidostadiał

Frygidostadiał – okres ochłodzenia w czasie trwania interglacjału.

</doc>
<doc id="1714506" url="https://pl.wikipedia.org/wiki?curid=1714506" title="Stary Paczków (gmina)">
Stary Paczków (gmina)

Stary Paczków – dawna gmina wiejska istniejąca w latach 1945–1954 w woj. śląskim i woj. opolskim (dzisiejsze woj. opolskie). Siedzibą władz gminy był Stary Paczków.
Gmina zbiorowa Stary Paczków powstała po II wojnie światowej (w grudniu 1945) w powiecie nyskim na terenie tzw. Ziem Odzyskanych (tzw. I okręg administracyjny – "Śląsk Opolski"), powierzonym 18 marca 1945 administracji wojewody śląskiego, a z dniem 28 czerwca 1946 przyłączonym do woj. śląskiego ("śląsko-dąbrowskiego").
Według stanu z 1 stycznia 1946 gmina składała się z 6 gromad: Stary Paczków, Gościce, Henrykowo, Kamieniec, Koźle i Lisów. 6 lipca 1950 zmieniono nazwę woj. śląskiego na "katowickie"; równocześnie gmina Nowaki wraz z całym powiatem nyskim weszła w skład nowo utworzonego woj. opolskiego.
Według stanu z 1 lipca 1952 gmina składała się z 6 gromad: Gościce, Kamienica, Kozielno, Lisie Kąty, Stary Paczków i Unikowice. Gmina została zniesiona 29 września 1954 wraz z reformą wprowadzającą gromady w miejsce gmin. Jednostki nie przywrócono 1 stycznia 1973 wraz z kolejną reformą reaktywującą gminy.

</doc>
<doc id="1714508" url="https://pl.wikipedia.org/wiki?curid=1714508" title="Rocca Bianca">
Rocca Bianca

Rocca Bianca – szczyt w Alpach Kotyjskich, części Alp Zachodnich. Leży na granicy między Włochami (regionie Piemont) a Francją (region Prowansja-Alpy-Lazurowe Wybrzeże). Szczyt można zdobyć drogą z miejscowości Pontechianale przez przełęcz Col Agnel (2744 m).

</doc>
<doc id="1714510" url="https://pl.wikipedia.org/wiki?curid=1714510" title="Dymitr Manuilski">
Dymitr Manuilski



</doc>
<doc id="1714512" url="https://pl.wikipedia.org/wiki?curid=1714512" title="Gianluca Basile">
Gianluca Basile

Gianluca Basile (ur. 24 stycznia 1975 w Ruvo di Puglia) – włoski koszykarz. Ma 192 centymetry wzrostu, waży 91 kilogramów. Występuje w barwach FC Barcelony. Zdobył srebrny medal na Igrzyskach Olimpijskich w 2004 roku.
Kariera klubowa.
Basile może występować na trzech pozycjach: rozgrywający, rzucający obrońca i niski skrzydłowy. Karierę rozpoczynał w zespole Pallacanestro Reggiana. Po czterech latach spędzonych w tym klubie, jako 24-latek, przeszedł do Fortitudo Bolonia. Grając w tym zespole dwa razy zdobył tytuł mistrza swojego kraju. W 2005 roku przeszedł do Regal Barcelony. Z drużyną ze stolicy Katalonii w 2009 został mistrzem Ligi ACB. 
Kariera reprezentacyjna.
W barwach reprezentacji Włoch zdobył 3 medale. Srebrny na Igrzyskach Olimpijskich w 2004 roku, złoty na Mistrzostwach Europy w 1999 roku i brązowy na Mistrzostwach Europy w 2003 roku.

</doc>
<doc id="1714515" url="https://pl.wikipedia.org/wiki?curid=1714515" title="Wybory do Parlamentu Europejskiego w Finlandii w 2004 roku">
Wybory do Parlamentu Europejskiego w Finlandii w 2004 roku

Wybory do Parlamentu Europejskiego VI kadencji w Finlandii zostały przeprowadzone 13 czerwca 2004. Finowie wybrali 14 deputowanych (o 2 mniej niż w poprzedniej kadencji). Wybory zakończyły się zwycięstwem centroprawicowej Partii Koalicji Narodowej. Frekwencja wyniosła 39,4%.

</doc>
<doc id="1714517" url="https://pl.wikipedia.org/wiki?curid=1714517" title="ScRNA">
ScRNA

scRNA, małe cytoplazmatyczne RNA (z ang. "small cytoplasmic RNA") – niewielka, ewolucyjnie konserwowana cząsteczka RNA, należąca do rodziny cząsteczek RNA odpowiedzialnych za rozpoznawanie sygnału w komórce (ang. "signal-recognition-particle-like RNA family"). Jej obecność stwierdzono u wielu organimów eukariotycznych (m.in. u "Homo sapiens", "Schizosaccharomyces pombe"), prokariotycznych (m.in. u "Clostridium perfringens", "Bacillus subtilis") oraz u organizmów z grupy "Archaea". Najlepiej scharakteryzowanym scRNA jest 7SL RNA związany z procesem przemieszczania błon oraz białek w retikulum endoplazmatycznym.

</doc>
<doc id="1714519" url="https://pl.wikipedia.org/wiki?curid=1714519" title="Márta Rudas">
Márta Rudas

Márta Bajcsay Rudas-Antal (ur. 14 lutego 1937 w Debreczynie, zm. 6 czerwca 2017 w Budapeszcie) – węgierska lekkoatletka, która specjalizowała się w rzucie oszczepem.
Trzykrotna uczestniczka igrzysk olimpijskich - Rzym 1960, Tokio 1964 oraz Meksyk 1968. W Rzymie rywalizację zakończyła na dziewiątym miejscu, cztery lata później rzutem na odległość 58,27 wywalczyła srebrny medal, a w 1968 była czwarta. Trzy razy reprezentowała swój kraj w mistrzostwach Europy - Belgrad 1962 (5. miejsce), Budapeszt 1966 (6. miejsce) oraz Helsinki 1971 (8. miejsce). Reprezentantka Węgier w zawodach pucharu Europy. Wielokrotna mistrzyni kraju. Ośmiokrotna rekordzistka Węgier. Rekord życiowy: 58,36 (1965).

</doc>
<doc id="1714521" url="https://pl.wikipedia.org/wiki?curid=1714521" title="Ścinawa (gmina w województwie śląskim)">
Ścinawa (gmina w województwie śląskim)



</doc>
<doc id="1714524" url="https://pl.wikipedia.org/wiki?curid=1714524" title="Caecilia">
Caecilia

Caecilia – rodzaj płaza beznogiego z rodziny marszczelcowatych (Caeciliidae).
Zasięg występowania.
Rodzaj obejmuje gatunki występujące w Panamie i północnej części Ameryki Południowej na południe od Boliwii.
Systematyka.
Podział systematyczny.
Do rodzaju należą następujące gatunki:

</doc>
<doc id="1714530" url="https://pl.wikipedia.org/wiki?curid=1714530" title="James Morrison (piłkarz)">
James Morrison (piłkarz)

James Clark Morrison (ur. 25 maja 1986 w Darlington) – szkocki piłkarz urodzony w Anglii występujący na pozycji pomocnika w West Bromwich Albion i reprezentacji Szkocji.
Kariera klubowa.
Swoją piłkarską karierę rozpoczynał w roku 1998 w zespole Middlesbrough. Początkowo występował w zespołach juniorskich. W roku 2003 wystąpił w przegranym finale Młodzieżowego Pucharu Anglii z Manchesterem United. W roku 2003 został włączony do pierwszego składu Zadebiutował tam 3 stycznia 2004 roku w wygranym 2:0 meczu Pucharu Anglii z Notts County. W Premier League pierwszy raz wystąpił natomiast 15 maja w meczu z Portsmouth. Były to jego jedyne występy w tym sezonie. Poza tym Morrison zdobył Młodzieżowy Puchar Anglii, występując w wygranym finale z Aston Villą. Rok później zagrał już w 14 meczach Premier League, zadebiutował w Pucharze UEFA oraz strzelił pierwszą bramkę dla klubu. W sezonie 2005/2006 był już podstawowym zawodnikiem swojego zespołu. Dotarł wraz z nim do finału Pucharu UEFA, w którym Middlesbrough przegrało z Sevillą. Morrison zagrał w nim od pierwszej minuty. W zespole Middlesbrough występował jeszcze przez rok, po czym przeszedł do występującego w League Championship. West Bromwich Albion.
W nowym klubie zadebiutował 11 sierpnia w ligowym spotkaniu z Burnley. Pierwszą bramkę zdobył natomiast 23 października w meczu z Blackpool. Pierwszy sezon w WBA zakończył z 35 ligowymi występami i wraz ze swoim zespołem awansował do Premier League. W sezonie 2008/2009 West Bromwich spadło jednak z ligi po zajęciu w niej ostatniego miejsca.
Kariera reprezentacyjna.
Morrison występował w reprezentacjach juniorskich Anglii. Wybrał jednak grę dla Szkocji, ponieważ jego dziadkowie pochodzą stamtąd. Zadebiutował w niej w maju 2008 roku w przegranym 3:1 spotkaniu z Czechami. W barwach narodowych Morrison wystąpił dotychczas trzydzieści pięć razy.

</doc>
<doc id="1714535" url="https://pl.wikipedia.org/wiki?curid=1714535" title="Wybory do Parlamentu Europejskiego w Finlandii w 1999 roku">
Wybory do Parlamentu Europejskiego w Finlandii w 1999 roku

Wybory do Parlamentu Europejskiego V kadencji w Finlandii zostały przeprowadzone 13 czerwca 1999. Finowie wybrali 16 deputowanych. Wybory zakończyły się zwycięstwem centroprawicowej Partii Koalicji Narodowej. Frekwencja wyniosła 30,14%.

</doc>
<doc id="1714537" url="https://pl.wikipedia.org/wiki?curid=1714537" title="Grand Queyron">
Grand Queyron

Grand Queyron (fr. "Pointe de Marte") – szczyt w Alpach Kotyjskich, części Alp Zachodnich. Leży na granicy między Włochami (regionie Piemont) a Francją (region Alpy Wysokie). Szczyt można zdobyć drogami z dolin Queyras we Francji oraz Valle Argentera we Włoszech.

</doc>
<doc id="1714542" url="https://pl.wikipedia.org/wiki?curid=1714542" title="Atak mrozu w zachodnich Stanach Zjednoczonych w 2007">
Atak mrozu w zachodnich Stanach Zjednoczonych w 2007



</doc>
<doc id="1714544" url="https://pl.wikipedia.org/wiki?curid=1714544" title="Burza lodowa w Ameryce Północnej w 1998">
Burza lodowa w Ameryce Północnej w 1998



</doc>
<doc id="1714545" url="https://pl.wikipedia.org/wiki?curid=1714545" title="Burza lodowa w Ameryce Północnej w 2007">
Burza lodowa w Ameryce Północnej w 2007



</doc>
<doc id="1714548" url="https://pl.wikipedia.org/wiki?curid=1714548" title="Le Regard des Gens">
Le Regard des Gens

Le Regard des Gens - pierwszy solowy album Tunisiano. Wydany przez Sony BMG Music Entertainment.

</doc>
<doc id="1714549" url="https://pl.wikipedia.org/wiki?curid=1714549" title="Komisja Sicco Mansholta">
Komisja Sicco Mansholta

Komisja Sicco Mansholta – Komisja Europejska, która swoją działalność rozpoczęła 22 marca 1972, a zakończyła 5 stycznia 1973. Przewodniczącym Komisji był Sicco Mansholt, a wiceprzewodniczącym Wilhelm Haferkamp.
Komisja składała się z Przewodniczącego i 8 komisarzy. Po dwóch przedstawicieli posiadały Niemcy, Włochy i Francja, a po jednym komisarzu Belgia, Luksemburg i Holandia.

</doc>
<doc id="1714552" url="https://pl.wikipedia.org/wiki?curid=1714552" title="Krupina (miasto)">
Krupina (miasto)

Krupina (niem. "Karpfen", węg. "Korpona") – miasto powiatowe na Słowacji w kraju bańskobystrzyckim, liczy 8 tys. mieszkańców (2011). Pierwsza wzmianka o miejscowości pochodzi z 1238 roku.
Demografia.
Według spisu powszechnego z 2001 roku, miasto miało 7991 mieszkańców, w tym 97,63% Słowaków, 1,14% Romów, 0,38% Czechów i 0,30% Węgrów. 70,32% stanowili katolicy, 17,91% luteranie i 9,27% bez konkretnego wskazania.

</doc>
<doc id="1714554" url="https://pl.wikipedia.org/wiki?curid=1714554" title="Sikorsky S-64 Skycrane">
Sikorsky S-64 Skycrane

Sikorsky S-64 Skycrane – ciężki dwusilnikowy dźwig latający zaprojektowany przez Sikorsky Aircraft Corporation dla Armii Stanów Zjednoczonych. Był on produkowany w wersji wojskowej jako CH-54 Tarhe i cywilnej jako Sikorsky S-64, a później (aż do dzisiaj), na licencji przez amerykańsko-kanadyjskie konsorcjum Erickson Air-Crane jako Erickson S-64. Nazwa "Tarhe", pochodzi od imienia osiemnastowiecznego wodza indiańskiego plemienia Wyandot. Przydomek cywilnej wersji "Skycrane" oznacza w tłumaczeniu "podniebny dźwig".
Historia.
Sikorsky.
Sikorsky S-64 został zaprojektowany jako rozszerzona wersja prototypu śmigłowca Sikorsky S-60. S-64 wyposażony jest w sześciopłatowy wirnik, a napęd stanowią dwa silniki turbinowe Pratt &amp; Whitney. Prototyp S-64 pierwszy raz wzniósł się w powietrze 9 maja 1962, a następnie dwa egzemplarze testowane były przez niemieckie siły zbrojne. Choć ostatecznie Niemcy nie złożyli zamówienia, Armia Stanów Zjednoczonych postanowiła nabyć na początek sześć śmigłowców S-64A (z oznaczeniem YCH-54A Tarhe). Siedem wersji S-64E zostało zaprojektowanych na rynek cywilny.
Erickson.
W roku 1992 licencję na śmigłowiec S-64E nabyła specjalnie w tym celu utworzona firma Erickson Air-Crane. 
Od tego czasu jest ona producentem i największym na świecie użytkownikiem S-64. W czasie produkcji Erickson Air-Crane dokonała aż 1359 zmian w konstrukcji kadłuba i oprzyrządowaniu, co jednak związane było bardziej z modernizacją helikoptera, niż odniosło realny wpływ na jego możliwości. Największą jednak modyfikacją jakiej dokonał nowy producent było stworzenie możliwości doczepienia zbiornika wody lub substancji gaśniczych o pojemności 10.000 litrów, co sprawiło, iż S-64 perfekcyjnie sprawdza się w gaszeniu pożarów. 
Flota Erickson Air-Crane dzierżawiona jest na krótszy bądź dłuższy czas setkom firm, organizacji humanitarnych i instytucji państwowych na całym świecie, gdzie S-64 biorą udział w największych budowach, akcjach humanitarnych, czy działaniach ratowniczo-gaśniczych.
Obecnie w produkcji znajduje się najnowsza wersja S-64F. Ericsson Air-Crane zajmuje się również modernizacją starszych wersji wojskowych CH-54 i S-64.
Każdemu wyprodukowanemu egzemplarzowi S-64 nadawane jest imię. Najszerzej znany jest S-64 "Elvis", używany między innymi w walce z pożarami w Australii.
Tego typu przydomki otrzymują również maszyny eksploatowane przez inne firmy, takie jak Siller Brothers. Erickson S-64E nazwany "Olga" został wykorzystany do montażu górnej części CN Tower w Toronto.

</doc>
<doc id="1714556" url="https://pl.wikipedia.org/wiki?curid=1714556" title="I liga czeska w piłce nożnej (2009/2010)">
I liga czeska w piłce nożnej (2009/2010)

W sezonie 2009/2010 rozegrano 17. edycję najwyższej klasy rozgrywkowej piłki nożnej w Czechach. Tytułu mistrzowskiego broniła .
Zespoły.
Po poprzednim sezonie do II ligi spadły: (15.) i (16.).
Uwaga: wicemistrz II ligi – – sprzedał prawa do udziału w najwyższej klasie rozgrywkowej klubowi (10. miejsce w II lidze).
Tabela.
Sprawa Bohemians Praga.
10 kwietnia 2010 miał zostać rozegrany mecz derbowy między drużynami i na stadionie pierwszej z nich. Na 15 minut przed rozpoczęciem spotkania goście odmówili wyjścia na boisko, co umotywowano brakiem gwarancji bezpieczeństwa ze strony gospodarzy.
15 kwietnia Bohemians Praga zostali ukarani przez Komisję Dyscyplinarną Czeskomorawskiego Związku Piłki Nożnej odjęciem 20 punktów (w praktyce oznaczało to pewny spadek drużyny do I ligi), walkowerem 0:3 dla Bohemians 1905 oraz karą pieniężną w wysokości 6 mln koron czeskich za odmowę rozegrania wymienionego wyżej meczu oraz bezpodstawne oskarżenie jednego z piłkarzy Sigmy Ołomuniec o udział w procederze korupcyjnym. Sprawa ta jest kulminacją kilkuletniego sporu obu klubów Bohemians o prawa do tej nazwy.
Ostatecznie zmniejszono karę punktową dla Bohemians Praga do 15 punktów, przez co drużyna zakończyła rozgrywki z dodatnim wynikiem punktowym.
Wyniki meczów.
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
Najlepsi strzelcy.
12 bramek:
11 bramek:
9 bramek:

</doc>
<doc id="1714558" url="https://pl.wikipedia.org/wiki?curid=1714558" title="JavaScript Style Sheets">
JavaScript Style Sheets

JavaScript Style Sheets (JSSS) – język zaproponowany przez Netscape Communications Corporation w 1996 roku, służący do opisu formy prezentacji stron WWW. 
Była to alternatywa dla CSS. Technologia została wysłana do W3C, lecz nie została zaakceptowana jako oficjalny standard i nie zyskała popularności na rynku. Jedyną przeglądarką wspierającą JSSS była Netscape Communicator w wersji 4. Wraz z wydaniem nowej wersji Netscape Communicator w 1997 roku, zaprzestano promować technologię JSSS, a w 2000 roku (wydanie wersji 6)
zaprzestano ją wspierać.
Używając kodu JavaScript jako arkusza stylów, w JSSS nadaje się style elementom poprzez modyfikację obiektu "document.tags".
Przykład użycia.
Kod w CSS wyglądający tak:
w JSSS wygląda następująco:
document.tags.H1.fontSize = "20pt";

</doc>
<doc id="1714559" url="https://pl.wikipedia.org/wiki?curid=1714559" title="Kongsvinger IL">
Kongsvinger IL

Kongsvinger Idrettslag − norweski klub piłkarski grający obecnie w 1. divisjon, mający siedzibę w mieście Kongsvinger, leżącym w regionie Hedmark.
Historia.
Klub został założony 31 stycznia 1892 roku. Do 1983 roku grał w niższych ligach Norwegii i wtedy też po raz pierwszy awansował do pierwszej ligi. W 1986 roku zajął w niej 3. miejsce, a sukces ten powtórzył rok później. W 1992 roku Kongsvinger IL został wicemistrzem Norwegii kończąc sezon 6 punktów za Rosenborgiem Trondheim. W Pucharze UEFA, edycji 1992/1993 dotarł do 2. rundy, w której zremisował 1:1 i przegrał 1:3 z Juventusem. Do 1999 roku Kongsvinger rozegrał 17 sezonów z rzędu w pierwszej lidze norweskiej. Wtedy też spadł do drugiej ligi, a dwa lata później do trzeciej ligi. W 2003 roku trenerem klubu został Vegard Skogheim. Drużyna nie przegrała żadnego spotkania w sezonie i powróciła do drugiej ligi. W 2004 roku Kongsvinger był bliski awansu do pierwszej ligi. Zajął 3. miejsce i w barażach o awans spotkał się z Bodø/Glimt. Na własnym stadionie wygrał 1:0, jednak na wyjeździe przegrał 0:4 i pozostał w drugiej lidze, w której gra także w sezonie 2009.

</doc>
<doc id="1714561" url="https://pl.wikipedia.org/wiki?curid=1714561" title="Skala Kinseya">
Skala Kinseya

Skala Kinseya (, ) – opracowana w 1948 roku przez Alfreda Kinseya, Wardella Pomeroya i Clyde'a Martina skala określająca orientację seksualną człowieka. Uczeni sporządzili skalę w ramach sprawozdania z badań stwierdzających, że dychotomiczny podział ludzkich orientacji i historii seksualnych na heteroseksualne i homoseksualne nie znajduje odbicia w rzeczywistości. Skalę po raz pierwszy zaprezentowano w "Sexual Behavior in the Human Male" (1948), a następnie w "Sexual Behavior of the Human Female" (1953). Każdej z kategorii skali przypisano wartość od 0 do 6 oraz dodano wskaźnik „X” oznaczający brak zachowań seksualnych (współcześnie określany terminem „aseksualizm”):
Autorzy pisali:
Współcześni seksuologowie uważają, że skala Kinseya jest nadal zbyt prosta – orientacja seksualna każdego człowieka jest unikalna i może nie mieścić się w powyższych kategoriach; część osób może również w ogóle nie chcieć etykietować własnej orientacji seksualnej. Tę nieadekwatność starają się rozwiązać pojęcie kontinuum seksualnego oraz tabela orientacji seksualnej Kleina.

</doc>
<doc id="1714572" url="https://pl.wikipedia.org/wiki?curid=1714572" title="Robert Ley">
Robert Ley

Robert Ley (ur. 15 lutego 1890 w Niederbreidenbach, zm. 25 października 1945 w Norymberdze) – niemiecki polityk nazistowski, przywódca Niemieckiego Frontu Pracy (DAF) w latach 1933-45. Podczas oczekiwania na proces sądowy, w którym był oskarżony o zbrodnie wojenne, popełnił samobójstwo.
Młodość.
Ley przyszedł na świat we wsi Niederbreidenbach (obecnie część Nümbrecht) w Nadrenii, jako siódme z jedenaściorga dzieci tonącego w długach farmera, Friedricha Leya oraz jego żony, Emilie. Ley studiował chemię na uniwersytetach w Jenie, Bonn oraz Münster. Po wybuchu I wojny światowej w roku 1914 zgłosił się do armii cesarskiej.
Przez dwa lata służył w artylerii, po czym rozpoczął kurs obserwatora artylerii powietrznej. W lipcu 1917 roku jego samolot został zestrzelony nad Francją, a on sam dostał się do niewoli. Podejrzewa się, że podczas upadku samolotu Ley doznał uszkodzenia mózgu; świadczyć o tym może fakt, że przez resztę swego życia mówił z trudnością, a do tego zdarzały mu się ataki choroby na tle nerwowym. Jego stan zdrowia pogarszał alkoholizm.
Po wojnie Ley powrócił na uniwersytet. W roku 1920 uzyskał doktorat. Po skończeniu nauki pracował jako chemik ds. żywności w jednym z oddziałów olbrzymiej spółki IG Farben, która miała swą siedzibę w Leverkusen, w Zagłębiu Ruhry. Niezadowolony z zajęcia Zagłębia Ruhry przez Francuzów w roku 1924, Ley został zagorzałym nacjonalistą. Wkrótce po zapoznaniu się z przemówieniem Adolfa Hitlera, wygłoszonym podczas jego procesu sądowego, który miał miejsce po nieudanym puczu monachijskim, Ley wstąpił do partii nazistowskiej (NSDAP). Do roku 1925 pełnił już funkcję gauleitera okręgu Południowa Nadrenia oraz redaktora skrajnie antysemickiej gazety nazistowskiej pt. "Westdeutscher Beobachter". Ley wykazywał bezkrytyczną lojalność wobec Hitlera, dzięki czemu przywódca partii nie zwracał uwagi na zażalenia odnośnie do rzekomej arogancji, niekompetencji i pijaństwa Leya.
Przywódca Frontu Pracy.
W roku 1931 Ley został przeniesiony do kwatery głównej NSDAP w Monachium (zob. Brunatny Dom), gdzie w 1932 objął posadę szefa organizacji partyjnej ("Reichsorganisationsleiter") po dymisji jego poprzednika, Gregora Strassera. Kiepskie przygotowanie Leya oraz jego doświadczenie jako przywódcy dużego okręgu partii w Zagłębiu Ruhry, gdzie dominowała klasa robotnicza, wskazywałyby, że Ley skłaniał się ku „socjalistycznemu” skrzydłu partii nazistowskiej, do którego zresztą Hitler odnosił się nieprzychylnie. Mimo to, Ley trzymał stronę Hitlera w wewnątrzpartyjnych dysputach i tym zaskarbił sobie jego zaufanie. Pozwoliło mu to również wyjść cało z konfliktów z innymi prominentnymi działaczami partii, takimi jak jej skarbnik Franz Xaver Schwarz, który uważał Leya za pijaka. Gdy w styczniu 1933 r. Hitler zdobył fotel kanclerza, Ley towarzyszył mu w Berlinie. W kwietniu, kiedy związki zawodowe zostały przejęte przez państwo, Hitler mianował go szefem Niemieckiego Frontu Pracy (Deutsche Arbeitsfront).
DAF przejął kontrolę nad dotychczasową nazistowską organizacją związków zawodowych, jaką była Narodowosocjalistyczna Organizacja Zakładów Przemysłowych ("Nationalsozialistische Betriebszellenorganisation, NSBO"), jak również nad główną federacją związków zawodowych. Wkrótce brak zdolności organizacyjnych Leya sprawił, iż szef NSBO, Reinhold Muchow, członek „socjalistycznego” skrzydła NSDAP, urósł do rangi najważniejszego człowieka w Niemieckim Froncie Pracy i przyćmił Leya. Muchow podjął się czystki w kierownictwie DAF, pozbywając się z jego szeregów byłych socjaldemokratów oraz komunistów i zastępując ich własnymi ludźmi, wywodzącymi się często z bojówek. Oddziały NSBO prowadziły agitację pośród robotników w fabrykach w kwestiach płac i warunków pracy, czym rozwścieczyli pracodawców. Fabrykanci poskarżyli się Hitlerowi oraz kręgom przywódczym NSDAP, że DAF w swoim postępowaniu nie różni się wiele od znienawidzonych komunistów.
Hitler nie sprzyjał syndykalistycznym tendencjom w NSBO, wobec czego w styczniu 1934 wydał nowe "Prawo dot. Uporządkowania Narodowego Rynku Pracy", które skutecznie ograniczyło możliwości niezależnych organizacji robotniczych, w tym również związków zawodowych o charakterze nazistowskim. Kwestię płac i warunków pracy miały odtąd leżeć w gestii Powiernictw Pracy ("Treuhänder der Arbeit"), w których rolę przewodnią odgrywali pracodawcy. W tym samym czasie Muchowa usunięto ze stanowiska, a jego miejsce ponownie zajął Robert Ley. NSBO całkowicie straciło swoje znaczenie. Tymczasem DAF stał się organem państwa, powołanym do kontrolowania rynku pracy zgodnie z potrzebami reżimu. Szczególnie przysłużył się on masowej ekspansji przemysłu zbrojeniowego.
Gdy Ley doszedł do władzy w DAF, zaczął on nadużywać swoich kompetencji w sposób rzucający się w oczy nawet w warunkach nazistowskiego reżimu. Poza ogromnym wynagrodzeniem szefa DAF oraz posła do Reichstagu, Ley czerpał również zyski z gazety "Westdeutscher Beobachter" i swobodnie defraudował fundusze DAF na swój własny użytek. Przed rokiem 1938 wszedł w posiadanie luksusowego majątku w pobliżu Kolonii, szeregu willi w innych miastach, flotylli samochodów, prywatnego wagonu kolejowego oraz kolekcji sztuki. Coraz więcej swojego czasu przeznaczał na „przebywanie w towarzystwie kobiet oraz pijaństwo, które często prowadziło do żenujących afer publicznych”. W roku 1942 jego druga żona Inge zastrzeliła się po libacji alkoholowej. Podwładni Leya przejęli od niego przywództwo, a DAF stał się siedliskiem korupcji. Długi, stanowiące efekt nadużyć finansowych we froncie pracy, musieli spłacać niemieccy robotnicy. Pewien historyk stwierdził:
Siła przez Radość.
Hitler oraz Ley obawiali się, że zdławienie związków zawodowych, a także blokowanie wzrostu płac przez system Powiernictwa Pracy, połączone z bezwzględnymi żądaniami zwiększenia produktywności niemieckiego przemysłu zbrojeniowego, doprowadziłyby do ryzyka wywołania niezadowolenia pośród klasy robotniczej. W listopadzie 1933 roku, w celu zapobieżenia rozruchom robotniczym, DAF założył organizację Kraft durch Freude (KdF, "Siła przez Radość"), która miała na celu wprowadzenie szeregu udogodnień i przywilejów dla niemieckich robotników i ich rodzin. Obejmowały one m.in. darmowe wakacje w ośrodkach wypoczynkowych w Niemczech oraz w „bezpiecznych” miejscach za granicą (głównie we Włoszech), rejsy morskie, m.in. po Morzu Śródziemnym na wycieczkowcach „Wilhelm Gustloff” oraz „Robert Ley”, zbudowanych w Hamburgu w latach 1936-39.
Do innych, realizowanych przez KdF programów, należała organizacja koncertów, oper oraz innych form rozrywki w fabrykach i miejscach pracy, a także darmowe wychowanie fizyczne i treningi gimnastyczne.
Najbardziej ambitnym pomysłem DAF i KdF był „samochód dla ludu” – Volkswagen według projektu, wykonanego na prośbę Hitlera przez Ferdinanda Porsche. Kiedy niemiecki przemysł motoryzacyjny nie był w stanie zrealizować żądania Hitlera, by Volkswagena sprzedawano w cenach do 1000 marek, projekt został przejęty przez Niemiecki Front Pracy. „Socjalistyczne” tendencje Leya powróciły do łask. Powiedział on, że partia przejęła inicjatywę po klęsce prywatnej przedsiębiorczości, której przyczyną miały być: „krótkowzroczność, brak dobrej woli, głupota i pogoń za zyskiem” burżuazji. Porsche, zatrudniony teraz przez DAF, zbudował nową fabrykę Volkswagena w Fallersleben. Koszty inwestycji pokryto częściowo przez wykorzystanie zgromadzonego w DAF majątku oraz sprzeniewierzenie składek, płaconych przez członków frontu pracy. Jednak żaden z 340 tys. robotników, którzy dokonali już wpłaty, nie otrzymał upragnionego samochodu. Cały projekt okazał się wadliwy pod względem finansowym.
Rola Leya w czasie wojny.
Ley cały czas uważał, że głównym celem Trzeciej Rzeszy oraz jego własnego przywództwa w DAF, jest przygotowanie Niemiec do wojny. W trakcie przemówienia w roku 1939 powiedział:
Po wybuchu II wojny światowej znaczenie Leya zmalało. Militaryzacja siły roboczej oraz przydział środków na cele wojenne, w znacznym stopniu obniżyły rolę DAF, a KdF została zredukowana. Pijaństwo Leya oraz jego kontrowersyjne zachowanie spotkało się w czasie wojny z mniejszą tolerancją.
Na stanowisku zarządcy niemieckiej siły roboczej wkrótce zastąpił go minister uzbrojenia Fritz Todt, a później Albert Speer. Jako że niemieccy robotnicy byli coraz częściej powoływani do służby wojskowej, w zakładach zastępowali ich Francuzi, agitowani przez kolaboracyjny rząd w Vichy, a później przymusowi pracownicy z Polski, Ukrainy i innych krajów Europy Wschodniej. Ley odgrywał pewną rolę w organizacji siły roboczej w trakcie wojny, jednak w 1942 r. został on zdeklasowany przez Fritza Sauckela, Głównego Pełnomocnika ds. Dystrybucji Pracy ("Generalbevollmächtigter für den Arbeitseinsatz").Niemniej jednak Ley był współodpowiedzialny za złe traktowanie zagranicznych przymusowych robotników. W październiku 1942 r. uczestniczył w spotkaniu w Essen z Paulem Pliegerem (szefem ogromnego kombinatu przemysłowego "Hermann Göring Werke") oraz przedstawicielami niemieckiego przemysłu węglowego. Dosłowny zapis przebiegu spotkania był w posiadaniu jednego z menedżerów. Współczesny historyk napisał:
Ley był znany z tendencji do ulegania ślepej nienawiści i utraty poczucia rzeczywistości w trakcie przemówień np. mówiąc o potwierdzonej wszechwiedzy Hitlera lub ogłaszając rychły podbój Księżyca i wszystkich planet.
Pomimo licznych niepowodzeń, Ley utrzymał przychylność Hitlera; aż do ostatnich miesięcy wojny należał do grona najbliższych współpracowników dyktatora, razem z Martinem Bormannem oraz Josephem Goebbelsem. W listopadzie 1941 roku Ley otrzymał nową misję – stanowisko Komisarza Rzeszy ds. Budownictwa Socjalnego ("Reichskommissar für den sozialen Wohnungsbau"). Jego zadanie polegało przygotowaniu niemieckiego budownictwa na ewentualność alianckich nalotów bombowych na niemieckie miasta, które przybierały na intensywności począwszy od roku 1941. Na tym stanowisku został głównym współpracownikiem ministra uzbrojenia Alberta Speera, który stwierdził, iż niemieccy robotnicy, dla osiągnięcia oczekiwanej produktywności, powinni otrzymać godziwe zakwaterowanie. Kiedy wojna powietrzna nad Niemcami stawała się coraz bardziej dokuczliwa w roku 1943, zniszczenie mieszkań niemieckich robotników określono jako jeden z celów alianckiej kampanii bombardowań. Komisariat Leya nie mógł poradzić sobie ze skutkami kryzysu mieszkaniowego.
Ley był świadomy ogólnych założeń nazistowskiego programu eksterminacji Żydów europejskich i popierał go poprzez zaciekłe antysemickie publikacje oraz przemówienia. W lutym 1941 r. uczestniczył w spotkaniu ze Speerem, Bormannem oraz feldmarszałkiem Wilhelmem Keitelem, podczas którego Hitler wyraził swój pogląd na „kwestię żydowską”. Wyjaśnił wtedy, że jego celem jest pozbycie się Żydów, nie licząc się ze środkami.
Po wojnie.
Gdy upadek Trzeciej Rzeszy zbliżał się nieuchronnie w roku 1945, Ley pozostał, wraz z kilkoma innymi członkami rządu, fanatycznie wierny Hitlerowi. Po raz ostatni spotkał się z dyktatorem 20 kwietnia 1945 r., w rocznicę jego urodzin, w bunkrze w Berlinie Centralnym. Dzień później wyjechał na południe Bawarii z nadzieją, że Hitler przeniesie swoje stanowisko dowodzenia do „narodowej reduty” w Alpach. 16 maja Ley został pojmany przez amerykańskich spadochroniarzy ze 101. Dywizji Powietrznej w domu szewca w wiosce Schleching. Przedstawił się żołnierzom jako dr Ernst Distelmeyer, jednak został zdemaskowany przez Franza Xavera Schwarza, swojego osobistego wroga.
Wraz z innymi przestępcami umieszczono go w Palace Hotel w Mondorf-les-Bains w Luksemburgu.
W czasie procesu norymberskiego Leyowi postawiono zarzut nr 1 (podżeganie i przygotowanie do wojny zaborczej z pogwałceniem międzynarodowego prawa oraz traktatów”), zarzut nr 3 (zbrodnie wojenne, włącznie ze „złym traktowaniem jeńców wojennych i ludności cywilnej”) oraz zarzut nr 4 („zbrodnie przeciwko ludzkości – mordowanie, eksterminację, zniewolenie ludności cywilnej; prześladowanie ze względów rasowych, religijnych oraz politycznych”). Leya oczywiście oburzyły oskarżenia o zbrodnie wojenne. Do amerykańskiego psychiatry więziennego, Gustave’a Gilberta, powiedział:
25 października, cztery dni po odczytaniu aktu oskarżenia, Ley powiesił się siedząc na sedesie w swojej celi, wykorzystując pętlę wykonaną z podartej na paski bielizny. Ten incydent doprowadził do zwiększenia środków ostrożności w stosunku do innych więźniów w obawie, że również oni popełnią samobójstwo.

</doc>
<doc id="1714573" url="https://pl.wikipedia.org/wiki?curid=1714573" title="Kim Nam-soon">
Kim Nam-soon

Kim Nam-soon (ur. 7 maja 1980) – koreańska łuczniczka, dwukrotna medalistka olimpijska. Startuje w konkurencji łuków klasycznych.
Największym jej osiągnięciem jest srebrny medal igrzysk olimpijskich w Sydney indywidualnie i złoty drużynowo.

</doc>
<doc id="1714576" url="https://pl.wikipedia.org/wiki?curid=1714576" title="Jahmir Hyka">
Jahmir Hyka

Jahmir Hyka (ur. 8 marca 1988 w Tiranie) – albański piłkarz występujący na pozycji pomocnika. Obecnie jest zawodnikiem FC Luzern.
Kariera klubowa.
Hyka jest wychowankiem Dinama Tirana. W 2006 roku przeszedł do norweskiego Rosenborga Trondheim. Od czasu debiutu pełnił tam rolę rezerwowego. Przez cały sezon 2006 w lidze zagrał trzy razy. Z klubem zdobył także mistrzostwo Norwegii. W lipcu 2007 odszedł do greckiego Olympiakosu Pireus. Miesiąc po przyjściu do klubu został wypożyczony do ojczystego SK Tirana. Spędził tam jeden sezon, w ciągu którego wystąpił tam w 32 meczach i zdobył 2 bramki. Po zakończeniu sezonu został sprzedany przez Olympiakos do niemieckiego 1. FSV Mainz 05 grającego w 2. Bundeslidze.
W nowym klubie zadebiutował 9 sierpnia 2008 w wygranym po dogrywce 2:1 meczu Pucharu Niemiec z Babelsbergiem. Pierwszy ligowy występ w barwach Mainz zanotował 15 sierpnia 2008 w zremisowanym 3:3 pojedynku z 1. FC Kaiserslautern. W sezonie 2008/2009 rozegrał dla Mainz pięć ligowych spotkań, a jego klub zajął 2. miejsce w ligowej tabeli i awansował do Bundesligi. W 2010 roku odszedł do Panioniosu GSS. Po półrocznym pobycie w Grecji trafił do KF Tirana, a latem 2011 roku został graczem szwajcarskiego klubu FC Luzern
Kariera reprezentacyjna.
Hyka jest byłym młodzieżowym reprezentantem Albanii. W kadrze seniorskiej zadebiutował 13 października 2007 w zremisowanym 0:0 meczu eliminacji Mistrzostw Europy 2008 ze Słowenią. Ostatecznie Albania nie awansowała na mundial. 20 sierpnia 2008 w towarzyskim meczu z Liechtensteinem Hyka strzelił pierwszego gola w trakcie gry w drużynie narodowej. Obecnie jest powoływany do kadry na mecze eliminacji Mistrzostw Świata 2010.

</doc>
<doc id="1714581" url="https://pl.wikipedia.org/wiki?curid=1714581" title="Robert Mapplethorpe">
Robert Mapplethorpe

Robert Mapplethorpe (ur. 4 listopada 1946 we Floral Park w Nowym Jorku, zm. 9 marca 1989 w Bostonie) – amerykański fotograf. Stał się jednym z najbardziej znanych, ale i kontrowersyjnych fotografów XX wieku. Jego specjalnością były wystylizowane czarno-białe portrety. Fotografował także kwiaty oraz wzbudzające kontrowersje męskie akty. Z uwagi na śmiałość prac utrzymanych w homoerotycznej stylistyce uchodził często za skandalistę. Swoją przygodę z fotografią zaczynał od Polaroida. W 1973 odbyła się jego pierwsza indywidualna wystawa, w Light Gallery, w Nowym Jorku. Dwa lata później fotografował średnioformatowym aparatem Hasselblad 500. Podejmował zlecenia komercyjne, był także autorem okładki albumu swojej przyjaciółki, piosenkarki Patti Smith. Współpracował z magazynem „Interview”.
Osiągnął perfekcję w swoim ascetycznym stylu. Jego fotografie uważane są za arcydzieła i znajdują się w największych muzeach na całym świecie. W 1988, na rok przed śmiercią na AIDS założył fundację swojego imienia. Promuje ona fotografie Mapplethorpe'a na całym świecie oraz zbiera środki finansowe na badania naukowe nad HIV i AIDS.
Życiorys.
Wczesne lata.
Urodził się w rzymskokatolickiej rodzinie robotniczej na amerykańskich przedmieściach jako trzeci spośród sześciorga dzieci Joan Dorothy (z domu Maxey) i Harry'ego Irvinga Mapplethorpe'a, inżyniera elektryka. W dzieciństwie był ministrantem, fascynowały go kapłańskie szaty i bogactwo kościelnych wnętrz. W 1963 studiował w Pratt Institute w Brooklynie, gdzie w 1970 uzyskał tytuł bakałarza sztuk pięknych. 
Kariera.
Pod koniec lat sześćdziesiątych w cyganeryjnym Nowym Jorku nawiązał kontakt z pokoleniem ‘68. Poznał Patti Smith w księgarni Scribner’s, gdzie właśnie zaczęła pracę. Wkrótce dzieliła z nim życie. Mieszkali razem na Brooklynie i w hotelu Chelsea na Manhattanie. Ich związek skończył się, gdy Mapplethorpe ujawnił swój homoseksualizm. W latach 1972-1988 związał się ze sporo starszym kolekcjonerem Samem Wagstaffem, który finansował jego karierę, zaś Mapplethorpe pomagał mu w budowaniu fotograficznego zbioru. Ale przyjaźń ze Smith przetrwała, robił zdjęcia na okładki jej płyt. W 1973 miał pierwszą wystawę polaroidów w Light Gallery. W 1977 brał udział w documenta w Kassel, rok później miał wystawę w ekskluzywnej galerii Roberta Millera przy Fifth Avenue. Lata 80. to szczyt jego kariery. 
Zmarł 9 marca 1989 w wieku czterdziestu dwóch lat w szpitalu w Bostonie (stan Massachusetts) wskutek komplikacji związanych z chorobą AIDS. Jego prochy zostały złożone na terenie Queens (Nowy Jork) w grobowcu jego matki.
Kilka miesięcy przedtem na wózku inwalidzkim pojawił się na wernisażu swojej retrospektywy w nowojorskim Whitney Museum. Krótko po śmierci wokół jego prac zaczęły wybuchać skandale: wystawy były zamykane przez policję lub ostrożnych kuratorów, a pewien republikański senator publicznie zniszczył katalog jednej z nich.
Prawie rok przed śmiercią, schorowany Mapplethorpe pomógł w założeniu fundacji Robert Mapplethorpe Foundation, Inc. Zgodnie z jego wizją fundacja „miała być odpowiednim narzędziem do ochrony jego prac, doskonalenia jego wizji twórczych i promowania kwestii, na których mu zależało”. Od śmierci artysty fundacja nie tylko funkcjonuje jako jego oficjalny przedstawiciel i pomaga promować jego prace na całym świecie, lecz także zebrała i przekazała miliony dolarów na badania naukowe dotyczące walki z zakażeniami wirusem HIV i z chorobą AIDS.
Sztuka.
Swoje pierwsze zdjęcia wykonał przy użyciu Polaroida. W połowie lat 70. nabył średnioformatowy aparat Hasselblad i zaczął fotografować w szerokie grono przyjaciół i znajomych, w tym artystów i kompozytorów. 
Fascynował go przede wszystkim męski akt. Pokazywał również kobiety, zachwycając się symetryczną budową, kształtami piersi, ud oraz brzucha. Twierdził, że w innej epoce z pewnością zostałby rzeźbiarzem, ale fotografia oddaje rytm i tempo współczesnego życia. Jego prywatną ikoną był „Umierający jeniec” Michała Anioła. Główne tematy jego dzieł to kwiaty, szczególnie orchidee i cantedeskie. Pracował przede wszystkim w studiu fotograficznym, praktycznie do końca swojej kariery. 
Na początku lat 80. jego prace zyskały uznanie szerszej publiczności, w tym w nowojorskich pracowniach Andy’ego Warhola The Factory i Studio 54. Na swoich fotografiach uwiecznił między innymi malarzy Davida Hockneya, Andy'ego Warhola i Roya Lichtensteina, a także Palomę Picasso, Donalda Sutherlanda, Richarda Gere’a, Louise Bourgeois, Arnolda Schwarzeneggera, Isabellę Rossellini, Deborah Harry, Laurie Anderson, Joan Armatrading, Petera Gabriela, Morgan Fairchild, Kathy Acker, Amandę Lear, Grace Jones, Patti Smith i Iggy'ego Popa; homoerotyzm i akty BDSM (łącznie z koprofagią) oraz akty klasyczne.
W latach 80. udoskonalił estetykę swoich prac, fotografując posągi nagich kobiet i mężczyzn, delikatność kwiatowej martwej natury, oraz wykonując wielkoskalowe portrety artystów i sław. Pierwsze studio Mapplethorpe’a mieściło się przy 24 Bond Street na Manhattanie. Następnie Sam Wagstaff udzielił mu wsparcia w wysokości 500 tys. dolarów, za które artysta wykupił poddasze budynku przy West 23rd Street, gdzie mieszkał i pracował. Na Bond Street urządził wówczas swoją ciemnię.
Publiczną uwagę skupiła na sobie na początku lat 90. seria Portfolio X, kiedy została zawarta w "The Perfect Moment", objazdowej wystawie ufundowanej przez National Endowment for the Arts. Portfolio zawiera kilka z najbardziej znanych zdjęć autora wraz z autoportretem ukazującym umieszczony w odbycie batog. 
Mimo tego że jego prace były regularnie wystawiane na sponsorowanych publicznie ekspozycjach, organizacje konserwatywne i religijne, jak American Family Association wykorzystały tę wystawę, aby przeciwstawić się wsparciu rządowemu dla tego, co nazywali „niczym więcej niż sensacyjną prezentacją obscenicznych materiałów”. 
W rezultacie Mapplethorpe stał się dla obu stron znakomitą przyczyną amerykańskiej wojny kultur. Prezentacja "The Perfect Moment" w Cincinnati skutkowała odrzuconym oskarżeniem Contemporary Arts Center of Cincinnati i jego dyrektora, Dennisa Barrie, o „schlebianie obsceniczności”.
Jego fotografie o tematyce seksualnej ciemnoskórych mężczyzn zostały skrytykowane jako wyzyskujące. 
Krytyka ta była przedmiotem pracy amerykańskiego artysty konceptualnego Glenna Ligona ("Notes on the Margins of the Black Book"). Ligon przeciwstawił kilka z najbardziej ikonicznych prac Mapplethorpe’a o tej tematyce, zapożyczonych z publikacji z roku 1988 ("Black Book"), dołączając do tego krytyczne teksty sugerujące rasistowski podtekst jego twórczości.
Skandal Corcoran.
W czerwcu 1989 roku artysta Lowell Blair Nesbitt, długoletni przyjaciel Mapplethorpe’a, był zamieszany w skandal dotyczący prac Mapplethorpe’a. The Corcoran Gallery of Art w Waszyngtonie zgodziła się przyjąć objazdową wystawę prac Mapplethorpe’a, nie stawiając przy tym zastrzeżeń co do ich treści. Zamierzano pokazać nową serię, która została wykonana na krótko przed śmiercią Mapplethorpe’a, "Robert Mapplethorpe: The Perfect Moment", będącą pod opieką Janet Kardon z Institute of Contemporary Art. Władze Corcoran, a także niektórzy członkowie Kongresu Stanów Zjednoczonych byli przerażeni, gdy prace zostały im pokazane, wskutek czego muzeum odmówiło organizacji wystawy. Działo się to w czasie, gdy Nesbitt ujawnił, że zapisał muzeum w spadku 1,5 miliona dolarów. Nesbitt publicznie oświadczył, że jeśli muzeum nie zgodzi się gościć wystawy prac przyjaciela, odwoła swój testament. Corcoran podtrzymało swoją negatywną decyzję i Nesbitt zapisał pieniądze dla Phillips Collection.
Po tym, jak Corcoran odmówiło wystawienia prac Mapplethorpe’a, ubezpieczyciele wystawy udali się do niekomercyjnego Washington Project for the Arts, gdzie wielkim tłumom prezentowane były kontrowersyjne zdjęcia w dniach 21 lipca – 13 sierpnia 1989.

</doc>
<doc id="1714582" url="https://pl.wikipedia.org/wiki?curid=1714582" title="Lubuski Oddział Straży Granicznej w Krośnie Odrzańskim">
Lubuski Oddział Straży Granicznej w Krośnie Odrzańskim



</doc>
<doc id="1714583" url="https://pl.wikipedia.org/wiki?curid=1714583" title="Cold">
Cold



</doc>
<doc id="1714588" url="https://pl.wikipedia.org/wiki?curid=1714588" title="Open space technology">
Open space technology

Open space technology (pol. "metoda otwartej przestrzeni"), zwana też "open space" (pol. otwarta przestrzeń) lub "OST") – metoda organizacji spotkań i konferencji dla grup od 12 do 2000 uczestników.
OST jest procesem samoorganizacji grupy – sami uczestnicy tworzą program i jego zawartość dopiero w trakcie trwania konferencji. Dzięki temu oraz określonym zasadom OST umożliwia maksymalne zaangażowanie wszystkich zainteresowanych tematem uczestników. Konferencje te trwają zwykle od 6 godzin do dwóch lub trzech dni. 
Historia.
W 1983 roku Amerykanin Harrison Owen organizował międzynarodową konferencję, na którą miało przybyć 250 uczestników.
Cały rok ciężko pracował, aby jak najlepiej tę konferencję przygotować. Po zakończeniu postanowił, że już nigdy więcej nie będzie robił czegoś podobnego. Wszyscy uczestnicy konferencji mówili na zakończenie, że najlepszą i najbardziej przydatną częścią spotkania były przerwy na kawę. Postawił sobie pytania: Jak można wykorzystać energię i zachwyt, panujący podczas dobrych przerw na kawę, aby w czasie spotkania uczestnicy aktywnie angażowali się w pracę i osiągali wyniki? Jak można coś takiego zorganizować w czasie krótszym niż 1 rok? 
Z tych poszukiwań zrodziła się metoda Open Space. Harrison Owen napisał: 
Zastosowanie.
OST stosuje się w sytuacji, kiedy grupa osób w krótkim czasie wymienić musi się swoją wiedzą, przedyskutować ważne dla nich zagadnienia i znaleźć rozwiązania. Konferencja kończy się planowaniem działań na przyszłość, za które uczestnicy biorą odpowiedzialność. Metoda nie sprawdzi się jednak w sytuacji, kiedy uczestnicy mają obojętny stosunek do tematu lub organizator z góry narzuca pożądane przez siebie rezultaty. 
Tematyka.
Wszelka tematyka jest możliwa, jeśli tylko jest ważna dla uczestników, złożona, zawiera problem a nawet konflikt a rezultaty nie są z góry zaplanowane. Możliwe tematy to np. rozwój dzielnicy miasta czy gminy, problem z produktywnością w firmie czy komunikacją w organizacji, potrzeba innowacji, fuzja dwóch firm, planowanie projektu społecznego, integracja społeczna danej grupy, nowe drzwi do produkowanego samolotu itp. 
Przebieg.
Przed konferencją.
Specjalista OST pomaga organizatorom w sformułowaniu głównego temat konferencji oraz w kwestiach organizacyjnych takich jak: dobór przestrzeni (optymalnie jest to sala, gdzie uczestnicy mogą usiąść w okręgu lub kilku okręgach koncentrycznych), konsultacja profilu uczestników, ramowy program spotkania itp. 
Konferencja OST.
Organizator krótko wita uczestników i przedstawia główny powód spotkania. Następnie prowadzący OST przedstawia metodę i zaprasza uczestników by zgłaszali te kwestie do dyskusji, które są dla nich ważne i mogą przybliżyć grupę do osiągnięcia celu. 
Inicjatorzy poszczególnych dyskusji wybierają miejsce i czas spotkania. Dyskusje trwają zwykle od 50 min. do 1,5 godz. Ilość równocześnie toczących się dyskusji oraz rund zależna jest od wielkości grupy, warunków przestrzennych i organizacyjnych oraz od złożoności problemu i zaangażowania uczestników. Zadaniem organizatorów i zespołu asystentów OST jest takie zabezpieczenie konferencji, aby uczestnicy mogli skupić się tylko na temacie i problemach merytorycznych (zapewnione są napoje, posiłki, materiały, czytelna informacja, sprawna organizacja). 
Udział w dyskusjach jest dobrowolny do tego stopnia, iż można dyskusje w każdej chwili opuścić i dołączyć do innych. Można też nie uczestniczyć w żadnej i prowadzić mniej formalne rozmowy z przygodnie napotkanymi uczestnikami. Dzięki temu rezultaty konferencji są autentyczne, a uczestnicy sami biorą odpowiedzialność za swój czas i za interesujący ich problem. 
Z każdej dyskusji sporządzany jest raport, który następnie udostępniany jest wszystkim uczestnikom. Po chwili indywidualnej refleksji następuje planowanie postanowień i działań po konferencji. Są one również notowane i kopiowane dla wszystkich, razem z listą kontaktów. 
Po konferencji.
Po konferencji OST uczestnicy są bardzo zaangażowani w realizację podjętych zamierzeń, gdyż sami je wypracowali i zaplanowali. Jednakże monitoring i wsparcie ze strony organizatorów, a nawet jeszcze jedno spotkanie najbardziej zaangażowanych osób, wzmacniają te rezultaty. 
Open Space na świecie.
Konferencje metodą Open Space realizowane są w ponad 130 krajach na całym świecie. Najbardziej popularne są w Stanach Zjednoczonych oraz w Niemczech.

</doc>
<doc id="1714591" url="https://pl.wikipedia.org/wiki?curid=1714591" title="Janusz Stanisław Kowalski">
Janusz Stanisław Kowalski

Janusz Stanisław Kowalski (ur. 14 lipca 1924 w Hrubieszowie, zm. 26 stycznia 2022 w Lęborku) – polski żołnierz i lekarz ginekolog, uczestnik Powstania Warszawskiego, kawaler Orderu Virtuti Militari, w 2015 roku mianowany do stopnia pułkownika.
Życiorys.
Ojciec Bronisław (1894–1981) był legionistą 4 Pułku Piechoty Legionów w latach 1915–1920, a w czasie II wojny żołnierzem AK, kawalerem Krzyża Niepodległości i Krzyża Walecznych. Młodsi bracia ojca – Stanisław, ułan Legionów, został rozstrzelany przez Niemców w 1940, a Feliks, żołnierz kampanii wrześniowej, zginął w lutym 1941 w Gułagu.
Janusz Kowalski, mieszkając w dzieciństwie na wsi, miał wraz z rodzeństwem nauczycielki domowe. W 1936 r. zdał do gimnazjum w Hrubieszowie, a następnie od 1937 kontynuował naukę w Łucku gdzie był harcerzem I Wołyńskiej Drużyny Harcerzy im. Zawiszy Czarnego. Po wkroczeniu wojsk sowieckich do Łucka przedostał się, przez zieloną granicę, do Generalnego Gubernatorstwa. W 1942 r. ukończył Państwową Szkołę Budownictwa stopnia licealnego w Jarosławiu i rozpoczął studia na Politechnice Lwowskiej. We Lwowie wstąpił do Armii Krajowej. W 1944 r. był już dowódcą sekcji złożonej z dwóch tzw. kadr liczących po 5 żołnierzy. W kwietniu 1944 w czasie sowieckiego nalotu bomba zniszczyła dom, w którym mieszkał z rodziną. Musiał opuścić Lwów.
W lipcu 1944 w czasie walk niemiecko-sowieckich o Lublin był zastępcą dowódcy plutonu osłaniającego Komendę Miasta AK. Po jej rozwiązaniu przez NKWD i rozpuszczeniu żołnierzy wstąpił do Wojska Polskiego w stopniu st. strzelca podchorążego. Już we wrześniu został zwiadowcą 1 Samodzielnej Kompanii Zwiadowczej, podległej bezpośrednio dowódcy 1 Dywizji Piechoty im. Tadeusza Kościuszki. W skład kompanii wchodziły dwa plutony piesze i pluton konny, dowódcą był por. Konstanty Minuczyc, były bosmanmat Flotylli Pińskiej.
14 września 1944 r. podchorąży Janusz Kowalski znalazł się w grupie 15 zwiadowców-ochotników, którzy mieli przepłynąć z Saskiej Kępy na Czerniaków w trzech gumowych pięcioosobowych łodziach i dotrzeć do oddziałów powstańczych. Janusz Kowalski dowodził łodzią, która jako jedyna dopłynęła do brzegu. Dwie pozostałe zostały rozbite w krzyżowym ogniu karabinów maszynowych z brzegu i mostu. Czterech zwiadowców zginęło, a sześciu, w tym trzech rannych, wróciło na Saską Kępę. Niestety łódź wylądowała na odcinku opanowanym przez Niemców. Udało się dwóch z nich wziąć do niewoli. Na podstawie ich informacji zwiadowcy przeszli w górę rzeki i okopywali się zdobycznymi łopatkami na wysokości wylotu ul. Wilanowskiej. Tam dotarł do nich, czołgając się pod silnym ogniem, porucznik Morro z batalionu Zośka. Gdy usłyszał, że patrol chce dotrzeć do dowództwa powstania, obiecał pomoc i cały patrol z jeńcami przebiegł szeroki plac nadbrzeżny, a potem przebiegał między domami na Wilanowskiej. W czasie tej drogi porucznik Morro został śmiertelnie trafiony, a podchorąży Kowalski w ulewie pocisków, ciężko ranny w obie nogi. Obaj zostali trafieni w krótkim odstępie czasu, niemal w tym samym miejscu i od tych samych serii pocisków. Gdy porucznik Morro dotarł do zwiadowców na brzegu, on i podchorąży Kowalski odruchowo objęli się i uściskali jak bracia – żołnierze tej samej Ojczyzny. Mimo ran podchorąży wykonywał dalej swe zadanie, dotarł na noszach niesiony przez swoich jeńców w asyście powstańców do dowódcy Czerniakowa pułkownika „Radosława”, który specjalnie oczekiwał przybycia patrolu przed domem przy ul. Okrąg. Po opatrzeniu ran przez dr Broma podchorąży przez kilka godzin zapoznawał „Radosława” z sytuacją na prawym brzegu, apelował o pomoc przy desancie, który wydawał się nieunikniony. W rezultacie wydanych rozkazów oddziały powstańcze oznakowały zajęty brzeg, wyznaczono łączników, którzy mieli doprowadzić lądujące oddziały na wyznaczone pozycje, a oficer łącznikowy, ppłk. Kmita, miał być przewieziony przez zwiadowców do sztabu 1 Armii na łodzi, na miejscu rannego podchorążego. Bez asysty zwiadowców ppłk. Kmita prawdopodobnie nie dotarłby do sztabu 1 Armii, lecz utknąłby w dowództwie batalionu lub pułku. W rezultacie dwa bataliony 9 Pułku Piechoty desantowały w porządku i praktycznie bez strat. Podchorąży Kowalski przypuszczał, że w desancie znajdą się jak zwykle koledzy zwiadowcy, którzy przewiozą go na prawy brzeg. Niestety, 1 Dywizja wykrwawiona w walkach o Pragę została wycofana do odwodu armii, a na przyczółku walczyła 3 Dywizja Piechoty. Pod silnym naporem Niemców przyczółek kurczył się, walczący i ranni cofali się ku Wiśle. 19 września podchorąży dostał nowy postrzał w bok, sanitariuszka skleiła brzegi rany przylepcem. Na brzegu leżały i konały dziesiątki rannych. Niemcy bez przerwy ostrzeliwali rzekę i brzeg. 21 września, gdy nie było żadnych szans na ewakuację, przepłynął Wisłę wpław.
Janusz Kowalski przez cztery miesiące przebywał w szpitalach w Otwocku i Lublinie. Awansowany do stopnia chorążego objął w końcu stycznia dowództwo nowego, złożonego głównie z partyzantów, trzeciego plutonu pieszego w swojej kompanii. Brał udział w walkach o Wał Pomorski (lekko ranny pod Mirosławcem 25 lutego), nad Dziwną, w forsowaniu Odry oraz w szturmie centrum Berlina, aż po Bramę Brandenburską. Jesienią 1945 został urlopowany na studia. Nie wrócił jednak na Politechnikę, wstąpił na medycynę, studiował w latach 1945–1951 w Lublinie i Szczecinie (gdzie otworzył listę studentów indeksem nr 1). Uzyskał stopień lekarza i specjalizację II stopnia w położnictwie i ginekologii, obronił pracę doktorską. Pełnił szereg funkcji: przez 19 lat był dyrektorem szpitali, przez 13 lat ordynatorem.
Powoływany na ćwiczenia rezerwy awansował do stopnia majora. W 2008 roku na wniosek Klubu Kawalerów Orderu Wojennego Virtuti Militari awansowany do stopnia podpułkownika.
Żona Wanda (1924–1984); dzieci: Joanna Kowalska (1950) – adwokat, Marek Kowalski (1953) – lekarz, Elżbieta Sikorska (1958) – inżynier i przedsiębiorca; wnuki: Aleksandra Kowalska (1982) – prawniczka, Tomasz Sikorski (1985) – inżynier i menadżer, Agnieszka Sikorska (1992) – tłumaczka.

</doc>
<doc id="1714592" url="https://pl.wikipedia.org/wiki?curid=1714592" title="Vic Wunderle">
Vic Wunderle

Victor (Vic) Wunderle (ur. 4 marca 1976 w Lincoln, Illinois) – amerykański łucznik, dwukrotny medalista olimpijski, brązowy medalista mistrzostw świata, pięciokrotny medalista halowych mistrzostw świata. Startuje w konkurencji łuków klasycznych.
Największym jego osiągnięciem jest srebrny medal igrzysk olimpijskich w Sydney indywidualnie i brązowy drużynowo. Brązowy medalista mistrzostw świata w 1999 roku w Riom drużynowo.

</doc>
<doc id="1714594" url="https://pl.wikipedia.org/wiki?curid=1714594" title="Vic Wunderlee">
Vic Wunderlee



</doc>
<doc id="1714597" url="https://pl.wikipedia.org/wiki?curid=1714597" title="Wybory do Parlamentu Europejskiego we Francji w 1994 roku">
Wybory do Parlamentu Europejskiego we Francji w 1994 roku

Wybory do Parlamentu Europejskiego IV kadencji we Francji zostały przeprowadzone 12 czerwca 1994.

</doc>
<doc id="1714600" url="https://pl.wikipedia.org/wiki?curid=1714600" title="Fred Tootell">
Fred Tootell

Frederic Delmont "Fred" Tootell (ur. 9 września 1903 w Lawrence, w stanie Massachusetts, zm. 29 września 1964 w Wakefield-Peacedale, w stanie Rhode Island) – amerykański lekkoatleta młociarz, mistrz olimpijski z 1924 z Paryża.
Przebieg kariery.
Rozpoczął trenowanie rzutu młotem w 1919. W 1923 został mistrzem Stanów Zjednoczonych (AAU), a także akademickim mistrzem USA (NCAA i IC4A). W 1924 został ponownie mistrzem USA (AAU). Swój największy sukces odniósł na igrzyskach olimpijskich w 1924 w Paryżu, gdzie zdobył złoty medal wynikiem 53,295 m.
Od 1925 pracował jako trener lekkoatletyczny na University of Rhode Island przez ponad 30 lat.

</doc>
<doc id="1714601" url="https://pl.wikipedia.org/wiki?curid=1714601" title="Damien Abad">
Damien Abad

Damien Abad (ur. 5 kwietnia 1980 w Nîmes) – francuski polityk, poseł do Parlamentu Europejskiego VII kadencji, deputowany krajowy, w 2022 minister.
Życiorys.
Jest osobą niepełnosprawną fizycznie, choruje na artrogrypozę. Rodzina jego ojca opuściła frankistowską Hiszpanię i osiedliła się we Francji. Damien Abad został absolwentem Instytutu Nauk Politycznych w Paryżu. Był pracownikiem grupy parlamentarnej Unii na rzecz Demokracji Francuskiej w Zgromadzeniu Narodowym. Po rozpadzie UDF, przystąpił do wspierającej Nicolasa Sarkozy’ego partii Nowe Centrum, pozostając zatrudniony w administracji tego ugrupowania.
Bez powodzenia kandydował w wyborach parlamentarnych w 2007. W 2008 został wybrany do rady miejskiej Vauvert. W tym samym roku objął stanowisko przewodniczącego młodzieżówki "Jeunes Centristes", działającej przy NC. W 2009 uzyskał mandat posła do Parlamentu Europejskiego z ramienia koalicji prezydenckiej, opartej na Unii na rzecz Ruchu Ludowego. Został tym samym najmłodszym francuskim eurodeputowanym. W 2012 odszedł z PE w związku z wyborem do Zgromadzenia Narodowego XIV kadencji z ramienia Unii na rzecz Ruchu Ludowego, do której wstąpił. W 2015 został nadto przewodniczącym rady departamentu Ain, pełnił tę funkcję do 2017 (pozostał radnym departamentu). W 2017 utrzymał mandat posła do francuskiego parlamentu z ramienia powstałych na bazie UMP Republikanów. Przewodniczył frakcji poselskiej swojej partii, zrezygnował z zajmowanej funkcji na parę tygodni przed wyborami parlamentarnymi w 2022.
W maju 2022 dołączył do tworzonego przez środowiska skupione wokół prezydenta Emmanuela Macrona rządu Élisabeth Borne; objął w nim stanowisko ministra solidarności, autonomii i osób niepełnosprawnych. W tym samym roku ponownie wybrany na deputowanego.
Wkrótce po nominacji ministerialnej jeden z portali ujawnił, że dwie kobiety oskarżają go o zgwałcenie. Damien Abad zaprzeczył tym czynom, wskazując m.in., że jego niepełnosprawność uniemożliwiłaby mu dokonanie takich aktów przemocy. W czerwcu 2022 w sprawie wszczęte zostało postępowanie prokuratorskie. Damien Abad nie znalazł się w składzie zrekonstruowanego w lipcu 2022 gabinetu, kończąc urzędowanie na stanowisku ministra.

</doc>
<doc id="1714611" url="https://pl.wikipedia.org/wiki?curid=1714611" title="Wietse van Alten">
Wietse van Alten

Wietse van Alten (ur. 24 września 1978 w Lincoln, Illinois) – holenderski łucznik, brązowy medalista olimpijski. Startuje w konkurencji łuków klasycznych.
Największym jego osiągnięciem jest brązowy medal igrzysk olimpijskich w Sydney indywidualnie. 

</doc>
<doc id="1714616" url="https://pl.wikipedia.org/wiki?curid=1714616" title="Zabytki w Siedlcach">
Zabytki w Siedlcach

Lista zabytków znajdujących się w Siedlcach wpisanych do rejestru zabytków nieruchomych:

</doc>
<doc id="1714617" url="https://pl.wikipedia.org/wiki?curid=1714617" title="Katastrofa lotu Ethiopian Airlines 961">
Katastrofa lotu Ethiopian Airlines 961

Katastrofa lotu Ethiopian Airlines 961 – katastrofa lotnicza samolotu Boeing 767-260ER, należącego do linii lotniczych Ethiopian Airlines, do której doszło 23 listopada 1996 u wybrzeży Komorów. Samolot leciał na trasie Bombaj-Addis Abeba-Nairobi-Brazzaville-Lagos-Abidżan i został uprowadzony przez trzech etiopskich terrorystów, którzy zażądali lotu do Australii. Samolot niedługo później wpadł do Oceanu Indyjskiego przy awaryjnym lądowaniu spowodowanym brakiem paliwa. Zginęło 125 osób ze 175 obecnych na pokładzie.
Statek powietrzny.
Odrzutowy samolot Boeing 767-200ER został wyprodukowany w 1987 i wszedł do służby w Ethiopian Airlines w tym samym roku. 22 października 1987 otrzymał znak rejestracyjny ET-AIZ. Nalot samolotu wyniósł 32353 godzin do momentu katastrofy. Samolot był wyposażony w dwa silniki Pratt &amp; Whitney JT9D-7R4E.
Maszyna przed lotem posiadała wszystkie potrzebne przeglądy technicznie zgodne z wytycznymi Ethiopian Airlines, zaaprobowanymi Ethiopian Civil Aviation Authority (ECAA).
W chwili katastrofy był to drugi najgorszy (pod względem liczby ofiar) wypadek Boeinga 767.
Załoga.
Skład załogi.
Załogę samolotu Boeing 767-260ER w jego ostatnim locie stanowili:
Wszyscy członkowie załogi byli narodowości etiopskiej.
Kapitan.
Kapitan Leul Abate posiadał około 11 525 godzin nalotu, w tym około 4067 godzin na samolotach typu Boeing 757/Boeing 767, z czego około 686 godzin spędził jako dowódca.
Pierwszy oficer.
Pierwszy oficer Yonas Mekuria posiadał około 6570 godzin nalotu, w tym około 3042 godzin na samolotach typu Boeing 757/Boeing 767, przy czym nigdy nie pełnił roli dowódcy.
Przebieg katastrofy.
Przebieg lotu przed porwaniem.
Procedura startu lotu nr ET 961 rozpoczęła się o godzinie 8:09 . Maszyna miała wykonać rutynowy lot międzynarodowy z Addis Abeby do Abidżanu z międzylądowaniami w Nairobi, Brazzaville i Lagos. Na pokładzie znajdowało się 163 pasażerów i 12 członków załogi.
Porwanie.
Dwadzieścia minut po starcie samolotu, około 8:29 UTC trzech mężczyzn wstało z foteli i pobiegło do kabiny pilotów. Jeden z porywaczy miał wtedy stwierdzić, że na pokładzie samolotu znajduje się bomba i wszyscy pozostali pasażerowie powinni pozostać na swoich miejscach. Następnie, porywacze wbiegli do kabiny pilotów, pobili pierwszego oficera i zmusili go do opuszczenia kabiny, po czym zażądali lotu do Australii.
Przebieg lotu po porwaniu.
Po usłyszeniu żądań porywaczy, kapitan bezskutecznie próbował im wyjaśnić, że nie dolecą do Australii bez międzylądowania celem uzupełnienia paliwa. Porywacze natomiast byli przekonani, że uzupełnienie paliwa nie jest potrzebne, ponieważ w magazynie pokładowym znajdowała się informacja, że samolot tego typu może lecieć aż 11 godzin bez tankowania. Pilot podjął próbę wyjaśnienia, że samolot nie został zatankowany do pełna, w związku z czym jego lot nie może trwać tak długo, jak zostało to opisane w magazynie. Pomimo tego, porywacze zagrozili, że zdetonują bombę jeżeli ich żądania nie zostaną spełnione. Finalnie, kapitan skierował samolot w kierunku Komorów.
Porywacze poinformowali pasażerów w trzech językach (amharskim, angielskim i francuskim), że przejęli władzę nad samolotem, cel lotu uległ zmianie oraz że na pokładzie znajdowała się bomba.
W czasie lotu, przywódca grupy porywaczy siedział na miejscu drugiego pilota bawiąc się przyrządami odpowiedzialnymi za manewrowanie samolotem i pijąc alkohol. Dwaj pozostali porywacze przebywali poza kokpitem.
Gdy samolot zbliżył się do archipelagu Komorów, kapitan zauważył port lotniczy Moroni i zaczął krążyć w jego okolicach. W pewnym momencie w kabinie pojawiło się ostrzeżenie o niskim poziomie paliwa. Kapitan ponownie poprosił porywaczy, by pozwolili mu wylądować, lecz ci się nie zgodzili.
W pewnym momencie przywódca grupy opuścił kokpit, by porozmawiać z resztą porywaczy. Pilot, uświadomiwszy sobie, że porywacze nie są uzbrojeni, postanowił poinformować pasażerów o powadze sytuacji w której się znajdują i poprosić o siłowe powstrzymanie porywaczy. Ogłoszenie to zostało jednak wygłoszone tylko w języku angielskim i przerwane przez przywódcę grupy, przez co większość pasażerów nie zrozumiała intencji kapitana.
Na skutek ustania pracy przez oba silniki, samolot zaczął tracić wysokość. Widząc co się dzieje, drugi pilot poprosił porywaczy, by pozwolili mu powrócić do kabiny i pomóc kapitanowi. Gdy samolot znajdował się na wysokości 150 stóp, porywacze opuścili już kabinę samolotu. Następnie maszyna zahaczyła lewym skrzydłem o taflę wody, co spowodowało złamanie się kadłuba na 4 części.
Porywacze.
Porywacze zostali zidentyfikowani jako Alemayehu Bekeli Belayneh, Mathias Solomon Belay oraz Sultan Ali Hussein. W czasie porwania ogłosili przez interkom, że występują przeciw rządowi etiopskiemu i celem lotu ma być Australia. Poinformowali również, że jest ich na pokładzie jedenastu. W rzeczywistości okazało się, że było ich tylko trzech, a rzekoma bomba była butelką alkoholu.
Ofiary.
Zestawienie ofiar.
W samolocie znajdowało się 12 członków załogi i 163 pasażerów, z czego przeżyło 6 członków załogi i 44 pasażerów. Wypadku nie przeżył żaden z porywaczy. Wśród ocalonych znaleźli się obaj piloci.
Ważni pasażerowie.
Jedną z ofiar był kenijski korespondent telewizyjny – Mohamed Amin, który rozpowszechnił na świecie zdjęcia głodu w Etiopii. Wśród ofiar katastrofy znaleźli się również ambasador Węgier w Kenii Antal Annus oraz pracownik MSZ Francji.
Wypadek przeżył ówczesny amerykański konsul generalny w Bombaju Franklin Huddle oraz jego żona.
Przyczyny śmierci pasażerów i członków załogi.
Najczęstszą przyczyną zgonów poniesionych przez osoby znajdujące się na pokładzie samolotu były uderzenie podczas wodowania i utonięcie.
Część z osób które utonęły, utonęła na skutek napełnienia powietrzem kamizelek ratunkowych wewnątrz samolotu, przez co nie mogły później się wydostać.
Nagranie katastrofy.
Uderzenie samolotu o wodę zostało nagrane przez parę turystów, którzy myśleli, że nisko lecąca maszyna stanowi pokaz lotniczy przewidziany dla odwiedzających wyspę.
Akcja ratunkowa.
Przed przybyciem na miejsce zdarzenia służb ratunkowych, pomocy zaczął udzielać między innymi personel pobliskiego hotelu i mieszkańcy pobliskich wiosek.

</doc>
<doc id="1714618" url="https://pl.wikipedia.org/wiki?curid=1714618" title="Varanopseidae">
Varanopseidae



</doc>
<doc id="1714619" url="https://pl.wikipedia.org/wiki?curid=1714619" title="Varanopsidae">
Varanopsidae



</doc>
<doc id="1714620" url="https://pl.wikipedia.org/wiki?curid=1714620" title="Echo &amp; the Bunnymen">
Echo &amp; the Bunnymen

Echo &amp; the Bunnymen – brytyjski zespół rockowy grający post punk i rock alternatywny założony w Liverpoolu w Anglii w 1978.
Historia.
Pierwszy skład Echo &amp; the Bunnymen tworzyli wokalista Ian McCulloch, gitarzysta Will Sergeant i gitarzysta basowy Les Pattinson. Zespół korzystał z automatu perkusyjnego. W 1980 do zespołu dołączył perkusista Pete de Freitas.
18 lipca 1980 grupa wydała debiutancki album pod tytułem "Crocodiles", który został pozytywnie przyjęty przez krytyków i uplasował się w pierwszej 20. listy UK Singles Chart. Drugi album studyjny "Heaven Up Here" (1981) także został przyjęty z entuzjazmem i osiągnął pierwszą 10. listy przebojów w Wielkiej Brytanii. Zespół odniósł mainstreamowy sukces w połowie lat 80. wydając singel „The Cutter” i kolejny album, "Porcupine" (1983; 2. miejsce w UK). Następny album, "Ocean Rain" (1984) został uznawany za magnum opus zespołu. Pochodzą z niego takie hity jak „The Killing Moon”, „Silver” i „Seven Seas”. Kolejne nagranie studyjne, "Echo &amp; the Bunnymen" (1987), wydany został tuż przed tym, jak McCulloch opuścił grupę w celu rozpoczęcia kariery solowej (1988).
W 1989 w wypadku motocyklowym zginął Pete de Freitas. Zespół wznowił działalność w nowym składzie. Do Willa Sergeanta i Les Pattinsona dołączył wokalista Noel Burke, perkusista Damon Reece i keyboardzista Jake Brockman. W 1990 grupa w nowej konfiguracji wydała album "Reverberation", jednak względnie mały sukces albumu i negatywne oceny krytyków doprowadziły do całkowitego rozwiązania zespołu w 1992.
Po zakończeniu współpracy w ramach Electrafixion, McCulloch i Sergeant wznowili działalność Echo &amp; the Bunnymen pod koniec 1996 wraz z Pattinsonem. Formacja powróciła wydając w czerwcu 1997 singel „Nothing Lasts Forever”, a 14 lipca pierwszy po powrocie album "Evergreen", który został przyjęty entuzjastycznie przez krytykę i uznany za udany powrót zespołu na scenę. Pomimo tego, że Pattinson opuścił zespół po raz drugi, McCulloch i Sergeant kontynuowali twórczość jako Echo &amp; the Bunnymen, wracając do korzystania z automatu perkusyjnego i wydając kolejne albumy: "What Are You Going to Do with Your Life?" (1999), "Flowers" (2001) i "Siberia" (2005). W 2009 został wydany album studyjny, "The Fountain".

</doc>
<doc id="1714622" url="https://pl.wikipedia.org/wiki?curid=1714622" title="Trzęsienie ziemi w Nangarhar (2009)">
Trzęsienie ziemi w Nangarhar (2009)

Trzęsienie ziemi w Nangarhar (2009) – trzęsienie ziemi, jakie nawiedziło region wschodniego Afganistanu w noc 16 kwietnia 2009 roku, powodując rozległe zniszczenia w granicach okręgu Sherzad, w prowincji Nangarhar. W kilka godzin później region nawiedził nieco słabszy wstrząs, który spowodował dalsze zniszczenia zabudowy i śmierć kolejnych osób. Łącznie – na skutek obu zdarzeń zginęło dziewiętnaście osób, a niemal czterdzieści odniosło obrażenia.
Zdarzenia.
Trzęsienie ziemi o sile 5,5 magnitudy uderzyło w region o godzinie 1:57 w nocy. Jego hipocentrum znajdowało się na głębokości 5,7 kilometra.
Wstrząsy odczuto na terenie całego środkowego Afganistanu – m.in. w stolicy kraju, Kabulu, a także na terenach przygranicznych Pakistanu (m.in. w Islamabadzie), jak również w Dolinie Kaszmiru. Według niepotwierdzonych informacji, wibracje mogły zostać odczute nawet w odległym Delhi – dawnej stolicy Indii.
O godzinie 4:12 – nieco ponad dwie godziny po pierwszym wstrząsie – region nawiedził wstrząs wtórny, którego siłę oceniono na 5,1 magnitudy. Wstrząs przyczynił się do powiększenia zniszczeń i uszkodzeń już naruszonych konstrukcji, a także śmierci tych, którzy po pierwszym trzęsieniu ziemi postanowili wrócić do domów.
Skutki.
Z uwagi na słabą jakość miejscowej zabudowy, a także porę wystąpienia wstrząsów, liczba ofiar okazała się stosunkowo wysoka, jak na tak umiarkowaną siłę trzęsienia: zginęło dziewiętnaście osób, a 37 odniosło obrażenia. Zniszczeniu uległo co najmniej 370 budynków, z których około pięćdziesięciu zawaliło się kompletnie. Do największych zniszczeń doszło w miejscowościach: Khodi Khel i Sargad Khel.

</doc>
<doc id="1714623" url="https://pl.wikipedia.org/wiki?curid=1714623" title="Risperidonum">
Risperidonum



</doc>
<doc id="1714631" url="https://pl.wikipedia.org/wiki?curid=1714631" title="Katedra pw. Niepokalanego Poczęcia NMP w Siedlcach">
Katedra pw. Niepokalanego Poczęcia NMP w Siedlcach



</doc>
<doc id="1714632" url="https://pl.wikipedia.org/wiki?curid=1714632" title="Jang Hyung-seok">
Jang Hyung-seok

Jang Hyung-seok (ur. 7 lipca 1972) - były południowokoreański piłkarz grający na pozycji obrońcy, obecnie trener.
Kariera klubowa.
Jang Hyung-seok swoją karierę rozpoczął w klubie Ulsan Hyundai Horang-i w 1992 roku. Z klubem z Ulsan zdobył mistrzostwo Korei w 1996 roku. W 1999 przeszedł do Anyang LG Cheetahs, w którym grał do 2001 roku. Z Anyang LG Cheetahs zdobył mistrzostwo Korei w 2000 roku. W 2002 roku przeszedł do Bucheon SK, gdzie wkrótce zakończył karierę piłkarską zagrawszy 17 spotkań.
Kariera reprezentacyjna.
W 1997–1998 Jang Hyung-seok grał w reprezentacji Korei Południowej. W 1998 pojechał z reprezentacją na mundial do Francji. Na mundialu wystąpił w dwóch spotkaniach: z reprezentacją Meksyku oraz z reprezentacją Belgii. Łącznie w reprezentacji Korei Południowej zaliczył 10 spotkań i strzelił jedną bramkę.
Kariera trenerska.
Po zakończeniu kariery piłkarskiej Jang Hyung-seok został trenerem. W latach 2003–2006 trenował zespół Yeonhwa Elementary School. Od 2007 roku jest trenerem klubu BJFC.

</doc>
<doc id="1714638" url="https://pl.wikipedia.org/wiki?curid=1714638" title="Puchar Świata w Rugby 1999">
Puchar Świata w Rugby 1999

IV Puchar Świata w rugby odbył się w dniach 1 października – 6 listopada 1999 roku. Gospodarzem została Walia, jednak mecze rozgrywane były na osiemnastu stadionach w pięciu krajach - prócz Walii, w: Anglii, Francji, Irlandii i Szkocji. Mecz otwarcia i finał rozgrywane były na Millennium Stadium w Cardiff. 20 drużyn podzielono na pięć grup. Zespoły z pierwszych miejsc awansowały do ćwierćfinałów, zespoły z miejsc drugich oraz najlepsza drużyna z miejsca trzeciego w parach rywalizowały o uzupełnienie stawki. Rozgrywki wygrała reprezentacja Australii, która zdobyła swój drugi tytuł.
Kwalifikacje.
W turnieju ostatecznie wzięło udział 20 drużyn, przy czym cztery miały zagwarantowany udział bez konieczności rozgrywania spotkań eliminacyjnych. Były to zespoły z pierwszych trzech miejsc poprzedniego czempionatu (Afryka Południowa, Nowa Zelandia i Francja), oraz Walia jako gospodarz mistrzostw. O pozostałe 16 miejsc ubiegało się 65 ekip narodowych.
Drużyny Pucharu Świata 1999:
Stadiony.
Chociaż Walia została oficjalnym gospodarzem turnieju, to jednak w tym kraju mecze rozgrywano tylko na trzech stadionach. Specjalnie na tę okazje wybudowano Millennium Stadium w Cardiff. Dzięki porozumieniu z pozostałymi krajami Pucharu Pięciu Narodów turniej rozgrywany był również na ich terenie.
Faza grupowa.
Legenda do tabelek:
Faza Pucharowa.
Półfinały.
Wyniki meczów półfinałowych:

</doc>
<doc id="1714640" url="https://pl.wikipedia.org/wiki?curid=1714640" title="Frędzel">
Frędzel



</doc>
<doc id="1714642" url="https://pl.wikipedia.org/wiki?curid=1714642" title="Pył (skała)">
Pył (skała)

Pył – niezlityfikowana skała okruchowa, zbudowana z ziaren o średnicy 0,01–0,06 mm. Zlityfikowany pył to "pyłowiec", jednak termin ten jest rzadko stosowany, zastępowany najczęściej przez termin „mułowiec”. Pył w geologii inżynierskiej reprezentowany jest za pomocą symbolu π.
Według klasyfikacji gruntów nieskalistych mineralnych na podstawie normy PN-86/B-02480, pył to grunt drobnoziarnisty (d90 ≤ 2mm), mało spoisty (1% &lt; Ip ≤ 10%), o zawartości frakcji:
Według tej normy wielkość ziarn mieści się w przedziale od 0,05–0,002 mm.
W klasyfikacji gruntów według norm europejskich PN-EN ISO 14688-1 oraz PN-EN ISO 14688-2 pył jest drobnoziarnistym gruntem naturalnym o wielkości 0,063–0,002 mm.
Według normy BS 5930,1981 wielkość ziarn mieści się w przedziale od 0,06–0,002 mm.

</doc>
<doc id="1714644" url="https://pl.wikipedia.org/wiki?curid=1714644" title="MZK Warszawa">
MZK Warszawa



</doc>
<doc id="1714645" url="https://pl.wikipedia.org/wiki?curid=1714645" title="Crans-Montana">
Crans-Montana

Crans-Montana (czasem też Crans sur Sierre) – miejscowość i ośrodek narciarski w Szwajcarii, w dystrykcie Sierre, w kantonie Valais. Leży na południowych zboczach Alp Berneńskich, na płaskowyżu powyżej doliny Rodanu i Sierre, na wysokości 1495 m n.p.m. Crans-Montanę otaczają szczyty: Mt Bovin (2995 m), Sex Rouge (2893 m) i Bella Lui (2548 m).
Jest jednym z najczęściej odwiedzanych miejsc przez narciarzy. Atutem tego regionu jest bogata infrastruktura narciarska, ponad 50 hoteli (40 tysięcy miejsc noclegowych), ponad 160 km tras i około 40 wyciągów – prawdziwy raj dla miłośników białego szaleństwa. Większość tras narciarskich wytyczono na południowych stokach, co oznacza jazdę w słońcu. Niemniej najlepszy śnieg leży na położonym powyżej miejscowości, na północnym zboczu Mt Bovin, lodowcu Plaine Morte.
W 1924 roku zainstalowano tu pierwszy wyciąg saniowy dla narciarzy. Organizowano tu zawody Pucharu Świata w narciarstwie alpejskim. Tutaj także w 1987 roku odbyły się 29. mistrzostwa świata w narciarstwie alpejskim.

</doc>
<doc id="1714646" url="https://pl.wikipedia.org/wiki?curid=1714646" title="Crans Montana">
Crans Montana



</doc>
<doc id="1714648" url="https://pl.wikipedia.org/wiki?curid=1714648" title="Wybory do Parlamentu Europejskiego w Danii w 1999 roku">
Wybory do Parlamentu Europejskiego w Danii w 1999 roku

Wybory do Parlamentu Europejskiego w Danii odbyły się 10 czerwca 1999. Duńczycy wybierali 16 europarlamentarzystów. Wybory wygrała Venstre, zdobywając 23,4% głosów i 5 z 16 mandatów przypadających Danii. Po 3 mandaty zdobyły: Socialdemokraterne i Ruch Czerwcowy, po 1 mandacie przypadło: Det Radikale Venstre, Konserwatywnej Partii Ludowej, Ruch Ludowy przeciw UE, Socjalistycznej Partii Ludowej i Duńskiej Partii Ludowej.

</doc>
<doc id="1714649" url="https://pl.wikipedia.org/wiki?curid=1714649" title="Stowarzyszenie Teatralne &quot;Gardzienice&quot;">
Stowarzyszenie Teatralne &quot;Gardzienice&quot;



</doc>
<doc id="1714651" url="https://pl.wikipedia.org/wiki?curid=1714651" title="Inwersja chromosomowa">
Inwersja chromosomowa

Inwersja chromosomowa – rodzaj mutacji, pojawiającej się w genomie, w wyniku której chromosom ulega pęknięciu w dwóch miejscach, a powstały swobodny fragment ulega przed ponownym wbudowaniem do chromosomu odwróceniu o 180°.
Wyróżnia się następujące rodzaje inwersji:

</doc>
<doc id="1714653" url="https://pl.wikipedia.org/wiki?curid=1714653" title="Konwencja gdańsko-pruska z 1785 roku">
Konwencja gdańsko-pruska z 1785 roku

Konwencja gdańsko-pruska z 1785 roku – układ podpisany 22 lutego 1785 roku między Królestwem Pruskim a miastem Gdańskiem, kończący kilkuletni otwarty konflikt między stronami.
Geneza konfliktu.
W wyniku I rozbioru Polska utraciła na rzecz Prus Pomorze Gdańskie, jednak bez samego miasta Gdańska. Główny polski port pozostał jednak odcięty od reszty kraju pasem nowych posiadłości pruskich. Prusacy chętnie zajęliby również i Gdańsk, jednak nie pozwalał im na to sprzeciw innych mocarstw (Rosji i Austrii, którym nie na rękę byłoby zbytnie wzmocnienie się Prus kosztem Polski, ale też Anglii i Holandii, które strzegły swych własnych interesów handlowych w Gdańsku). Podjęli zatem obok zabiegów dyplomatycznych na dworach europejskich także próby skłonienia samych Gdańszczan do „dobrowolnego” przejścia pod panowanie pruskie. Liczyli na to, iż liczne represje wobec miasta unaocznią Gdańszczanom bezsilność Polski, a zatem bezcelowość pozostawania pod polskim zwierzchnictwem, kusili możliwościami odzyskania silnej pozycji przez miasto w razie jego poddania się panowaniu pruskiemu. Działania pruskie odnosiły skutki przeciwne, mieszczanie gdańscy mimo licznych szykan woleli pozostać przy Polsce.
Sytuacja zaogniła się w pierwszej połowie lat 80. XVIII wieku. Na przełomie lat 1782 i 1783 Gdańszczanie zamknęli jedną z dróg przez swe terytorium i wprowadzili pewne obostrzenia wobec przewoźników zboża na rzece. Chodziło o zmuszenie poddanych pruskich do płacenia należnej opłaty tranzytowej, od czego dotąd często się uchylali, naruszając prawa handlowe Gdańska. W odpowiedzi Prusacy w sierpniu 1783 roku zablokowali żeglugę dla jednostek gdańskich, a 17 października 1783 r. wprowadzili blokadę miasta, trwającą do stycznia 1784 r.
Podpisanie konwencji.
Władze Gdańska w zaistniałej sytuacji zwróciły się o pomoc do króla polskiego oraz poprosiły o mediację w sporze Katarzynę II. Rozmowy, prowadzone m.in. w Warszawie, doprowadziły do podpisania konwencji między Prusami a Gdańskiem dnia 22 lutego 1785 roku.
Postanowienia i znaczenie konwencji.
Poddani pruscy otrzymali prawo tranzytu towarów przez terytorium gdańskie, pod warunkiem uiszczania opłat, z zastrzeżeniem, że mają być równe stawki dla Gdańszczan i Prusaków. Gdańszczanie uzyskali monopol na eksport morskich towarów polskich spławianych Wisłą. W teorii mogli umieścić w Nowym Porcie swego kontrolera, lecz nie mógł on kontrolować statków pruskich, a jedynie meldować o łamaniu tego punktu umowy w urzędzie celnym, magistracie czy u rezydenta pruskiego. Prawo importowania towarów zamorskich przyznano obu stronom. Wolny od opłat był tranzyt towarów dla armii oraz soli dla pruskiej Morskiej Kompanii Handlowej.
Konwencja ta oznaczała ograniczenia dla Gdańska w wielowiekowym już monopolu na pośrednictwo handlowe między kupcami zamorskimi a zapleczem.

</doc>
<doc id="1714654" url="https://pl.wikipedia.org/wiki?curid=1714654" title="Marek Kalpurniusz Pizon Frugi">
Marek Kalpurniusz Pizon Frugi

Marcus Calpurnius Piso Frugi - polityk rzymski okresu schyłku republiki. 
Syn Marka Pupiusza Pizona Frugi Kalpurniana
konsula w 61 p.n.e. i Anni. Około 90 p.n.e. jego ojciec z rodu Kalpurniuszy został adoptowany przez Marka Pupiusza. Jego syn porzucił nazwisko (łac. "nōmen gentilicium") Pupiusz i powrócił do bardziej cennionego Kalpurniusz. W 84 p.n.e., po śmierci Korneliusza Cynny, jego ojciec poślubił wdowę po nim, Annię. Jednak w 81 p.n.e. rozwiódł się z nią, żeby przypodobać się Sulli. Wellejusz Paterkulus przeciwstawia jego postawę zachowaniu Cezara, który będąc zięciem Cynny, nie odtrącił jego córki z lęku przed represjami.
Po wybuchu wojny domowej w 49 p.n.e. Marek Pizon stanął po stronie Pompejusza. Został wysłany na Delos celem poboru wojska
W 44 p.n.e. sprawował funkcję pretora. W następnym roku mając prawo do objęcia prowincji odmówił wzięcia udziału w przeprowadzanym przez Marka Antoniusza rozdziale. 

</doc>
<doc id="1714656" url="https://pl.wikipedia.org/wiki?curid=1714656" title="Aleksandra Czudina">
Aleksandra Czudina

Aleksandra Georgijewna Czudina ros. Александра Георгиевна Чудина (ur. 6 listopada 1923 w Tule, zm. 28 października 1990) – rosyjska lekkoatletka oraz siatkarka, która startowała w barwach Związku Radzieckiego.
Kariera.
W roku 1952 uczestniczyła w igrzyskach olimpijskich, które odbywały się w Helsinkach. Zawodniczka startowała wówczas w konkursie skoku wzwyż (brązowy krążek), skoku w dal (srebrny krążek) oraz rzutu oszczepem (srebrny medal). W ciągu swojej kariery wywalczyła także dwa krążki mistrzostw Europy – podczas czempionatu w Bernie (1954) zdobyła złoto w pięcioboju oraz srebro w skoku w dal.
22 maja 1954 podczas zawodów w Kijowie Czudina rezultatem 1,73 ustanowiła nowy rekord świata w skoku wzwyż.
Wielokrotna reprezentantka Związku Radzieckiego w siatkówce. Razem z drużyną ZSRR zdobyła trzy tytuły mistrzyni świata (Moskwa 1952, Paryż 1956 oraz Brazylia 1960). Drużyna z Czudiną w składzie sięgała także czterokrotnie po mistrzostwo Europy (w 1949, 1950, 1951 oraz 1958).

</doc>
<doc id="1714663" url="https://pl.wikipedia.org/wiki?curid=1714663" title="Mnichowe Turnie">
Mnichowe Turnie

Mnichowe Turnie – grupa turni w Dolinie Małej Łąki w Tatrach Zachodnich. Znajdują się we wschodnich zboczach Niżniej Świstówki, na odcinku od Koprowego Żlebu po żleb opadający spod Kondrackiej Przełęczy. Zajmują dolną część tych zboczy, sięgając po wysokość około 1670 m. Powyżej nich znajduje się trawiasty Mnichowy Upłaz.
Mnichowe Turnie przecięte są dwoma żlebami opadającymi z północnej grani Kopy Kondrackiej – Żlebem Poszukiwaczy Jaskiń i Żlebem między Mnichy. Dzielą one Mnichowe Turnie na trzy grupy; w kolejności od północy na południe są to:
Mnichowe Turnie zbudowane są ze skał węglanowych. Prowadzi obok nich szlak turystyczny z Gronika przez Dolinę Małej Łąki na Kondracką Przełęcz.
Nazwy trzech Mnichowych Turni (Mnich, Dziadek i Babka) są pochodzenia ludowego i pochodzą jeszcze z lat międzywojennych i dawniej. Zostały nadane przez pasterzy wypasających w Dolinie Małej Łąki. Pozostałe nazwy są późniejsze i nadali je taternicy i grotołazi.
Grotołazi dokładnie spenetrowali Mnichowe Turnie w poszukiwaniu jaskiń. Odkryto kilkanaście jaskiń, m.in.: Mnichową Studnię, Mnichową Studnię Wyżnią, Pomarańczarnię, Chudą Mnichową Studnię, Szczelinę Mnichową, Mokry Schron, Dziurkę nad Piargiem, Dziurę Mnichową Małą, Szczelinę w Mnichowych Turniach I, Jaskinię Lodową Małołącką, Dziurę przy Lodowej Małołąckiej I, Dziurę pod Lodową Małołącką I, Małą Mnichową Studzienkę i Jaskinię w Trawniczku, a także mniejsze szczeliny i schrony. Taternicy przeszli w Mnichowych Turniach wiele dróg wspinaczkowych, obecnie jednak jest to rejon niedostępny dla turystów i taterników (obszar ochrony ścisłej Wantule, Wyżnia Mała Łąka).

</doc>
<doc id="1714664" url="https://pl.wikipedia.org/wiki?curid=1714664" title="Architektura chińska">
Architektura chińska

Architektura chińska – tradycja budownictwa rodzima dla chińskiego kręgu cywilizacyjnego, który wywarł również znaczny wpływ na takie kraje, jak Wietnam, Japonia i Korea.
Architektura w Chinach zaczęła się kształtować już w XV w. p.n.e., a w III w. p.n.e. osiągnęła bardzo wysoki poziom np.: miasta Xi’an i Luoyang.
Do początku XX w. historia Chin starożytnych znana z zachowanych kronik pozostawała niepotwierdzona przez znaleziska archeologiczne. Budowano z materiałów nietrwałych: w najbardziej zaludnionych rejonach nadmorskich z drewna, w innych z suszonej, niewypalanej gliny. Najstarsza zachowana budowla drewniana to główny pawilon w świątyni Foguang si na górze Wutai pochodząca dopiero z czasów dynastii Tang, nieco wcześniejsze są zachowane obiekty drewniane powstałe pod wpływem architektury chińskiej na terenie Korei i Japonii.
Z tego powodu niezwykle cenne są znaleziska archeologiczne dokonane w pobliżu miasta Anyang - w grobowcach odkryto modele ceramiczne budowli starożytnych. Zachowały się również księgi z opisami zarówno samych obiektów, jak i technik budowlanych. Najstarszy zachowany traktat z zakresu architektury "Yingzao fashi" (Metody architektury) pochodzi z początku XII w.
Miasta.
Miasta budowano zgodnie z zasadami feng shui: ulice biegły w kierunkach wschód-zachód i północ-południe, fasady domów z wejściami były skierowane na południe, co związane było z wierzeniem, że dobre wpływy płyną z południa, a złe z północy. Wypracowano na tej podstawie kanon architektoniczny dla poszczególnych typów budowli, oraz dla planowania miast. Miasta były budowane na planie prostokąta, otoczone murami z bramami nad którymi wznosiły się wieże obserwacyjne. Główna arteria biegła na osi północ-południe. Brama główna miasta znajdowała się od strony południowej. Wewnątrz, w centrum lub w części północnej, znajdowało się, również prostokątne, „miasto pałacowe” ("gongcheng"), także otoczone murem. Tradycyjnie wznoszono dwie wieże: Wieżę Bębna ("Gulou") oraz Wieżę Dzwonu ("Zhonglou"). Takie miasta są poświadczone wykopaliskami z okresu Walczących Królestw (V-III w. p.n.e.).
Budownictwo mieszkalne.
Główne pomieszczenia skierowane są na południe, podobnie jak przy planowaniu miast, również poszczególne domy rozlokowane były symetrycznie po obu stronach osi północ-południe. W ścianie północnej zazwyczaj nie było drzwi i okien. W środku znajdował się dziedziniec. Ponieważ zgodnie z obyczajem dorośli synowie mieszkali razem z rodzicami, dom stopniowo się rozrastał, powtarzając wielokrotnie podstawowy moduł. Dało to w efekcie powstanie typowego dla Chin kompleksu budynków mieszkalnych, zwanych "hutongiem", we wnętrzu którego znajduje się kilka dziedzińców z ogródkami.
Wielki Mur.
Shi Huangdi III w p.n.e. połączył rozproszone twierdze graniczne. Ówczesny mur nie zachował się, istniejący został odbudowany w XV w. Wtedy to przebudowano bramy, dodając dwu- i trójkondygnacyjne ozdobne dachy .
Baszty alarmowe odgrywały rolę telegrafu.
Wieże.
Rozróżniano trzy podstawowe typy wież: magazyny żywności i skarbce, wieże strażnicze oraz obserwatoria astronomiczne.
Pagody.
Pomimo przejęcia z Indii idei stupy i zachowania jej podstawowej funkcji relikwiarza, na ostateczną formę pagód chińskich wpłynęła tradycja wznoszenia wielokondygnacyjnych budowli typu "lou", znanych już w starożytności. Znaleziska archeologiczne dowodzą, że pierwowzorem pagody w typie chińskim są wieże strażnicze. Dzięki ceramicznym modelom znalezionym w grobowcach można prześledzić proces ewolucji pierwotnej wieży strażniczej, który dał w rezultacie typową pagodę chińską. Jako materiału do budowy używano drewna, nawet brązu, żelaza czy porcelany. Uderzającą cechą jest naśladowanie form architektury drewnianej również w pagodach kamiennych. Najbardziej typowe dla Chin są jednak pagody ceglane. Wznoszono pagody zarówno z cegły suszonej, jak i wypalanej. Cegła glazurowana stosowana była do oblicówki. W okresie od V do VII w. pagody osiągały wysokość 50 m. Niekiedy osiągały nawet 100 m wysokości. Najwyższa zachowana do dziś pagoda Liaodi w prowincji Hebei ma 82 m wysokości. Pagody w Chinach budowane były na planie kwadratu lub wieloboku, zdarzały się także okrągłe. Ilość kondygnacji zgodnie z tradycją jest zawsze nieparzysta. Najstarsza zachowana pagoda (520 rok) ceglana znajduje się w świątyni Songyuesi w prowincji Hunan.
Bramy memorialne 牌楼 "pailou".
Majestatyczne bramy budowane dla uczczenia dostojników, stawiane na drogach prowadzących do mauzoleum. Posiadają zazwyczaj trzy lub pięć przejść. Najstarsze z zachowanych "pailou" są zbudowane z kamienia, lecz ich forma i szczegóły konstrukcyjne świadczą o tych że pierwowzorem dla nich były bramy drewniane.
Pawilony typu "ting".
Typowy wzór budynku chińskiego – masywny, ozdobny dach spoczywający na niskich kolumnach.
Elementy dekoracyjne.
Kolumny "huabiao".
Bogato zdobione elementy dekoracyjne przy zespołach pałacowych. Pierwowzorem dla nich są drewniane drogowskazy. "Huabiao" na placu Tian’anmen pochodzą z XV w.
Figury zwierząt.
Najbardziej typowe są stylizowane lwy ustawione przy wejściach do świątyń i pałaców. Występują także mityczne "pixiu", na których umieszczano stele z inskrypcjami
Kadzielnice.
Element dekoracyjny zdobiący wejścia nie tylko do świątyń, lecz również do pałaców i parków. Występują w bardzo wielu, niekiedy niepowtarzalnych formach.
Dachy.
Wygięte, bogato zdobione dachy stanowią jeden z najbardziej charakterystycznych elementów architektury chińskiej. Zachowane modele ceramiczne potwierdzają powstanie, że przekształcenie się pierwotnie prostych krawędzi dachów w podniesione łuki nastąpiło w czasach po dynastii Han, ale przed panowaniem dynastii Tang. Maniera ta, uznawana niemal za symbol architektury chińskiej, nie pochodzi bynajmniej z Chin, lecz z Półwyspu Indochińskiego. Przenikała stopniowo z południa, stała się w Chinach czymś powszechnym dopiero w czasach dynastii Song. Wiązało się to z rozwiązaniem szeregu problemów technicznych, gdyż zupełnie inny jest rozkład sił. Dodatkowo dachy te były pokrywane niekiedy ciężkimi glazurowanymi dachówkami. W przypadku budynków wielokondygnacyjnych (np. pagodach) każda kondygnacja posiada swój własny daszek. W dachy wyposażone są niekiedy nawet bramy i mury. Dachy świątyń i pałaców wspierały się na specjalnej konstrukcji, zwanej "dougong", pełniącym również funkcję amortyzacyjną i ozdobną. Jest to element poświadczony już w okresie Wiosny i Jesieni (VIII -V w. p.n.e.) Stosowanie "dougong" w mniejszych budynkach mieszkalnych było zabronione.
Altany ogrodowe.
Istotny detal ogrodu chińskiego, zazwyczaj drewniane, ale bywają również wykonane z kamienia lub metalu. Najczęściej budowane na planie kwadratowym, okrągłym lub wielobocznym.
Mostki.
Element bardzo popularny w tradycyjnej architekturze ogrodowej. Zazwyczaj mają formę mocno wygiętego łuku. Czasami bywają zadaszone, przyjmując postać lekkiego ażurowego pawilonu.
Wpływy indyjskie i tybetańskie.
Na terenach znajdujących się pod wpływami Północnej dynastii Wei zapoczątkowanej przez plemię Tuoba - świątynie skalne. Groty Tysiąca Buddów w Dunhuang w pobliżu Chang’anu. 
Cesarze z kitańskiej dynastii Liao oraz Mongołowie z dynastii Yuan przyczynili się do rozszerzeniach wpływów tybetańskich (północnoindyjskich) w architekturze i sztuce.

</doc>
<doc id="1714669" url="https://pl.wikipedia.org/wiki?curid=1714669" title="Kościół Najświętszego Serca Pana Jezusa w Bielsku-Białej">
Kościół Najświętszego Serca Pana Jezusa w Bielsku-Białej

Kościół Najświętszego Serca Pana Jezusa – kościół katolicki w Bielsku-Białej, znajdujący się na Dolnym Przedmieściu, przy ul. Traugutta. Jest kościołem parafialnym (parafia Najświętszego Serca Pana Jezusa) i należy do diecezji bielsko-żywieckiej (dekanat Bielsko-Biała I – Centrum). Został zbudowany w stylu późnomodernistycznym w latach 1981–1986 na miejscu wcześniejszej świątyni pod tym samym wezwaniem.
Pierwszy kościół w tym miejscu (gdzie w okresie międzywojennym znajdowało się wysypisko śmieci), będący filią kościoła św. Mikołaja (dzisiejsza katedra), został poświęcony w roku 1958. W 1977 r. erygowano odrębną parafię Najświętszego Serca Pana Jezusa i niewielka świątynia stała się kościołem parafialnym. Budowę obecnego kościoła rozpoczęto 27 stycznia 1981 r., pracami kierował ks. Emil Mroczek. 15 kwietnia 1984 r. biskup katowicki, Herbert Bednorz, dokonał poświęcenia kaplicy Miłosierdzia. Ponad dwa lata później, 26 października 1986 r., miała miejsce konsekracja nowego kościoła.
Architektura kościoła zaprojektowanego przez Michała Kuczmińskiego reprezentuje późny modernizm. Wznosi się on na 82 betonowych filarach, osadzonych w studniach o głębokości 12 m każda. Wnętrze podzielone jest na trzy części:
Najcenniejszymi elementami wnętrza są stacje drogi krzyżowej i metaloplastyka ołtarzowa z postacią Chrystusa autorstwa Bronisława Chromego.
W przyziemiu znajduje się sala audiowizualna, w której znalazły się podstawowe fragmenty wyposażenia z dawnego kościoła (m.in. ołtarz, ambona i witraż zdobiący dawne tabernakulum). Istnieje również część administracyjna, w której w latach 1992-1999 znajdowała się siedziba kurii biskupiej Diecezji Bielsko-Żywieckiej. W sąsiedztwie wejścia do kaplicy Miłosierdzia, od strony południowej, znajduje się budynek księgarni św. Jacka.

</doc>
<doc id="1714671" url="https://pl.wikipedia.org/wiki?curid=1714671" title="William Leszynsky">
William Leszynsky

William M. Leszynsky (ur. 16 czerwca 1859 w Newport, zm. 3 marca 1923 w Nowym Jorku) – amerykański lekarz i neurolog.
Tytuł M.D. otrzymał w University Medical College w 1878. Praktykował w Nowym Jorku jako "attending neurologist" w Lebanon Hospital i "consulting neurologist" w Harlem Hospital oraz Manhattan Eye and Ear Hospital. Wykładał choroby nerwowe i umysłowe w Postgraduate College and Hospital. Należał do New York Neurological Society, New York County Medical Society i New York Academy of Medicine. Był wrogiem i krytykiem psychoanalizy.
Miał brata Alberta i siostry Hannah i Ray. Ożenił się z Adele Calm 13 grudnia 1894. Zmarł na zapalenie płuc 3 marca 1923.

</doc>
<doc id="1714676" url="https://pl.wikipedia.org/wiki?curid=1714676" title="Trzęsienie ziemi w Afganistanie 2009">
Trzęsienie ziemi w Afganistanie 2009



</doc>
<doc id="1714678" url="https://pl.wikipedia.org/wiki?curid=1714678" title="I Gotta Feeling">
I Gotta Feeling

I Gotta Feeling – drugi singel amerykańskiej grupy muzycznej The Black Eyed Peas, pochodzący z jej piątego studyjnego albumu "The E.N.D". Łączy on w sobie gatunki electro-hopu, electro house i hip house. Piosenkę napisali: "Will.i.am", "Apl.de.ap", "Taboo", "Fergie" i "David Guetta". Ogólnoświatowe wydanie miało miejsce 21 maja 2009, natomiast 1 czerwca i 10 lipca piosenkę wydano w Australii, 9 i 16 czerwca w Stanach Zjednoczonych, a 10 sierpnia w Wielkiej Brytanii.
Informacje o singlu.
„I Gotta Feeling” to utwór skomponowany w tonacji G-dur oraz oparty na schemacie metrycznym 128 uderzeń na minutę. W kompozycji głosy artystów opierają się na oktawach od G3 do A5.
Piosenka zyskała głównie pozytywne recenzje od profesjonalnych krytyków muzycznych. Recenzent magazynu "Billboard" pochwalił kompozycję uzasadniając swoje zdanie słowami „Black Eyed Peas ze swoim międzynarodowym hitem "Boom Boom Pow" udowodnili, że nadal trzeba się z nimi liczyć. Oficjalny drugi singel "I Gotta Feeling" może stać się najbardziej popularnym z wszystkich dotychczasowych kompozycji zespołu. Pulsujący popowy rytm stworzony przez twórcę największych klubowych hitów, Davida Guettę połączony z prostą efektowną melodią oraz przekazem, że 'ta noc będzie dobra’ utwór dorówna sukcesowi swojego poprzednika. Obecnie grupa pokazała, iż żadna impreza nie może obyć się bez ich utworów, jednak "I Gotta Feeling" udowania, że stać ich na rozkręcenie zabawy”. Bill Lamb, recenzent "About.com" również wydał pozytywną recenzję kompozycji, pisząc że „zespół świetnie odnalazł się w nowym rytmie, który jest idealnym wyborem na sezon letni. Za minusy dla piosenki mogą posłużyć płytkość liryczną oraz nadmierną chęć zastosowania efektu auto-tune, jednak całość wypada, podobnie jak "Boom Boom Pow" znakomicie, zaś Black Eyed Peas udowodniło, że nadal są czteroosobową drużyną”.
Wydanie singla.
„I Gotta Feeling” zadebiutował na pozycji #2 na notowaniu Billboard Hot 100 dnia 27 czerwca 2009 i jest to najwyżej debiutujący utwór wydany przez zespół. Dwa tygodnie później singel znalazł się na szczycie amerykańskiego zestawienia detronizując w ten sposób poprzednią kompozycję grupy, „Boom Boom Pow”, która przez dwanaście tygodni okupowała miejsce pierwsze tejże listy. Do tej pory utwór spędził czternaście tygodni na szczytowej pozycji notowania czyniąc Black Eyed Peas pierwszym artystą, który miejsce pierwsze zestawienia zajmował przez dwadzieścia sześć tygodnie z rzędu. „I Gotta Feeling” w zestawieniu spędził w sumie trzynaście tygodni. Do tej pory piosenka została sprzedana cyfrowo, za pośrednictwem witryn internetowych w postaci ponad 2.600.000 sztuk w Stanach Zjednoczonych.
Na notowaniu UK Singles Chart, kompozycja zadebiutowała na miejscu #70 w czerwcu 2009, powracając do Top 40 zestawienia dnia 11 lipca 2009. W ósmym tygodniu od premiery dnia 2 sierpnia 2009 kompozycja znalazła się na szczycie zestawienia jedynie dzięki sprzedaży cyfrowej za pośrednictwem witryn internetowych, tym samym czyniąc z „I Gotta Feeling” drugi singel, który znalazł się na miejscu pierwszym oficjalnej, brytyjskiej listy przebojów z krążka "The E.N.D" oraz trzeci w całej karierze grupy. Do tej pory, w Wielkiej Brytanii kompozycja sprzedana została w postaci ponad 464.000 egzemplarzy. Utwór zyskał również sukces w pozostałych krajach świata, gdzie w Australii i Kanadzie singel zajmował szczyty tamtejszych oficjalnych zestawień detronizując pierwszy singel promujący krążek "The E.N.D". Do tej pory jest to najpopularniejszy singel zespołu, który zajął pozycje numer jeden w ponad trzynastu krajach świata.
Teledysk.
Teledysk do singla reżyserowany był przez Bena Mora oraz zawiera gościnne występy Davida Guetty, Kida Cudiego, Katy Perry i Chantal Jonesa. Nieocenzurowana wersja klipu „wyciekła” do internetu dnia 29 maja 2009, zaś oficjalny videoclip miał premierę dnia 2 czerwca 2009 za pośrednictwem witryny internetowej Dipdive.
Teledysk rozpoczynają ujęcia prezentujące Hollywood Boulevard. Następnie akcja klipu przenosi się do kolejnych mieszkań, gdzie artyści przygotowują się do zabawy. Kolejne sceny ukazują imprezę, na której bawią się wokaliści oraz ich goście. W nieocenzurowanej wersji videoclipu ukazane są dwie całujące się kobiety oraz dziewczyna, która w pewnym momencie zrywa koszulkę ukazując swoje piersi. Finalne ujęcia teledysku prezentują bawiący się tłum ludzi, których widać jedynie dzięki farbie fosforyzującej na ich ciałach. Końcowa scena ukazuje plecy, na których farbą napisany jest tytuł albumu wydanego przez zespół.

</doc>
<doc id="1714680" url="https://pl.wikipedia.org/wiki?curid=1714680" title="Kość kwadratowa">
Kość kwadratowa

Kość kwadratowa, kość czworoboczna ("os quadratum") – rodzaj kości budującej staw żuchwowy, która położona jest po stronie czaszki. Drugą kością połączoną tym stawem jest natomiast kość stawowa.
Kość kwadratowa występuje u wszystkich kręgowców z wyjątkiem ssaków, u których została zastąpiona przez kość skroniową, sama ulegając przekształceniu w kowadełko, które jest jedną z kosteczek słuchowych.
Ptaki.
U ptaków wolna, ruchoma kość czworoboczna łączy żuchwę z czaszką za pomocą kilku wyrostków stawowych. Górny wyrostek "processus oticus" łączy kość czworoboczną z "prooticum" (k. przeduszna) i "squamosum" (k. łuskową). Drugi wyrostek – wyrostek mięśniowy k. czworobocznej – pełni funkcję przyczepu dla mięśnia "musculus protractor quadrati". Podczas skurczu mięśni żuchwy wysuwa się naprzód naciskając na łuk jarzmowy, który pod wpływem tego ruchu unosi do góry górną szczękę dzioba i opuszcza żuchwę. Dolna część kości czworobocznej ma jeden wyrostek, który rozgałęziony jest na 3 sęczki: jeden łączy kość kwadratową z łukiem jarzmowym, drugi z żuchwą, natomiast trzeci z "pterygoideum" (kość skrzydłowa).

</doc>
<doc id="1714681" url="https://pl.wikipedia.org/wiki?curid=1714681" title="Radio RAM">
Radio RAM

Radio RAM (skrót od: Radio – Aktywne – Miasto) – miejska, regionalna, publiczna rozgłośnia radiowa, działająca we Wrocławiu. Właścicielem marki i podmiotem odpowiedzialnym za działanie Radia RAM jest Radio Wrocław SA. Nadaje na częstotliwości 89,8 FM.
Radio RAM zaczęło nadawać swój 24-godzinny program 6 grudnia 2000. Powstało na częstotliwości i na bazie Programu Miejskiego Radia Wrocław, który nadawał od 2 listopada 1992 roku. Radio RAM w swoim programie skupia się na muzyce z gatunków: smooth jazz, funk, soul, world music, indie pop, lounge, latino. Nadaje wiadomości lokalne, opowiada o społeczności lokalnej i ofercie kulturalnej Wrocławia. 
Stacja co roku wydaje płyty z serii „RAM Café”, będące kompilacją muzyki granej na antenie, ich autorem jest szef muzyczny Piotr Bartyś.
Swoim zasięgiem rozgłośnia obejmuje Wrocław i przygraniczne gminy.

</doc>
<doc id="1714683" url="https://pl.wikipedia.org/wiki?curid=1714683" title="Józef Kania (ekonomista)">
Józef Kania (ekonomista)

Józef Kania (ur. 1950) – doktor habilitowany., profesor Uniwersytetu Rolniczego im. Hugona Kołłątaja w Krakowie. Zatrudniony na Wydziale Rolniczo-Ekonomicznym w Instytucie Ekonomiczno-Społecznym. Ponadto profesor nadzwyczajny Państwowej Wyższej Szkoły Zawodowej w Tarnowie.
W roku 1999/2000 pełnił funkcję visiting professor na Purdue University. Przewodniczył Małopolskiemu Stowarzyszeniu Doradztwa Rolniczego oraz zasiadał w zarządzie Stowarzyszenia Ekonomistów Rolnictwa i Agrobiznesu. Redagował kwartalnik „Wieś i Doradztwo”. Specjalizuje się w problematyce doradztwa rolniczego, w tym roli i zadań doradztwa w dostosowywaniu polskiego rolnictwa do integracji z Unią Europejską, kierunków rozwoju doradztwa w kraju i za granicą, analizy istniejących systemów doradztwa rolniczego na świecie, rodzajów doradztwa rolniczego w krajach UE, modeli powiązań nauki i doradztwa z praktyką rolniczą oraz analizy potrzeb doradczych i edukacyjnych rolników i mieszkańców wsi. Od 31 stycznia 2020 r. do 24 czerwca 2020 r. był pełniącym obowiązki rektora Państwowej Wyższej Szkoły Zawodowej w Tarnowie.
W 2015 został odznaczony przez Prezydenta RP Bronisława Komorowskiego Krzyżem Kawalerskim Orderu Odrodzenia Polski.

</doc>
<doc id="1714684" url="https://pl.wikipedia.org/wiki?curid=1714684" title="Strój kociewski">
Strój kociewski

Strój kociewski – strój ludowy noszony na terenie Kociewia. Jego tradycyjna forma zanikała stopniowo od połowy XIX wieku, powodem był intensywny rozwój przemysły włókienniczego i dostęp do surowców pochodzenia fabrycznego. Do czasów współczesnych nie zachowały się prawie żadne elementy tradycyjnego stroju kociewskiego, na podstawie których jednoznacznie można by było stwierdzić jak wyglądał. Współcześnie funkcjonuje sceniczna wersja stroju kociewskiego, która w niewielkim stopniu nawiązuje do nielicznych zachowanych historycznych artefaktów.
Strój męski.
Elementy odzieży.
Składał się z koszuli, spodni sukiennych lub płóciennych, kamizelki sukiennej i sukmany.
Koszule szyto z białego płótna, wykańczając ją stojącym kołnierzykiem i długimi rękawami, ujętymi w oszewkę zapinaną guzikiem. Od święta kołnierzyk przewiązywano czarną tasiemką w kokardkę. Spodnie noszono samodziałowe – na co dzień szare, a od święta granatowe. Posiadały one tzw. klapkę zapinaną obustronnie na guzik. Nogawki wpuszczano w cholewiaste buty, które na południu Kociewia nazywano "skorzniami" lub "skorzenkami", a na północy i wschodzie "kropówkami". Na koszulę zakładano kamizelkę sukienną, granatową lub czarną, wykończoną niskim kołnierzykiem – "stójką". Dawniejsze kamizelki były znacznie dłuższe, z tyłu fałdowane, a od przodu przycięte poziomo. Od wewnątrz były podszyte czerwoną, barchanową podszewką i opatrzone dwoma rzędami błyszczących guzików. Od święta wkładano długą do pół łydki sukmanę z grubego, granatowego (ciemnomodrego), lub czarnego sukna samodziałowego. Była ona z przodu gładka, z tyłu zaś od stanu – rozkloszowana i obficie fałdowana. Kołnierz miała z tyłu wąski, postawiony, przechodzący do przodu w trójkątne, odstające klapy. Rękawy były proste, bez mankietów.
Wśród chłopów popularne były białe "sukmany", nazywane też "żupanami". W miejsce sukmany weszły później niebieskie płaszcze z krótką peleryną. Dawniej kociewiacy w święta i uroczyste dni przewiązywali sukmanę długim, kolorowym pasem „swojskiej roboty”. Wiązano go w supeł ze zwisającymi końcami po lewej stronie bioder. W XVIII w. były one nieodłączną częścią stroju zarówno szlacheckiego, jak i chłopskiego.
Pospolitym nakryciem głowy była tzw. "baranówka", cylindryczna dość wysoka czapka z czarnego lub siwego futerka. Letnie "baranówki" były niższe i posiadały płócienną podszewkę. Pod koniec XIX w. upowszechniły się tzw. "maciejówki" – okrągłe czapki z czarnego lub granatowego sukna z otokiem i daszkiem. Dodatkiem do stroju męskiego były: łańcuszek do zegarka, tabakierka rogowa lub z kory wiśniowej albo brzozowej, skórzana sakiewka na pieniądze oraz duża, kolorowa chusta do nosa.
Kolorystyka i zdobnictwo.
Kolory ciemne, granatowy, szary i brązowy
Strój kobiecy.
Elementy odzieży.
W II połowie XIX w. składał się z długiej koszuli, kilku spódnic, "kiecy" i sznurówki, czepka dla mężatek i chustek na głowie dla ogółu kobiet. na nogi wdziewano czarne, granatowe lub białe pończochy i wysokie, sznurowane, czarne buty. Nowszym strojem była suknia jednolita, złożona z kiecy i przyszywanego do niej stanika.Dawniej koszule damskie sięgały kolan. Składały się one z dwóch części: górnej- obcisłej i luźnego podołka sztywnego w stanie. Wykrój szyjny był drobno marszczony, zaciągany sznureczkiem. rękawy koszuli były długie, ujęte w oszewkę, zapinane na guziczek.
Kociewianki nosiły 2-3 spódnice, nakładane kolejno na koszulkę. Pierwsza zwykle z białego gładkiego płótna; druga barwna w kolorowe kwiatki. Obie wykańczano u dołu ząbkowaną koronką.Trzecia spódnica wykonana bla z płótna barwionego na kolor czerwony brunatny modry lub zielony. Ta ostatnia posiadała ukrytą z tyłu kieszeń – na drobiazgi. Jako odzienie wierzchnie na spódnicę nakładano kiecę zwaną też "dołkiem". Szyto ją z wełnianego samodziału – czerwonego lub brunatnego dla kobiet młodych, a granatowego lub czarnego dla starszych. Kiece wykańczano u dołu dla ozdoby kilkoma rzędami czarniej tasiemki lub pasem aksamitu (tzw. "lamówką")
Górna część odzieży wierzchniej stanowiła obcisła, bezrękawna "sznurówka" (rodzaj gorsetu z przodu sznurowany lub zapinany na haczyki). Uzupełnieniem stroju kobiecego były fartuch, wykonane z różnorodnych materiałów i w różnych barwach. Najczęściej jednak uszyte były z białego płótna. Od święta panny nosiły białe, wełniane pończochy(mężatki zaś granatowe lub czarne), które robiono na drutach. w tym czasie mężatki nosiły też tzw. "jupki" – ciepłe kaftaniki z grubszego sukna, w kolorach: siwym, brązowym lub czarnym, podszyte czerwonym barchanem. Kobiety starsze nosiły zwykle obuwie czarne, dziewczęta zaś brązowe, sznurowane lub zapinane na guziki. Jako okrycie głowy dla mężatek stosowano białe, płócienne czepki, które kobiety nosiły już od odczepin, lub kolorowe chusty, które składano w trójkąt i wiązano pod brodą. Natomiast panny nosiły różnobarwne chusteczki, które często wiązano naczółkowo w ten sposób, że składano je w szeroki pas okalano nim głowę i wiązano nad czołem podwójnie w rożki. Dodatkiem do stroju kobiecego stanowiły korale z barwionego szkła lub bursztynu (3 sznury korali). Kociewianki nosiły też bursztynowe broszki oraz tzw. "zausznice" (kolczyki).
Kolorystyka i zdobnictwo.
Czerwony, brązowy, zielony
Rekonstrukcje.
Pierwsze próby rekonstrukcji strojów kociewskich zostały podjęte przez dr Józefa Gajka przed wybuchem II wojny światowej. Od lat 50. XX wieku kolejnych opracowań dokonywali Alfred Błażyński i ponownie Józef Gajek, na potrzeby zespołu folklorystycznego ze Starogardu Gdańskiego.
Zbiory muzealne.
Elementy ubiorów kobiecych i męskich znajdują się w zbiorach:

</doc>
<doc id="1714689" url="https://pl.wikipedia.org/wiki?curid=1714689" title="Brama Brandenburska (ujednoznacznienie)">
Brama Brandenburska (ujednoznacznienie)



</doc>
<doc id="1714694" url="https://pl.wikipedia.org/wiki?curid=1714694" title="Frochtarstwo">
Frochtarstwo

Frochtarstwo (frokt) – procedura stosowana w handlu wiślanym przez magnatów w Rzeczypospolitej Obojga Narodów polegająca na przewozie szlacheckimi pojazdami wodnymi towarów należących do mieszczan. Za dodatkową opłatą towar kupiecki był w ten sposób deklarowany jako szlachecki, co zwalniało go z opłat celnych.

</doc>
<doc id="1714696" url="https://pl.wikipedia.org/wiki?curid=1714696" title="Rem">
Rem



</doc>
<doc id="1714697" url="https://pl.wikipedia.org/wiki?curid=1714697" title="Frokt">
Frokt



</doc>
<doc id="1714700" url="https://pl.wikipedia.org/wiki?curid=1714700" title="Miodrag Anđelković">
Miodrag Anđelković

Miodrag Anđelković (ur. 7 grudnia 1977 w Mitrowicy) – serbski piłkarz, grający na pozycji napastnika.

</doc>
<doc id="1714701" url="https://pl.wikipedia.org/wiki?curid=1714701" title="Miodrag Andjelković">
Miodrag Andjelković



</doc>
<doc id="1714702" url="https://pl.wikipedia.org/wiki?curid=1714702" title="Kościół NSPJ w Bielsku-Białej">
Kościół NSPJ w Bielsku-Białej



</doc>
<doc id="1714704" url="https://pl.wikipedia.org/wiki?curid=1714704" title="Jugband Blues">
Jugband Blues

Jugband Blues – jedyny utwór na płycie "A Saucerful of Secrets" zespołu Pink Floyd z 1968 roku, który został napisany przez pierwszego frontmana grupy, Syda Barretta. Był to także jego ostatni utwór napisany i zagrany dla tej formacji.
Nagranie i struktura utworu.
Na nagranie utworu Barrett zaprosił orkiestrę Armii Zbawienia. Poprosił muzyków, aby każdy z nich zagrał to co chce, tak że w pewnym momencie utwór zmienia się w kakafoniczny zgiełk.
Utwór jest podzielony na trzy odrębne części, każda z nich ma inną tonację i tempo, z tego powodu wiele osób uważa, że są to trzy osobne kompozycje Barretta, połączone w całość przez grupę. Naprawdę jednak utwór ten wygląda właśnie tak, jak go skomponował sam autor.
Tekst.
Autorem słów utworu jest także Barrett. Pokazują one świat szaleństwa, są świadectwem pogarszającego się stanu jego umysłu. Ukazują także pogłębiającą się alienację od reszty grupy.

</doc>
<doc id="1714705" url="https://pl.wikipedia.org/wiki?curid=1714705" title="Wybory do Parlamentu Europejskiego w Szwecji w 1995 roku">
Wybory do Parlamentu Europejskiego w Szwecji w 1995 roku

Wybory do Parlamentu Europejskiego w Szwecji w 1995 roku były to pierwsze wybory do Europarlamentu w tym kraju. Odbyły się 17 września 1995 roku. Szwedzi wybierali 22 europosłów.
Wybory wygrała Szwedzka Socjaldemokratyczna Partia Robotnicza, która zdobyła 752 817 głosów (28,06%), co dało partii 7 z 22 mandatów. Drugie miejsce z wynikiem 23,17% i 5 mandatów zdobyła Umiarkowana Partia Koalicyjna, a trzecie Partia Zielonych. Mandaty zdobyły także: Partia Lewicy, Partia Centrum i Ludowa Partia Liberałów. Frekwencja wyborcza wyniosła 41,60%.

</doc>
<doc id="1714706" url="https://pl.wikipedia.org/wiki?curid=1714706" title="Trzęsienie ziemi na Alasce, 1957">
Trzęsienie ziemi na Alasce, 1957



</doc>
<doc id="1714707" url="https://pl.wikipedia.org/wiki?curid=1714707" title="Trzęsienie ziemi na Alasce, 1965">
Trzęsienie ziemi na Alasce, 1965



</doc>
<doc id="1714708" url="https://pl.wikipedia.org/wiki?curid=1714708" title="Trzęsienie ziemi w Armenii, 1988">
Trzęsienie ziemi w Armenii, 1988



</doc>
<doc id="1714712" url="https://pl.wikipedia.org/wiki?curid=1714712" title="Bazylejskie trzęsienie ziemi">
Bazylejskie trzęsienie ziemi



</doc>
<doc id="1714713" url="https://pl.wikipedia.org/wiki?curid=1714713" title="Brama Brandenburska w Kaliningradzie">
Brama Brandenburska w Kaliningradzie

Brama Brandenburska (niem. "Brandenburger Tor"; ros. Бранденбургские ворота, trl. "Brandenburgskie worota") − historyczna brama miejska, znajdująca się w Kaliningradzie. 
Historia.
W 1657 roku zbudowano bramę miejską w południowo-zachodniej części muru królewieckiej twierdzy, gdzie ówcześnie rozpoczynała się droga do zamku w Pokarminie (niem. "Brandenburg"). Pod koniec XVIII wieku na polecenie pruskiego króla Fryderyka Wilhelma II brama została rozebrana i zastąpiona nową budowlą, wykonaną z masywnych cegieł palonych. Nowa Brama Brandenburska miała dwa przejścia i zapewniała miastu dobrą ochronę przed atakami z południowego zachodu - z kierunku, w którym biegnie dziś ulica Suworowa. W 1843 roku brama została częściowo przebudowana oraz ozdobiona trójkątnymi szczytami, wysokimi reliefami i stylowymi kamiennymi kwiatami.

</doc>
<doc id="1714714" url="https://pl.wikipedia.org/wiki?curid=1714714" title="Trzęsienie ziemi w Chile, 1960">
Trzęsienie ziemi w Chile, 1960



</doc>
<doc id="1714716" url="https://pl.wikipedia.org/wiki?curid=1714716" title="Trzęsienie ziemi u wybrzeży Ekwadoru, 1906">
Trzęsienie ziemi u wybrzeży Ekwadoru, 1906



</doc>
<doc id="1714717" url="https://pl.wikipedia.org/wiki?curid=1714717" title="Trzęsienie ziemi na Hawajach, 2006">
Trzęsienie ziemi na Hawajach, 2006



</doc>
<doc id="1714720" url="https://pl.wikipedia.org/wiki?curid=1714720" title="Tessa Sanderson">
Tessa Sanderson

Tessa Sanderson, właśc. Theresa Ione Sanderson (ur. 14 marca 1956 w regionie Saint Elizabeth na Jamajce) – brytyjska lekkoatletka, która specjalizowała się w rzucie oszczepem.
Jej rodzice wyemigrowali z Jamajki do Wielkiej Brytanii w poszukiwaniu pracy. Do 1965 roku Sanderson mieszkała na Karaibach pod opieką swojej babci i w wieku dziewięciu lat przeniosła się do rodziców, którzy pracowali wówczas w East Midlands.
Sześciokrotna uczestniczka igrzysk olimpijskich – Montreal 1976, Moskwa 1980, Los Angeles 1984, Seul 1988, Barcelona 1992 oraz Atlanta 1996. W 1976 zajęła 10. miejsce, w 1980 nie awansowała do finału, w Los Angeles w 1984 wywalczyła złoty krążek, w 1988 ponownie nie udało jej się awansować do finału, w 1992 uplasowała się na 4. miejscu, a w 1996 zajęła odległe miejsce w eliminacjach.
Sanderson trzy razy stawała na najwyższym stopniu podium igrzysk wspólnoty narodów – Edmonton 1978, Edynburg 1986 oraz Auckland 1990.
W mistrzostwach świata startowała dwukrotnie. W roku 1983 oraz 1987 zajmowała czwartą lokatę.
Na mistrzostwach Europy w 1974 w Rzymie nie zakwalifikowała się do finału. Swój jedyny medal mistrzostw Europy – srebrny – zdobyła w roku 1978 w Pradze. Jej trzeci występ w europejskim czempionacie miał miejsce 12 lat później – w Splicie zajęła jedenastą lokatę.
Rekord życiowy w rzucie oszczepem: 73,58 (1983).
Po zakończeniu kariery pracowała m.in. jako komentator sportowy oraz prezenterka telewizyjna. Odznaczona Orderem Imperium Brytyjskiego.

</doc>
<doc id="1714723" url="https://pl.wikipedia.org/wiki?curid=1714723" title="Trzęsienie ziemi w Lizbonie 1755">
Trzęsienie ziemi w Lizbonie 1755



</doc>
<doc id="1714726" url="https://pl.wikipedia.org/wiki?curid=1714726" title="Trzęsienie ziemi w Ningxia-Gansu, 1920">
Trzęsienie ziemi w Ningxia-Gansu, 1920



</doc>
<doc id="1714727" url="https://pl.wikipedia.org/wiki?curid=1714727" title="Trzęsienie ziemi na Oceanie Indyjskim, 2004">
Trzęsienie ziemi na Oceanie Indyjskim, 2004



</doc>
<doc id="1714731" url="https://pl.wikipedia.org/wiki?curid=1714731" title="Trzęsienie ziemi w Peru, 2007">
Trzęsienie ziemi w Peru, 2007



</doc>
<doc id="1714732" url="https://pl.wikipedia.org/wiki?curid=1714732" title="Trzęsienie ziemi w Shaanxi, 1556">
Trzęsienie ziemi w Shaanxi, 1556



</doc>
<doc id="1714733" url="https://pl.wikipedia.org/wiki?curid=1714733" title="Trzęsienie ziemi w Skopje, 1963">
Trzęsienie ziemi w Skopje, 1963



</doc>
<doc id="1714734" url="https://pl.wikipedia.org/wiki?curid=1714734" title="Trzęsienie ziemi w Syczuanie, 2008">
Trzęsienie ziemi w Syczuanie, 2008



</doc>
<doc id="1714736" url="https://pl.wikipedia.org/wiki?curid=1714736" title="Trzęsienie ziemi w Tangshan, 1976">
Trzęsienie ziemi w Tangshan, 1976



</doc>
<doc id="1714737" url="https://pl.wikipedia.org/wiki?curid=1714737" title="Trzęsienie ziemi Loma Prieta">
Trzęsienie ziemi Loma Prieta



</doc>
<doc id="1714738" url="https://pl.wikipedia.org/wiki?curid=1714738" title="Trzęsienie ziemi w Czeczenii, 2008">
Trzęsienie ziemi w Czeczenii, 2008



</doc>
<doc id="1714740" url="https://pl.wikipedia.org/wiki?curid=1714740" title="Haft kociewski">
Haft kociewski

Haft kociewski – wzory haftu charakterystyczne dla Kociewia, stworzone współcześnie (lata 60. XX wieku) na podstawie zachowanych elementów kultury ludowej tego regionu.
Historia.
Zanik tradycji.
Tradycyjne hafciarstwo na Kociewiu zanikło. Przyczyną tego mogło być rozpowszechnienie się mody na przemysłowo wykonaną odzież, która trafiła tu wcześniej niż na sąsiednie tereny. Ponadto Kociewie nie było przedmiotem tak skrupulatnych badań jak sąsiednie Kaszuby. Począwszy od Oskara Kolberga, etnografowie i badacze kultury ludowej bardziej upodobali dalej położone Kaszuby, jako region bardziej atrakcyjny. W związku z tym Kociewie w pewnym sensie przegrało batalię o udokumentowanie swojej tożsamości regionalnej. Nie opisane, nie do końca zbadane, w wielu bezpowrotnie utraciło dowody własnej kultury ludowej. Tak było przede wszystkim z haftem i strojem ludowym.
Próba rekonstrukcji.
Na przełomie lat 60. i 70. XX wieku podjęto próby odtwarzania haftu kociewskiego. Niewątpliwe zasługi w tym zakresie mają Maria Wespowa z Morzeszczyna oraz Małgorzata Garyszkowa z Pączewa, których prace hafciarskie już wtedy cechowało barwne wzornictwo motywów roślinnych, zasadniczo odmienne od przykładów kaszubskich.
Zaczęto badać zachowane jeszcze tu i ówdzie relikty ludowego ornamentu kociewskiego. Zbadano wiele sztandarów i chorągwi parafialnych w kociewskich kościołach wiejskich, w celu przeniesienia zachowanych wzorów dawnych hafciarek ludowych. Dokonano przeglądu kociewskich skrzyń wianowych i szelblągów, na których widniały ornamenty i motywy kwiatowe w formie ozdób malarskich. Przeprowadzono mnóstwo wywiadów środowiskowych w celu pozyskania zachowanych serwetek. Przewertowano również dostępną literaturę etnograficzną, aby z materiałów ikonograficznych odtworzyć motywy zdobnicze mebli ludowych. Pomocne okazały się też wizyty w muzeach posiadających zbiory z terenu Kociewia. 
Podjęte wysiłki zaowocowały rekonstrukcją. Poszczególne elementy wzorów, a nawet kompozycje ich połączeń nanoszono na matryce, by następnie je powielić i wypełnić uzgodnionymi kolorami. Kanon kolorystyki odtworzonego haftu określano na podstawie konfrontacji nielicznych przykładów haftów kościelnych i polichromii występujących na sprzętach domowych. Przyjęto zatem siedem podstawowych kolorów: biały, żółty, niebieski, zielony, czerwony, liliowy i brązowy.

</doc>
<doc id="1714741" url="https://pl.wikipedia.org/wiki?curid=1714741" title="Monte Losetta">
Monte Losetta

Monte Losetta (fr. "Pointe Joanne") – szczyt w Alpach Kotyjskich, części Alp Zachodnich. Leży na granicy między Włochami (regionie Piemont) a Francją (region Prowansja-Alpy-Lazurowe Wybrzeże). Szczyt można zdobyć drogami ze schronisk: Refuge du Viso (2460 m) oraz Rifugio Vallanta (2450 m).
Pierwszego wejścia dokonali Paul Guillemin, Salvador de Quatrefages, Emile Pic i J. Chappey 25 września 1877 r.

</doc>
<doc id="1714742" url="https://pl.wikipedia.org/wiki?curid=1714742" title="Egzekwie">
Egzekwie

Egzekwie (łac. "exequiae") – towarzyszenie do grobu. W Kościele katolickim ceremonie pogrzebowe ze wszystkimi obrzędami lub część liturgii brewiarzowej za zmarłych (jutrznia czy nieszpory).
Liturgia żałobna (łac. "Officium defunctorum") ma szczególne znaczenie dla chrześcijan, jest bowiem etapem "przejścia" z życia doczesnego do życia wiecznego. ""Exequiarum Ordo" -" "modlitwy za zmarłych" sięgają do hymnów i psalmów mówiących o zbawieniu wiecznym.
Obrzędy pogrzebowe dorosłych odprawia się w kolorze fioletowym lub czarnym. Jeśli jednak zmarły wyraził przed śmiercią życzenie, aby użyto szat białych, życzenie to można spełnić. Pogrzeb dzieci odprawia się w szatach koloru białego.
Stacje liturgii pogrzebowej.
Przygotowanie.
Trumnę z ciałem zmarłego wnosi się do Kościoła "nogami do ołtarza" i ustawia się na katafalku blisko ołtarza mszalnego. W czterech rogach katafalku ustawia się lichtarze ze świecami. Po Soborze Watykańskim II obrzędy pogrzebowe zalecają, aby przy trumnie zapalać paschał, symbol zmartwychwstałego Chrystusa. Także zapala się przy trumnie chrzcielną świecę zmarłego – gromnicę. Jak mówi św. Paweł Apostoł, że "życie nasze zmienia się tylko, ale nie kończy się". Przypomina o tym pierwsza mszalna prefacja pogrzebowa.
Należy wspomnieć, że inaczej ustawia się trumnę z ciałem kapłana, mianowicie "głową do ołtarza", gdyż był szafarzem Eucharystii, głosił wiernym słowo Boże, sprawował sakramenty św. Na trumnę lub przed nią kładzie się mszał i stułę, a na mszale kielich z pateną dla przypomnienia sprawowanych przez niego funkcji kapłańskich.
Msza nad trumną.
Mszę świętą pogrzebową łączy się z egzekwiami, tzn. z "jutrznią" (do południa) lub "nieszporami żałobnymi" (po południu). We Mszy świętej składane są dziękczynienia Bogu za zmarłego, za wszelkie dobro, które uczynił. Polecany jest Bożemu Miłosierdziu. Modlitwy za jego rodzinę, aby Bóg ukoił ich ból i obdarzył swoim pokojem.
Zgodnie z wymogami odnowionej liturgii kapłan zobowiązany jest wygłosić homilię pogrzebową, w której nie "wychwala się" zmarłego, a raczej przybliża prawdy wiary dotyczące spraw ostatecznych, zachęca do modlitwy w intencji jego zbawienia oraz do troski o dobre przeżywanie danego czasu, aby nasze życie doczesne podobało się Bogu i pozwoliło w ostatniej godzinie spokojnie przejść do wieczności.
Ostatnie pożegnanie.
Pod koniec Mszy świętej (po modlitwie po Komunii) przemawiają księża, szczególnie przy pogrzebie brata w kapłaństwie, ale też i świeccy (za przykładem księży) podczas pogrzebu kogoś z wiernych. Zwykle takie przemówienia mają charakter mowy pożegnalnej lub podziękowania za uczestnictwo w pogrzebie, za opiekę nad zmarłym podczas jego choroby itp.
Po zakończeniu Mszy świętej ma miejsce liturgiczny obrzęd ostatniego pożegnania. Polscy biskupi nazwali go "szczytem" liturgii pogrzebowej. W obrzędach pogrzebowych zaznaczono, że obrzęd ten nie ma charakteru absolucji, czyli nie przynosi odpuszczenia grzechów, lecz rzeczywiście jest pożegnaniem. Celebrans zachęca zgromadzonych do modlitwy, aby wszyscy mogli razem ze zmarłym osiągnąć zbawienie, następnie razem z organistą śpiewa "Przybądźcie z nieba na głos naszych modlitw". Tekst ten wyraża serdeczną prośbę o przyjęcie zmarłego do grona zbawionych. Kapłan pokrapia trzykrotnie trumnę zmarłego wodą święcona na pamiątkę chrztu, prosząc Boga, aby dzieło zbawienia rozpoczęte w tym sakramencie zostało pomyślnie zakończone poprzez przyjęcie zmarłego do domu Ojca w niebie. Następnie "Jeżeli to możliwe kapłan nakłada kadzidło do kadzielnicy, po czym mówi: ""Twoje ciało było świątynią Ducha Świętego, niech Bóg przyjmie cię do swojej chwały". "Stojąc w miejscu trzykrotnie okadza trumnę." Przez okadzenie zmarłego oddajemy cześć Bogu, a także podkreślamy, że ciało ludzkie było świątynią Ducha Świętego i dlatego należy się mu nasz szacunek.
Wznoszący się ku górze dym kadzidła symbolizuje modlitwę, którą kierujemy ku Bogu w intencji zmarłego. Modlitwa "Ojcze, nieskończenie dobry" (lub inne modlitwy do wyboru) zawiera gorącą prośbę o otworzenie "bram raju" zmarłemu, jak również o nasze zbawienie. Jest także podziękowaniem Bogu za jego dobre czyny. Podczas śpiewu antyfony "Niech aniołowie zawiodą cię do raju" wynosi się trumnę zmarłego z kościoła.
Kondukt pogrzebowy.
Przed kościołem formuje się ponownie kondukt pogrzebowy, jak poprzednio przy wnoszeniu trumny do kościoła. W latach 60. i 70. znany był na wsiach zwyczaj zawieszania na krzyżu białego ręcznika w drodze z domu do kościoła. Nawiązywano tu do XIII stacji Drogi krzyżowej, gdzie na krzyżu było płótno, przy pomocy którego opuszczano ciało Chrystusa. Obecnie krzyż niesiony na czele żałobnego pochodu nie ma już ręcznika, gdyż zostawiono go w kościele na ofiarę po zmarłym.
Zdarza się, że za krzyżem niesione są sztandary prezentujące instytucję, np. szkołę, fabrykę, w której pracował zmarły, a także (na poduszkach) zdobyte odznaczenia.
Obrzędy pogrzebowe polecają w drodze na cmentarz śpiewać psalm 114 "Miłuję Pana" lub 118 z antyfoną. Śpiew wykonuje się na przemian z ludem. Wierni za każdym razem śpiewają trzykrotnie: "Dobry Jezu, a nasz Panie, daj mu (jej, im) wieczne spoczywanie".
Poleca się, jak w drodze do kościoła, śpiew pieśni wielkanocnych lub część różańca albo skupienie modlitewne w ciszy.
Zakończenie.
Ostatnia stacja liturgii pogrzebowej ma miejsce na cmentarzu. Dochodząc do grobu jest śpiewana antyfona "Ja jestem zmartwychwstanie i życie". Jeżeli cmentarz jest komunalny, celebrans odmawia modlitwę poświęcenia grobu i pokrapia go wodą święconą. Trumnę ustawia się w pobliżu grobu i po chwili cichej modlitwy rozpoczyna się modlitwa powszechna, po której odmawia się Modlitwę Pańską zakończoną prośbą o wieczne zbawienie zmarłego. Po uroczystym błogosławieństwie zgromadzonych kapłan pokrapia trumnę wodą święconą i rzuca grudkę ziemi na trumnę, przypominając o przygodności naszego życia tu na ziemi: "Prochem jesteś i w proch się obrócisz". Kapłan oznajmia, że ciało zmarłego złożymy do grobu, ale wierzymy, że skoro Chrystus powstał z martwych, to również wskrzesi ciało naszego zmarłego do życia wiecznego. Podczas śpiewu Witaj Królowo i Anioł Pański opuszcza się trumnę do grobu i zasypuje. W czasie śpiewu poświęca się krzyż i ustawia na grobie, prosząc, aby "ciało pod nim (krzyżem) złożone, Bóg wskrzesił do życia w chwale". Tradycyjnie uczestnicy pogrzebu starają się rzucić trzykrotnie grudkę ziemi na trumnę do grobu. Obrzędy pogrzebowe pozwalają na poświęcenie zapalonych zniczy oraz żywych kwiatów składanych na grobie. Kwiaty są znakiem naszej miłości do zmarłego oraz wdzięczności za jego dobre czyny. Płonące znicze i lampki są wyrazem naszej modlitwy kierowanej do Boga o dopuszczenie zmarłego do wiekuistej światłości. Znak krzyża i chrześcijańskie pozdrowienie kapłana, kończy liturgię pogrzebową na cmentarzu.

</doc>
<doc id="1714743" url="https://pl.wikipedia.org/wiki?curid=1714743" title="Odwrotne transkryptazy">
Odwrotne transkryptazy



</doc>
<doc id="1714746" url="https://pl.wikipedia.org/wiki?curid=1714746" title="Michaił Lewandowskij">
Michaił Lewandowskij



</doc>
<doc id="1714750" url="https://pl.wikipedia.org/wiki?curid=1714750" title="Trzęsienia ziemi w Polsce">
Trzęsienia ziemi w Polsce



</doc>
<doc id="1714752" url="https://pl.wikipedia.org/wiki?curid=1714752" title="Marek Licyniusz Krassus Frugi">
Marek Licyniusz Krassus Frugi

Marcus Licinius Crassus Frugi – polityk rzymski okresu schyłku republiki. 
Syn Marka Kalpurniusz Pizona Frugi pretora w 44 p.n.e. Adoptowany przez Marka Licyniusza Krassusa konsula w 30 p.n.e.
Konsul w 14 p.n.e.. Około 13-10 p.n.e. namiestnik prowincji Hiszpania Bliższa. Był patronem miasta ("civitas") Bocchoritana na Majorce. Prokonsul Afryki w 9-8 p.n.e. Członek kolegium augurów .
Zobacz też: Drzewo genealogiczne Licyniuszów

</doc>
<doc id="1714754" url="https://pl.wikipedia.org/wiki?curid=1714754" title="Rastko Stojković">
Rastko Stojković

Rastko Stojković, cyr. Растко Стојковић (ur. 12 lipca 1981 w Belgradzie) – serbski piłkarz ręczny, obrotowy, od 2014 zawodnik Mieszkowa Brześć.
Kariera sportowa.
Początkowo występował m.in. w jugosłowiańskim Partizanie Belgrad. W sezonie 2004/2005 zadebiutował w Lidze Mistrzów w barwach Crveny zvezdy. W sezonie 2005/2006 występował w niemieckim VfL Pfullingen. W latach 2006–2009 był zawodnikiem HSG Nordhorn-Lingen, w barwach którego rozegrał w Bundeslidze 91 meczów i zdobył 298 goli. Z niemieckim klubem wywalczył w sezonie 2007/2008 Puchar EHF (zdobył w tych rozgrywkach 47 bramek i zajął 6. miejsce w klasyfikacji najlepszych strzelców).
W latach 2009–2013 był zawodnikiem Vive Kielce, z którym zdobył trzy mistrzostwa Polski i cztery puchary kraju. Występując w kieleckim klubie należał do czołowych strzelców polskiej ekstraklasy, m.in. w sezonie 2009/2010 rzucił w niej 186 bramek i zajął 2. miejsce w klasyfikacji najlepszych strzelców. W barwach Vive grał również w Lidze Mistrzów, w której w ciągu czterech sezonów zdobył 241 goli. W sezonie 2012/2013 zajął z kieleckim klubem 3. miejsce w LM – w decydującym o tej pozycji meczu z THW Kiel (31:30) rzucił osiem bramek. Z Vive odszedł w lipcu 2013 po tym, jak kielecki klub podpisał kontrakt z hiszpańskim obrotowym Julenem Aguinagalde.
W drugiej połowie 2013 występował w Crvenie zvezdzie i katarskim Al-Rajjan. Na początku 2014 został graczem Mieszkowa Brześć.
W 2011 wystąpił w mistrzostwach świata w Szwecji, podczas których rzucił 19 bramek w dziewięciu meczach. W 2012 wywalczył wicemistrzostwo Europy – w turnieju, który odbył się w Serbii, zagrał w ośmiu spotkaniach i zdobył dziewięć goli. W 2014 uczestniczył w mistrzostwach Europy w Danii, rzucając siedem bramek w trzech meczach.

</doc>
<doc id="1714757" url="https://pl.wikipedia.org/wiki?curid=1714757" title="Karoly Kontha">
Karoly Kontha



</doc>
<doc id="1714758" url="https://pl.wikipedia.org/wiki?curid=1714758" title="Komisja François-Xaviera Ortolego">
Komisja François-Xaviera Ortolego

Komisja François-Xaviera Ortolego – Komisja Europejska, która swoją działalność rozpoczęła 6 stycznia 1973, a zakończyła 5 stycznia 1977. Przewodniczącym Komisji był François-Xavier Ortoli, a wiceprzewodniczącymi Patrick Hillery, Wilhelm Haferkamp, Henri François Simonet, Christopher Soames i Carlo Scarascia-Mugnozza.
Komisja składała się z Przewodniczącego i 13 komisarzy. Trzech przedstawicieli miała Francja, po dwóch Niemcy, Wielka Brytania i Włochy, a po jednym Irlandia, Dania, Belgia, Luksemburg i Holandia.

</doc>
<doc id="1714770" url="https://pl.wikipedia.org/wiki?curid=1714770" title="Andraž Kirm">
Andraž Kirm

Andraž Kirm (ur. 6 września 1984 w Lublanie) – słoweński piłkarz grający na pozycji bocznego pomocnika.
Piłkarską karierę zaczynał w klubach z Lublany: NK Šmartno, NK Slovan, NK Svoboda. Następnie trafił do klubu NK Domžale, w którego barwach zadebiutował w słoweńskiej Prvej Lidze. Z Domžale Kirm dwukrotnie wygrał rozgrywki Prvej Ligi, w sezonach 2006/2007 oraz 2007/2008. W 2007 roku zdobył ze swoim klubem Superpuchar Słowenii. W 2009 roku Kirm został zawodnikiem Wisły Kraków.
W pierwszej reprezentacji Słowenii zadebiutował 22 sierpnia 2007 roku w meczu z Czarnogórą. Od czasu debiutu jest podstawowym zawodnikiem kadry narodowej, z którą wywalczył awans na Mistrzostwa Świata w RPA.
Kariera klubowa.
Kirm jest wychowankiem klubu NK Šmartno i do 2002 roku grał w nim, w zespołach juniorskich. Następnie przeszedł do Slovana Lublana i w sezonie 2002/2003 zadebiutował w trzeciej lidze słoweńskiej. W Slovanie grał przez półtora roku i w trakcie sezonu 2003/2004 odszedł do drugoligowego klubu z Lublany, NK Svoboda. Do końca sezonu 2004/2005 grał z nim w drugiej lidze. Latem 2005 Kirm przeszedł do pierwszoligowego NK Domžale, w którym stał się podstawowym zawodnikiem. W 2006 roku osiągnął z Domžale swój pierwszy sukces w karierze, gdy wywalczył wicemistrzostwo Słowenii. Z kolei w sezonie 2006/2007 został z nim po raz pierwszy mistrzem kraju. W 2008 roku powtórzył to osiągnięcie, a latem był bliski przejścia do Chievo Werona, jednak na sezon 2008/2009 pozostał w Domžale, z którym nie zdołał obronić tytułu mistrzowskiego.
2 lipca 2009 roku Andraž Kirm został zawodnikiem Wisły Kraków. Słoweniec podpisał z krakowskim klubem 5-letni kontrakt. 15 lipca zadebiutował w drużynie „Białej Gwiazdy” w spotkaniu drugiej rundy eliminacyjnej Ligi Mistrzów z Levadią Tallinn. Zdaniem wielu obserwatorów Kirm był najlepszym zawodnikiem Wisły w tym spotkaniu. Był bliski zdobycia bramki w pierwszej połowie meczu, ale trafił w poprzeczkę. 1 sierpnia Kirm zadebiutował w Ekstraklasie, w spotkaniu pierwszej kolejki z Ruchem Chorzów, wygranym przez Wisłę 2:0. W tym meczu brał udział w kombinacyjnej akcji wiślaków, po której gola strzelił Wojciech Łobodziński. W spotkaniu ze Śląskiem Wrocław asystował przy bramkach strzelonych przez Piotra Ćwielonga i Patryka Małeckiego. 30 października strzelił swoją pierwszą bramkę w polskiej lidze, w wygranym meczu z Koroną Kielce. W meczu 15 kolejki Ekstraklasy z Odrą Wodzisław strzelił dwa gole, został wybrany najlepszym piłkarzem meczu, a Wisła efektownie wygrała 3:1. Druga bramka strzelona przez Słoweńca na 3:0 była szczególnej urody, Kirm pokonał bramkarza gospodarzy precyzyjnym strzałem z dystansu.
30 sierpnia 2012 roku został sprzedany do FC Groningen.
Kariera reprezentacyjna.
W Kirm zadebiutował 22 sierpnia 2007 roku w zremisowanym 1:1 towarzyskim spotkaniu z Czarnogórą. W swoim drugim spotkaniu w barwach narodowych, w meczu eliminacji Mistrzostw Europy 2008 z reprezentacją Luksemburga po jego prostopadłym podaniu bramkę dla Słoweńców zdobył Milivoje Novakovič.
10 września 2008 roku w wygranym 2:1 meczu eliminacji Mistrzostw Świata 2010 z reprezentacją Słowacji Kirm asystował przy pierwszej bramce strzelonej przez Novakoviča. Swoją pierwszą bramkę dla reprezentacji Słowenii zdobył 12 sierpnia 2009 roku, w spotkaniu eliminacji Mistrzostw Świata 2010 z reprezentacją San Marino. W następnym meczu eliminacji z reprezentacją Polski asystował przy bramkach strzelonych przez Milivoje Novakoviča i Valtera Birsę. Kirm oraz Novakovič jako jedyni z graczy reprezentacji Słowenii zagrali we wszystkich 10 meczach grupowych w ramach eliminacji. Słoweńcy zajęli drugie miejsce w grupie i w barażach o awans na Mistrzostwa Świata zmierzyli się z Rosją. Kirm zagrał w obu meczach barażowych w pierwszym składzie reprezentacji. Słoweńcy w dwumeczu okazali się lepsi od Rosjan i wywalczyli awans na Mistrzostwa Świata w RPA.

</doc>
<doc id="1714771" url="https://pl.wikipedia.org/wiki?curid=1714771" title="Andraz Kirm">
Andraz Kirm



</doc>
<doc id="1714774" url="https://pl.wikipedia.org/wiki?curid=1714774" title="Wybory do Parlamentu Europejskiego w Grecji w 1984 roku">
Wybory do Parlamentu Europejskiego w Grecji w 1984 roku

Wybory do Parlamentu Europejskiego w Grecji w 1984 roku odbyły się 17 czerwca 1984 roku. Grecy wybierali 24 europarlamentarzystów. Wybory wygrał Panhelleński Ruch Socjalistyczny (PASOK) zdobywając 41,58% głosów co dało partii 10 z 24 mandatów.

</doc>
<doc id="1714777" url="https://pl.wikipedia.org/wiki?curid=1714777" title="André Brie">
André Brie

André Brie (ur. 13 marca 1950 w Schwerin) – niemiecki politolog, specjalista od spraw zbrojeń, w latach 1999–2009 deputowany do Parlamentu Europejskiego.
Życiorys.
Urodził się w rodzinie wschodnioniemieckiego dyplomaty Horsta Brie. Dzieciństwo i młodość spędził m.in. w Chinach i KRLD. W młodości pracował jako robotnik. W 1976 uzyskał dyplom politologa w Instytucie Stosunków Międzynarodowych Akademii Nauk Społecznych i Prawnych NRD w Poczdamie-Babelbergu. Trzy lata później obronił doktorat z tej samej dziedziny, a w 1985 uzyskał stopień doktora habilitowanego. Po ukończeniu studiów pracował jako asystent w macierzystym Instytucie (do 1986) oraz kierował jedną z katedr (1986–1989). Od 1990 wykładał na Uniwersytecie Humboldta w Berlinie.
W latach 1985–1986 pełnił obowiązki doradcy rządu NRD na Genewskiej Konferencji Rozbrojeniowej. Od 1986 do 1991 pozostawał członkiem grupy roboczej Pugwash ds. broni jądrowej i konwencjonalnej w Europie.
Od 1969 aktywny w SED, w 1990 wstąpił do PDS, będąc współpracownikiem jej najwyższych władz. Odpowiadał m.in. za kampanie wyborcze jako szef Głównego Biura Wyborczego PDS (1990–1999). Od 1990 do 1992 pełnił obowiązki wiceprzewodniczącego partii. W 2003 został członkiem zarządu krajowego PDS w Meklemburgii-Pomorzu Przednim (do 2005).
W 1999 został wybrany do Parlamentu Europejskiego. Pięć lat później uzyskał reelekcję. W 2006 wraz z Gabi Zimmer i Helmuthem Markovem głosował za rezolucją PE potępiającą brak przestrzegania podstawowych praw człowieka na Kubie, za co spotkała go ostra krytyka w łonie partii. Jako członek Die Linke opowiadał się za kursem centrolewicowym otwartym na SPD i Zielonych, co prowadziło do konfliktu z prezesem partii Oskarem Lafontaine. Zadeklarował się jako zwolennik ratyfikacji Traktatu Lizbońskiego. W 2009 zrezygnował z kandydowania w wyborach ze względu na zaproponowaną niską pozycję na liście.
Życie prywatne.
Jest żonaty z Ingrid Mattern, deputowaną Die Linke do landtagu w Saksonii, z którą ma córkę. Jego brat, Michael Brie, jest również członkiem i ideologiem Die Linke. Oprócz prac naukowych publikuje teksty kabaretowe, utwory dla dzieci i aforyzmy.

</doc>
<doc id="1714778" url="https://pl.wikipedia.org/wiki?curid=1714778" title="Gabi Zimmer">
Gabi Zimmer



</doc>
<doc id="1714780" url="https://pl.wikipedia.org/wiki?curid=1714780" title="La Grenouillère (obraz Claude’a Moneta)">
La Grenouillère (obraz Claude’a Moneta)

La Grenouillère – obraz namalowany przez Claude’a Moneta w 1869 roku. Nazwa obrazu odnosi się do popularnego kąpieliska i oznacza „żabi staw”.
Obraz przedstawia słynne kąpielisko niedaleko Bougival, gdzie mieszkał i pracował Monet. Kąpielisko to, a w szczególności niewielka wysepka położona przy brzegu Sekwany było ulubionym miejscem niedzielnych wycieczek wielu paryżan. Monet namalował trzy szkice kąpieliska, z których jeden przedstawił na drugiej wystawie impresjonistów w 1876 roku. Kilka wersji La Grenouillère namalował także Renoir.
Mistrzostwo Moneta widać między innymi w znakomitym przedstawieniu refleksów świetlnych na powierzchni wody. Postacie na obrazie zredukowano do plam kolorów, niemal pozbawionych kształtów.

</doc>
<doc id="1714786" url="https://pl.wikipedia.org/wiki?curid=1714786" title="Stanisława Zawadecka">
Stanisława Zawadecka



</doc>
<doc id="1714787" url="https://pl.wikipedia.org/wiki?curid=1714787" title="Grand Bérard">
Grand Bérard

Grand Bérard – szczyt w Alpach Kotyjskich, części Alp Zachodnich. Leży w południowo-wschodniej Francji w regionie Prowansja-Alpy-Lazurowe Wybrzeże, przy granicy z Włochami.
Pierwszego wejścia dokonał francuski kapitan nazwiskiem Durand w 1820 r.

</doc>
<doc id="1714793" url="https://pl.wikipedia.org/wiki?curid=1714793" title="Paweł Kwiek">
Paweł Kwiek

Paweł Kwiek (ur. 16 marca 1951 w Warszawie, zm. 13 marca 2022 w Warszawie) – polski artysta współczesny, fotograf, operator filmowy, realizator światła.
Autor filmów, obrazów, cyklów fotografii i akcji artystycznych. Brał udział w wielu prezentacjach Sztuki Polskiej w kraju i za granicą, był autorem tekstów teoretycznych o sztuce neoawangardy, zajmował się również działalnością poetycką i "appearance" (zob. performance).
Życiorys.
W 1973 r. ukończył PWSFTviT w Łodzi, na Wydziale Operatorskim i Realizacji TV.
Wykładał w PWSTTviF w Łodzi oraz Akademii Sztuk Pięknych w Warszawie (w latach 1977–1978), był także Szefem Działu Fotografii w Gazecie Życie Warszawy (1991 r.).
Mieszkał i pracował w Warszawie.
Należał do organizacji zawodowych: Stowarzyszenie Filmowców Polskich, Grupa Twórcza Warsztat Formy Filmowej (do 1980 r.), Związek Polskich Artystów Fotografików, Stowarzyszenie Artystów Sztuk Innych (do 1994 r.), oraz do inicjatyw artystyczno-społecznych: MEDIA KONTAKT, Stowarzyszenie „Żydowskie Motywy”.
Był współtwórcą łódzkiej awangardowej grupy artystycznej Warsztat Formy Filmowej, do której należał w latach 70. W tym też czasie powstała jego głośna realizacja "Twarz" z 1971 r., krytykująca rządy (na świeżo po ustąpieniu ze stanowiska I sekretarza KC PZPR) Władysława Gomułki i wyśmiewająca jego postać.
W 1971 roku pracował ze swym bratem Przemysławem, Zofią Kulik i Janem S. Wojciechowskim nad filmem "Forma otwarta", którego tytuł odnosił się do teorii Formy Otwartej Oskara Hansena. Celem było „udoskonalanie komunikacji międzyjednostkowej i społecznej” (Ronduda). Forma otwarta stanowiła eksperyment badający możliwości takiej komunikacji.
Film Pawła Kwieka "1, 2, 3 – ćwiczenia operatorskie" (1972) – spontaniczna improwizacja, podważająca zasadność działania reżimowych organizacji politycznych (Związku Młodzieży Socjalistycznej) w łódzkiej Filmówce.
Paweł Kwiek jako jeden z pierwszych w Polsce podjął też eksperymenty z wideo (np. Video A, 1974; Video C, 1975).
Podczas strajku w Szkole Filmowej w Łodzi w 1980 roku Kwiek nagrał wspólnie z Jackiem Jóźwiakiem „Solidarne czekanie”. Był już wtedy członkiem Solidarności oraz aktywistą Ruchu Odnowy Uczelni. Po 13 grudnia 1981 roku został wydalony z łódzkiej Filmówki.
Był jednym z prekursorów sztuki video. Uprawiał film eksperymentalny, sztukę video, fotografię, rysunek. Był autorem manifestów oraz realizował działania artystyczne z wykorzystaniem innych dyscyplin sztuki, kultury i nauk pokrewnych: filozofii, cybernetyki, poezji, socjologii.
Prace Pawła Kwieka znajdują się m.in. w kolekcji CSW Zamek Ujazdowski w Warszawie, Muzeum sztuki Nowoczesnej w Warszawie, Fundacji ERSTE w Wiedniu. Zaliczany jest do polskiej neoawangardy lat 70.
Odznaczony Medalem 150-lecia Fotografii.
W 2013 roku ukazała się książka "1, 2, 3... ćwiczenia operatorskie. Paweł Kwiek. Fotografia, film, video" poświęcona twórczości Pawła Kwieka w latach 70. Zawiera eseje autorstwa Davida Crowleya, Mariki Kuźmicz, Marka Nasha i Łukasza Rondudy, w trzech wersjach językowych. 
Pochowany na cmentarzu Bródnowskim (kwatera 6N-1-4).
Wybrane wystawy indywidualne.
"Źródło": Culture.pl

</doc>
<doc id="1714794" url="https://pl.wikipedia.org/wiki?curid=1714794" title="Nikołaj Kriestinski">
Nikołaj Kriestinski



</doc>
<doc id="1714795" url="https://pl.wikipedia.org/wiki?curid=1714795" title="Nikołaj Krestinski">
Nikołaj Krestinski

Nikołaj Krestinski, ros. Николай Николаевич Крестинский (ur. w Mohylowie, zm. 15 marca 1938 w miejscu egzekucji Kommunarka pod Moskwą) – rosyjski prawnik, rewolucjonista, działacz partii bolszewickiej, dyplomata. Ofiara "wielkiej czystki" w ZSRR.
Urodził się w rodzinie nauczyciela. Od 1903 w Socjaldemokratycznej Partii Robotniczej Rosji (frakcja bolszewików). W 1907 ukończył studia prawnicze na Uniwersytecie w Sankt Petersburgu i uzyskał uprawnienia adwokata. Po skończeniu studiów pracował w Petersburgu we frakcji socjaldemokratycznej Dumy. Współpracował z prasą bolszewicką, za co był represjonowany. Przez partię skierowany do pracy partyjnej w Wilnie, Witebsku, Kownie. Był członkiem komitetów miejskich partii w tych miastach. Po rewolucji lutowej 1917 i obaleniu caratu przewodniczący Uralskiego Komitetu Obwodowego SDPRR(b) i wiceprzewodniczący Komitetu Miejskiego SDPRR(b) w Jekaterynburgu. Na VI zjeździe SDPRR(b) wybrany zaocznie członkiem Komitetu Centralnego. W czasie rewolucji październikowej przewodniczący Komitetu Wojskowo-Rewolucyjnego w Jekaterynburgu. Czynnie uczestniczył we wprowadzaniu władzy sowieckiej na Uralu.
W końcu 1917 w Piotrogrodzie, członek kolegium komitetu Komisariatu Finansów RFSRR, komisarz Banku Narodowego. Od marca 1918 zastępca komisarza Banku Narodowego i jednocześnie komisarz ds. prawnych Piotrogrodzkiej Komuny Robotniczej i Związku Komun Północy. W l. 1918–1922 komisarz ludowy finansów RFSRR i jednocześnie 1919–1921 sekretarz KC Rosyjskiej Komunistycznej Partii (bolszewików). Od marca 1919 do marca 1921 członek pierwszego Biura Politycznego RKP(b). W sporze z opozycją robotniczą w kwestii roli związków zawodowych zwolennik Trockiego. W 1922 uczestnik konferencji w Hadze. Od października 1921 przedstawiciel pełnomocny (polpred) RFSRR w Niemczech, w latach 1922–1930 przedstawiciel pełnomocny (ambasador) ZSRR tamże. W 1927 dołączył do lewicowej opozycji w WKP(b) pod przywództwem Lwa Trockiego, z której zrezygnował w 1928. W l. 1930–1937 wicekomisarz spraw zagranicznych w Komisariacie Spraw Zagranicznych (NKID) ZSRR. Był członkiem Wszechrosyjskiego Centralnego Komitetu Wykonawczego RFSRR i członkiem Centralnego Komitetu Wykonawczego ZSRR. Podpisał pakt o nieagresji między Polską a ZSRR. 
W okresie "wielkiej czystki" 29 maja 1937 aresztowany przez NKWD, okrutnie torturowany w śledztwie. Podsądny pokazowego tzw. trzeciego procesu moskiewskiego przed Kolegium Wojskowym Sądu Najwyższego ZSRR (wraz z Nikołajem Bucharinem, Aleksiejem Rykowem i in.). Podczas procesu na posiedzeniu 2 marca 1938 odwołał publicznie "przyznanie się do winy" jako wymuszone torturami NKWD. Następnego dnia, po nocnej sesji tortur odwołał swoje oświadczenie. 13 marca 1938 uznany za winnego "udziału w organizacji kontrrewolucyjnej i szpiegostwie", skazany na śmierć. Rozstrzelany wraz z innymi skazanymi w procesie w miejscu egzekucji Kommunarka pod Moskwą, pochowany anonimowo.
Zrehabilitowany 8 czerwca 1963 postanowieniem Kolegium Wojskowego SN ZSRR.

</doc>
<doc id="1714796" url="https://pl.wikipedia.org/wiki?curid=1714796" title="Márton Fülöp">
Márton Fülöp

Márton Fülöp (ur. 3 maja 1983 w Budapeszcie, zm. 12 listopada 2015) – węgierski piłkarz, grający na pozycji bramkarza.
Kariera klubowa.
Fülöp urodził się w Budapeszcie i jest wychowankiem miejscowego MTK, w której kadrze znajdował się w sezonie 2001/2002, nie rozegrał wtedy jednakże ani jednego meczu ligowego. W latach 2002–2004 grał na wypożyczeniu w słabszych od MTK klubach węgierskich: drugoligowym BKV Előre SC oraz pierwszoligowym BFC Siófok. W roku 2004 zainteresował się nim Tottenham Hotspur, i po udanym przejściu testów w tym zespole Fülöp trafił do niego. W klubie tym nie grał jednak w podstawowym składzie, i został wypożyczony na miesiąc do grającego w League One Chesterfield F.C., przy czym wkrótce potem okres wypożyczenia został przedłużony do końca sezonu. Zagrał w tym klubie w siedmiu meczach, zanim nie został z powrotem ściągnięty do Tottenhamu - miał być zmiennikiem dla Radka Černego, albowiem kontuzjowany został Paul Robinson. Dla pierwszego zespołu Tottenhamu nie zagrał w sezonie 2004/2005 ani jednego meczu, natomiast 16 razy zasiadł na ławce rezerwowych, a 9 razy zagrał w meczach rezerw. W październiku 2005 roku został wypożyczony na trzy miesiące do Coventry City. Wypożyczenie zostało przedłużone na cały sezon, a Fülöp był podstawowym graczem Coventry City.
Na początku 2006 roku Fülöp oświadczył, że nie zamierza pozostać w Tottenhamie (władze klubu przyznały, że trudno byłoby mu pokonać Paula Robinsona) i wyraził chęć wstąpienia do Coventry City na stałe, jednakże w listopadzie 2006 roku został na miesiąc wypożyczony do Sunderland A.F.C.
W Sunderlandzie Fülöp zadebiutował 9 grudnia 2006 roku, kiedy to Sunderland wygrał 2:1 z Luton. W grudniu Fülöp wyraził chęć dołączenia do Sunderlandu na stałe. Tak też się stało - Sunderland przeprowadził transfer definitywny Węgra, płacąc Tottenhamowi pół miliona funtów oraz oddając im Bena Alnwicka.
16 sierpnia 2007 roku został na rok wypożyczony do Leicester City. W oficjalnym meczu tego klubu zadebiutował dwa dni później, kiedy to Leicester zremisował z Crystal Palace 2:2. 1 września rozegrał wspaniałe spotkanie z Plymouth Argyle, dzięki czemu jego klub bezbramkowo zremisował to spotkanie. 26 września spisał się równie dobrze w meczu Carling Cup z Aston Villa, który to mecz wygrał klub Leicester City. Dwukrotnie znajdował się w "jedenastce tygodnia", 1 i 22 października. Bardzo dobry mecz zaliczył również z Chelsea F.C., jednakże jego klub przegrał 3:4.
21 grudnia Fülöp powiedział Sky Sports, że był zainteresowany stałą ofertą z Leicester. 29 grudnia klub ten złożył ofertę Sunderlandowi za Fülöpa oraz Grahama Kavanagha. Sunderland tę ofertę jednak odrzucił, i dlatego ostatnim meczem, jaki węgierski bramkarz zagrał dla Leicester City, było zremisowane 29 grudnia 2007 roku 1:1 spotkanie z Charlton Athletic.
31 grudnia powrócił do Sunderland A.F.C.. 4 stycznia 2008 roku menedżer Leicester City, Ian Holloway, oskarżył menedżera Sunderlandu Roya Keane'a o chciwość, gdyż Leicester oferował Sunderlandowi za Fülöpa milion funtów, a Keane zażądał trzech milionów, na co z kolei nie przystał Holloway. Węgier powiedział 25 stycznia, że jest niezadowolony z powodu decyzji Keane'a i że chciałby zostać w Leicester.
22 lutego Fülöp został wypożyczony do Stoke City, ale do Sunderlandu wrócił już 4 dni później, by z powodu kontuzji Darrena Warda zostać zmiennikiem Craiga Gordona. W czerwcu Stoke złożył za Fülöpa ofertę 1,7 miliona funtów, którą to ofertę Sunderland odrzucił. Kluby ostatecznie uzgodniły, że Fülöp przejdzie do Stoke za trzy miliony funtów, ale w ostatniej chwili Stoke zrezygnował, gdyż pozyskał z wolnego transferu Thomasa Sørensena. Z powodu kontuzji Craiga Gordona węgierski bramkarz został podstawowym zawodnikiem Sunderlandu.
5 sierpnia 2010 podpisał dwuletni kontrakt z Ipswich Town. Kwoty transferu nie ujawniono.
W lipcu 2011 przeszedł na zasadzie wolnego transferu do West Bromwich Albion.
Po jednym sezonie został zawodnikiem greckiego klubu Asteras Tripolis.
Kariera reprezentacyjna.
Po podpisaniu kontraktu z Tottenhamem, Fülöp zadebiutował w reprezentacji A w meczu z Francją, gdy to wszedł na drugą połowę. Chociaż nie wpuścił żadnego gola, Węgry przegrały 1:2.
Fülöp nie grał następnie w reprezentacji przez 2 lata, do września 2007 roku. Wtedy to rozegrał mecze przeciwko Bośni i Hercegowinie oraz Turcji podczas eliminacji do Mistrzostw Europy 2008. Następnie dwukrotnie zaliczył czyste konto (z Maltą i Polską), ale wpuścił trzy gole w meczu z Mołdawią i dwa z Grecją. Węgrzy w swojej grupie eliminacyjnej zajęli przedostatnie miejsce, z 12 punktami.
Choroba i śmierć.
W czerwcu 2013 roku u piłkarza zdiagnozowano chorobę nowotworową. Natychmiast podjął leczenie chemioterapią.
Márton Fülöp zmarł nad ranem 12 listopada 2015 roku.

</doc>
<doc id="1714797" url="https://pl.wikipedia.org/wiki?curid=1714797" title="Marton Fulop">
Marton Fulop



</doc>
<doc id="1714798" url="https://pl.wikipedia.org/wiki?curid=1714798" title="Wybory do Parlamentu Europejskiego w Danii w 1994 roku">
Wybory do Parlamentu Europejskiego w Danii w 1994 roku

Wybory do Parlamentu Europejskiego w Danii w 1994 roku odbyły się 9 czerwca 1994. Duńczycy wybierali 16 europosłów. Wybory wygrała Venstre, zdobywając 19,0% głosów i 4 mandaty.
Oprócz zwycięskiej partii mandaty zdobyło 7 innych ugrupowań: Konserwatywna Partia Ludowa, Socialdemokraterne, Ruch Czerwcowy, Ruch Ludowy przeciw UE, Det Radikale Venstre, Socjalistyczna Partia Ludowa, Duńska Partia Ludowa.

</doc>
<doc id="1714802" url="https://pl.wikipedia.org/wiki?curid=1714802" title="Kobiety w ogrodzie">
Kobiety w ogrodzie

Kobiety w ogrodzie () – obraz Claude’a Moneta, namalowany w latach 1866–1867. Jest to wczesne arcydzieło artysty, zaliczane do obrazów rozpoczynających epokę impresjonizmu.
Obraz prawdopodobnie w całości powstał w plenerze, na co wskazuje technika jego wykonania. Później dokonano w nim jedynie niewielkich poprawek, nanoszonych na wyschniętą farbę. Aby poprawnie odtworzyć grę świateł i cieni wśród listowia drzew ukazanych w górnej części obrazu, Monet podczas malowania ustawił sztalugi w rowie wykopanym w ziemi. Podobnie jak w kilku innych dziełach Monet bardzo starannie ukazał szczegóły kobiecych strojów, w czym pomagała mu dobra znajomość ówczesnej mody.
Do płótna pozowała Monetowi Camille Doncieux, którą poślubił w 1870 roku. Obrazowi zarzucano brak relacji między przedstawionymi postaciami, co było jedną z przyczyn odrzucenia go przez jury Salonu paryskiego w roku 1867.

</doc>
<doc id="1714803" url="https://pl.wikipedia.org/wiki?curid=1714803" title="Wybory do Parlamentu Europejskiego w Luksemburgu w 1984 roku">
Wybory do Parlamentu Europejskiego w Luksemburgu w 1984 roku

Wybory do Parlamentu Europejskiego w Luksemburgu w 1984 roku zostały przeprowadzone 17 czerwca 1984. Do zdobycia było 6 mandatów, o które ubiegało się 6 partii politycznych. Wybory wygrała Chrześcijańsko-Społeczna Partia Ludowa zdobywając 33,90% głosów i 3 mandaty. Mandaty zdobyły także Luksemburska Socjalistyczna Partia Robotnicza i Partia Demokratyczna.

</doc>
<doc id="1714804" url="https://pl.wikipedia.org/wiki?curid=1714804" title="Wszystkie psy idą do nieba 2">
Wszystkie psy idą do nieba 2

Wszystkie psy idą do nieba 2 (ang. "All Dogs Go to Heaven 2") – amerykański film animowany. Jest to kontynuacja filmu pt. "Wszystkie psy idą do nieba" z 1989 roku.
Fabuła.
Lata po pierwszym filmie, Charlie w niebie wita swojego nieodłącznego kompana z życia – A'psika. Ten jest zachwycony, ale Charlie znudzony rajskim życiem nie podziela jego entuzjazmu. Tymczasem ich dawny wróg – Grymas, ukrywający w raju swój pakt z tajemniczym przełożonym, korzystając z nieuwagi pozostałych psów kradnie Róg Gabriela, ale gubi go w okolicach San Francisco.
Wersja polska.
Wersja polska: Studio Sonica
Reżyseria: Krzysztof Kołbasiuk
Dialogi: Edyta Czepiel-Zadura
Dźwięk i montaż: Jacek Osławski
Kierownik produkcji: Beata Kawka
Wystąpili:
oraz:
Kierownictwo muzyczne: Marek Klimczuk
Śpiewali: Jacek Bończyk, Krzysztof Kołbasiuk, Olga Bończyk, Wojciech Paszkowski, Anna Apostolakis, Piotr Uszyński

</doc>
<doc id="1714805" url="https://pl.wikipedia.org/wiki?curid=1714805" title="Wybory do Parlamentu Europejskiego w Luksemburgu w 1989 roku">
Wybory do Parlamentu Europejskiego w Luksemburgu w 1989 roku

Wybory do Parlamentu Europejskiego w Luksemburgu w 1989 roku zostały przeprowadzone 17 czerwca 1984. Do zdobycia było 6 mandatów, o które ubiegało się 6 partii politycznych. Wybory wygrała Chrześcijańsko-Społeczna Partia Ludowa, zdobywając 34,9% głosów i 3 mandaty. mandaty zdobyły także Luksemburska Socjalistyczna Partia Robotnicza i Partia Demokratyczna.

</doc>
<doc id="1714806" url="https://pl.wikipedia.org/wiki?curid=1714806" title="Jęk czarnego węża">
Jęk czarnego węża

Jęk czarnego węża (ang. "Black Snake Moan") – amerykański film fabularny (dramat muzyczny) z 2006 roku, powstały w reżyserii Craiga Brewera – twórcy kryminału "Hustle &amp; Flow" (2005).
24 stycznia 2007 roku film zaprezentowano podczas Sundance Film Festival.
Opis fabuły.
Fabuła skupia się na parze głównych bohaterów: Lazarusie, zgorzkniałym, głęboko religijnym farmerze i byłym gitarzyście bluesowym, oraz Rae, młodej nimfomance-prowincjuszce. Żona Lazarusa opuszcza go, odchodząc z jego bratem, tymczasem chłopak Rae, Ronnie, wyjeżdża na wojnę. Gdy pewnego razu Rae zostaje pobita do nieprzytomności, to Lazarus odnajduje ją półnagą, leżącą na poboczu. Zanosi ją do domu i tam przez dwa dni leczy, jednocześnie dowiaduje się o jej promiskuityzmie. Gdy Rae odzyskuje przytomność, ze zdumieniem odkrywa, że została przykuta kilkumetrowym łańcuchem do kaloryfera. Lazarus za zadanie obiera sobie nawrócenie młodej kobiety na dobrą drogę.
Ścieżka dźwiękowa.
30 stycznia 2007 roku wytwórnia New West Records wydała ścieżkę dźwiękową do filmu, na którą składało się siedemnaście bluesowych utworów (trzy z nich wykonał aktor Samuel L. Jackson, odtwórca głównej roli Lazarusa Woodsa).

</doc>
<doc id="1714807" url="https://pl.wikipedia.org/wiki?curid=1714807" title="Regenerator">
Regenerator



</doc>
<doc id="1714809" url="https://pl.wikipedia.org/wiki?curid=1714809" title="Didz Hammond">
Didz Hammond

Didz Hammond, właśc. David Jonathan Hammond (ur. 19 lipca 1981 w Reading) - angielski gitarzysta basowy. Od początku jego istnienia występował w zespole Cooper Temple Clause, gdzie grywał też na innych niż gitara basowa instrumentach. We wrześniu 2005 opuścił go, odpowiadając na propozycję wejścia do tworzonej wtedy przez Carla Barâta grupy Dirty Pretty Things. Nagrał z nią dwa albumy. W utworach zawartych na drugim z nich, "Romance at Short Notice", poza grą na instrumentach Hammond udzielał się także wokalnie, wykonując na przykład balladę "The North" w całości. Występował w Dirty Pretty Things aż do rozpadu zespołu w październiku 2008.
Ze swoją partnerką, Anną, ma troje dzieci - syna i dwie córki o imionach: Nico (ur. 2005), Sonny (ur. 2007) i Sandy (ur. 2008).
Gra na żółto-czarnej Fender Precision Bass lub czerwonej gitarze basowej Burns Bison, ma też dwa półakustyczne gitary basowe marki Epiphone oraz różowe banjo. Posiada również dwie akustyczne gitary basowe marki Epiphone.
Był jednym z artystów, którzy zostali zaproszeni do urządzenia wnętrza znanego wcześniej pod nazwą "The Office" londyńskiego klubu "The Roxy".
 

</doc>
<doc id="1714811" url="https://pl.wikipedia.org/wiki?curid=1714811" title="Wybory do Parlamentu Europejskiego w Luksemburgu w 1994 roku">
Wybory do Parlamentu Europejskiego w Luksemburgu w 1994 roku

Wybory do Parlamentu Europejskiego w Luksemburgu w 1994 roku zostały przeprowadzone 10 czerwca 1994. Do zdobycia było 6 mandatów, o które ubiegało się 9 partii politycznych i kandydaci niezależni. wybory wygrała Chrześcijańsko-Społeczna Partia Ludowa, zdobywając 31,5% głosów i 2 mandaty.
Do parlamentu europejskiego weszły także Luksemburska Socjalistyczna Partia Robotnicza, Partia Demokratyczna i Zieloni.

</doc>
<doc id="1714815" url="https://pl.wikipedia.org/wiki?curid=1714815" title="APACS">
APACS

APACS ("Association for Payments Clearing Services") – brytyjskie stowarzyszenie płatnicze założone w 1984 r., nadzoruje trzy izby rozliczeniowe:
Stowarzyszenie powołano w celu umożliwienia łatwego dostępu banków do brytyjskiego systemu płatniczego. Członkami systemu może być każdy, którego transakcje stanowią co najmniej 5% transakcji rozliczonych w Wielkiej Brytanii. Organizacje które nie uzyskały członkostwa, a posiadają produkty, które wymagają dokonywania rozliczeń, stają się członkami stowarzyszonymi.

</doc>
<doc id="1714816" url="https://pl.wikipedia.org/wiki?curid=1714816" title="BAe Jetstream 31">
BAe Jetstream 31

BAe Jetstream 31 – brytyjski samolot pasażerski komunikacji lokalnej, produkowany początkowo przez wytwórnię Handley Page, a następnie przez Scottish Aviation i British Aerospace.
Historia.
Firma Handley Page w 1966 roku rozpoczęła projektowanie małego samolotu pasażerskiego, przeznaczonego na rynek Stanów Zjednoczonych. Dwusilnikowy samolot pasażerski o krótkim zasięgu, oznaczony jako HP-137 Jetstream (G-ATXH) po raz pierwszy wzbił się w powietrze 18 sierpnia 1967 roku. Napędzały go silniki tubośmigłowe Turbomeca Astazou XII o mocy 2 x 507 kW. W samolotach produkowanych seryjnie zastosowano silniki o większej mocy (617 kW każdy) Turbomeca Astazou XIV. W 1970 roku Handley Page a produkcję samolotu przejęła firma Jetstream Aircraft Ltd., która była pod kontrolą przedsiębiorstwa Scottish Aviation. Samolot nie okazał się przebojem rynkowych i dalsza produkcja stała pod znakiem zapytania. Ratunek przyszedł ze strony RAF, który w lutym 1972 roku złożył zamówienie na 26 egzemplarzy samolotów w wersji szkolno-treningowej oznaczonej jako Jetstream T.1, czternaście z nich zostało później zmodyfikowanych do wersji Jetstream T.2, używanej przez Royal Navy. W grudniu 1978 roku British Aerospace, która w międzyczasie przejęła firmę Scottish Aviation, przygotowała wersję samolotu oznaczoną jako Jetstream 31 z myślą o ponownym wejściu na amerykański rynek samolotów komunikacyjnych. Maszyna otrzymała nowe silniki turbośmigłowe Garrett TPE331-10 o mocy 626 kW każdy. Prototyp G-JSS został oblatany 28 marca 1980 roku. W 1987 roku wprowadzono na rynek wersję Jetstream Super 31, znaną również jako Jetstream 32, w której zastosowano nowe silniki Garrett TPE331-12 o mocy 760 kW każdy.
Konstrukcja.
Jetstream 31 jest wolnonośnym dolnopłatem, skrzydło o trapezowym obrysie i niewielkim skosie 0°34' i wzniosie 7° zaopatrzone w lotki z klapkami wyważającymi i dwuczęściowe, dwuszczelinowe klapy wysuwane hydraulicznie. W skrzydle znajdują się integralne zbiorniki na paliwo. Kadłub o konstrukcji półskorupowej o kołowym przekroju. Usterzenie o obrysie trapezowym z płetwami stabilizującymi pod i nad kadłubem. Podwozie chowane, trójzespołowe, przednie, dwukołowe chowane do wnęki w kadłubie, główne, dwa zespoły z pojedynczymi kołami chowanymi do wnęk w skrzydłach.

</doc>
<doc id="1714818" url="https://pl.wikipedia.org/wiki?curid=1714818" title="Jacob Pinheiro Goldberg">
Jacob Pinheiro Goldberg

Jacob Pinheiro Goldberg (ur. 1933 w Juiz de Fora) – brazylijski psycholog, adwokat, asystent socjalny, poeta. Obecnie mieszkający i pracujący w São Paulo.
Syn polskich emigrantów z Ostrowca Świętokrzyskiego.
Profesor zaproszony takich uczelni jak: University of London, Universidade de São Paulo, Hebrew University of Jerusalem, w tym także dwóch polskich: Uniwersytetu Warszawskiego i Uniwersytetu Jagiellońskiego.
W swoich wierszach często powraca do swych polskich korzeni, wspomnień rodziców dotyczących przedwojennej Polski. Jeden z tomików jego wierszy, „Magia Wygnania”, wydany został w Brazylii w dwujęzycznej, portugalsko-polskiej wersji.

</doc>
<doc id="1714822" url="https://pl.wikipedia.org/wiki?curid=1714822" title="PIAS Entertainment Group">
PIAS Entertainment Group

[PIAS] Entertainment Group – firma, głównie rozpoznawana jako muzyczna, z siedzibą w Brukseli.
Historia.
Początki istnienia firmy sięgają września 1981, gdy Kenny Gates i Michel Lambot spotkali się w sklepie muzycznym "Casablanca Moon", należącym do tego drugiego.
Gdy w czerwcu 1982 sklep ten został zamknięty, zaczęli oni planować założenie firmy zajmującej się importem nagrań muzycznych do Belgii. Działalność rozpoczęli w październiku 1982, w Brukseli. 
W marcu 1983 firma została zarejestrowana jako Play It Again Sam, a jej działalność obejmowała już bardziej dystrybucję niż import. W tym mniej więcej czasie do firmy dołączył Philippe Saussus w charakterze księgowego.
W 1984 rozpoczęła działalność wytwórnia Play It Again Sam Records (obecne [PIAS] Recordings).
W 1988 [PIAS] utworzyło firmę dystrybucyjną w Wielkiej Brytanii, w 1989 w Holandii, w 1994 we Francji, w 1998 w Niemczech oraz w 2001 w Hiszpanii.
Od stycznia 2008 firma funkcjonuje jako [PIAS] Entertainment Group.
Dystrybucja.
Dystrybucja obejmuje następujące kraje: Australię, Austrię, Belgię, Francję, Grecję, Hiszpanię, Holandię, Irlandię, Japonię, Niemcy, Polskę, Portugalię, Skandynawię, Stany Zjednoczone, Szwajcarię, Wielką Brytanię oraz Włochy.
Dystrybucją [PIAS] w Polsce zajmuje się I-Sound (Isound Labels).
Oddział [PIAS] International Distribution ma swoją siedzibę w Londynie.
Wytwórnie płytowe.
Wytwórnie płytowe należące do [PIAS] Entertainment Group:
Niezależne wytwórnie płytowe współpracujące na zasadzie aliansu z [PIAS] Entertainment Group:
Licencje.
[PIAS] wydało na licencji z prawem wyłączności nagrania zespołów takich jak: Placebo, Oasis, Editors, Garbage, Morcheeba, Muse, I Am Kloot, Nouvelle Vague, Sigur Rós oraz Zero 7.

</doc>
<doc id="1714828" url="https://pl.wikipedia.org/wiki?curid=1714828" title="PIAS Recordings">
PIAS Recordings

[PIAS] Recordings – belgijska wytwórnia płytowa, będąca częścią [PIAS] Entertainment Group. Do roku 1999/2000 funkcjonowała jako Play It Again Sam Records.
Do artystów związanych z wytwórnią należą m.in.: Crystal Castles, Editors, Dinosaur Jr., Hooverphonic, múm, Morcheeba, Nouvelle Vague, Stereo MC's i The Young Gods.
Współpraca z Wax Trax! Records.
W 1988 ówczesne Play It Again Sam Records rozpoczęło współpracę z Wax Trax! Records, której efektem było Play It Again Sam Records USA (nie mylić z PIAS America) i Wax Trax! Europe. W 1991 współpraca została zerwana. Play It Again Sam Records USA zostało wchłonięte przez Caroline Records.
Different Recordings.
Część wytwórni [PIAS] Recordings stanowi wytwórnia DIFFERENT wydająca muzykę elektroniczną.

</doc>
<doc id="1714829" url="https://pl.wikipedia.org/wiki?curid=1714829" title="PIAS">
PIAS



</doc>
<doc id="1714830" url="https://pl.wikipedia.org/wiki?curid=1714830" title="Play It Again Sam">
Play It Again Sam



</doc>
<doc id="1714831" url="https://pl.wikipedia.org/wiki?curid=1714831" title="Play It Again Sam Records">
Play It Again Sam Records



</doc>
<doc id="1714832" url="https://pl.wikipedia.org/wiki?curid=1714832" title="Play It Again Sam Records USA">
Play It Again Sam Records USA



</doc>
<doc id="1714834" url="https://pl.wikipedia.org/wiki?curid=1714834" title="Mistrzostwa Europy w Biegach Przełajowych 2001">
Mistrzostwa Europy w Biegach Przełajowych 2001

8. Mistrzostwa Europy w Biegach Przełajowych – zawody lekkoatletyczne, które odbyły się w mieście Thun w Szwajcarii w roku 2001.

</doc>
<doc id="1714835" url="https://pl.wikipedia.org/wiki?curid=1714835" title="Mistrzostwa Europy w Biegach Przełajowych 2002">
Mistrzostwa Europy w Biegach Przełajowych 2002

9 Mistrzostwa Europy w Biegach Przełajowych – mistrzostwa Europy w biegach przełajowych, które odbyły się w niedzielę 8 grudnia 2002 roku w miejscowości Medulin w zachodniej Chorwacji. Chorwacja była gospodarzem tej imprezy po raz pierwszy i jak dotychczas jedyny w historii.
W ramach tych zawodów rozegrano 4 biegi – seniorów (na trasie o długości 9830 m), juniorów (6170 m), seniorek (6170 m) i juniorek (3730 m). Ponadto w każdej z tych konkurencji przyznano także medale w rywalizacji drużynowej (klasyfikację drużynową, na podstawie której przyznawano te medale, ustalano poprzez zsumowanie miejsc zajętych przez 4 najlepszych zawodników lub 4 najlepsze zawodniczki w danej konkurencji, przy czym jeden kraj mogło reprezentować maksymalnie 6 osób).
Za organizację zawodów odpowiadały: Hrvatski atletski savez, miasto Medulin oraz European Athletics. Głównymi sponsorami zawodów były firmy: Spar, Seiko, Krombacher, Energizer, Epson, Russell Europe oraz Gedas, a także Europejska Unia Nadawców, miasto Medulin i kilku innych sponsorów z Chorwacji.

</doc>
<doc id="1714837" url="https://pl.wikipedia.org/wiki?curid=1714837" title="Andrzej Pakuła">
Andrzej Pakuła

Andrzej Pakuła MIC (ur. 1964 w Jacni) – ksiądz katolicki, generał Zgromadzenia Księży Marianów od 2011 roku, prowincjał Polskiej Prowincji Zgromadzenia Księży Marianów od 1999 do 2005 roku, doktor, radny Rady Generalnej zakonu od 2005 do 2011 roku.
Jest autorem biografii założyciela zgromadzenia "Mąż Boży. Szkice teologiczno-duszpasterskie o ojcu Stanisławie Papczyńskim" (Warszawa 2007, Wydawnictwo Księży Marianów, ), a także książki poświęconej wszystkim dziełom S. Papczyńskiego ("Pisma zebrane. Stanisław Papczyński", Wydawnictwo Księży Marianów, ).

</doc>
<doc id="1714838" url="https://pl.wikipedia.org/wiki?curid=1714838" title="Mistrzostwa Europy w Biegach Przełajowych 2003">
Mistrzostwa Europy w Biegach Przełajowych 2003

10. Mistrzostwa Europy w Biegach Przełajowych - zawody lekkoatletyczne, które odbyły się w mieście Edynburg w Szkocji w roku 2003.

</doc>
<doc id="1714839" url="https://pl.wikipedia.org/wiki?curid=1714839" title="Mistrzostwa Europy w Biegach Przełajowych 2004">
Mistrzostwa Europy w Biegach Przełajowych 2004

11. Mistrzostwa Europy w Biegach Przełajowych - zawody lekkoatletyczne, które odbyły się w miejscowości Heringsdorf w Niemczech w roku 2004.

</doc>
<doc id="1714840" url="https://pl.wikipedia.org/wiki?curid=1714840" title="Mistrzostwa Europy w Biegach Przełajowych 2005">
Mistrzostwa Europy w Biegach Przełajowych 2005

12. Mistrzostwa Europy w Biegach Przełajowych – zawody lekkoatletyczne, które odbyły się w mieście Tilburg w Holandii w roku 2005.

</doc>
<doc id="1714841" url="https://pl.wikipedia.org/wiki?curid=1714841" title="Mistrzostwa Europy w Biegach Przełajowych 2006">
Mistrzostwa Europy w Biegach Przełajowych 2006

13. Mistrzostwa Europy w Biegach Przełajowych – zawody lekkoatletyczne, które odbyły się w mieście San Giorgio su Legnano we Włoszech w roku 2006.

</doc>
<doc id="1714843" url="https://pl.wikipedia.org/wiki?curid=1714843" title="Mistrzostwa Europy w Biegach Przełajowych 2007">
Mistrzostwa Europy w Biegach Przełajowych 2007

14. Mistrzostwa Europy w Biegach Przełajowych - zawody lekkoatletyczne, które odbyły się w dniu 9 grudnia 2007 roku w mieście Toro w Hiszpanii.

</doc>
<doc id="1714845" url="https://pl.wikipedia.org/wiki?curid=1714845" title="Powderfinger">
Powderfinger

Powderfinger – australijski zespół rockowy. Założony został w Brisbane w 1989, zaś od 1992 tworzą go: wokalista Bernard Fanning, gitarzyści Darren Middleton i Ian Haug, basista John Collins i perkusista Jon Coghill.
Powedrfinger zyskał sławę dzięki albumowi "Internationalist" wydanemu w 1998. Od tego czasu zespół nagrał kilka tytułów i wygrał szereg prestiżowych nagród, w tym piętnastokrotnie ARIA Music Awards. Niektóre albumy grupy osiągnęły status multiplatynowej płyty, a także pierwszą piątkę cotygodniowych notowań ARIA Charts. "Odyssey Number Five", najważniejszy album w historii formacji, zdobył status ośmiokrotnej platynowej płyty, a także otrzymał ARIA Awards w pięciu kategoriach.
Po wydaniu pierwszego DVD "" i albumu typu „greatest hits” zespół zawiesił swoją działalność w 2005. W 2007 grupa wybrała się na dwumiesięczną trasę koncertową wraz z zespołem Silverchair pt. Across the Great Divide Tour; w tym samym roku zespół wydał album studyjny pt. "Dream Days at the Hotel Existence".
Zespół w trakcie swojej kilkunastoletniej kariery wyróżnił się aktywnym wspomaganiem akcji charytatywnych. W 2005 zespół zagrał w Sydney koncert z cyklu WaveAid w celu zebrania środków na pomoc ofiarom trzęsienia ziemi na Oceanie Indyjskim w 2004. Dochody z koncertu w Sydney Opera House (październik 2007) zostały przekazane na walkę z rakiem piersi. Głównym celem Across the Great Divide Tour było promowanie organizacji charytatywnej Reconciliation Australia.

</doc>
<doc id="1714846" url="https://pl.wikipedia.org/wiki?curid=1714846" title="Tom Kiely">
Tom Kiely

Tom Kiely, właśc. Thomas Francis Kiely (ur. 25 sierpnia 1869 w Ballyneale w hrabstwie Tipperary, zm. 6 listopada 1951 w Carrick-on-Suir) – irlandzki lekkoatleta reprezentujący Wielką Brytanię, mistrz olimpijski w wieloboju.
Pochodził z Ballyneale w pobliżu miasta Carrick-on-Suir w hrabstwie Tipperary. Uprawiał z sukcesem wiele konkurencji lekkoatletycznych: początkowo trójskok i biegi płotkarskie, a później rzut młotem. Zdobył mistrzostwo Wielkiej Brytanii (AAA) w rzucie młotem w 1897–1899, 1901 i 1902, a w 1900 przegrał tylko z przyszłym mistrzem olimpijskim Johnem Flanaganem. Ta porażka sprawiła, że zrezygnował ze startu w igrzyskach olimpijskich w 1900 w Paryżu.
Wystartował za to w igrzyskach olimpijskich w 1904 w Saint Louis. Gdy działacze brytyjscy dowiedzieli się o jego zamiarze, zaoferowali mu pokrycie kosztów przejazdu w zamian za reprezentowanie Wielkiej Brytanii. Kiely jednak odmówił, podobnie jak działaczom amerykańskich klubów lekkoatletycznych, uważał się bowiem za Irlandczyka i oświadczył, że reprezentuje Irlandię. Ponieważ jednak w tym czasie Irlandia nie była niepodległa, w oficjalnej dokumentacji Międzynarodowego Komitetu Olimpijskiego Kiely figuruje jako zawodnik z Wielkiej Brytanii.
Na igrzyskach Kiely wystartował w konkurencji "all-around", która była poprzednikiem dzisiejszego dziesięcioboju. Składała się z dziesięciu konkurencji rozgrywanych w ciągu jednego dnia (miejsca Kiely’ego w poszczególnych konkurencjach są podane w nawiasach): bieg na 100 jardów (6. miejsce), pchnięcie kulą (3. miejsce), skok wzwyż (5. miejsce), chód na 880 jardów (1. miejsce), rzut młotem (1. miejsce), skok o tyczce (5. miejsce), bieg na 120 jardów przez płotki (1. miejsce), rzut 56-funtowym ciężarem (1. miejsce), skok w dal (2. miejsce), bieg na milę (4. miejsce). W sumie Kiely zwyciężył z przewagą 120 punktów nad drugim Adamem Gunnem ze Stanów Zjednoczonych.
Zawody lekkoatletyczne na igrzyskach w Saint Louis były uważane również za mistrzostwa Stanów Zjednoczonych (AAU), więc Kiely uzyskał także ten tytuł. Ponownie zdobył go w 1906.
W późniejszych latach prowadził farmę w rodzinnym Ballyneale.

</doc>
<doc id="1714857" url="https://pl.wikipedia.org/wiki?curid=1714857" title="Dyskografia Powderfinger">
Dyskografia Powderfinger

Artykuł przedstawia dyskografię zespołu Powderfinger.

</doc>
<doc id="1714858" url="https://pl.wikipedia.org/wiki?curid=1714858" title="Best Of-The Hit Collection 2001-2007">
Best Of-The Hit Collection 2001-2007

Best Of - The Hit Collection 2001-2007 – zawiera najlepsze i najbardziej popularne single, remixy oraz teledyski. Na "Best of" został umieszczony najnowszy singiel "The One" który ukazał się tylko na płycie gramofonowej.

</doc>
<doc id="1714859" url="https://pl.wikipedia.org/wiki?curid=1714859" title="Rodrigo Calderón, hrabia Oliva">
Rodrigo Calderón, hrabia Oliva



</doc>
<doc id="1714861" url="https://pl.wikipedia.org/wiki?curid=1714861" title="Kościół św. Andrzeja Apostoła w Suchedniowie">
Kościół św. Andrzeja Apostoła w Suchedniowie

Kościół św. Andrzeja Apostoła w Suchedniowie – kościół parafialny w Suchedniowie.
Wybudowany w 1752 jako ośmioboczna, nakryta kopułą kaplica z fundacji biskupa Andrzeja Załuskiego, rozbudowana w 1852 przez hrabiego Henryka Łubieńskiego - prezesa Banku Polskiego. We wnętrzu znajduje się wczesnobarokowy ołtarz główny. W nim znajdują się obrazy Matki Boskiej Częstochowskiej i św. Andrzeja oraz rzeźby św. Wincentego i św. Tadeusza. W oknach znajdują się witraże. Do wyposażenia świątyni należy także chorągiew powstańcza z 1863. W świątyni znajduje się Kaplica Włoska, poświęcona uczczeniu 50 rocznicy święceń kapłańskich papieża Jana Pawła II.

</doc>
<doc id="1714863" url="https://pl.wikipedia.org/wiki?curid=1714863" title="Gartz">
Gartz



</doc>
<doc id="1714864" url="https://pl.wikipedia.org/wiki?curid=1714864" title="Vail (Kolorado)">
Vail (Kolorado)

 
Vail – miejscowość w Stanach Zjednoczonych Ameryki w Kolorado w hrabstwie Eagle, leży na wysokości 2445 m n.p.m. i jest zamieszkana przez 4500 mieszkańców.
Jest znanym kurortem narciarskim, słynącym z zawodów Pucharu Świata w narciarstwie alpejskim. W Vail trzykrotnie odbyły się mistrzostwa świata w narciarstwie alpejskim (1989, 1999, 2015).
Współpraca.
Miejscowość partnerska:

</doc>
<doc id="1714865" url="https://pl.wikipedia.org/wiki?curid=1714865" title="Dew Process">
Dew Process

Dew Process – australijska wytwórnia muzyczna z siedzibą w Brisbane w Australii, której założycielem jest Paul Piticco. Wytwórnia promuje talenty australijskiej sceny muzycznej, a także promuje muzyków w Australii i Nowej Zelandii. Firma jest wytwórnią niezależną, której twory są dystrybuowane przez australijski oddział Universal Music Group.

</doc>
<doc id="1714869" url="https://pl.wikipedia.org/wiki?curid=1714869" title="Elazmozaur">
Elazmozaur



</doc>
<doc id="1714872" url="https://pl.wikipedia.org/wiki?curid=1714872" title="Parafia Wniebowzięcia Najświętszej Maryi Panny w Bobolicach">
Parafia Wniebowzięcia Najświętszej Maryi Panny w Bobolicach

Parafia pw. Wniebowzięcia Najświętszej Maryi Panny w Bobolicach – parafia rzymskokatolicka należąca do dekanatu Bobolice, diecezji koszalińsko-kołobrzeskiej, metropolii szczecińsko-kamieńskiej. Została utworzona 11 listopada 1945 roku. Siedziba parafii mieści się w Bobolicach przy ulicy Kościelnej.
Miejsca święte.
Kościół parafialny.
Kościół pw. Wniebowzięcia Najświętszej Maryi Panny w Bobolicach został zbudowany w latach 1882–1886 w stylu neogotyckim.

</doc>
<doc id="1714873" url="https://pl.wikipedia.org/wiki?curid=1714873" title="Osiedle Tadeusza Kościuszki (Pszów)">
Osiedle Tadeusza Kościuszki (Pszów)

Osiedle Tadeusza Kościuszki w Pszowie (pot. "Familoki") – osiedle Pszowa (przy osiedlu Alojzego Biernackiego, osiedlu Grunwaldzkim i przy Osiedlu Józefa Tytki). Granice osiedle wyznaczają ulice: Henryka Rodakowskiego (od zachodu), Władysława Andersa (od wschodu) i Karola Miarki (od południa). Panuje tu budowa bloków mieszkalnych o różnej ilości pięter. Teren na którym znajduje się osiedle jest pagórkowate.

</doc>
<doc id="1714874" url="https://pl.wikipedia.org/wiki?curid=1714874" title="Karina Winter">
Karina Winter

Karina Winter (ur. 14 stycznia 1986) – niemiecka łuczniczka, czterokrotna medalistka halowych mistrzostw świata, srebrna medalistka mistrzostw Europy. Startuje w konkurencji łuków klasycznych.
Największym jej osiągnięciem jest halowe mistrzostwo świata w 2009 roku w Rzeszowie, gdzie zdobyła złoto indywidualnie i srebro drużynowo. 

</doc>
<doc id="1714876" url="https://pl.wikipedia.org/wiki?curid=1714876" title="Alfred Heurtaux">
Alfred Heurtaux



</doc>
<doc id="1714877" url="https://pl.wikipedia.org/wiki?curid=1714877" title="Mistrzostwa Europy w Biegach Przełajowych 2008">
Mistrzostwa Europy w Biegach Przełajowych 2008

15. Mistrzostwa Europy w Biegach Przełajowych – zawody lekkoatletyczne, które odbyły się w dniu 14 grudnia 2008 roku w mieście Bruksela w Belgii.

</doc>
<doc id="1714878" url="https://pl.wikipedia.org/wiki?curid=1714878" title="Jawor Christow">
Jawor Christow

Jawor Wasiliew Christow (ur. 25 marca 1976) – bułgarski łucznik, halowy mistrz świata. Startuje w konkurencji łuków klasycznych.
Największym jego osiągnięciem jest halowe mistrzostwo świata w 2009 roku w Rzeszowie indywidualnie. 

</doc>
<doc id="1714879" url="https://pl.wikipedia.org/wiki?curid=1714879" title="Jawor Wasiliew Christow">
Jawor Wasiliew Christow



</doc>
<doc id="1714882" url="https://pl.wikipedia.org/wiki?curid=1714882" title="Brunon Abakanowicz">
Brunon Abakanowicz



</doc>
<doc id="1714885" url="https://pl.wikipedia.org/wiki?curid=1714885" title="Chance Beaubouef">
Chance Beaubouef

Chance Beaubouef (ur. 5 marca 1982) – amerykański łucznik, dwukrotny halowy mistrz świata. Startuje w konkurencji łuków bloczkowych.
Największym jego osiągnięciem jest halowe mistrzostwo świata w 2009 roku w Rzeszowie, gdzie zdobył złoty medal indywidualnie i drużynowo. 

</doc>
<doc id="1714886" url="https://pl.wikipedia.org/wiki?curid=1714886" title="Doktorspiele">
Doktorspiele

"Doktorspiele" – drugi singel Aleksa C. wydany w 2008 promujący album "Euphorie". Utwór powstał przy pomocy niemieckiej piosenkarki Yass.
Tekst piosenki "Doktorspiele" nie opisuje wydarzeń dziejących się na teledysku. Yass śpiewa konkretnie o tytułowej zabawie w doktora, natomiast teledysk przedstawia wokalistkę jako lekarkę. W tle widać pielęgniarki dobierające się do pacjenta. Alex C. pojawia się momentami przedstawiony jako DJ.
Tekst piosenki.
Singel ma bardzo podobny tekst i melodię do "Du hast den schönsten Arsch der Welt". Tytuł "Doktorspiele" oznacza w języku polskim zabawa w doktora. Tekst utworu jest jeszcze bardziej kontrowersyjny od poprzednika.

</doc>
<doc id="1714888" url="https://pl.wikipedia.org/wiki?curid=1714888" title="Jednostkowe nakłady rzeczowe">
Jednostkowe nakłady rzeczowe

Jednostkowe nakłady rzeczowe – ilość (wielkość) danego nakładu, przypadająca na wybraną jednostkę obmiarową danego rodzaju robót. Nakłady jednostkowe określa się w odniesieniu do poszczególnych rodzajów robót, dla:
Jednostkowe nakłady rzeczowe są stosowane do wyliczenia nakładów rzeczowych przypadających na dany rodzaj robót, jako iloczyn ilości robót (wyrażonej w określonej jednostce miary) i jednostkowego nakładu rzeczowego (odniesionego do tej samej jednostki miary robót).
Jednostki miar jednostkowych nakładów rzeczowych są następujące:
Przykładowo dla różnych robót betonowych, jednostką obmiarową może być np. m³ lub m², w takim przypadku nakłady rzeczowe mogą być okrślane w następujących jednostkach:
Jednostkowe nakłady rzeczowe mogą być kalkulowane indywidualnie. Najczęściej jednak korzysta się z gotowych katalogów nakładów rzeczowych. Współcześnie dostępnych jest szereg aplikacji, w których kosztorysant tworząc kosztorys, wybiera w takim programie podstawę wyceny, z dostarczonych wraz z systemem obliczeniowym katalogów, a program sam wstawia z bazy katalogu odpowiednie jednostkowe nakłady rzeczowe, dla nakładów ponoszonych przy wykonywaniu danej roboty, oraz automatycznie wstawia je do formuł wyliczających na ich podstawie i na podstawie przedmiaru, nakłady rzeczowe, a także na podstawie ceny jednostkowej danego nadkładu, wartość tego nakładu.

</doc>
<doc id="1714889" url="https://pl.wikipedia.org/wiki?curid=1714889" title="Nami Hayakawa">
Nami Hayakawa

 – japońska łuczniczka, złota medalistka halowych mistrzostw świata. Startuje w konkurencji łuków klasycznych.
Największym jej osiągnięciem jest indywidualne, halowe mistrzostwo świata w 2007 r. w Izmirze. Startowała podczas igrzysk olimpijskich w Pekinie, gdzie zajęła 6. miejsce.

</doc>
<doc id="1714890" url="https://pl.wikipedia.org/wiki?curid=1714890" title="Port lotniczy Weerawila">
Port lotniczy Weerawila

Port lotniczy Weerawila – port lotniczy położony w miejscowości Weerawila, w Sri Lance. Jest używany do celów wojskowych i cywilnych. Obsługiwany przez Sri Lanka Air Force. Jest to drugi co do wielkości port lotniczy Sri Lanki.

</doc>
<doc id="1714896" url="https://pl.wikipedia.org/wiki?curid=1714896" title="Port lotniczy Shah Makhdum">
Port lotniczy Shah Makhdum

Port lotniczy Shah Makhdum (IATA: RJH, ICAO: VGRJ) – port lotniczy położony w Radźszahi, w Bangladeszu. Obsługuje połączenia krajowe.

</doc>
<doc id="1714897" url="https://pl.wikipedia.org/wiki?curid=1714897" title="Sebastian Rohrberg">
Sebastian Rohrberg

Sebastian Rohrberg (ur. 13 marca 1979) – niemiecki łucznik, dwukrotny medalista halowych mistrzostw świata. Startuje w konkurencji łuków klasycznych.
Największym jego osiągnięciem jest halowe mistrzostwo świata w 2007 roku w Izmirze, gdzie zdobył złoto indywidualnie i srebro drużynowo. 

</doc>
<doc id="1714899" url="https://pl.wikipedia.org/wiki?curid=1714899" title="Eugeniusz Wójcik (ur. 1946)">
Eugeniusz Wójcik (ur. 1946)

Eugeniusz Wojciech Wójcik (ur. 20 grudnia 1946 w Borku Nowym) – polski polityk, poseł na Sejm PRL IX kadencji, w latach 1984–1985 przewodniczący Miejskiej Rady Narodowej w Gdańsku.
Życiorys.
Wykształcenie średnie, z zawodu technik. Od 1961 pracował jako traser okrętowy w Stoczni Gdańskiej, w 1968 wstąpił do Polskiej Zjednoczonej Partii Robotniczej, w której był sekretarzem POP i członkiem Komisji Ideologicznej Komitetu Wojewódzkiego w Gdańsku. W latach 1985–1989 pełnił mandat posła na Sejm PRL IX kadencji w okręgu Gdańsk, zasiadając w Komisji Spraw Samorządowych oraz w Komisji Prac Ustawodawczych.

</doc>
<doc id="1714900" url="https://pl.wikipedia.org/wiki?curid=1714900" title="Miron Szer">
Miron Szer

Miron Szer, ros. Мирон Наумович Шер, ang. Miron Sher (ur. 29 czerwca 1952 w Kaliningradzie, zm. 21 sierpnia 2020 w Nowym Jorku) – rosyjski szachista i trener szachowy ("FIDE Senior Trainer" od 2009), reprezentant Stanów Zjednoczonych od 2001, arcymistrz od 1992 roku.
Kariera szachowa.
Kilkukrotnie startował w półfinałach indywidualnych mistrzostw Związku Radzieckiego. Sukcesy na arenie międzynarodowej zaczął odnosić pod koniec lat 80. XX wieku. W 1989 zajął III m. (za Jewgienijem Wasiukowem i Giennadijem Timoszczenko) w turnieju "Elekes" w Budapeszcie, w 1990 zwyciężył w Biełgorodzie, a w 1991 w tym samym mieście podzielił I miejsce (wspólnie z Igorem Nowikowem i Maksimem Sorokinem). W 1993 podzielił I m. w Farum (wspólnie z Larsem Bo Hansenem, Rajem Tischbierkiem, Henrikiem Danielsenem, Ralfem Akessonem i Nickiem de Firmianem), zajął III m. w Århus (za Margeirem Peturssonem i Jonny Hectorem), podzielił II m. w Ostrawie (za Wikrotem Bołoganem, wspólnie z Markiem Vokacem i Sarhanem Guliewem) oraz podzielił III m. w Dortmundzie (za Ralfem Lauem i Aleksandrem Oniszczukiem, wspólnie z m.in. Wołodymyrem Małaniukiem i Igorem Chenkinem). Na przełomie 1993 i 1994 odniósł kolejny sukces, samodzielnie zwyciężając w turnieju "Challengers" w Hastings, dzięki czemu w kolejnej edycji (1994/95) wystąpił w turnieju głównym ("Hastings Premier"), w którym zajął IV miejsce (za Thomasem Lutherem, Johnem Nunnem i Colinem McNabem). W 1994 podzielił I m. (wspólnie z Nikołajem Legkijem i Josephem Gallagherem) w Ticinie.
W kolejnych latach nie osiągnął już tak znaczących szachowych sukcesów, od czasu zmiany obywatelstwa w turniejach startując bardzo sporadycznie. W 2008 
podzielił II m. (za Michaiłem Ułybinem, wspólnie z m.in. Danielem Gormallym, Keithem Arkellem i Thomasem Pähtzem) w otwartych mistrzostwach Szwajcarii, rozegranych w Samnaun.
Najwyższy ranking w karierze osiągnął 1 lipca 1993, z wynikiem 2535 punktów dzielił wówczas 32-38. miejsce wśród rosyjskich szachistów.
Żoną Mirona Szera jest reprezentująca Stay Zjednoczone rosyjska arcymistrzyni Ałła Grinfeld.

</doc>
<doc id="1714901" url="https://pl.wikipedia.org/wiki?curid=1714901" title="René Dorme">
René Dorme

René Pierre Marie Dorme (ur. 30 stycznia 1894, zm. 25 maja 1917) – francuski as myśliwski z czasów I wojny światowej. Osiągnął 23 zwycięstwa powietrzne.
Życiorys.
René Dorme do armii francuskiej wstąpił w 1913 roku. Został przydzielony do 7mej grupy artylerii polowej w Tunezji w Bizercie. Po kilku miesiącach starań w styczniu 1915 roku został przeniesiony do lotnictwa. Od lipca 1916 roku służył w eskadrze N 3, w której pierwsze zwycięstwo powietrzne odniósł 9 lipca. Do swojej śmierci w walce odniósł łącznie 23 potwierdzone zwycięstwa powietrzne (co umieściło go na 9 pozycji wśród francuskich asów myśliwskich I wojny światowej). Ostatnich pięć zwycięstw odniósł na samolocie SPAD VII. Zginął zestrzelony przez niemieckiego asa myśliwskiego Heinricha Krolla.

</doc>
<doc id="1714902" url="https://pl.wikipedia.org/wiki?curid=1714902" title="Ireneusz Wrzesień">
Ireneusz Wrzesień

Ireneusz Wrzesień (ur. 31 stycznia 1942 w Wielkiej Wsi) – polski malarz, pedagog i polityk, poseł na Sejm PRL IX kadencji.
Życiorys.
W Wyższej Szkole Pedagogicznej w Krakowie w 1964 uzyskał tytuł zawodowy magistra historii. Od 1968 nauczyciel w Zakopanem, później kierownik szkoły podstawowej w Białym Dunajcu, potem inspektor szkolnym w powiecie nowotarskim, a od 1975 do 1978 wicekurator oświaty i wychowania w Nowym Sączu. W latach 1978–1982 był dyrektorem Wydziału Kultury i Sztuki w Urzędzie Wojewódzkim w Nowym Sączu. Członek Związku Polskich Artystów Plastyków.
W 1968 wstąpił do Polskiej Zjednoczonej Partii Robotniczej, gdzie zasiadał w Komitecie Miejskim. W latach 1985–1989 pełnił mandat posła na Sejm PRL IX kadencji w okręgu Nowy Sącz, zasiadając w Komisji Kultury, Komisji Edukacji Narodowej i Młodzieży oraz w Komisji Nadzwyczajnej do rozpatrzenia projektu ustawy o mieniu komunalnym.
Uczestnik wystaw w wielu krajach. Długoletni dyrektor (potem wicedyrektor) i profesor zakopiańskiego PLSP im. A. Kenara.

</doc>
<doc id="1714903" url="https://pl.wikipedia.org/wiki?curid=1714903" title="Saint-Severin-sur-Boutonne">
Saint-Severin-sur-Boutonne



</doc>
<doc id="1714904" url="https://pl.wikipedia.org/wiki?curid=1714904" title="Reo Wilde">
Reo Wilde

Reo Wilde (ur. 6 października 1973) – amerykański łucznik, pięciokrotny mistrz świata, ośmiokrotny halowy mistrz świata. Startuje w konkurencji łuków bloczkowych.
Największym jego osiągnięciem jest indywidualne mistrzostwo świata z Ulsan (2009) i czterokrotne drużynowe mistrzostwo świata (2003, 2007, 2009, 2011) oraz trzykrotne indywidualne halowe mistrzostwo świata (1997, 2003, 2005).

</doc>
<doc id="1714910" url="https://pl.wikipedia.org/wiki?curid=1714910" title="Elżbieta Zakrocka">
Elżbieta Zakrocka

Elżbieta Maria Zakrocka z domu Kleinschmidt (ur. 6 września 1949 w Łodzi, zm. 22 kwietnia 2018 tamże) – polska ekonomistka i polityk, posłanka na Sejm PRL IX kadencji.
Życiorys.
Córka Janusza i Janiny. Od 1967 była elektromonterem w Zakładach Przemysłu Bawełnianego im. Obrońców Pokoju „Uniontex” w Łodzi. W 1968 wstąpiła do Polskiej Zjednoczonej Partii Robotniczej. Działała także w Związku Młodzieży Socjalistycznej, od 1971 do 1973 była wiceprzewodniczącą zarządu zakładowego w „Uniontex”, była także członkiem plenum zarządu łódzkiego. Należała również do Związku Socjalistycznej Młodzieży Polskiej. Od 1973 radna Rady Narodowej miasta Łodzi, pełniła również mandat radnej Wojewódzkiej Rady Narodowej. W 1977 została sekretarzem ds. organizacyjnych Komitetu Zakładowego PZPR, w 1982 sekretarzem ds. ekonomicznych, ponadto w 1983 została członkiem plenum i egzekutywy KZ w zakładach „Uniontex”.
W 1981 została mistrzem w Nawijalni Silników Elektrycznych, a w 1983 zastępcą kierownika w Dziale Organizacyjno-Ekonomicznym. W 1982 wybrano ją do Rady Społeczno-Gospodarczej przy Sejmie PRL. W 1983 uzyskała tytuł zawodowy magistra ekonomii w Wyższej Szkole Nauk Społecznych przy KC PZPR.
W latach 1985–1989 pełniła mandat posłanki na Sejm PRL IX kadencji w okręgu Łódź-Śródmieście, zasiadając w Komisji Ochrony Środowiska i Zasobów Naturalnych oraz w Komisji Polityki Społecznej, Zdrowia i Kultury Fizycznej.
26 października 2005 objęła mandat radnej miasta Łódź (z ramienia Sojuszu Lewicy Demokratycznej) w miejsce Sylwestra Pawłowskiego, który został wybrany do Sejmu. W 2006 bez powodzenia ubiegała się o reelekcję z listy Lewicy i Demokratów. W 2010 z listy SLD także nie uzyskała mandatu.
Pochowana na cmentarzu na łódzkim Zarzewie.

</doc>
<doc id="1714912" url="https://pl.wikipedia.org/wiki?curid=1714912" title="Österdalälven">
Österdalälven

Österdalälven – rzeka w zachodniej Szwecji o długości ok. 300 km. 
Początkiem rzeki jest zbiornik wodny Idresjön w miejscowości Idre, do którego wpływają dwie górskie rzeki Storån i Sörälven. Österdalälven przepływa przez jezioro Siljan. Uchodzi do rzeki Dalälven w pobliżu Djurås.
Miasta nad rzeką:

</doc>
<doc id="1714913" url="https://pl.wikipedia.org/wiki?curid=1714913" title="Polewoj">
Polewoj



</doc>
<doc id="1714915" url="https://pl.wikipedia.org/wiki?curid=1714915" title="Natalla Arsienniewa">
Natalla Arsienniewa

Natalla Arsieńniewa (biał. Натальля Арсеньнева, po zamęściu: Kuszal, biał. Кушаль; ur. 20 września 1903 w Baku, zm. 25 lipca 1997 w Rochester) – białoruska poetka, dramaturg i tłumaczka, emigracyjna działaczka kulturalno-oświatowa. Autorka pieśni religijnej Mahutny Boża.
Życiorys.
Podczas I wojny światowej rodzina Arsienniewów przebywała w Jarosławiu, gdzie młoda Natalla napisała po rosyjsku pierwszy wiersz.
W 1920 r. przybyła do Wilna. Ukończyła tam gimnazjum białoruskie. Następnie ukończyła studia na wydziale humanistycznym miejscowego uniwersytetu. W 1922 r. wyszła za mąż za Franciszaka Kuszala, oficera Wojska Polskiego białoruskiego pochodzenia, którego skierowano do służby wojskowej w Chełmnie.
Po zajęciu Polski przez wojska niemieckie jesienią 1939 r. mieszkała w Wilejce. W kwietniu 1940 r. została deportowana do Kazachstanu, gdzie pracowała w kołchozie. W maju 1941 r., dzięki interwencji Związku Pisarzy Białoruskiej Radzieckiej Republiki Socjalistycznej, przyjechała do Mińska.
Latem 1944 r. wraz z wojskami niemieckimi ewakuowała się do Niemiec. Po zakończeniu wojny przebywała w obozach dla uchodźców cywilnych, zajmując się działalnością kulturalno-oświatową wśród Białorusinów. Została nauczycielką w gimnazjum białoruskim im. Janka Kupały. W 1949 r. wyemigrowała do Stanów Zjednoczonych. Współpracowała z czasopismem Biełarus, Radiem Wolna Europa. Następnie znalazła pracę w Białoruskim Instytucie Nauki i Sztuki w Nowym Jorku.
Tworzyła w języku białoruskim, głównie lirykę miłosną i pejzażową: "„Pad sinim niebam”" (1927), "„Miż bieraham”" (1979). Przełożyła na język białoruski utwory Goethego i Mickiewicza. Napisała też kilka librett operowych.

</doc>
<doc id="1714916" url="https://pl.wikipedia.org/wiki?curid=1714916" title="Braden Gellenthien">
Braden Gellenthien

Braden Gellenthien (ur. 26 kwietnia 1986) – amerykański łucznik, sześciokrotny medalista mistrzostw świata, czterokrotny halowy mistrz świata. Startuje w konkurencji łuków bloczkowych.
Największym jego osiągnięciem jest czterokrotne drużynowe mistrzostwo świata (2003, 2005, 2007), srebrny medal w Lipsku i brązowy w Nowym Jorku indywidualnie oraz halowe mistrzostwo świata w 2007 roku w Izmirze, gdzie zdobył złoty medal indywidualnie i drużynowo.
W 2019 wywalczył srebrny medal igrzysk panamerykańskich w kategorii łuk bloczkowy indywidualnie.

</doc>
<doc id="1714918" url="https://pl.wikipedia.org/wiki?curid=1714918" title="Parafia św. Tomasza Apostoła w Kietrzu">
Parafia św. Tomasza Apostoła w Kietrzu

Parafia św. Tomasza Apostoła w Kietrzu – parafia rzymskokatolicka należąca do dekanatu Kietrz diecezji opolskiej. Mieści się przy ulicy Kościelnej. Posługę w parafii pełnią Księża Pallotyni.
Historia.
Erygowana w 1266. Należała pierwotnie do diecezji ołomunieckiej, a przed powstaniem dekanatu kietrzańskiego w 1729 do dekanatu opawskiego. Kościół parafialny zbudowany w 1428 roku, wielokrotnie ulegał zniszczeniu przez pożary, odbudowany został w latach 1720–1722. Po 1742 parafia została odcięta od diecezjalnego Ołomuńca i stała się centrum tzw. dystryktu kietrzańskiego. W 1863 liczyła 7339 katolików, 83 niekatolików, 158 żydów, niemiecko- i morawskojęzycznych. Od końca II wojny światowej w granicach Polski. W diecezji opolskiej od 1972. Od 26 sierpnia 2020 roku posługę w parafii podjęli Księża Pallotyni. 
Do parafii należy kościół Trzech Króli w Kietrzu. 

</doc>
<doc id="1714920" url="https://pl.wikipedia.org/wiki?curid=1714920" title="Robert Luty">
Robert Luty

Robert Luty – (ur. 22 maja 1975 w Warszawie) – polski perkusista, muzyk sesyjny. Członek grupy Poluzjanci. Współpracował z grupą Sistars, Ewą Bem, Moniką Brodką, Dorotą Miśkiewicz, Anią Szarmach, Markiem Napiórkowskim, Krzesimirem Dębskim, Michałem Wiśniewskim, grupą Golec uOrkiestra, Alicją Janosz, Edytą Górniak, Robertem Janowskim, Jurkiem Filarem, Kasią Cerekwicką, Mietkiem Szcześniakiem, Krzysztofem Krawczykiem, grupą Trzecia Godzina Dnia i innymi.
Drugą pasją Roberta Lutego są rajdy samochodowe. Startuje w nich od kilku sezonów w Subaru Legacy. Od sezonu 2017 bierze udział w Historycznych Rajdowych Samochodowych Mistrzostwach Polski (HRSMP).

</doc>
<doc id="1714922" url="https://pl.wikipedia.org/wiki?curid=1714922" title="Aleksander Ziemian">
Aleksander Ziemian

Aleksander Zdzisław Ziemian (ur. 24 lutego 1933 w Ostrowcu Świętokrzyskim, zm. 25 listopada 1999) – polski hutnik i polityk, poseł na Sejm PRL IX kadencji.
Życiorys.
Z wykształcenia i zawodu technik hutnik, w 1953 ukończył Technikum Mechaniczno-Hutnicze. Od 1951 kolejno planista, mistrz na Wydziale Walcowni Obręczy i Młotowni, starszy mistrz na Wydziale Walcowni Dużej, a od 1967 starszy mistrz na Wydziale Walcowni Średniej w Hucie im. Marcelego Nowotki w Ostrowcu Świętokrzyskim.
W 1964 wstąpił do Polskiej Zjednoczonej Partii Robotniczej. Od 1983 członek plenum Komitetu Zakładowego PZPR i członek egzekutywy Komitetu Miejskiego PZPR w Ostrowcu Świętokrzyskim. Był radnym i członkiem prezydium Miejskiej Rady Narodowej w Ostrowcu Świętokrzyskim. W 1985 uzyskał mandat posła na Sejm PRL IX kadencji w okręgu Skarżysko-Kamienna, w parlamencie zasiadając w Komisji Przemysłu.

</doc>
<doc id="1714923" url="https://pl.wikipedia.org/wiki?curid=1714923" title="Louis Bennett Jr.">
Louis Bennett Jr.

Louis Bennett Jr. (ur. 22 września 1894 w Weston, zm. 24 sierpnia 1918 w Hantay) – amerykański as myśliwski z czasów I wojny światowej. Osiągnął 12 zwycięstw powietrznych. Należał do zaszczytnego grona Balloon Buster.
Życiorys.
Urodził się w Weston Wirginia Zachodnia, jako syn znaczącego polityka Louisa Bennetta, gubernatora Wirginia Zachodnia z ramienia demokratów w 1908. Przed wojną od, 1913, studiował na Uniwersytecie Yale. 
Po deklaracji wojny ze strony Stanów Zjednoczonych zaciągnął się w październiku 1917 do Royal Flying Corps w Toronto. Po przejściu szkolenia z pilotażu został skierowany na front we Francji i przydzielony do eskadry myśliwskiej No. 40 Squadron RAF. 
Cała jego kariera pilota myśliwskiego trwała zaledwie 9 dni. Pierwsze zwycięstwo powietrzne odniósł 15 sierpnia 1918 nad samolotem Fokker D.VII, a ostatnie, dwunaste, 24 sierpnia nad balonem obserwacyjnym. W czasie 25 lotów bojowych zestrzelił 9 balonów oraz 3 niemieckie samoloty wojskowe. 24 sierpnia, po zniszczeniu dwóch balonów obserwacyjnych, jego samolot Royal Aircraft Factory S.E.5 został trafiony ogniem z baterii naziemnej, stanął w płomieniach i rozbił się. Bennett został wyciągnięty z wraku, ale zmarł tego samego dnia z odniesionych ran.
Jego ciało zostało przetransportowane do Weston i pochowane na "Machpelah Cemetery". W hołdzie swojemu synowi jego matka, Sallie Maxwell Bennett, przekazała dom syna na bibliotekę publiczną, nazwaną na jego cześć The Louis Bennett Public Library, oraz ufundowała brązowy pomnik ("The Aviator"), wykonany przez Augustusa Lukemana.

</doc>
<doc id="1714929" url="https://pl.wikipedia.org/wiki?curid=1714929" title="Józef Żymankowski">
Józef Żymankowski

Józef Żymankowski (ur. 4 maja 1946 w Będkowicach) – polski polityk, poseł na Sejm PRL VIII i IX kadencji.
Życiorys.
W 1963 ukończył Zasadniczą Szkołę Górniczą w Sosnowcu i został robotnikiem w Kopalni Węgla Kamiennego „Sosnowiec”, w której potem pracował jako nadgórnik. W 1964 wstąpił do Polskiej Zjednoczonej Partii Robotniczej. Działał także w Patriotycznym Ruchu Odrodzenia Narodowego, Ochotniczej Rezerwie Milicji Obywatelskiej i Towarzystwie Przyjaźni Polsko-Radzieckiej. W 1980 uzyskał mandat posła na Sejm PRL VIII kadencji w okręgu Sosnowiec z ramienia PZPR. Był członkiem Komisji Górnictwa, Energetyki i Chemii, Komisji Rolnictwa i Przemysłu Spożywczego, Komisji Spraw Zagranicznych oraz Komisji Górnictwa, Energetyki i Wykorzystania Zasobów Naturalnych. W 1985 uzyskał reelekcję. W Sejmie IX kadencji zasiadał w Komisji Obrony Narodowej oraz w Komisji Spraw Zagranicznych.

</doc>
<doc id="1714937" url="https://pl.wikipedia.org/wiki?curid=1714937" title="Pogórze Morawsko-Śląskie">
Pogórze Morawsko-Śląskie

Pogórze Morawsko-Śląskie (513.31; cz. "Podbeskydská pahorkatina") – mezoregion fizycznogeograficzny w czeskiej części Śląska i na północnych Morawach, skrajny zachodni fragment Pogórza Zachodniobeskidzkiego. Rozciąga się w przybliżeniu równoleżnikowo na długości niemal 100 km pomiędzy pasmami Gór Hostyńsko-Wsetyńskich i Beskidu Morawsko-Śląskiego na południu a Obniżeniem Górnomorawskim, Bramą Morawską i Kotliną Ostrawską na północy. Wschodnią granicę stanowi dolina Olzy, za którą leży kolejny fragment Pogórza Zachodniobeskidzkiego – Pogórze Śląskie.
Pogórze Morawsko-Śląskie ma urozmaiconą rzeźbę, przede wszystkim wskutek występowania dobrze wyrażonych skałek wapiennych, w których występują zjawiska krasowe, między innymi jaskinie. Do Pogórza Morawsko-Śląskiego zalicza się również paleozoiczny zrąb masywu Malinika (między Przerowem a Hranicami na północ od Gór Hostyńskich), stanowiący geologicznie część Masywu Czeskiego odciętą doliną Beczwy. Kulminacje dochodzą do 479 m n.p.m. (Malinik), do 529 m n.p.m. (skałki wapienne – Kotouč), a nawet do 964 m n.p.m. (szczyt Skalka we fliszowym masywie Ondřejník).
Pogórze Morawsko-Śląskie dzieli się na kilka części:
Geografia czeska dzieli je inaczej:

</doc>
<doc id="1714938" url="https://pl.wikipedia.org/wiki?curid=1714938" title="Nawet karły były kiedyś małe">
Nawet karły były kiedyś małe

Nawet karły były kiedyś małe – drugi film fabularny Wernera Herzoga, wyprodukowany przez Werner Herzog Filmproduktion za 200 tysięcy dolarów w 1970 roku. Za zdjęcia odpowiadał Thomas Mauch, jego asystentem był Jörg Schmidt-Reitwein. Montażem zajęła się Beate Mainka-Jellinghaus, jej asystentem był Maximiliane Mainka.
Opis fabuły.
Reżyser opowiada historię grupy karłów, mieszkającej w odciętym od świata ośrodku. Karły wszczynają rebelię jako wyraz sprzeciwu wobec uwięzienia ich kolegi przez tymczasowego opiekuna ośrodka, również rekrutowanego z grupy karłów. Bunt podopiecznych polega na niszczeniu ośrodka, a także na znęcaniu się nad słabszymi pensjonariuszami lub zwierzętami. Kulminacją dzieła Herzoga jest szaleńczy festyn na dziedzińcu ośrodka: karły uruchamiają samochód tak, aby kręcił się w kółko, ucztują zebrani wokół stołu bawiąc się jedzeniem. Na koniec odprawiają bluźnierczą procesję, obnosząc krzyż z przywiązaną do niego małpką. Pod koniec oszalały już zastępca dyrektora ucieka z ośrodka.
Produkcja.
Film został zrealizowany na hiszpańskiej wyspie Lanzarote, należącej do archipelagu Wysp Kanaryjskich.
Obsada filmu składa się tylko z karłów, którzy nie byli profesjonalnymi aktorami. Jeden z nich, Helmut Döring wcielający się w rolę Hombrego, pojawił się w innym filmie Herzoga - "Zagadka Kaspara Hausera" w roli małego księcia.
Nagrody.
Film był pokazywany na następujących festiwalach:

</doc>
<doc id="1714941" url="https://pl.wikipedia.org/wiki?curid=1714941" title="Prealpy Nicejskie">
Prealpy Nicejskie

Prealpy Nicejskie – pasmo górskie, część południowych Alp Zachodnich. Leży na terenie południowej Francji w regionie Prowansja-Alpy-Lazurowe Wybrzeże oraz w Monako. Pasmo to jest częścią Alp Nadmorskich. Największym miastem regionu jest Nicea. Najwyższym szczytem jest Mont Férion, który osiąga 1413 m.
Najwyższe szczyty:

</doc>
<doc id="1714944" url="https://pl.wikipedia.org/wiki?curid=1714944" title="Pomnik Włodzimierza Lenina w Słubicach">
Pomnik Włodzimierza Lenina w Słubicach

Pomnik Włodzimierza Lenina – pomnik przedstawiający popiersie wodza rewolucji październikowej, który znajdował się na ówczesnym placu im. Włodzimierza Lenina (obecnie plac Sybiraków) w Słubicach.
Historia.
W okresie PRL przy pomniku odbywały się oficjalne uroczystości państwowe (rocznica wybuchu rewolucji październikowej, rocznica bitwy pod Lenino, rocznica ogłoszenia Manifestu PKWN itp.).
Wskutek przemian ustrojowych w Polsce pomnik Lenina usunięto, a na jego miejsce postawiono Pomnik Sybiraków.

</doc>
<doc id="1714945" url="https://pl.wikipedia.org/wiki?curid=1714945" title="Us And Them">
Us And Them



</doc>
<doc id="1714948" url="https://pl.wikipedia.org/wiki?curid=1714948" title="Anna Haava">
Anna Haava

Anna Haava, właściwie Haavakivi (ur. w Haavakivi, zm. 13 marca 1957 w Tartu) – estońska poetka i tłumaczka, pisała wiersze od 22 do 90 roku życia. W jej liryce pojawia się tematyka miłosna i społeczna oraz elementy refleksyjne. 
Biografia.
Urodziła się (lub dzień później) jako Anna Rosalie Espenstein w chłopskiej rodzinie na farmie Haavakivi w parafii Kodavere jako Anna Rosalie Espenstein. Początkową edukację odbierała w szkołach przy myzie Pataste i Saare-Vanamõisa, następnie w niemieckojęzycznej szkole profesora Hoffmanna w Dorpacie, a ostatecznie w tamtejszej średniej szkole dla dziewcząt – (1880–1884). Po ukończeniu edukacji uzyskała uprawnienia nauczycielskie, pracę w zawodzie rozpoczęła w dorpackim przedszkolu. 
W latach dziewięćdziesiątych XIX wieku dużo podróżowała. W 1892 roku udała się w celach leczniczych do Lipska, skąd wróciła w roku następnym. W rodzinnych stronach zajmowała się przez kilka miesięcy umierającą siostrą Liisą. W 1894 roku wyjechała do centralnych guberni Imperium Rosyjskiego. Zarabiała na życie jako nauczycielka i pielęgniarka, pracując w stolicy i innych miejscach. W 1899 roku powróciła do Haavakivi, gdzie pomagała bratu w prowadzeniu gospodarstwa. Przebyła tam długotrwałą chorobę. 
W 1906 roku Anna Haava osiadła w Juriewie (jak podówczas nazywano dzisiejsze miasto Tartu) i oddała się pracy literackiej. Pisywała głównie na zlecenie i dokonywała przekładów, przez pewien czas była współredaktorką pisma „Postimees”. Jej ciężka sytuacja materialna poprawiła się w 1920 roku, kiedy otrzymała pisarską emeryturę (ponownie przyznaną w 1945 roku). W 1922 roku została członkinią założycielką Związku Pisarzy Estońskich. 
Oficjalne obchody dziewięćdziesiątych urodzin Anny Haavy odbyły się w 1954 roku na Uniwersytecie w Tartu. Poetka została uhonorowana tytułem , na jej cześć nazwano też jedną z ulic w Tartu.
Zmarła 13 marca 1957 roku w Tartu, w wieku 92 lat.
Do 1939 roku nosiła nazwisko Havakivvi, a po nim Haavakivi.
Twórczość.
Anna Haava zadebiutowała literacko latem 1886 roku, na łamach gazety „Postimees”. Pod pseudonimem Üks Eesti neiu napisała wiersz "Koidulale", adresowany do zmarłej właśnie poetki Lydii Koiduli.
W jej twórczości poetyckiej wyróżniane są trzy okresy. Pierwszy, XIX-wieczny, obejmuje wiersze zamieszczone w trzech tomach "Luuletused" (1888–1897). Był to etap poezji romantycznej, której nastrój Endel Nirk porównał do młodzieńczej twórczości Heinricha Heinego przemieszanej z estońską poezją ludową. W wierszach tych występował nastój typowej dla ludów północy surowości, pojawiały się w nich nawiązania do świata przyrody.
Wraz z tomem "Lained" (1906) poetka zaczęła interesować się kwestiami społecznymi. Piętnowała w swych wierszach dyskryminację etniczną i niesprawiedliwość spotykającą ciężko pracujących ludzi. W swoich wierszach wyrażała protest i rozpacz, posługiwała się też ironią. Opisywała też w szczegółowy sposób życie wiejskie. W okresie tym Anna Haava pisała również wierszem białym i prozą. 
W trzecim okresie w liryce Haavy silniej zaznaczały się wątki osobiste. Poetka przedstawiała swoją determinację kierowania się własnymi standardami moralnymi, w wierszach dominuje nastrój smutku. W tym czasie poetka przestałą podążać za rozwojem estońskiej liryki. Działalność literacka Haavy była długa, ostatnie wiersze pisała jeszcze w wieku 90 lat. 
Poza własnym pisarstwem Anna Haava tłumaczyła również dzieła niemieckich klasyków oraz Szekspira i Andersena, a także prace dotyczące mitów antycznych.
Recepcja.
Anna Haava należy do najpopularniejszych estońskich poetów. Sławę wśród Estończyków zdobyła pod koniec XIX wieku.
Jej wiersze często przerabiane były na piosenki, udźwiękowiono ponad 200 utworów. Jako pierwsza dokonała tego Miina Härma w 1887 roku, piosenki na podstawie utworów Haavy tworzyli też Mart Saar i Karl August Hermann. Pieśni te pojawiały się następnie na Estońskich Festiwalach Pieśni i Tańca. 
Poezja Haavy była tłumaczona na języki: angielski, esperanto, fiński, łotewski, niemiecki, rosyjski, szwedzki, węgierski i włoski.

</doc>
<doc id="1714949" url="https://pl.wikipedia.org/wiki?curid=1714949" title="Mordy (ujednoznacznienie)">
Mordy (ujednoznacznienie)



</doc>
<doc id="1714951" url="https://pl.wikipedia.org/wiki?curid=1714951" title="Comic Sans">
Comic Sans

Comic Sans – krój pisma zaprojektowany przez Vincenta Connara, po raz pierwszy zaprezentowany przez firmę Microsoft w roku 1994 wraz z systemem Windows 95, początkowo jako dodatkowy font w pakiecie Microsoft Plus!. Czcionka miała naśladować pismo komiksowe, jest prawie bezszeryfowa (znaki C, I, J i 1 mają szeryfy podobne do tych z czcionki Times New Roman), wygląda niedbale i nieformalnie. Bywa używana w komiksach internetowych oraz drukowanych, jest to jednak coraz rzadsze, wielu twórców preferuje używanie standardowych fontów.
Historia.
Projektant Vincent Connare rozpoczął prace nad "Comic Sansem" w październiku 1994 roku, czcionka miała trafić do aplikacji Microsoft Bob przeznaczonej dla najmłodszych użytkowników komputerów. Wersja beta została oparta przede wszystkim na komunikacji obrazkowej, po systemie oprowadzał rysunkowy pies Rover, a komunikaty tekstowe prezentowano w postaci dymków. Connare już wcześniej stworzył dużą liczbę rozmaitych czcionek dla dzieci, chciał wykorzystać swoje doświadczenie tworząc nowy krój pisma oparty na wzorze pisma odręcznego używanego w komiksach. Ponieważ nie zdążył ze swoją pracą, "Comic Sans" nie został dołączony do MS Bob, za to znalazł się w programie Microsoft 3D Movie Maker, w którym podobnie używano rysunkowych przewodników oraz tekstu w chmurkach. Krój zastosowano także w systemie Windows 95 Plus! Pack, następnie został standardową czcionką dla wersji OEM systemu Windows 95. "Comic Sans" jest jedną z domyślnych czcionek Microsoft Publisher i Microsoft Internet Explorer, był także używany w programie Microsoft Comic Chat, wydanym w 1996 roku wraz z programem Internet Explorer 3.0.
Czytelność.
"Comic Sans", pomimo złej reputacji wśród projektantów i grafików (został obwołany „najbardziej znienawidzonym fontem świata”), okazał się jedną z kilku czcionek polecanych dyslektykom przez The British Dyslexia Association.
Krój pisma dostosowany dla dyslektyków powinien:
"Comic Sans" spełnia te wszystkie wymagania, chociaż nie był tworzony z myślą o osobach z takimi trudnościami.

</doc>
<doc id="1714953" url="https://pl.wikipedia.org/wiki?curid=1714953" title="Gill Sans">
Gill Sans

Gill Sans – czcionka humanistyczna bezszeryfowa, zaprojektowana przez Erica Gilla.
Oryginalny projekt pojawił się w 1926 roku, kiedy Douglas Cleverdon otworzył swoją własną księgarnię w rodzinnym mieście Bristol. Podczas remontu księgarni Eric Gill malował duże litery na ścianie budynku, które następnie stały się znane jako czcionka Gill Sans. Ponadto, Gill naszkicował projekt dla wydawcy i księgarza Douglasa Cleverdona, jako wzór do składania ogłoszeń i obwieszczeń.
Gill Sans.
Krój ten został opublikowany w 1928 roku przez Monotype Corporation.
Czcionka stała się popularna, kiedy w 1929 roku Cecil Dandridge zlecił Ericowi użycie jej na plakatach i materiałach reklamowych kolei London and North Eastern Railway (LNER). 
Jest czcionką systemową w OS X i jest dołączana do niektórych wersji produktów Microsoft jako "Gill Sans MT".
Wielkie litery czcionki wzorowane są na monumentalnej kapitale rzymskiej (użytej np. na kolumnie Trajana). Wielka litera M ma proporcje kwadratu, a jej kreski ukośne łączą się dokładnie w centrum. Czcionka zawiera czternaście odmian pisma.
Stosowana jest m.in. przez rząd brytyjski (od 2003 roku), rząd hiszpański (od 2001 roku), BBC (od r. 1997), angielskie i walijskie linie kolejowe, firmę Saab.

</doc>
<doc id="1714954" url="https://pl.wikipedia.org/wiki?curid=1714954" title="Mont Férion">
Mont Férion

Mont Férion – szczyt w Prealpach Nicejskich, części Alp Zachodnich. Leży w południowo-wschodniej Francji w regionie Prowansja-Alpy-Lazurowe Wybrzeże. Jest to najwyższy szczyt Prealp Nicejskich.

</doc>
<doc id="1714961" url="https://pl.wikipedia.org/wiki?curid=1714961" title="Mont Grammondo">
Mont Grammondo

Mont Grammondo lub Grandmont – szczyt w Prealpach Nicejskich, części Alp Zachodnich. Leży na granicy między Francją (region Prowansja-Alpy-Lazurowe Wybrzeże) a Włochami (region Liguria).

</doc>
<doc id="1714964" url="https://pl.wikipedia.org/wiki?curid=1714964" title="Tonight's Music">
Tonight's Music

Tonight's Music to minialbum zespołu Katatonia wydany w 2001 roku. Album zawiera 3 utwory. 

</doc>
<doc id="1714966" url="https://pl.wikipedia.org/wiki?curid=1714966" title="Gosławice (gmina w województwie opolskim)">
Gosławice (gmina w województwie opolskim)

Gosławice – dawna gmina wiejska istniejąca w latach 1945–1954 w woj. śląskim i woj. opolskim (dzisiejsze woj. opolskie). Siedzibą władz gminy były Gosławice (obecnie część Opola).
Gmina zbiorowa Gosławice powstała po II wojnie światowej (w grudniu 1945) w powiecie opolskim na terenie tzw. Ziem Odzyskanych (tzw. I okręg administracyjny – "Śląsk Opolski"), powierzonym 18 marca 1945 administracji wojewody śląskiego, a z dniem 28 czerwca 1946 przyłączonym do woj. śląskiego ("śląsko-dąbrowskiego"). 
Według stanu z 1 stycznia 1946 gmina składała się z 5 gromad: Gosławice, Gosławska Kolonia, Kępa, Luboszyce i Zawada. 6 lipca 1950 zmieniono nazwę woj. śląskiego na "katowickie"; równocześnie gmina Gosławice wraz z całym powiatem opolskim weszła w skład nowo utworzonego woj. opolskiego.
Według stanu z 1 lipca 1952 gmina składała się z 5 gromad: Gosławice, Kępa, Kolonia Gosławska, Luboszyce i Zawada. Gmina została zniesiona 29 września 1954 wraz z reformą wprowadzającą gromady w miejsce gmin. Jednostki nie przywrócono 1 stycznia 1973 wraz z kolejną reformą reaktywującą gminy.

</doc>
<doc id="1714967" url="https://pl.wikipedia.org/wiki?curid=1714967" title="Lluis Clavell">
Lluis Clavell



</doc>
<doc id="1714969" url="https://pl.wikipedia.org/wiki?curid=1714969" title="Żelewko">
Żelewko

Żelewko (niem. "Seelowsee") – jezioro położone w zachodniej części Pojezierza Zachodniopomorskiego na Równinie Pyrzycko-Stargardzkiej.
Powierzchnia 75 ha.
Przez Żelewko przepływa rzeka Płonia, która poprzez ujście łączy je z jeziorem Płonno. Jezioro Żelewko jest jednym z jezior pozostałych po dawnym wielkim akwenie tworzącym tzw. Zastoisko Pyrzyckie zwane też Pramiedwiem. W drugiej połowie XVIII wieku z polecenia Fryderyka II Wielkiego przeprowadzono meliorację okolic Pramiedwia. Skutkiem prac nadzorowanych przez Davida Gilly’ego było zmniejszenie się dawnego akwenu o 575 ha i obniżenie poziom lustra wody o 2,5 m, w wyniku czego powstały nowe jeziora, m.in. Będogoszcz, Płonno, Zaborsko.

</doc>
<doc id="1714971" url="https://pl.wikipedia.org/wiki?curid=1714971" title="Reprezentacja Saint Croix w piłce nożnej mężczyzn">
Reprezentacja Saint Croix w piłce nożnej mężczyzn

Reprezentacja Saint Croix w piłce nożnej - amatorski zespół piłkarski, reprezentujący jedną z wysp Wysp Dziewiczych Stanów Zjednoczonych – Saint Croix. Drużyna nie należy do FIFA ani CONCACAF. Reprezentacja rozegrała kilka meczów m.in. z: Virgin Gorda, Saint Thomas i Tortolą.

</doc>
<doc id="1714972" url="https://pl.wikipedia.org/wiki?curid=1714972" title="Kup (gmina)">
Kup (gmina)

Kup (1945–46 "Kupy") – dawna gmina wiejska istniejąca w latach 1945–1954 w woj. śląskim i woj. opolskim (dzisiejsze woj. opolskie). Siedzibą władz gminy był Kup.
Gmina zbiorowa "Kupy" powstała po II wojnie światowej (w grudniu 1945) w powiecie opolskim na terenie tzw. Ziem Odzyskanych (tzw. I okręg administracyjny – "Śląsk Opolski"), powierzonym 18 marca 1945 administracji wojewody śląskiego, a z dniem 28 czerwca 1946 przyłączonym do woj. śląskiego ("śląsko-dąbrowskiego"). 
Według stanu z 1 stycznia 1946 gmina składała się z 4 gromad: Kupy, Brynica, Kaniów i Ładza oraz części Lasów Państwowych (Nadleśnictwo Opole Północ). 6 lipca 1950 zmieniono nazwę woj. śląskiego na "katowickie"; równocześnie gmina Kup wraz z całym powiatem opolskim weszła w skład nowo utworzonego woj. opolskiego.
Według stanu z 1 lipca 1952 gmina składała się z 4 gromad: Brynica, Kaniów, Kup i Ładza. Gmina została zniesiona 29 września 1954 wraz z reformą wprowadzającą gromady w miejsce gmin. Jednostki nie przywrócono 1 stycznia 1973 wraz z kolejną reformą reaktywującą gminy.

</doc>
<doc id="1714974" url="https://pl.wikipedia.org/wiki?curid=1714974" title="Kupy (gmina)">
Kupy (gmina)



</doc>
<doc id="1714978" url="https://pl.wikipedia.org/wiki?curid=1714978" title="Groszowice (gmina)">
Groszowice (gmina)

Groszowice – dawna gmina wiejska istniejąca w latach 1945–1954 w woj. śląskim i woj. opolskim (dzisiejsze woj. opolskie). Siedzibą władz gminy były Groszowice (w latach 1956–54 osiedle, od 1965 część Opola).
Gmina zbiorowa Groszowice powstała po II wojnie światowej (w grudniu 1945) w powiecie opolskim na terenie tzw. Ziem Odzyskanych (tzw. I okręg administracyjny – "Śląsk Opolski"), powierzonym 18 marca 1945 administracji wojewody śląskiego, a z dniem 28 czerwca 1946 przyłączonym do woj. śląskiego ("śląsko-dąbrowskiego"). 
Według stanu z 1 stycznia 1946 gmina składała się z 3 gromad: Groszowice, Grewnot i Malina. 6 lipca 1950 zmieniono nazwę woj. śląskiego na "katowickie"; równocześnie gmina Groszowice wraz z całym powiatem opolskim weszła w skład nowo utworzonego woj. opolskiego.
Według stanu z 1 lipca 1952 gmina składała się z 3 gromad: Groszowice, Grotowice i Malina. Gmina została zniesiona 29 września 1954 wraz z reformą wprowadzającą gromady w miejsce gmin. Jednostki nie przywrócono 1 stycznia 1973 wraz z kolejną reformą reaktywującą gminy.

</doc>
<doc id="1714980" url="https://pl.wikipedia.org/wiki?curid=1714980" title="MSC Pécs">
MSC Pécs



</doc>
<doc id="1714981" url="https://pl.wikipedia.org/wiki?curid=1714981" title="Kick boxing">
Kick boxing



</doc>
<doc id="1714983" url="https://pl.wikipedia.org/wiki?curid=1714983" title="Nowa Wieś Królewska (gmina)">
Nowa Wieś Królewska (gmina)

Nowa Wieś Królewska (pocz. "Nowawieś Opolska") – dawna gmina wiejska istniejąca w latach 1945–1954 w woj. śląskim i woj. opolskim (dzisiejsze woj. opolskie). Siedzibą władz gminy była Nowa Wieś Królewska (od 1955 część Opola)
Gmina zbiorowa Nowa Wieś Królewska powstała po II wojnie światowej (w grudniu 1945) w powiecie opolskim na terenie tzw. Ziem Odzyskanych (tzw. I okręg administracyjny – "Śląsk Opolski"), powierzonym 18 marca 1945 administracji wojewody śląskiego, a z dniem 28 czerwca 1946 przyłączonym do woj. śląskiego ("śląsko-dąbrowskiego"). 
Według stanu z 1 stycznia 1946 gmina składała się z 2 gromad: Nowa Wieś Królewska i Grudzice. 6 lipca 1950 zmieniono nazwę woj. śląskiego na "katowickie"; równocześnie gmina Nowa Wieś Królewska wraz z całym powiatem opolskim weszła w skład nowo utworzonego woj. opolskiego.
Według stanu z 1 lipca 1952 gmina składała się z 2 gromad: Grudzice i Nowa Wieś Królewska. Gmina została zniesiona 29 września 1954 wraz z reformą wprowadzającą gromady w miejsce gmin. Jednostki nie przywrócono 1 stycznia 1973 wraz z kolejną reformą reaktywującą gminy.

</doc>
<doc id="1714985" url="https://pl.wikipedia.org/wiki?curid=1714985" title="Wójtowa Wieś (gmina)">
Wójtowa Wieś (gmina)

Wójtowa Wieś – dawna gmina wiejska istniejąca w latach 1945–1954 w woj. śląskim i woj. opolskim (dzisiejsze woj. opolskie). Siedzibą władz gminy była Wójtowa Wieś (od 1975 część Opola)
Gmina zbiorowa Wójtowa Wieś powstała po II wojnie światowej (w grudniu 1945) w powiecie opolskim na terenie tzw. Ziem Odzyskanych (tzw. I okręg administracyjny – "Śląsk Opolski"), powierzonym 18 marca 1945 administracji wojewody śląskiego, a z dniem 28 czerwca 1946 przyłączonym do woj. śląskiego ("śląsko-dąbrowskiego"). 
Według stanu z 1 stycznia 1946 gmina składała się z 7 gromad: Wójtowa Wieś, Chmielowice, Chrząszczyce, Chrzowice, Folwark, Górki i Winów. 6 lipca 1950 zmieniono nazwę woj. śląskiego na "katowickie"; równocześnie gmina Wójtowa Wieś wraz z całym powiatem opolskim weszła w skład nowo utworzonego woj. opolskiego.
Według stanu z 1 lipca 1952 gmina składała się z 7 gromad: Chmielowice, Chrząszczyce, Chrzowice, Folwark, Górki, Winów i Wójtowa Wieś. Gmina została zniesiona 29 września 1954 wraz z reformą wprowadzającą gromady w miejsce gmin. Jednostki nie przywrócono 1 stycznia 1973 wraz z kolejną reformą reaktywującą gminy.

</doc>
<doc id="1714988" url="https://pl.wikipedia.org/wiki?curid=1714988" title="Planowanie przestrzenne">
Planowanie przestrzenne

Planowanie przestrzenne – główny instrument polityki przestrzennej. Dotyczy co najmniej trzech poziomów integracji zjawisk społecznych – miasta (gminy), regionu i kraju. Współcześnie planowaniem obejmowane są także ponadnarodowe całości, co wyraża się we współpracy np. w ramach krajów nadbałtyckich czy rozmaitych regionów europejskich. Im wyższy poziom złożoności struktur społecznych i gospodarczych, tym większa skala trudności w godzeniu interesów różnych podmiotów i harmonizowaniu interesów w życiu społecznym i w gospodarce na poziomie mikro, mezo i makro.
Założenia planowania przestrzennego.
Sens planowania przestrzennego:
Cele planowania przestrzennego – akcent na:
Systemy planowania przestrzennego w Europie.
Tabela zawierająca główne organizacje, kraje zaangażowane i datę publikacji
Wpływ planowania na relacje międzyludzkie.
Donald Appleyard w swojej książce Livable Streets przedstawił pogłębione porównanie trzech podobnych ulic w San Francisco, które różniły się przede wszystkim natężeniem ruchu. Pierwszą, przez którą przejeżdżało dziennie około 2000 aut, Applyeard nazwał ulicą Spokojną. Ulicą Przeciętną przejeżdżało dziennie 8000 samochodów, a ulicą Ruchliwą 16000. Appleyard ustalił, że mieszkańcy ulicy Spokojnej mówią, że panują tam bliskie więzy sąsiedzkie, a „ terytorium” mieszkańców – teren, który uważali za swój własny – roztaczało się na całą szerokość drogi. Ludzie przystawali na chodniku albo przed drzwiami domów na pogawędkę, w pobliżu bawiły się dzieci. Z kolei na ulicy Ruchliwej nie istniało poczucie więzi, a mieszkańcy postrzegali ją przede wszystkim jako drogę tranzytową między swoim domem i innym punktem. Według badań Appleyarda mieszkańcy ulicy Spokojnej mieli 3 razy więcej bliższych znajomych i 2 razy więcej dalszych znajomych wśród sąsiadów niż mieszkańcy ulicy Ruchliwej. Im większe było natężenie ruchu, tym bardziej w oczach mieszkańców malało ich „terytorium”.
Istnieją późniejsze prace, które potwierdziły wnioski Appleyarda. Przedmiotem przeprowadzonego w 2008 r. w Bristolu badania też były trzy ulice, ale różnice w natężeniu ruchu były jeszcze większe: od 14000 do 21000 samochodów dziennie. Mieszkańcy najspokojniejszej z analizowanych ulic deklarowali, że stanowią wspólnotę, mieli też 2 razy więcej dalszych znajomych i 5 razy więcej bliższych znajomych niż ci, których domy stały przy najbardziej uczęszczanej ulicy.

</doc>
<doc id="1714989" url="https://pl.wikipedia.org/wiki?curid=1714989" title="Szostakowo (Białoruś)">
Szostakowo (Białoruś)

Szostakowo, dawniej Szostaków (biał. Шастако́ва, ros. "Шестаково") – wieś na Białorusi, w ratajczyckiej radzie wiejskiej rejonu kamienieckiego obwodu brzeskiego. 
Wieś szlachecka położona była w końcu XVIII wieku w powiecie brzeskolitewskim województwa brzeskolitewskiego.
W czasach zaborów wieś należała do gminy Ratajczyce w powiecie brzeskim guberni grodzieńskiej. W pobliżu wsi znajdują się starodawne kurhany. 
We wsi, we dworku generała Alberga, dzierżawionym przez Trauguttów urodził się w 1826 roku Romuald Traugutt. Fakt ten upamiętnia tablica pamiątkowa postawiona na miejscu zniszczonego obecnie dworku. 
W dwudziestoleciu międzywojennym Szostakowo należało do gminy wiejskiej Ratajczyce w powiecie brzeskim województwa poleskiego.

</doc>
<doc id="1714990" url="https://pl.wikipedia.org/wiki?curid=1714990" title="Kim Richards">
Kim Richards

Kim Richards (ur. 19 września 1964 r. w Mineola w stanie Nowy Jork, USA) – amerykańska aktorka, dwukrotnie (1984, 1985) nominowana do Nagrody Młodych Artystów za gościnne występy w serialach "The Mississippi" oraz "Magnum". 
Siostra aktorek, Kyle Richards i Kathy Hilton; ciotka Paris i Nicky Hilton.

</doc>
<doc id="1714991" url="https://pl.wikipedia.org/wiki?curid=1714991" title="Płonno (jezioro)">
Płonno (jezioro)

Płonno – jezioro położone w zachodniej części Pojezierza Zachodniopomorskiego na Równinie Pyrzycko-Stargardzkiej w gminie Stare Czarnowo.
Powierzchnia 9,5 ha.
Przez jezioro Płonno przepływa rzeka Płonia. Jezioro Płonno jest jednym ze zbiorników pozostałych po dawnym wielkim akwenie tworzącym tzw. Zastoisko Pyrzyckie zwane też Pramiedwiem. W pobliżu jeziora znajdują się dwa grodziska wczesnośredniowieczne, na północ jest to grodzisko z VIII - X w, natomiast pomiędzy jeziorem Płonno a jeziorem Zaborsko, nad łączącym je kanałem położone jest grodzisko z X - XIII w. Ok. 1,5 km na północ od ujścia rzeki Płoni znajduje się wieś Kołbacz. Do wód jeziora poprzez kanał z jeziora Zaborsko dostają się zanieczyszczenia niesione ze ściekami odprowadzanymi z Zootechnicznego Zakładu Doświadczalnego, położonego w południowej części Kołbacza.

</doc>
<doc id="1714992" url="https://pl.wikipedia.org/wiki?curid=1714992" title="Zagwiździe (gmina)">
Zagwiździe (gmina)

Zagwiździe (od 1973 "Murów") – dawna gmina wiejska istniejąca w latach 1945–1954 w woj. śląskim i woj. opolskim (dzisiejsze woj. opolskie). Siedzibą władz gminy było Zagwiździe.
Gmina zbiorowa Zagwiździe powstała po II wojnie światowej (w grudniu 1945) w powiecie opolskim na terenie tzw. Ziem Odzyskanych (tzw. I okręg administracyjny – "Śląsk Opolski"), powierzonym 18 marca 1945 administracji wojewody śląskiego, a z dniem 28 czerwca 1946 przyłączonym do woj. śląskiego ("śląsko-dąbrowskiego"). 
Według stanu z 1 stycznia 1946 gmina składała się z 8 gromad: Zagwiździe, Budkowice Nowe, Budkowice Stare, Bukowo, Dębiniec, Grabczak, Kały i Murów oraz części Lasów Państwowych (Nadleśnictwo Opole Północ). 6 lipca 1950 zmieniono nazwę woj. śląskiego na "katowickie"; równocześnie gmina Zagwiździe wraz z całym powiatem opolskim weszła w skład nowo utworzonego woj. opolskiego.
Według stanu z 1 lipca 1952 gmina składała się z 8 gromad: Bukowo, Dębiniec, Grabczak, Kały, Murów, Nowe Budkowice, Stare Budkowice i Zagwiździe. Gmina została zniesiona 29 września 1954 wraz z reformą wprowadzającą gromady w miejsce gmin. Jednostki nie przywrócono 1 stycznia 1973 wraz z kolejną reformą reaktywującą gminy, a jej dawny obszar wszedł głównie w skład nowej gminy Murów.

</doc>
<doc id="1714995" url="https://pl.wikipedia.org/wiki?curid=1714995" title="Dąbrówka Dolna (gmina)">
Dąbrówka Dolna (gmina)

Dąbrówka Dolna – dawna gmina wiejska istniejąca w latach 1945–1954 w województwie śląskim i województwie opolskim (dzisiejsze województwo opolskie). Siedzibą władz gminy była Dąbrówka Dolna.
Gmina zbiorowa Dąbrówka Dolna powstała po II wojnie światowej (w grudniu 1945) w powiecie opolskim na terenie tzw. Ziem Odzyskanych (tzw. I okręg administracyjny – "Śląsk Opolski"), powierzonym 18 marca 1945 administracji wojewody śląskiego, a z dniem 28 czerwca 1946 przyłączonym do województwa śląskiego ("śląsko-dąbrowskiego"). 
Według stanu z 1 stycznia 1946 gmina składała się z 9 gromad: Dąbrówka Dolna, Blimkinów (Radomierowice), Domaradzka Kuźnia, Grabice, Kopalina, Lubnów, Święcina, Syseród i Zawiść oraz części Lasów Państwowych (Nadleśnictwo Opole Północ). 6 lipca 1950 zmieniono nazwę woj. śląskiego na "katowickie"; równocześnie gmina Dąbrówka Dolna wraz z całym powiatem opolskim weszła w skład nowo utworzonego województwa opolskiego.
Według stanu z 1 lipca 1952 gmina składała się z 9 gromad: Dąbrówka Dolna, Domaradzka Kuźnia, Grabice, Kopalina, Lubnów, Młodnik, Radomierowice, Święciny i Zawiść. Gmina została zniesiona 29 września 1954 wraz z reformą wprowadzającą gromady w miejsce gmin. Jednostki nie przywrócono 1 stycznia 1973 wraz z kolejną reformą reaktywującą gminy.

</doc>
<doc id="1714997" url="https://pl.wikipedia.org/wiki?curid=1714997" title="Monte Albergian">
Monte Albergian

Monte Albergian – szczyt w Alpach Kotyjskich, części Alp Zachodnich. Leży w północno-zachodnich Włoszech w regionie Piemont, blisko granicy z Francją. Szczyt można zdobyć z miejscowości Massello w dolinie Valle del Chisone.

</doc>
<doc id="1715002" url="https://pl.wikipedia.org/wiki?curid=1715002" title="Kotlina Beiuș">
Kotlina Beiuș

Kotlina Beiuș (542.32) – kotlina górska w Karpatach, na granicy Gór Zachodniorumuńskich i Wielkiej Niziny Węgierskiej. Leży w zachodniej Rumunii (w Siedmiogrodzie).
Kotlina Beiuș dzieli dwa pasma górskie grupy Gór Kereszu – Pădurea Craiului na północy i Codru na południu, odgałeziające się na zachód od głównego Masywu Biharu. Na wschodzie kotlina Beiuş sięga tego masywu, a na zachodzie szeroko otwiera się na Nizinę Węgierską. Główną rzeką Kotliny Beiuș jest Czarny Keresz, przyjmujący tu liczne dopływy: Skalny Keresz ("Crișul Pietros"), Holod, Topa.
Region rolniczy, gęsto zaludniony, główny ośrodek – miasto Beiuș.

</doc>
<doc id="1715006" url="https://pl.wikipedia.org/wiki?curid=1715006" title="Monte Chersogno">
Monte Chersogno

Monte Chersogno – szczyt w Alpach Kotyjskich, części Alp Zachodnich. Leży w północno-zachodnich Włoszech w regionie Piemont, blisko granicy z Francją. Szczyt można zdobyć z miejscowości Prazzo w dolinie Valle Maira.

</doc>
<doc id="1715010" url="https://pl.wikipedia.org/wiki?curid=1715010" title="Śląsk Wrocław w Pucharze Ligi">
Śląsk Wrocław w Pucharze Ligi

Śląsk Wrocław wystąpił w Pucharze Ligi pięciokrotnie (licząc nieoficjalne rozgrywki z sezonu 1977/1978). Wygrał raz, w sezonie 2008/2009, pokonując w finale rozegranym w Wodzisławiu Śląskim Odrę Wodzisław Śląski 1:0.
Tabele grupowe.
Sezon 2008/2009.
Grupa A

</doc>
<doc id="1715015" url="https://pl.wikipedia.org/wiki?curid=1715015" title="Lansing Holden">
Lansing Holden

Lansing Colton Holden Jr. (ur. 8 października 1896, zm. 13 listopada 1938) – amerykański as myśliwski z czasów I wojny światowej. Osiągnął 7 zwycięstw powietrznych. Należał do zaszczytnego grona Balloon Buster.
Życiorys.
Urodził się na Brooklynie w Nowym Jorku. Przed wojną studiował w Uniwersytet Princeton.
Od 1917 roku zaciągnął się do lotnictwa francuskiego Armée de l’Air i po przejściu szkoleń został przydzielony do Escadrille N461, jednej z trzech eskadr broniących Paryża. Na początku 1918 roku otrzymał stopień oficerski i zaciągnął się do USAAS, gdzie od 20 lipca 1918 roku został przydzielony do eskadry myśliwskiej 95 Aero. 10 sierpnia został zestrzelony nad terytorium Francji, ale z katastrofy wyszedł bez większych obrażeń.
Pierwsze zwycięstwo powietrzne odniósł 29 września 1918 roku nad niemieckim balonem obserwacyjnym. Do końca wojny zestrzelił jeszcze 4 balony i 2 samoloty niemieckie. Wszystkie zwycięstwa odniósł na samolocie SPAD XIII.
Po zakończeniu wojny latał w lotnictwie francuskim między innymi w 1924 roku brał udział w walkach w Maroku.
Zginął w katastrofie lotniczej 13 listopada 1938 roku w okolicach miasta Sparta w Tennessee.

</doc>
<doc id="1715016" url="https://pl.wikipedia.org/wiki?curid=1715016" title="Wybory do Parlamentu Europejskiego w Hiszpanii w 1989 roku">
Wybory do Parlamentu Europejskiego w Hiszpanii w 1989 roku

Wybory do Parlamentu Europejskiego w Hiszpanii w 1989 roku odbyły się 15 czerwca 1989. Hiszpanie wybierali 60 europosłów. Wybory wygrała Hiszpańska Socjalistyczna Partia Robotnicza zdobywając 39,57% głosów co dało partii 27 z 60 mandatów. Mandaty zdobyły także Centrum Demokratyczne i Socjalne, Zjednoczona Lewica, Konwergencja i Jedność, Partia Ruiza-Mateosa, Koalicja Nacjonalistyczna), Partia Andaluzyjska, Izquierda de los Pueblos, Batasuna i Por la Europa de los Pueblos.

</doc>
<doc id="1715017" url="https://pl.wikipedia.org/wiki?curid=1715017" title="Frank De Winne">
Frank De Winne

Frank Luc De Winne (ur. 25 kwietnia 1961 w Gandawie) – inżynier, pilot wojskowy, drugi belgijski astronauta.
Wykształcenie oraz służba wojskowa.
W sumie na różnych typach samolotów m. in F-16, Tornado, Jaguar i Mirage wylatał ponad 2 300 godzin.
Loty kosmiczne.
Swój pierwszy w kosmos Frank De Winne rozpoczął na pokładzie statku kosmicznego Sojuz TMA-1 30 października 2002. Dowódcą misji był Siergiej Zalotin, a drugim inżynierem pokładowym Jurij Łonczakow, który do załogi został włączony na miesiąc przed startem. Nastąpiło to z uwagi na skreślenie z jej składu kandydata na trzeciego kosmicznego turystę Jamesa L. Bass – członka zespołu *NSYNC. Drugiego dnia lotu, 1 listopada 2002 statek połączył się z Międzynarodową Stacją Kosmiczną, a jego załoga przeszła na pokład kompleksu orbitalnego. Podczas wspólnego lotu obie ekipy przeprowadziły w sumie 22 eksperymenty naukowe m.in. z biologii, geofizyki i medycyny, które przygotowali specjaliści z Rosji, Belgii i ESA. Statek Sojuz TMA-1 pozostał przycumowany do ISS do dyspozycji 5 stałej załogi. 10 listopada 2002 astronauci powrócili na Ziemię w kapsule Sojuza TM-34 lądując około 100 km NE od Arkałyku.
Podczas pobytu na stacji ISS wziął udział w drugim bezpośrednim połączeniu radiowym z Polską. W ramach projektu Centrum Nauki Kopernik – Niebo nad Warszawą odpowiedział na kilkanaście pytań zadanych przez polskie dzieci.

</doc>
<doc id="1715019" url="https://pl.wikipedia.org/wiki?curid=1715019" title="Opracowanie ekofizjograficzne">
Opracowanie ekofizjograficzne

Opracowanie ekofizjograficzne – dokumentacja sporządzana na potrzeby planów zagospodarowania przestrzennego lub studiów uwarunkowań i kierunków zagospodarowania przestrzennego gmin, charakteryzujące poszczególne elementy przyrodnicze i ich wzajemne powiązania na obszarze objętym planem lub studium.
Cele:
Zakres ekofizjografii:

</doc>
<doc id="1715020" url="https://pl.wikipedia.org/wiki?curid=1715020" title="Punta Udine">
Punta Udine

Punta Udine – szczyt w Alpach Kotyjskich, części Alp Zachodnich. Leży na granicy między Włochami (regionie Piemont) a Francją (region Alpy Wysokie). Sąsiaduje z Punta Venezia i Punta Roma. Szczyt można zdobyć drogami ze schroniska Refuge du Viso (2460 m) od strony francuskiej oraz Rifugio Vitale Giacoletti (2741 m) od strony włoskiej.
Pierwszego wejścia dokonali Giuseppe Morassutti i Giuseppe Perotti 1 września 1899 r.

</doc>
<doc id="1715021" url="https://pl.wikipedia.org/wiki?curid=1715021" title="Kaley Cuoco">
Kaley Cuoco

Kaley Christine Cuoco (wym. ; ur. 30 listopada 1985 w Camarillo, w Kalifornii) – amerykańska aktorka telewizyjna i filmowa.
Występowała w roli Bridget Hennessy w sitcomie "8 prostych zasad", Billie Jenkins w serialu "Czarodziejki" oraz Penny w sitcomie "Teoria wielkiego podrywu". Laureatka nagrody Teen Choice, dwukrotnie także nominowana do tego lauru, trzykrotna zdobywczyni nominacji do Nagrody Młodych Artystów. W głównej roli, jako Blanca Champion, wystąpiła w horrorze komediowym "Killer Movie" (2008). Od 31 grudnia 2013 do maja 2016 jej mężem był tenisista Ryan Sweeting. Od 30 czerwca 2018 roku jej mężem jest dżokej Karl Cook, z którym zaręczyła się 30 listopada 2017 roku.

</doc>
<doc id="1715023" url="https://pl.wikipedia.org/wiki?curid=1715023" title="High Hopes (piosenka Pink Floyd)">
High Hopes (piosenka Pink Floyd)

High Hopes – piosenka z 1994 roku nagrana przez brytyjski zespół progresywnego rocka Pink Floyd, która wydana została na albumie "The Division Bell" (1994).
Ta ballada rockowa była pierwszym utworem napisanym na potrzeby tego albumu, ale ukończona została jako ostatnia.
Tekst tej ballady dotyczy przemijania, rozczarowania niespełnieniem młodzieńczych marzeń. To właśnie z tekstu tego utworu został wzięty tytuł całego albumu, "The Division Bell". To dzwon wzywający do głosowania w Izbie Gmin. W utworze jest symbolem przemijającego beztroskiego dzieciństwa i zbliżającej się dorosłości. Teledysk do tego utworu wyreżyserował Storm Thorgerson.
Pod koniec utworu słychać wyciszoną rozmowę telefoniczną. Menedżer zespołu, Steve O’Rourke, dzwoni do syna Polly Samson, Charliego. Chce mu coś powiedzieć, ale chłopiec odkłada słuchawkę.
Cover utworu nagrała m.in. grupa Caliban (został wydany na wersji dodatkowej albumu "I Am Nemesis" z 2012).
Swoją wersję utworu „High Hopes” nagrał fiński zespół Nightwish (nagrali nawet na jego cześć cały album "").

</doc>
<doc id="1715027" url="https://pl.wikipedia.org/wiki?curid=1715027" title="Pădurea Craiului">
Pădurea Craiului

 
Pădurea Craiului (542.33; węg. "Király-erdő"; rum. i węg. „Królewski Las”) – góry w zachodniej Rumunii (w Siedmiogrodzie). Należą do grupy Gór Kereszu w Górach Zachodniorumuńskich ("Apuseni"). 
Góry Pădurea Craiului stanowią jedną z zachodnich odnóg Masywu Biharu, wcinającą się w Nizinę Cisy. Od południa opadają w kotlinę Beiuş, od północy w kotlinę Vad. Za granicę gór Pădurea Craiului z Masywem Biharu uważa się dolinę rzeki Iad. Najwyższym szczytem jest Hodrâncuşa – 1027 m n.p.m. Grzbiet obniża się ze wschodu na zachód, opadając na zachodnim skraju do 400–500 m n.p.m. Przedłużeniem gór Pădurea Craiului na zachodzie jest pasmo wzgórz Dealurile Vestice. 
Góry Pădurea Craiului zbudowane są przeważnie z wapieni jurajskich i kredowych z rozwiniętymi zjawiskami krasowymi z udziałem skał krystalicznych i osadowych, zwłaszcza na zachodzie. 

</doc>
<doc id="1715029" url="https://pl.wikipedia.org/wiki?curid=1715029" title="Gmina Dobrzeń">
Gmina Dobrzeń



</doc>
<doc id="1715030" url="https://pl.wikipedia.org/wiki?curid=1715030" title="Gmina Chrząsty">
Gmina Chrząsty



</doc>
<doc id="1715032" url="https://pl.wikipedia.org/wiki?curid=1715032" title="Gmina Ługniany">
Gmina Ługniany



</doc>
<doc id="1715035" url="https://pl.wikipedia.org/wiki?curid=1715035" title="Viso Mozzo">
Viso Mozzo

Viso Mozzo – szczyt w Alpach Kotyjskich, części Alp Zachodnich. Leży w północno-zachodnich Włoszech w regionie Piemont, blisko granicy z Francją. Szczyt można zdobyć ze schroniska Rifugio Quintino Sella al Monviso (2640 m). Najbliżej położona miejscowość to Crissolo w dolinie rzeki Pad.

</doc>
<doc id="1715038" url="https://pl.wikipedia.org/wiki?curid=1715038" title="Bric Bucie">
Bric Bucie

Bric Bucie (fr. Bric Bouchie lub Bric Bouchet) – szczyt w Alpach Kotyjskich, części Alp Zachodnich. Leży na granicy między Włochami (regionie Piemont) a Francją (region Alpy Wysokie). Szczyt można zdobyć drogami ze schroniska Rifugio Lago Verde (2583 m) po stronie włoskiej lub z miejscowości Abriès w dolinie Queyras od strony francuskiej.

</doc>
<doc id="1715039" url="https://pl.wikipedia.org/wiki?curid=1715039" title="Aleksander Błaszczyk">
Aleksander Błaszczyk

Aleksander Marian Błaszczyk (ur. 4 lutego 1947 w Gliwicach) – polski matematyk, wykładowca akademicki, profesor nauk matematycznych, polityk.
Życiorys.
Studiował na filii Uniwersytetu Jagiellońskiego, która stała się następnie Uniwersytetem Śląskim w Katowicach, studia ukończył w 1970. W 1974 uzyskał stopień naukowy doktora, promotorem pracy był profesor Jerzy Mioduszewski. Habilitował się w 1984. W 1996 otrzymał tytuł profesora nauk matematycznych. Zawodowo od 1970 związany z Instytutem Matematyki Uniwersytetu Śląskiego w Katowicach, na tej uczelni doszedł jako pracownik naukowy do stanowiska profesora zwyczajnego. Został też m.in. prorektorem Wyższej Szkoły Handlowej im. Królowej Jadwigi w Rudzie Śląskiej, kierownikiem Katedry Matematyki i Jej Stosowania w Wyższej Szkole Biznesu w Dąbrowie Górniczej, a także członkiem Komitetu Matematyki Polskiej Akademii Nauk. Jest autorem ponad 40 prac naukowych dotyczących głównie teorii mnogości, topologii i algebry Boole’a. W 2011 został członkiem komitetu redakcyjnego czasopisma „Wiadomości Matematyczne”.
Wstąpił do Platformy Obywatelskiej, wybrany na przewodniczącego zarządu powiatowego tej partii w Rudzie Śląskiej.

</doc>
<doc id="1715040" url="https://pl.wikipedia.org/wiki?curid=1715040" title="Apache Lenya">
Apache Lenya

Apache Lenya - system zarządzania treścią napisany w Java/XML, oparty na frameworku Apache Cocoon. System posiada planowanie wydarzeń, kontrolę wersji, wyszukiwarkę, edytory WYSIWYG.
Lenya pierwotnie została uruchomiona przez Michaela Wechnera na początku 1999 w celu zarządzania treścią dla prasy. Michael Wechner wcześniej pracował nad badaniami naukowymi w dziedzinie fizyki pisząc symulacje komputerowe dotyczące wzrostu dendrytu.
Na początku 2000 Michael współufundował projekt Wyona, który był kontynuacją systemu Lenya w oparciu o interaktywne wydanie gazety Neue Zürcher Zeitung. Nazwa Lenya jest połączeniem imion jego dwóch synów Levi'ego i Vanya.
Wiosną 2003, Wyona podarowała system Lenya fundacji Apache Software, gdzie Lenya stała się 
Projektem Najwyższego Poziomu we wrześniu 2004.
W roku 2006 Michael Wechner rozpoczął pracę nad bliźniaczym projektem Yanel (anagram słowa Lenya).

</doc>
<doc id="1715041" url="https://pl.wikipedia.org/wiki?curid=1715041" title="Województwo ciechanowskie (1793)">
Województwo ciechanowskie (1793)

Województwo ciechanowskie zostało utworzone na sejmie grodzieńskim 23 listopada 1793 r. z
powiatu ciechanowskiego, części sochocińskiego; ziemi zawkrzeńskiej, powiatu raciąskiego, płońskiego, mławskiego, niedzborskiego; ziemi zakroczymskiej, części ziemi wyszogrodzkiej i powiatu sochocińskiego po rzekę Płonnę; ziemi różańskiej i powiatu przasnyskiego. Nie zostało w pełni zorganizowane w związku z rozpoczęciem insurekcji kościuszkowskiej.
Województwo miało mieć w Sejmie dwóch senatorów (wojewodę i kasztelana) i sześciu posłów wybieranych na cztery lata (po dwóch z każdej ziemi). Miało wybierać po: 6 sędziów ziemskich (z ziemi ciechanowskiej 12), 6 komorników ziemskich (z ziemi ciechanowskiej 12), 1 pisarza sądowego ziemskiego (z ziemi ciechanowskiej 2), 9 komisarzy porządkowych (z ziemi ciechanowskiej 18), 3 regentów aktowych (z ziemi zakroczymskiej 2) z każdej ziemi. Sejmiki miały odbywać się: dla ziemi ciechanowskiej w kościele parafialnym w Ciechanowie, dla ziemi zakroczymskiej w kościele parafialnym w Zakroczymiu, dla ziemi różańskiej w kościele parafialnym w Makowie.
Województwo dzieliło się na trzy ziemie:

</doc>
<doc id="1715042" url="https://pl.wikipedia.org/wiki?curid=1715042" title="Kotlina Vad">
Kotlina Vad

 
Kotlina Vad (542.34; rum. "Depresiunea Vad Borod") – kotlina górska w Karpatach, na granicy Gór Zachodniorumuńskich i Wielkiej Niziny Węgierskiej. Leży w zachodniej Rumunii.
Kotlina Vad dzieli dwa pasma górskie odgałęziające się na północny zachód od Masywu Biharu – Pădurea Craiului na południu i góry Seş na północy. Na wschodzie wąska, na zachodzie otwiera się lejkowato na Nizinę Węgierską. Dno kotliny tworzą osady Morza Panońskiego, pocięte przez erozję rzeczną i obecnie tworzące krajobraz pagórkowaty. Kotlina stanowi środkowy odcinek doliny Szybkiego Kereszu. Biegną nią droga i linia kolejowa łączące Oradeę z Klużem. 

</doc>
