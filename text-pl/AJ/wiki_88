<doc id="1719722" url="https://pl.wikipedia.org/wiki?curid=1719722" title="Fly Like a Bird">
Fly Like a Bird

Fly Like a Bird – piosenka w stylu R&amp;B z elementami gospel skomponowana przez Mariah Carey i Jamesa „Big Jim” Wrighta na dziesiąty studyjny album Carey, The Emancipation of Mimi. Produkcją utworu zajęli się również Carey i Wright.
Piosenka ma charakter religijny i skierowana jest do Boga: „Lecieć jak ptak, wznieść się do nieba, teraz Cię potrzebuję Panie, unieś mnie wysoko!”. Utwór został wydany jako siódmy singiel promujący album, jednak nie uzyskał praw komercyjnych i został wydany tylko w Stanach Zjednoczonych w formacie digital download.
Wydanie.
„Fly Like a Bird” został wydany wspólnie z „My Saving Grace”, piosenką z dziewiątego studyjnego albumu Carey – Charmbracelet. Oba utwory w dniu 18 maja 2005 r. trafiły wyłącznie do amerykańskich stacji radiowych grających muzykę gospel.
W kwietniu 2006 r. piosenka trafiła do amerykańskich stacji radiowych zajmujących się muzyką urban i urban adult contemporary. W tym samym czasie inny singiel Carey, Say Somethin', który promował ten sam album, trafił do rozgłośni radiowych grających muzykę pop oraz rhythmic. „Fly Like a Bird” nie znalazł się na liście "Billboard Hot 100", zajmując jedynie 104. miejsce. O wiele lepsze rezultaty singiel uzyskał na innych amerykańskich notowaniach, na liście "Billboard Hot R&amp;B/Hip-Hop Songs" zajął 19. miejsce, a na "Hot Adult R&amp;B Airplay" przez 6 tygodni zajmował najwyższą pozycję.
Wykonanie.
Piosenka wielokrotnie została wykonana „na żywo” przez Mariah. Po raz pierwszy miało to miejsce 9 września 2005 r., w trakcie koncertu „"Shelter from the Storm: A Concert for the Gulf Coast"”, który miał na celu pomoc poszkodowanym w wyniku Huraganu Katrina.
Po raz kolejny Mariah wykonała utwór 8 lutego 2006 r. podczas gali rozdania nagród Grammy. Artystka wykonała „Fly Like a Bird” wraz z jej wielkim hitem „We Belong Together”. Wokalistce towarzyszył wówczas Wright w akopaniamencie organów i pianina.
Występ ten wzbudził wielki zachwyt wśród widowni, za co dostał owacje na stojąco, a krytycy okrzyknęli go „najlepszym wykonaniem gali” oraz „najlepszym wykonaniem roku”.
9 kwietnia 2008 r., Mariah zaśpiewała tę piosenkę w amerykańskim programie "„Idol Gives Back”" będącego częścią American Idol.

</doc>
<doc id="1719723" url="https://pl.wikipedia.org/wiki?curid=1719723" title="Mathew Kipkoech Kisorio">
Mathew Kipkoech Kisorio

Mathew Kipkoech Kisorio (ur. 16 maja 1989 w Kapchumba w Prowincji Wielkiego Rowu) – kenijski lekkoatleta, długodystansowiec.
Kontrola antydopingowa przeprowadzona podczas mistrzostw Kenii w 2012 wykazała obecność u Kisorio niedozwolonych środków za co ukarano go dwuletnią dyskwalifikacją (do 10 lipca 2014).
Lekkoatletykę uprawiał jego ojciec Some Muge, także młodsi bracia Kisorio – Peter Some i Nicholas Togom są biegaczami długodystansowymi.

</doc>
<doc id="1719726" url="https://pl.wikipedia.org/wiki?curid=1719726" title="Tides From Nebula">
Tides From Nebula

Tides From Nebula – polski zespół post-rockowy utworzony w 2008 roku w Warszawie.
Historia.
Grupa powstała w styczniu 2008 roku w Warszawie. Nazwa zespołu odnosi się do mgławicy, obłoku gazu i pyłu międzygwiazdowego. Maciej Karbowski:
Pierwszy koncert grupy odbył się 18 maja w stołecznym klubie No Mercy. We wrześniu, wraz z zespołem Root, Tides From Nebula wyruszył na pierwszą trasę koncertową występując następnie w październiku z amerykańską grupą Caspian oraz włoską grupą At The Soundawn. 
2009: "Aura".
Sesja nagraniowa odbyła się na przełomie lutego i marca 2009 roku w Squat Studio pod okiem Łukasza Żebrowskiego. Okładkę albumu przygotował portugalski artysta Helder Pedro, który współpracował między innymi z God Is an Astronaut. 
W marcu zespół wystąpił na Asymmetry Festival we Wrocławiu zdobywając główną nagrodę oraz nagrodę publiczności. Niedługo później, 31 marca, na koncercie poprzedzającym Pure Reason Revolution został zaprezentowany materiał z nadchodzącej płyty "Aura". Sam album ukazał się 25 maja nakładem Lou &amp; Rocked Boys.
2011: "Earthshine".
Drugi album formacji, zatytułowany "Earthshine" miał swoją premierę 9 maja 2011 roku. Materiał na druga płytę powstał w pierwszej połowie 2010 roku, do realizacji całego przedsięwzięcia przyłączył się, w roli producenta, Zbigniew Preisner. Realizacją nagrań zajął się Rafał Smoleń. Zespół był bardzo zadowolony z rezultatów współpracy: „Na naszej drugiej płycie umieściliśmy tyle prawdziwych siebie, ile tylko zdołaliśmy, jesteśmy z niej bardzo dumni”.
2013: "Eternal Movement".
Trzeci album grupy został nagrany w Rolling Tapes Studio w Srebrnej Górze. Producentem albumu został znany z progresywnych skandynawskich brzmień norweg Christer André Cederberg a asystował mu Marek Szwarc.

</doc>
<doc id="1719728" url="https://pl.wikipedia.org/wiki?curid=1719728" title="Jadwiga Wróbel">
Jadwiga Wróbel

Jadwiga Wróbel (ur. 18 sierpnia 1939 w Piotrowie) – polska rolniczka, nauczycielka i polityk, posłanka na Sejm PRL IX kadencji.
Życiorys.
W 1956 skończyła Technikum Rolnicze w Witkowie i została nauczycielką w szkole podstawowej w Radolinie. Od 1958 prowadziła własne gospodarstwo rolne w Bobrowie. Była też członkinią rady nadzorczej Gminnej Spółdzielni. W latach 1985–1989 pełniła mandat posłanki na Sejm PRL IX kadencji w okręgu Konin z ramienia Zjednoczonego Stronnictwa Ludowego (zasiadała w wojewódzkim kierownictwie tej partii). Była członkinią sejmowej Komisji Rolnictwa, Leśnictwa i Gospodarki Żywnościowej. Otrzymała Medal 40-lecia Polski Ludowej.

</doc>
<doc id="1719732" url="https://pl.wikipedia.org/wiki?curid=1719732" title="Immunopatie">
Immunopatie



</doc>
<doc id="1719733" url="https://pl.wikipedia.org/wiki?curid=1719733" title="Defekty immunologiczne">
Defekty immunologiczne



</doc>
<doc id="1719735" url="https://pl.wikipedia.org/wiki?curid=1719735" title="Defekt immunologiczny">
Defekt immunologiczny



</doc>
<doc id="1719738" url="https://pl.wikipedia.org/wiki?curid=1719738" title="Transpozony">
Transpozony



</doc>
<doc id="1719740" url="https://pl.wikipedia.org/wiki?curid=1719740" title="Prowirusy">
Prowirusy



</doc>
<doc id="1719743" url="https://pl.wikipedia.org/wiki?curid=1719743" title="Grand Prix San Marino 1981">
Grand Prix San Marino 1981

Grand Prix San Marino 1981 (oryg. Gran Premio di San Marino) – czwarta runda Mistrzostw Świata Formuły 1 w sezonie 1981, która odbyła się 3 maja 1981, po raz pierwszy na torze Imola.
1. Grand Prix San Marino, pierwsze zaliczane do Mistrzostw Świata Formuły 1.

</doc>
<doc id="1719747" url="https://pl.wikipedia.org/wiki?curid=1719747" title="Kardiomioplastyka">
Kardiomioplastyka



</doc>
<doc id="1719750" url="https://pl.wikipedia.org/wiki?curid=1719750" title="Ts3">
Ts3



</doc>
<doc id="1719753" url="https://pl.wikipedia.org/wiki?curid=1719753" title="Stanisław Zięba (1933–2020)">
Stanisław Zięba (1933–2020)

Stanisław Antoni Zięba (ur. 5 lipca 1933 w Szadku, zm. 23 marca 2020) – polski rolnik, zootechnik i polityk, poseł na Sejm PRL IX kadencji.
Życiorys.
Syn Franciszka i Marianny z Chudziaszków. Od 1940 do 1941 przebywał w niemieckim obozie przesiedleńczym w Łodzi oraz Konstantynowie Łódzkim. Szkołę powszechną ukończył w Szadku, po czym kształcił się w gimnazjum w Zduńskiej Woli. W 1953 ukończył Liceum Rolnicze w Szamotułach, zostając technikiem zootechniki i podjął pracę w Zespole Państwowych Gospodarstw Rolnych. W latach 1953–1956 odbywał służbę wojskową. W 1954 ukończył, w stopniu plutonowego, Szkołę Podoficerską Korpusu Bezpieczeństwa Wewnętrznego w Warszawie. Prowadził własne gospodarstwo rolne w Szadku. W 1958 wstąpił do Zjednoczonego Stronnictwa Ludowego i został prezesem Gminnej Spółdzielni „Samopomoc Chłopska” w Szadku (którym był do 1961). Był radnym Wojewódzkiej Rady Narodowej w Łodzi i następnie w Sieradzu, a także radnym Miejskiej RN w Szadku. W 1974 się ożenił. Działał w m.in. we Froncie Jedności Narodu, Ochotniczej Rezerwie Milicji Obywatelskiej, Związku Młodzieży Polskiej i w kółkach rolniczych. Zasiadał we władzach ZSL na wszystkich szczeblach. W 1981 zasiadł w Radzie Centralnego Związku Spółdzielni Rolniczych „Samopomoc Chłopska”, a w 1984 w Prezydium Wojewódzkiego Komitetu Patriotycznego Ruchu Odrodzenia Narodowego w Sieradzu. W latach 1985–1989 pełnił mandat posła na Sejm PRL IX kadencji w okręgu Sieradz z ramienia ZSL, zasiadając w Komisji Przemysłu oraz w Komisji Rynku Wewnętrznego i Usług. W czasie III RP działacz Polskiego Stronnictwa Ludowego. W 1994 wstąpił do Związku Wysiedlonych Ziemi Łódzkiej w Łodzi, a w 1995 do Stowarzyszenia Polaków Poszkodowanych przez III Rzeszę w Warszawie. W 1998 jako rolnik przeszedł na emeryturę.
Odznaczony Medalem 30-lecia Polski Ludowej, Medalem 40-lecia Polski Ludowej, Złotym i Srebrnym Krzyżem Zasługi, Krzyżem Kawalerskim Orderu Odrodzenia Polski oraz odznakami „Za zasługi dla województwa sieradzkiego” i Zasłużony Pracownik Rolnictwa.
Pochowany 25 marca 2020 na cmentarzu pw. św. Wawrzyńca w Szadku. Jego córka Jolanta Zięba-Gzik w latach 2015–2018 zasiadała w zarządzie województwa łódzkiego, zaś od 2014 jest radną sejmiku z ramienia PSL.

</doc>
<doc id="1719754" url="https://pl.wikipedia.org/wiki?curid=1719754" title="Cold Spring Harbor Laboratory">
Cold Spring Harbor Laboratory

Cold Spring Harbor Laboratory (CSHL) – prywatna instytucja badawcza i edukacyjna non-profit, prowadząca badania na polu nowotworów, neurobiologii, genetyki roślin, genomiki i bioinformatyki. Siedziba mieści się w hrabstwie Nassau w stanie Nowy Jork.
Laboratorium zostało założone w 1890 roku przy Brooklyn Institute of Arts and Sciences i było jedną z pierwszych na świecie instytucji badawczych w dziedzinie genetyki. Przez te lata w laboratorium pracowało ośmiu laureatów nagrody Nobla.
Miejsce wielu odkryć, m.in. ruchomych elementów genomu (później nazwanych transpozonami) dokonanego przez Barbarę McClintock oraz eksperymentu A. Hersheya i M. Chase.
Od 1968 roku dyrektorem, następnie w latach 1994-2003 prezydentem, a ostatecznie do wymuszonej emerytury w 2007 roku kanclerzem CSHL był inny noblista, współautor modelu budowy przestrzennej podwójnej helisy DNA, James Watson. To w CSHL podczas sympozjum na temat wirusów pracujący wówczas w Laboratorium Cavendisha Watson po raz pierwszy omawiał publicznie swój artykuł z tym odkryciem.
Od założenia Laboratorium prowadzi działalność edukacyjną, m.in. poprzez założoną w 1999 roku Watson School of Biological Sciences.

</doc>
<doc id="1719755" url="https://pl.wikipedia.org/wiki?curid=1719755" title="Wybicie warki">
Wybicie warki

Wybicie warki – przepompowanie uwarzonej (ugotowanej) brzeczki do następnego urządzenia, którym najczęściej jest kadź wirowa typu whirlpool, w której oddzielane są osady gorące. Wybicie warki kończy etap warzenia brzeczki z chmielem.

</doc>
<doc id="1719758" url="https://pl.wikipedia.org/wiki?curid=1719758" title="Grande Rocheuse">
Grande Rocheuse

Grande Rocheuse – szczyt w Masywie Mont Blanc, w grupie Triolet-Verte. Leży we wschodniej Francji (departament Górna Sabaudia), między szczytami Aiguille Verte i Aiguille du Jardin. Szczyt można zdobyć ze schroniska Refuge du Couvercle (2687 m).
Pierwszego wejścia dokonali Michel Ducroz, Michel Balmat i R. Fowler w 1865 r.

</doc>
<doc id="1719760" url="https://pl.wikipedia.org/wiki?curid=1719760" title="Pięcioprocentowcy">
Pięcioprocentowcy

Pięcioprocentowcy lub Naród Bogów i Ziem (ang. The Nation of Gods and Earths) – synkretyczny ruch religio-społeczny zapoczątkowany został w Harlemie w Nowym Jorku przez Clarence'a Smitha lepiej znanego pod pseudonimem Clarence 13X, określanego przez jego studentów jako Allah (arabskie imię Boga) lub Ojca. Ruch "rozgniewał" ówczesnych polityków i przywódców religijnych, którzy postrzegali pięcioprocentowców jako odłam Narodu Islamu, który według tradycyjnych muzułmanów był postrzegany jako heretycki. Początkowo 5% Nation był również uważany za gang. Naród Bogów i Matek Ziem uważał, że "Prawdziwy Czarny Człowiek" (ang. Original Blackman) jest Bogiem, a "Prawdziwa Czarna Kobieta" (ang. Original Blackwoman) jest Ziemią.
Nauczanie.
Podstawy.
Członkowie Narodu Bogów i Ziem postrzegają siebie jako Boga (zarówno indywidualnie jak i zbiorowo) i odnoszą się do siebie jak naukowcy, co ma oznaczać dowody na ich teorie i wiarę. Uważają, że człowiek to Allah czyli Arm Leg Leg Arm Head (Ramię-Noga-Noga-Ramię-Głowa) co znaczy, że w każdym człowieku żyje Bóg, lub nazwa Islam, czyli I Self Lord And Master (Ja Sam Panem I Mistrzem).
Podstawową zasadą nauczania jest jej recytacja, rozumienie i zastosowanie w życiu codziennym poprzez korzystanie z "Najwyższej Matematyki" (ang. Supreme Mathematics) i "Najwyższego Alfabetu" (ang. Supreme Alphabet) opracowanych przez Clarence'a 13X, a także 120 Lekcji (ang. 120 Lessons) czasami określanych jako stopnie lub "Najwyższa Mądrość" (ang. Supreme Wisdom) opracowanych przez Wallace Fard Muhammad i Elijah Muhammad.
Pochodzenie nazwy "pięcioprocentowycy".
Nazwa pięcioprocentowcy pochodzi z założenia, że świat podzielony jest na trzy grupy.
Grupa pierwsza – 85%.
Według Narodu Bogów i Ziem do pierwszej grupy zalicza się 85% populacji świata. Uważają, że żyją oni w "potrójnym Stanie Ciemności" (ang. Triple Stage Of Darkness), czyli są ślepi, głusi i niemi (ang. Dumb, Deaf and Blind), a co za tym idzie doświadczają "Śmierci Umysłowej" (ang. Mental Death), czyli są materialistami, odrzucają duchowość i wierzą w Tajemniczego Boga, który nie istnieje, bądź są ateistami. Ten sposób myślenia ma wiele wspólnego z buddyzmem.
Grupa druga – 10%.
Grupa stanowiąca 10% to ludzie, którzy znają prawdę, mają władzę nad masami i próbują wmówić im istnienie Tajemniczego Boga, którego tak naprawdę nie ma, często są postrzegani za chrześcijan i kaznodziejów.
Grupa trzecia – 5%.
To ludzie oświeceni, znający prawdę, chcący nauczać ludzi z grupy pierwszej (85%) i pokazać, że prawdziwy i jedyny Bóg żyje w nich samych.
Uniwersalny język.
Najwyższa Matematyka (Supreme Mathematics).
Najwyższa Matematyka polega na przypisaniu do każdej cyfry odpowiedniego słowa. Każda cyfra oznacza jeden z problemów ludzkości.
Najwyższy Alfabet (Supreme Alphabet).
Najwyższy Alfabet podobnie jak w Najwyższej Matematyce do każda litera to inne słowo.
Wpływ i interakcja.
Szkoły.
Pięcioprocentowcy swoją siedzibę mają na Harlemie w Nowym Jorku. Allah School in Mecca wcześniej znana pod nazwą Street Academy założona została w 1966 roku przez National Urban League, a dzięki pomocy burmistrza Nowego Jorku John Lindsay i jego asystenta Barry Gottehrer Urban League i Clarence 13X musieli płacić za prowadzenie działalności tylko jednego dolara dziennie. Szkoła znajduje się pod adresem 2122 7th Avenue, co jest uważane za szczęście ponieważ, według "Najwyższej Matematyki" liczba 7 oznacza Boga, a po dodaniu pierwszych czterech cyfr adresu otrzymamy liczbę 7 (2+1+2+2=7). Pierwsze lekcje w szkole rozpoczęły się w roku 1966. Do szkoły uczęszczało 30 uczniów, a cała szkoła liczyła kilku nauczycieli i trzech ulicznych pracowników. W szkole uczono się matematyki, angielskiego i samoobrony. W roku 1969 doszło do konfliktu między Urban League a "Ojcem", dwa miesiące później Clarence 13X został zabity na Harlemie w Nowym Jorku.
Druga szkoła Allah School in Medina znajduje się na Brooklynie.
Konflikty.
Rozłam między "Ojcem" a Nation of Islam doprowadził do licznych starć i zamieszek. Zabójstwo Clarence'a 13X w 1969 roku do tej pory nie zostało rozwiązane, za co wielu oskarża FBI i New York City Police Department za nieścisłości w śledztwie. Zabójstwo było ciosem dla ruchu, ale zgodnie z ostatnią wolą Ojca najmłodsi uczniowie muszą kontynuować jego dzieło. Rolę lidera przejął dobry przyjaciel Ojca. W następnych latach pięcioprocentowcy byli różnie traktowani, niektórzy traktowali ich jako ludzi szerzących swoją wiarę i przekonania, a inni jako sektę. Po zamordowaniu Martina Luthera Kinga przez J. E. Raya duża część czarnej społeczności w Ameryce wszczęła zamieszki na ulicach dużych miast, w tym i Nowego Jorku, w trakcie których pięcioprocentowcy poczynali starania, by uspokoić sytuację.
Kultura hip-hop.
We wczesnych latach 80. w USA pięcioprocentowcy zaczęli się utożsamiać z kulturą hip-hopu. Szybkie rozprzestrzenianie zawdzięcza się najwyższej matematyce i najwyższemu alfabetowi, które były zasadami życia dla wielu Czarnych z biednych gett. Jedną z największych grup, która rozpowszechniła pięcioprocentowców, jest Wu-Tang Clan. 
W 2005 roku amerykański raper Lord Jamar wydał album, The 5% Album, poświęcony w całości pięcioprocentowcom.

</doc>
<doc id="1719761" url="https://pl.wikipedia.org/wiki?curid=1719761" title="5% Nation">
5% Nation



</doc>
<doc id="1719762" url="https://pl.wikipedia.org/wiki?curid=1719762" title="5 Percent Nation">
5 Percent Nation



</doc>
<doc id="1719764" url="https://pl.wikipedia.org/wiki?curid=1719764" title="Typhlonectes">
Typhlonectes

Typhlonectes – rodzaj płaza beznogiego z rodziny Typhlonectidae.
Zasięg występowania.
Rodzaj obejmuje gatunki występujące w północnej Ameryce Południowej.
Systematyka.
Podział systematyczny.
Do rodzaju należą następujące gatunki:

</doc>
<doc id="1719765" url="https://pl.wikipedia.org/wiki?curid=1719765" title="Mieczysław Bandurka">
Mieczysław Bandurka

Mieczysław Piotr Bandurka (ur. 1 czerwca 1927 w Czeremoszni k. Żółkwi, zm. 17 czerwca 2003) – polski historyk, archiwista, polityk, poseł na Sejm PRL IX kadencji.
Życiorys.
Syn Aleksandra i Marii. W Żółkwi ukończył szkołę powszechną i w 1944 gimnazjum. W tym samym roku wraz z rodziną przeprowadził się do Zbydniowa. W 1947 uzyskał świadectwo dojrzałości w Liceum Humanistycznym w Stalowej Woli i rozpoczął studia historyczne i archiwalne na Wydziale Humanistycznym Uniwersytetu Łódzkiego, które ukończył w 1951, uzyskując tytuł magistra.
W 1967 obronił na UŁ pracę doktorską pod tytułem "Walki chłopów okręgu łódzkiego w okresie rewolucji 1905–1907". W 1971 został samodzielnym pracownikiem naukowo-badawczym, a w 1973 docentem. 
W 1983 współorganizował Muzeum Oświaty Ziemi Łódzkiej, w którym był współautorem wielu wystaw. 
W 1996 uzyskał habilitację na Uniwersytecie Mikołaja Kopernika w Toruniu. Jego praca nosiła tytuł "Zmiany administracyjne i terytorialne ziem województwa łódzkiego w XIX i XX wieku" (wydana drukiem: Warszawa: PWN, 1974).
W latach 1949–1997 był pracownikiem Archiwum Państwowego w Łodzi.
Działalność stowarzyszeniowa i związkowa.
Od 1950 był członkiem Oddziału Łódzkiego Polskiego Towarzystwa Historycznego (od 1956 zasiadał w jego zarządzie, w latach 1987–1994 był wiceprzewodniczącym, we wrześniu 2000 został jego honorowym członkiem). Od 1958 należał też do Polskiego Towarzystwa Historii Medycyny, a od 1962 do Stowarzyszenia Archiwistów Polskich oraz Towarzystwa Przyjaciół Łodzi (w późniejszych latach pełnił funkcję jego wiceprzewodniczącego). Był także przez ponad 15 lat członkiem Komisji Historycznej Okręgu Łódzkiego Związku Nauczycielstwa Polskiego oraz przez ponad 10 lat przewodniczącym Komisji Archiwalnej Zarządu Głównego ZNP.
W 1987 został przyjęty do Łódzkiego Towarzystwa Naukowego.
Działalność polityczna.
W 1961 przystąpił do Stronnictwa Demokratycznego. Został później przewodniczącym Komisji Historycznej Komitetu Łódzkiego SD. Zasiadał w radzie wojewódzkiej PRON.
W 1985 uzyskał z ramienia SD mandat posła na Sejm PRL IX kadencji. Reprezentował okręg Łódź Śródmieście. Zasiadał w Komisji Administracji, Spraw Wewnętrznych i Wymiaru Sprawiedliwości, Komisji Edukacji Narodowej i Młodzieży oraz w Komisji Nadzwyczajnej do rozpatrzenia projektu ustawy Prawo o stowarzyszeniach oraz projektów ustaw dotyczących związków zawodowych.
Śmierć i pogrzeb.
Zmarł po długoletniej chorobie 17 czerwca 2003. Cztery dni później został pochowany na cmentarzu katolickim na Dołach w Łodzi.
Nagrody i odznaczenia.
W 1985 otrzymał Nagrodę Miasta Łodzi. Otrzymał też liczne odznaczenia państwowe i resortowe, m.in. Krzyż Kawalerski Orderu Odrodzenia Polski, Medal Komisji Edukacji Narodowej, a także Honorową Odznakę „Za zasługi dla archiwistyki”.

</doc>
<doc id="1719766" url="https://pl.wikipedia.org/wiki?curid=1719766" title="ZAZ Sens">
ZAZ Sens



</doc>
<doc id="1719767" url="https://pl.wikipedia.org/wiki?curid=1719767" title="José Ribeiro e Castro">
José Ribeiro e Castro

José Ribeiro e Castro (ur. 24 grudnia 1953 w Lizbonie) – portugalski prawnik i adwokat, deputowany do Zgromadzenia Republiki (1976–1983, 1999, od 2009) i Parlamentu Europejskiego (1999–2009), przewodniczący Centrum Demokratyczno-Społecznego – Partii Ludowej (2005–2007).
Życiorys.
W 1975 ukończył studia prawnicze na Uniwersytecie Lizbońskim. Od 1975 do 1999 pracował jako prawnik i radca prawny, od 1999 praktykował jako adwokat. Był m.in. sekretarzem stanu i asystentem wicepremiera w rządzie PSD (od 1980 do 1983), doradcą i asystentem ministra oświaty (1987–1991), doradcą prawnym w Ministerstwie Pracy i Zabezpieczenia Społecznego (od 1991) oraz członkiem i przewodniczącym komisji podatkowej Rádio e Televisão de Portugal (1988–1991). W latach 1991–1999 zatrudniony na różnych stanowiskach w stacji TVI.
W 1974 przystąpił do Centrum Demokratyczno-Społecznego. Zasiadał w jego komisji politycznej (1979–1983, 1998–2003). Od kwietnia 2005 do kwietnia 2007 pełnił obowiązki prezesa CDS-PP.
Sprawował liczne funkcje samorządowe i parlamentarne: od 1982 do 1985 był radnym Rady Miejskiej w Odemira, później radnym i przewodniczącym zgromadzenia miejskiego Sintry (2002–2005). W 1976 po raz pierwszy uzyskał mandat posła do Zgromadzenia Republiki. Po raz kolejny był wybierany w latach 1980 i 1999. W listopadzie 1999 wszedł w skład Parlamentu Europejskiego. Reelekcję uzyskał w 2004. W VI kadencji był członkiem grupy Europejskiej Partii i Europejskich Demokratów. W latach 2005–2007 stał na czele swojego ugrupowania. W 2009 ponownie wybrany w skład krajowego parlamentu, mandat utrzymał również w 2011.
Od 1997 do 1998 pełnił obowiązki wiceprezesa klubu sportowego SL Benfica Lizbona. Jest żonaty, ma czwórkę dzieci.

</doc>
<doc id="1719771" url="https://pl.wikipedia.org/wiki?curid=1719771" title="Federico Marchetti">
Federico Marchetti

Federico Marchetti (ur. 7 lutego 1983 w Bassano del Grappa) – włoski piłkarz występujący na pozycji bramkarza. Od 2018 gra we włoskim klubie Genoa.
Kariera klubowa.
Federico Marchetti jest wychowankiem klubu Torino Calcio. Za nim zadebiutował w jego barwach był jednak wypożyczany do innych drużyn. W sezonie 2002/2003 był podstawowym bramkarzem grającego w Serie C2 Pro Vercelli. Podczas rozgrywek 2003/2004 przebywał natomiast na wypożyczeniu w dwóch drugoligowych zespołach – Crotone i Treviso, jednak dla żadnego z nich nie rozegrał ani jednego spotkania. Po zakończeniu sezonu Marchetti powrócił do Torino i 16 stycznia 2005 w przegranym 1:2 pojedynku z Treviso zadebiutował w Serie A. Wkrótce potem po raz drugi w karierze został wypożyczony do Pro Vercelli, dla którego do końca sezonu 2004/2005 zanotował 13 występów w Serie C2. Następnie przez rok grał na wypożyczeniu w czwartoligowym AS Biellese, po czym został wykupiony przez działaczy UC AlbinoLeffe i przez dwa lata grał z tą drużyną w Serie B. W AlbinoLeffe był początkowo rezerwowym dla Paolo Acerbisa, a następnie stał się pierwszym bramkarzem klubu.
W lipcu 2008 kierownictwo Cagliari Calcio wypożyczyło Marchettiego na jeden sezon z opcją wykupienia po zakończeniu rozgrywek połowy praw do jego karty zawodniczej. W Cagliari bramkarz zadebiutował 31 sierpnia podczas przegranego 1:4 ligowego meczu z S.S. Lazio. W sezonie 2008/2009 rozegrał łącznie 35 spotkań, w których wpuścił 41 goli. Po zakończeniu rozgrywek włoska prasa poinformowała, że w 2010 Marchetti zostanie zawodnikiem Milanu. Następnie prezydent Cagliari – Massimo Cellino zdementował jednak informacje o tym, że Marchetti miałby zostać piłkarzem wielokrotnego mistrza Włoch. W drugiej połowie czerwca działacze Cagliari wykupi połowę praw do karty Marchettiego z AlbinoLeffe i tym samym zawodnik stał się współwłasnością obu klubów.
5 lipca 2011 w wieku 28 lat Marchetti został kupiony przez S.S. Lazio za nieco ponad 5 milionów. W lipcu 2018 przechodzi do Genui za darmo.
Kariera reprezentacyjna.
W reprezentacji Włoch Marchetti zadebiutował 6 czerwca 2009 roku w towarzyskim spotkaniu przeciwko Irlandii Północnej. Bramkarz rozegrał pełne 90 minut, a Włosi zwyciężyli 3:0. W pierwszym meczu Mistrzostw Świata 2010 przeciwko Paragwajowi w przerwie zastąpił kontuzjowanego Gianluigiego Buffona i do końca spotkania nie wpuścił żadnej bramki.

</doc>
<doc id="1719773" url="https://pl.wikipedia.org/wiki?curid=1719773" title="Synod Kościoła Ewangelicko-Augsburskiego w RP">
Synod Kościoła Ewangelicko-Augsburskiego w RP

Synod Kościoła Ewangelicko-Augsburskiego w RP – najwyższa władza Kościoła Ewangelicko-Augsburskiego w RP. Do jego kompetencji należy stanowienie prawa kościelnego, wybór biskupa Kościoła, konsystorza i rady synodalnej. Wybierany jest na pięcioletnią kadencję, która rozpoczyna się z dniem pierwszej sesji Synodu. Odbywa się przynajmniej raz w roku. Prezydium Synodu liczy pięć osób: prezes Synodu, dwóch radców duchownych i dwóch radców świeckich.
Kompetencje Synodu.
Zgodnie z Zasadniczym Prawem Wewnętrznym Kościoła Ewangelicko-Augsburskiego w Rzeczypospolitej Polskiej do kompetencji Synodu Kościoła należy:
Skład Synodu.
W skład Synodu wchodzą:
Komisje Synodalne.
XIV Synod Kościoła (od 2017) powołał następujące Komisje Synodalne:
XIII Synod Kościoła (2012–2017) powołał następujące Komisje Synodalne:

</doc>
<doc id="1719775" url="https://pl.wikipedia.org/wiki?curid=1719775" title="Role-based Access Control">
Role-based Access Control



</doc>
<doc id="1719776" url="https://pl.wikipedia.org/wiki?curid=1719776" title="Wrzód Curlinga">
Wrzód Curlinga

Wrzód Curlinga – ostry wrzód stresowy żołądka lub dwunastnicy, będący powikłaniem ciężkich oparzeń. Wrzody Curlinga zwykle powstają w dnie żołądka (mogą obejmować też trzon).
Jednostkę chorobową opisał brytyjski lekarz Thomas Blizard Curling w 1842.

</doc>
<doc id="1719777" url="https://pl.wikipedia.org/wiki?curid=1719777" title="Pokémon Gold i Silver">
Pokémon Gold i Silver

 oraz – dwie gry z serii Pokémon wydane na przenośne konsole Game Boy i Game Boy Color, których akcja gry toczy się w fikcyjnych regionach Johto i Kanto.
W 2009 roku Nintendo wydało remaki tych gier – Pokémon HeartGold i SoulSilver, na konsolę Nintendo DS.

</doc>
<doc id="1719781" url="https://pl.wikipedia.org/wiki?curid=1719781" title="Thomas Blizard Curling">
Thomas Blizard Curling

Thomas Blizard Curling (ur. 1 stycznia 1811 w Londynie, zm. 4 marca 1888 w Cannes) – brytyjski chirurg. 
Pomimo braku pełnego wykształcenia medycznego od 1832 roku pracował jako chirurg w Royal London Hospital. W roku 1873 został prezesem Royal College of Surgeons. Przed osiągnięciem 60 roku życia przeszedł na emeryturę i zamieszkał w Brighton.
W 1832 roku otrzymał nagrodę Royal College of Surgeons za swoją pracę dotyczącą tężca. W roku 1842 opisał tzw. wrzód Curlinga. W 1850 roku opublikował pracę, w której przedstawił związek obrzęku śluzowatego z niedoczynnością tarczycy. Zajmował się też chorobami odbytnicy i jąder. 

</doc>
<doc id="1719783" url="https://pl.wikipedia.org/wiki?curid=1719783" title="Monte Brouillard">
Monte Brouillard

Monte Brouillard – szczyt w Masywie Mont Blanc, grupie górskiej Mont Blanc. Leży w północnych Włoszech w regionie Dolina Aosty. Znajduje się na południe od Mont Blanc. Szczyt można zdobyć ze schroniska Rifugio Monzino (2580 m).

</doc>
<doc id="1719784" url="https://pl.wikipedia.org/wiki?curid=1719784" title="Carlos Coelho">
Carlos Coelho

Carlos Miguel Maximiano de Almeida Coelho (ur. 20 maja 1960 w Lizbonie) – portugalski polityk, sekretarz stanu w resorcie oświaty (1994–1995), wieloletni deputowany do Parlamentu Europejskiego.
Życiorys.
W młodości pracował jako specjalista ds. ubezpieczeń. W wieku 17 lat został wybrany radnym Sintry, a w wieku 19 lat najmłodszym w historii posłem do Zgromadzenia Republiki. Po raz kolejny uzyskiwał reelekcję w latach 1980, 1983, 1987 (z okręgu Lizbona), 1991 i 1995 (z okręgu Santarém). Był przewodniczącym Komisji ds. Młodzieży (1987–1995) oraz wiceprzewodniczącym grupy parlamentarnej Partii Socjaldemokratycznej (1989–1998).
Był działaczem młodzieżowym: szefem młodzieżówki socjalistyczno-demokratycznej (1986–1988), przewodniczącym ogólnego zgromadzenia Krajowej Rady Młodzieży (1987–1990) oraz przewodniczącym Luzo-Atlantyckiego Zgromadzenia Młodych Liderów Politycznych (1988–1992). Pełnił też funkcję wiceprzewodniczącego rady nadzorczej związanego z PSD Instytutu Francisca Sá Carneiro (2000–2006).
Od 1994 do 1995 sprawował urząd sekretarza stanu w Ministerstwie Oświaty, wcześniej zasiadając w krajowej komisji ds. reformy systemu szkolnego (1986–1987) oraz w Krajowej Radzie Szkolnictwa (1990–1994). Od stycznia do lipca 1994 pełnił obowiązki posła do Parlamentu Europejskiego, podobnie w okresie od 1998 do 1999 (zastąpił wówczas Antónia Capucho). W 1999, 2004, 2009 i 2014 uzyskiwał reelekcję do tego gremium.

</doc>
<doc id="1719785" url="https://pl.wikipedia.org/wiki?curid=1719785" title="Bram De Ly">
Bram De Ly

Bram de Ly (ur. 21 stycznia 1984 w Brugii) – belgijski piłkarz występujący na pozycji obrońcy lub defensywnego pomocnika.
Kariera klubowa.
De Ly jest wychowankiem Club Brugge, jednak nigdy nie dostał się do pierwszego składu tego zespołu. W wieku 18 lat przeniósł się do klubu Torhout 1992 KM. W lipcu 2006 roku za darmo przeszedł do KV Kortrijk. Grał też w FCV Dender EH i KRC Waregem.

</doc>
<doc id="1719787" url="https://pl.wikipedia.org/wiki?curid=1719787" title="Nerwy Latarjeta">
Nerwy Latarjeta

Nerwy Latarjeta – gałązki nerwu błędnego unerwiające żołądek, zaopatrujące dno, trzon i okolicę odźwiernika. Nerw przedni Latarjeta odchodzi od lewego pnia nerwu błędnego, tylny nerw Latarjeta odchodzi od pnia prawego.
Opisał je francuski anatom André Latarjet.

</doc>
<doc id="1719789" url="https://pl.wikipedia.org/wiki?curid=1719789" title="Aiguille de Bionnassay">
Aiguille de Bionnassay

Aiguille de Bionnassay – szczyt w Masywie Mont Blanc, w grupie górskiej Mont Blanc. Leży na granicy między Francją (departament Górna Sabaudia), a Włochami (region Dolina Aosty). Szczyt najłatwiej jest zdobyć granią południową ze schroniska Durier (3358 m) lub granią wschodnią z Rifugio Gonella (3071 m).
Pierwszego wejścia dokonali E. N. Buxton, Florence Crauford Grove, R. J. S. MacDonald, Jean-Pierre Cachat i Michel Payot 28 lipca 1865 r.

</doc>
<doc id="1719791" url="https://pl.wikipedia.org/wiki?curid=1719791" title="Duarte Freitas">
Duarte Freitas

Duarte Freitas (ur. 10 sierpnia 1966 w São Roque do Pico) – portugalski samorządowiec związany z Azorami, deputowany do Zgromadzenia Regionalnego Azorów, poseł do Parlamentu Europejskiego VI kadencji.
Życiorys.
W 1990 uzyskał magisterium z ekonomii i zarządzania na Uniwersytecie Azorów, po czym pracował jako nauczyciel w szkole średniej (do 1992) oraz w administracji publicznej (1992–1993). Od 1990 do 1996 stał na czele stowarzyszenia rolników z Pico. Pełnił obowiązki wiceprzewodniczącego zarządu miasta w São Roque do Pico oraz stowarzyszenia zrzeszającego miasta wysp Pico, Faial i São Jorge (1994–1996). Kierował również lokalnym stowarzyszeniem kulturalnym w São Roque do Pico (1999–2002).
W 1996 po raz pierwszy wybrano go deputowanym Zgromadzenia Regionalnego Azorów. Był wiceprzewodniczącym grupy parlamentarnej PSD (2000–2004). W 1999 zasiadł w zarządzie PSD na Azorach.
Od 2004 do 2009 pełnił mandat posła do Parlamentu Europejskiego. Powrócił później do regionalnego parlamentu. W 2012 został nowym przewodniczącym azorskiej PSD.

</doc>
<doc id="1719794" url="https://pl.wikipedia.org/wiki?curid=1719794" title="Krzysztof Bobiński">
Krzysztof Bobiński

Krzysztof Adam Bobiński (ur. 1949) – polski dziennikarz i publicysta, działacz społeczny.
Życiorys.
Urodził się w rodzinie polskich kombatantów, którzy pozostali na emigracji w Wielkiej Brytanii. Ukończył historię na Uniwersytecie Oksfordzkim, studiował także w Londynie. Przyjechał do Polski, gdzie został warszawskim korespondentem „Financial Times” (był nim w latach 1976–2000). Pracował także dla „Washington Post” oraz BBC. W 1989 znajdował się w grupie dziennikarzy relacjonujących obrady Okrągłego Stołu.
Później został pracownikiem Polskiego Instytutu Spraw Międzynarodowych (PISM). Wydawał przez kilka lat periodyk „Unia&amp;Polska”. Zajmuje stanowisko prezesa zarządu Fundacji „Unia &amp; Polska”, publikuje m.in. w „European Voice”. Był zaangażowany w negocjacje akcesyjne Polski z Unią Europejską, a także w kampanię referendalną z 2003.
W 2004 bez powodzenia kandydował do Parlamentu Europejskiego jako lider mazowieckiej listy Platformy Obywatelskiej. Pięć lat później mandat europosła z ramienia PO uzyskała jego żona Lena Kolarska-Bobińska.
Odznaczenia.
W 2013 postanowieniem prezydenta Bronisława Komorowskiego, "za wybitne zasługi we wspieraniu przemian demokratycznych w Polsce, za dawanie świadectwa prawdzie o sytuacji w Polsce w czasie stanu wojennego, za osiągnięcia w działalności dziennikarskiej", został odznaczony Krzyżem Kawalerskim Orderu Odrodzenia Polski. W 2005 wyróżniony Złotym Krzyżem Zasługi.

</doc>
<doc id="1719796" url="https://pl.wikipedia.org/wiki?curid=1719796" title="Śmingus-dyngus">
Śmingus-dyngus



</doc>
<doc id="1719797" url="https://pl.wikipedia.org/wiki?curid=1719797" title="Nerw Latarjeta">
Nerw Latarjeta



</doc>
<doc id="1719798" url="https://pl.wikipedia.org/wiki?curid=1719798" title="Sérgio Marques">
Sérgio Marques

Mário Sérgio Quaresma Gonçalves Marques (ur. 25 lutego 1957 w Funchal) – portugalski prawnik i adwokat, samorządowiec związany z Maderą, deputowany, poseł do Parlamentu Europejskiego (od 1999 do 2009).
Życiorys.
W 1980 ukończył prawo na Uniwersytecie Lizbońskim. Odbył również studia podyplomowe z zakresu europeistyki na Uniwersytecie w Coimbrze (1986). Pracował jako adwokat. Udzielał się politycznie w PSD na Maderze. W 1984 po raz pierwszy został wybrany na deputowanego do parlamentu regionalnego, uzyskując reelekcję w kolejnych wyborach. Pod koniec lat 80. pełnił obowiązki dyrektora regionalnego ds. planowania w administracji Madery.
W 1999 wybrany w skład Parlamentu Europejskiego. Mandat pełnił dwie kadencje do 2009. Powrócił do działalności politycznej na poziomie regionalnym. W 2015 dołączył do rządu Madery jako sekretarz do spraw parlamentarnych i europejskich. W 2019 uzyskał mandat posła do Zgromadzenia Republiki, w 2022 z powodzeniem ubiegał się o reelekcję.

</doc>
<doc id="1719799" url="https://pl.wikipedia.org/wiki?curid=1719799" title="Kościół Świętych Polskich Braci Męczenników w Bydgoszczy">
Kościół Świętych Polskich Braci Męczenników w Bydgoszczy

Kościół Świętych Polskich Braci Męczenników w Bydgoszczy – kościół położony w Bydgoszczy, którego patronem jest Pięciu Braci Męczenników. Od 2000 roku Sanktuarium Nowych Męczenników.
Położenie.
Kościół znajduje się przy ul. ks. Jerzego Popiełuszki 3, na osiedlu Wyżyny w Bydgoszczy.
Historia.
Starania o budowę kościoła katolickiego w rejonie dzisiejszych Kapuścisk i Wyżyn sięgają okresu międzywojennego.
Przed 1939 r. zawiązał się na Kapuściskach komitet budowy kościoła. Planowano wznieść obiekt na skarpie pradoliny bydgoskiej, bliźniaczy do tego, który w 1925 r. stanął na Siernieczku. Do budowy nie doszło wskutek wybuchu II wojny światowej.
Po wojnie erygowano parafię pw. św. Józefa Rzemieślnika, której przyznano były kościół ewangelicki przy ul. Toruńskiej.
Tymczasem w latach 50. na Kapuściskach, a w 60. i 70. również na Wyżynach powstały wielotysięczne osiedla mieszkaniowe. Jednak na erekcję nowych parafii nie wyrażały zgody ówczesne władze państwowe. Wtedy z inicjatywy prymasa Stefana Wyszyńskiego zaczęły powstawać ośrodki duszpasterskie, które pełniły posługi parafialne. Jeden z nich powstał na Wyżynach.
W 1973 r. po wielu zabiegach, w kontekście odwilży politycznej władze zgodziły się na budowę pierwszego po wojnie nowego kościoła w Bydgoszczy.
Powstała idea budowy obiektu pod wezwaniem Świętych Polskich Braci Męczenników, który czciłby pamięć bydgoskich ofiar hitlerowskiego terroru. Inicjatorem budowy świątyni był osobiście kardynał Stefan Wyszyński prymas Polski.
Projekt zlecono jednemu ze specjalistów budownictwa sakralnego - prof. Leopoldowi Taraszkiewiczowi z Politechniki Gdańskiej. Prace konstrukcyjne wykonał inż. Tadeusz Lisiewicz z Bydgoszczy, projektantem wystroju wnętrz był Kazimierz Gąsiorowski z Warszawy, a roboty budowlane nadzorował inż. Henryk Misterek z Bydgoszczy.
Władze miasta przyznały lokalizację przy ul. Szpitalnej. Jednak teren przeznaczony pod zabudowę wymagał specjalnego posadowienia obiektu, wobec czego blisko rok wbijano ręcznie 250 pali o długości około 15 m w podłoże.
Kościół jest zaprojektowany w nurcie architektury nautologicznej (odwołującej się do żeglarstwa), a jego forma nawiązuje do ewangelicznego spotkania barek na jeziorze. Rzut poziomy tworzą cztery wycinki koła o różnych promieniach, a rozgraniczające je ściany w części nad dachami przechodzą w trójkątne żagle statków. Platforma poniżej wierzchołków masztów, przypominająca bocianie gniazdo, stanowi podstawę wieży dzwonniczej, zwieńczonej krzyżem greckim. Obrys fundamentów ma kształt kielicha leżącego na okręgu wyobrażającym hostie. Podstawa kielich to mały kościół, czara – Kościół Zasadniczy, a hostia to sale pamięci i pomieszczenia gospodarcze.
15 sierpnia 1976 roku erygowana została na Kapuściskach i Wyżynach nowa parafia pod wezwaniem Św. Polskich Braci Męczenników. Jej proboszczem został ks. Romuald Biniak, któremu zlecono zadanie wybudowania nowego kościoła.
Była to pierwsza parafia w Bydgoszczy, która po II wojnie światowej otrzymała pozwolenie na budowę świątyni. W dekrecie ustanawiającym nową parafię o tak niezwykłym wezwaniu prymas Wyszyński napisał:
"„Świątynia ta ma upamiętniać po wieczne czasy wszystkich bezimiennych Polaków, którzy oddawali swoje życie za wiarę i ojczyznę, a nie zostali wyniesieni na ołtarze.”"
Po wybudowaniu plebanii w 1977 roku, 15 kwietnia 1978 roku w obecności prymasa Polski, odbyło się uroczyste wmurowanie kamienia węgielnego. Kamień węgielny to cios kamienny wyjęty z fundamentów katedry romańskiej w Gnieźnie. Wmurowany jest w ścianę wschodnią przejścia między kościołem Nawiedzenia a Kaplicą pamięci.
Obiekt zaprojektowano w nurcie architektury nautologicznej („statek żaglowy”). Łącznie jego powierzchnia jest równą tej, jaką ma bydgoska bazylika.
10 czerwca 1978 r. stanął pierwszy człon kościoła - kaplica Nawiedzenia Matki Boskiej, zwana małym kościołem. W tym samym dniu nastąpiło wprowadzenie obrazu Matki Boskiej będącego wierną kopią Obrazu Częstochowskiego sporządzoną przez prof. Marię Torwirt z Torunia. Następnie rozpoczęła się budowa okalających ją kręgów - północnego i południowego. Kolejnym budowanym obiektem była wieża oraz główny amfiteatralny gmach kościoła z chórem muzycznym.
18 września 1980 roku obraz Matki Boskiej, krzyż, który miał być osadzony na wieży kościoła i dzwony świątynne konsekrował Stefan prymas Wyszyński.
Gmach świątyni budowano od początku systemem gospodarczym bez udziału przedsiębiorstw budowlanych, rękami ochotników – zarówno robotników, jak i inżynierów, konstruktorów i artystów.
Pierwszą Mszę św. w nowo zbudowanej świątyni odprawił ks. kard. Józef Glemp, który również 23 listopada 1986 r. ją uroczyście konsekrował.
19 października 1985 roku w pierwszą rocznicę śmierci, przed kościołem został poświęcony pomnik ks. Jerzego Popiełuszki, który odprawił tu swoją ostatnią mszę św. przed swą męczeńską śmiercią.
W 1986 r. zbudowano dom dla sióstr Urszulanek posługujących w parafii.
Z kolei w 1995 r. zostały poświęcone organy zbudowane ku czci ks. J. Popiełuszki.
Związki z ks. Jerzym Popiełuszką.
Kościół Świętych Polskich Braci Męczenników był ostatnią świątynią, w której modlił się ks. Jerzy Popiełuszko przed zamordowaniem go przez oficerów SB.
Zaproszony przez Duszpasterstwo Ludzi Pracy, przybył do Bydgoszczy 19 października 1984 r. O godz. 18.00 sprawował swoją ostatnią mszę św., prowadził rozważania i odmawiał różaniec. Jego ostatnie słowa podczas rozważań brzmiały: "„Módlmy się abyśmy byli wolni od lęku i zastraszenia, ale przede wszystkim od żądzy odwetu i przemocy”". Około godziny 22 udał się wraz z kierowcą Waldemarem Chrostowskim w drogę powrotną do Warszawy. Na drodze między Bydgoszczą a Toruniem trzej oficerowie Służby Bezpieczeństwa: Grzegorz Piotrowski, Leszek Pękala i Waldemar Chmielewski zatrzymali samochód księdza i po kilkukrotnym pobiciu na trasie, już zabitego zrzucili z tamy włocławskiej do rzeki Wisły. Wiadomość o mordzie wstrząsnęła głęboko opinią publiczną w kraju i na świecie.
Martyrologia księdza, kapelana Solidarności w wymowny sposób komponuje się z wezwaniem i patronami świątyni. 6 czerwca 2010 r. ks. Jerzy Popiełuszko został beatyfikowany.
Sanktuarium Nowych Męczenników.
Od samego początku istnienia, świątynia stała się ośrodkiem myśli patriotycznej związanej z męczeństwem narodu polskiego. W latach 80. była kościołem, w którym ludzie wiary owiani duchem „Solidarności” modlili się za Ojczyznę.
Przy kościele skupiły się stowarzyszenia kombatanckie, które zbudowały wokół świątyni symboliczne groby oraz tablice upamiętniające bohaterów walki o wolną Polskę: m.in. tablice upamiętniające pobyt ks. Jerzego Popiełuszki, Sybiraków, pomordowanych w Katyniu, krzyż ofiary Oświęcimia, harcerzy i inne.
Podczas podróży Jana Pawła II do Polski w 1999 r. Bydgoszcz otrzymała miano Stacji Nowych Męczenników. 7 czerwca 1999 r. podczas mszy św. na lotnisku w Bydgoszczy papież nawiązał do symboliki, którą reprezentowało wezwanie kościoła oraz wezwał do upamiętnienia męczenników, którzy oddali życie za wiarę. W odpowiedzi na ten apel, w rocznicę pielgrzymki papieża 7 czerwca 2000 r. arcybiskup gnieźnieński Henryk Muszyński oficjalnie podniósł świątynię do godności Sanktuarium Nowych Męczenników. Ma ono upamiętniać męczeńską historię Polski, związaną z Ewangelią Jezusa Chrystusa.
W kaplicy papieskiej złożono również pamiątki po obecności Jana Pawła II w Bydgoszczy.
Relikwie Świętych Polskich Braci Męczenników.
Wezwanie kościoła jest osobistym pomysłem prymasa Polski Stefana Wyszyńskiego, który chciał upamiętnić prześladowanych dla sprawiedliwości Polaków i uznał ziemię bydgoską za szczególnie predestynowaną dla tego celu. Kult Pięciu Braci Męczenników: Benedykta, Jana, Mateusza, Izaaka i Krystyna zamordowanych w terenie święto-wojciechowym pod Międzyrzeczem przez zbójców w 1003 r. rozwinął się w Polsce i Czechach w XI wieku. W 1038 r. relikwie Pięciu Męczenników wywieźli z Gniezna do Pragi Czesi podczas wyprawy łupieżczej do Polski. Stamtąd w 1987 r. prymas Czech kard. Franciszek Tomaszek ofiarował je dla nowego kościoła bydgoskiego.
Obecnie relikwie są wystawione do publicznej czci w kaplicy Miłosierdzia Bożego. Relikwiarz (dzieło artysty plastyka Roberta Kai) – to pięć postaci męczenników podtrzymujących koronę królewską z symbolami kłosów, zwieńczoną krzyżem. Część relikwii jest zamurowana w ołtarzu głównym.
Architektura.
Forma architektoniczna świątyni symbolizuje ewangeliczne spotkanie barek na jeziorze.
Rzut poziomy tworzą cztery wycinki koła o różnych promieniach. Ściany rozgraniczające te wycinki, przechodzą w części nad dachami w trójkątne, wydęte żagle. Poniżej wierzchołków masztów osadzono platformę, przypominającą bocianie gniazdo, a stanowiącą podstawę dla dzwonnicy. Między żaglami rozpięto krzyże greckie. Na osi podłużnej rozmieszczone są dwa kościoły o kształtach amfiteatralnych, zaś na osi poprzecznej dwa wycinki zamykające okręgi, mieszczące sale katechetyczne, kaplice, zakrystię oraz ciągi komunikacyjne.
W dekoracji wnętrza i elewacji budowli wykorzystano technikę ceramicznej płaskorzeźby.
Powierzchnia zabudowy świątyni wynosi 3260 m², kubatura 28 315 m³, a powierzchnia nawy w kościele głównym 1454 m², co odpowiada powierzchni bydgoskiej bazyliki św. Wincentego a’Paulo. Wieża dzwonnica ma wysokość 29,5 m. Ze względu na bliskie lotnisko wieża nie mogła przekroczyć 30 m wysokości. Kościół może pomieścić 2 do 4 tys. osób.
Kościół wykazuje powinowactwo do pochodzącej z 1971 r. świątyni pw. Najświętszej Marii Panny Królowej Różańca w Gdańsku-Przymorzu, również autorstwa Leopolda Taraszkiewicza.
Otoczenie świątyni.
W otoczeniu kościoła znajdują się:
Dzwony.
Na głównej wieży świątyni zawieszone są trzy dzwony wykonane przez ludwisarza Antoniego Kruszyńskiego z Odlewni Dzwonów Braci Kruszewskich, z Węgrowa w 1980 roku. Na największym z nich o dźwięku E i masie 1700 kg wyryto napis: "„Dzwon ufundowany przez mieszkańców Bydgoszczy dla upamiętnienia męczeńskiej śmierci 40 tysięcy bydgoszczan pomordowanych w latach 1939–1945”". Z drugiej strony napis brzmi: „Wzywam was A nadto miejcie miłość”. Rok Pański 1980 za Papieża Polaka Jana Pawła ii i Prymasa Polski Stefana Kard. Wyszyńskiego. Dzwon drugi ton G o masie 900 kg nosi imię Maryja. Pod imieniem jest napis: „Dzwon ufundowany przez wiernych Parafii św. Polskich Braci Męczenników w Bydgoszczy dla upamiętnienia Nawiedzenia Parafii przez Matkę Boską w Jej Jasnogórskim Obrazie 10 czerwca 1978 r.”. Po stronie przeciwnej napis: „Oto Matka naszego zawierzenia”. Dzwon trzeci o tonie H i masie 550 kg nosi nazwę imię Romuald. Napis pod imieniem brzmi: „Dzwon ufundowany przez pierwszego proboszcza Parafii św. Polskich Braci Męczenników w Bydgoszczy Ks. Romualda Biniaka”. Z drugiej strony dzwony napis: „Głoś chwałę Dobroci Ludzi Pracy budowniczych tej świątyni”. Dzwony wciągnięto na wieżę w marcu 1981 roku.
Pamiątkowe drzwi spiżowe.
Do wnętrza świątyni prowadzi pięcioro drzwi. W samym środku znajdują się wielkie dwustronne drzwi spiżowe, które zamontowano jesienią 2009 roku. Wykonał je artysta rzeźbiarz dr Jacek Kucaba.
19 października 2009 r. kardynał Józef Glemp poświęcił w kościele pamiątkowe, spiżowe drzwi z wizerunkami z życia i misji ks. Jerzego Popiełuszki. Od strony wewnętrznej ukazują postać bł. ks. Jerzego Popiełuszki wraz z wybranymi, najważniejszymi wydarzeniami z jego życia: święcenia kapłańskie, kazania głoszone w Warszawie, ostatnią mszę św. w Bydgoszczy, porwanie, katowanie oraz pogrzeb. Z kolei obrazy od strony zewnętrznej zatytułowano „Drogi do wolności 1945–1989”. Lewa część to zrywy inspirowane przez Naród, prawa to droga, którą Kościół prowadził Polaków ku wolności.
Na czworgu pozostałych drzwiach wejściowych, kutych przez artystę plastyka Marka Ronę, umieszczono orły polskie z różnych okresów naszych dziejach - począwszy od orła z nagrobka Henryka IV Probusa i czasów rządów Kazimierza Wielkiego, przez Władysława Jagiełłę i Zygmunta Starego, dalej Stefana Batorego i Jana Sobieskiego, aż po Stanisława Augusta i godło Rzeczypospolitej z lat 1919-1927.
Organy.
Ważnym elementem są organy zbudowane przez zakład Bronisława Cepki z Wronek. Są to organy koncertowe, liczące 3500 piszczałek, 43 głosy, w tym dzwony i trąbki hiszpańskie umieszczone horyzontalnie. Zostały poświęcone 2 grudnia 1995 roku przez ks. kard. Józefa Glempa, Prymasa Polski. Na organach stoi figurka Matki Bożej Ludźmierskiej Pani Podhala. Na balustradzie chóru znajdują się: herb miasta Bydgoszczy i Orzeł Piastowski. W środkowej części balustrady znajdują się: Herb Papieża I biskupów Ordynariuszy Diecezji Gniezna I Bydgoszczy.
Chrzcielnica.
Chrzcielnica jest ustawiona poza prezbiterium. Misa chrzcielna to jednolity blok granitowy otoczony trzema „bramami” nawiązującymi do Trzech Osób Boskich, w imię których kapłan udziela chrztu św. Bramy te, to symbol wejścia do wspólnoty Kościoła. Autorem i wykonawca jest artysta plastyk Michał Kubiak.

</doc>
<doc id="1719804" url="https://pl.wikipedia.org/wiki?curid=1719804" title="Prześladowca 2">
Prześladowca 2

Prześladowca 2 (ang. "Joy Ride: Dead Ahead", znany także niepowszechnie pt. Prześladowca 2: Śmiertelny objazd) – amerykańsko-kanadyjski film fabularny (hybryda horroru, dreszczowca i filmu akcji), powstały w 2008 roku z przeznaczeniem użytku domowego, sequel "Prześladowcy" (2001).
Fabuła skupia się na trójce młodych ludzi, którzy usiłują odbić swojego przyjaciela – chłopaka głównej bohaterki, Melissy, zwanej Mel – z rąk sadystycznego mordercy-kierowcy ciężarówki.
O filmie.
Produkcja.
Film kręcono w Kolumbii Brytyjskiej w Kanadzie – w miejscowościach Cache Creek, Kamloops i Vancouver.
Dystrybucja.
Podobnie jak pierwowzór filmu, również i "Prześladowca 2" produkowany i dystrybuowany był przez wytwórnię 20th Century Fox, lecz w odróżnieniu od nadmienionego projektu minął się z premierą kinową i został wydany na nośnikach DVD. Pierwotny, promocyjny tytuł filmu brzmiał "Joy Ride 2: End of the Road".
Polskim dystrybutorem filmu zostało Imperial – Cinepix. W sprzedaży film znalazł się 17 lutego 2009 roku.

</doc>
<doc id="1719805" url="https://pl.wikipedia.org/wiki?curid=1719805" title="Ułamek prosty">
Ułamek prosty



</doc>
<doc id="1719808" url="https://pl.wikipedia.org/wiki?curid=1719808" title="Rozkład na ułamki proste">
Rozkład na ułamki proste



</doc>
<doc id="1719810" url="https://pl.wikipedia.org/wiki?curid=1719810" title="Jerzy Budzisz">
Jerzy Budzisz

Jerzy Jan Budzisz (ur. 16 sierpnia 1935 w Helu, zm. 1 stycznia 2021 we Władysławowie) – polski rybak i działacz partyjny związany z Mierzeją Helską, poseł na Sejm PRL IX kadencji.
Życiorys.
Po uzyskaniu wykształcenia średniego rozpoczął pracę w Spółdzielni „Gryf” we Władysławowie (był intendentem kutrowym), następnie pływał na łodzi rybackiej. W 1961 wstąpił do Stronnictwa Demokratycznego, udzielając się w jego helskiej i gdańskiej organizacji. Od 1983 pełnił obowiązki prezesa Zrzeszenia Rybaków Morskich w Gdyni.
W wyborach parlamentarnych w 1985 uzyskał mandat posła na Sejm PRL IX kadencji w okręgu Gdynia z ramienia Stronnictwa Demokratycznego. Zasiadał w Komisji Rolnictwa, Leśnictwa i Gospodarki Żywnościowej, Komisji Współpracy Gospodarczej z Zagranicą, Komisji Transportu, Żeglugi i Łączności, Komisji Nadzwyczajnej do rozpatrzenia projektów ustaw o stosunku Państwa do Kościoła Katolickiego, o gwarancjach wolności sumienia i wyznania oraz o ubezpieczeniu społecznym duchownych. W wyborach w 1989 bez powodzenia ubiegał się o mandat senatorski w województwie gdańskim.
Pochowany 7 stycznia 2021 we Władysławowie.
Odznaczony Krzyżem Kawalerskim Orderu Odrodzenia Polski i Medalem 40-lecia Polski Ludowej.

</doc>
<doc id="1719814" url="https://pl.wikipedia.org/wiki?curid=1719814" title="Układ w Ryńsku (1655)">
Układ w Ryńsku (1655)

Układ w Ryńsku – sojusz obronny zawarty 12 listopada 1655 roku pomiędzy elektorem Brandenburgii i księciem pruskim Fryderykiem Wilhelmem I i szlachtą Prus Królewskich za zgodą króla Jana II Kazimierza w czasie potopu szwedzkiego. W myśl jego postanowień wojska brandenburskie miały obsadzić najważniejsze miasta tej prowincji z wyjątkiem Torunia, Elbląga i Gdańska w celu ich obrony przed wojskami szwedzkimi. Wypełnianie postanowień tego układu przerwało przejście elektora na stronę szwedzką 17 stycznia 1656 roku w Królewcu.

</doc>
<doc id="1719815" url="https://pl.wikipedia.org/wiki?curid=1719815" title="Aiguille du Jardin">
Aiguille du Jardin

Aiguille du Jardin – szczyt w Masywie Mont Blanc, w grupie Triolet-Verte. Leży we wschodniej Francji (departament Górna Sabaudia). Sąsiaduje z Grande Rocheuse. Szczyt można zdobyć ze schronisk Refuge du Couvercle (2687 m) od strony francuskiej i Rifugio del Trient (3170 m) od strony szwajcarskiej.
Pierwszego wejścia dokonali Jean Ravanel, Leon Tournier i E. Fontaine w 1906 r.

</doc>
<doc id="1719817" url="https://pl.wikipedia.org/wiki?curid=1719817" title="Księstwo Pruskie">
Księstwo Pruskie



</doc>
<doc id="1719819" url="https://pl.wikipedia.org/wiki?curid=1719819" title="Księstwo Prus">
Księstwo Prus



</doc>
<doc id="1719823" url="https://pl.wikipedia.org/wiki?curid=1719823" title="Park Górczewska">
Park Górczewska

Park Górczewska – park na warszawskim Bemowie. 
Nazwa parku pochodzi od Osiedla „Górczewska”, na terenie którego jest położony, a którego nazwa z kolei została zapożyczona od biegnącej obok ulicy Górczewskiej, jednej z głównych ulic zachodniej części Warszawy.
Powstanie parku.
Park Górczewska założony został na miejscu dawnych pól uprawnych i mokradeł, stopniowo zasypywanych ziemią, wydobywaną przy budowie okolicznych osiedli. Mokradła te stanowiły miejsce rozrodu kilku gatunków płazów: ropuchy zielonej, grzebiuszki ziemnej i traszki zwyczajnej. Zasypane wywrotkami ziemi i porośnięte roślinnością ruderalną pola na miejscu obecnego parku, którym towarzyszyły rozlewiska, nosiły zwyczajową nazwę "Prerii".
Opis.
Park położony w części Bemowa, noszącej nazwę Jelonki. Rozciąga się między ul. Lazurową, do niedawna stanowiącą granicę zabudowy miejskiej Warszawy, a zabudowaniami parafii Bogurodzicy Maryi. Sąsiadujące z nim tereny sportowe sięgają w pobliże ul. Powstańców Śląskich.
Na jego terenie znajdują się trzy pagórki, usypane z ziemi wybranej przy budowie pobliskich bloków, oraz boiska z naturalną nawierzchnią, głównie do gry w piłkę nożną. Park ma przeważnie charakter trawiastej przestrzeni, luźno porośniętej drzewami pochodzącymi z dawnych sadów, samosiewów i nasadzeń. Większość drzew pochodzących z samosiewów stanowią topole.
Park znajduje się na trasie przelotów gęsi gęgawy. Spotkać tu można też chronione motyle - pazia królowej i mieniaka tęczowca. Żyje tu także szczątkowa miejscowa populacja ropuchy zielonej.
Park zachował się mimo mającej miejsce w ostatnich latach intensywnej zabudowy terenów zielonych Bemowa blokami mieszkalnymi, głównie dzięki temu, że stanowi klin nawietrzający Warszawę od strony Puszczy Kampinoskiej i przecina go linia elektryczna. Obecnie jego funkcja rekreacyjna jest jednak zagrożona przez popierany przez władze dzielnicy projekt, przewidujący na terenie Parku kolejne inwestycje budowlane, zmniejszające obszar biologicznie czynny parku i drastycznie ingerujący w jego krajobraz. 
W 2008 w parku wzniesiono amfiteatr, któremu w 2009 nadano imię Michaela Jacksona. Nazwa upamiętniała pierwszy i jedyny koncert artysty w Polsce, który odbył się w 1996 na lotnisku na Bemowie. Ze względu na kontrowersje, które pojawiły się wokół osoby Michaela Jacksona, w 2019 nazwę obiektu zmieniono na "amfiteatr „Górczewska”".

</doc>
<doc id="1719824" url="https://pl.wikipedia.org/wiki?curid=1719824" title="Al Yankovic">
Al Yankovic



</doc>
<doc id="1719825" url="https://pl.wikipedia.org/wiki?curid=1719825" title="Zeke i Luther">
Zeke i Luther

Zeke i Luther (ang. "Zeke and Luther", 2009-2012) – amerykański serial emitowany na kanale Disney XD o dwóch nastoletnich chłopcach, którzy pragną zostać zawodowymi skaterami. Jest to druga oryginalna produkcja kanału Disney XD.
Odcinek Bros Go Pro można było za darmo ściągać z iTunes już na początku czerwca 2009, na 2 tygodnie przed amerykańską premierą 15 czerwca 2009 roku. W Polsce serial miał premierę 19 września 2009 na kanale Disney XD. 2 sezon wystartował w Stanach Zjednoczonych 15 marca 2010 roku, a w Polsce 17 lipca 2010. 3 sezon serialu wystartował w Stanach Zjednoczonych 28 lutego 2011 roku, a w Polsce wystartował 9 lipca tego samego roku.
18 czerwca 2011 roku Matt Dearborn w wywiadzie oficjalnie potwierdził, że trzeci sezon jest ostatnim sezonem.
14 i 15 maja 2011 z okazji premiery filmu "Lemoniada Gada" Disney Channel wyemitowało 1 z odcinków serialu.
Opis fabuły.
Serial komediowy opowiadający o przyjaźni dwóch nieco zwariowanych, ale odważnych deskorolkowców. Próbują oni zostać światowej sławy zawodnikami w tej dyscyplinie. Razem z bohaterami widzowie mogą podpatrywać najlepsze tricki, największe zawody deskorolkowe oraz przeżywać z bohaterami dreszcz zwycięstw, ale także poznać ból porażki. Mieszkają w małym mieście Gilroy, które leży w Californii.

</doc>
<doc id="1719827" url="https://pl.wikipedia.org/wiki?curid=1719827" title="Vasco Graça Moura">
Vasco Graça Moura

Vasco Navarro da Graça Moura (ur. 3 stycznia 1942 w Porto, zm. 27 kwietnia 2014 w Lizbonie) – portugalski pisarz, poeta i tłumacz, działacz kulturalny i polityk, od 1999 do 2009 poseł do Parlamentu Europejskiego.
Życiorys.
W 1966 uzyskał magisterium z prawa na Uniwersytecie Lizbońskim, po czym praktykował jako adwokat (do 1983). W 1963 rozpoczął karierę pisarską. Był związany z mediami, pełnił m.in. obowiązki dyrektora jednego z kanałów radia i telewizji (1978).
Po upadku reżimu Marcela Caetano zaangażował się w działalność polityczną. Był członkiem komisji ds. administracji rady miejskiej w Porto (1974–1975), a później deputowanym rady miejskiej w Santarém. W 1975 uzyskał mandat posła do Zgromadzenia Republiki, którego jednak nie objął. Przez krótki okres sprawował funkcję sekretarza stanu ds. zabezpieczenia społecznego oraz repatriantów w rządach tymczasowych (1975).
W 1988 został powołany przez rząd na komisarza Portugalii ds. światowej wystawy światowej Expo 1992 w Sewilli. W tym samym roku uzyskał nominację na komisarza generalnego ds. upamiętnienia wielkich odkryć portugalskich (obie funkcje pełnił odpowiednio do 1993 i do 1995). Przejściowo był związany z fundacją Fundação Calouste Gulbenkian jako dyrektor ds. usług (1996).
W 1999 wybrano go do Parlamentu Europejskiego z ramienia Partii Socjaldemokratycznej. Pięć lat później uzyskał reelekcję. Zasiadał w grupie Europejskiej Partii Ludowej i Europejskich Demokratów, w VI kadencji był wiceprzewodniczącym Komisji Kultury, Młodzieży, Edukacji, Mediów i Sportu. W 2009 nie ubiegał się o reelekcję. Był współautorem i pierwszym sygnatariuszem protestu przeciwko reformie ortografii języka portugalskiego, którą od 2008 podpisało ponad 110 tys. obywateli.
Był członkiem władz fundacji Fundação Luso-Americana (1983–1999) oraz Casa de Mateus. Odznaczony orderami: Infanta Henryka (Portugalia, 2010 – Krzyż Wielki), Świętego Jakuba od Miecza (Portugalia, 1983 – Krzyż Oficerski, 2014 – Krzyż Wielki), Rio Branco (Brazylia, 1989 – Krzyż Oficerski) oraz Zasługi dla Kultury (Brazylia, 2004 – Krzyż Wielki).
Zmarł 27 kwietnia 2014 w szpitalu w Lizbonie.

</doc>
<doc id="1719828" url="https://pl.wikipedia.org/wiki?curid=1719828" title="Szkoła stewardes">
Szkoła stewardes

Szkoła stewardess ("View from the Top") – komedia romantyczna Bruno Barreto z 2003, wyprodukowana przez wytwórnię Miramax.
Fabuła.
Mieszkanka małego miasteczka, Donna Jensen (Gwyneth Paltrow), marzy o zmianie swojego życia. Wierzy, że osiągnie swój cel pracując jako stewardesa. Jednakże, droga do sukcesu nie zawsze jest prosta. Donna zaczyna swoje szkolenie pod skrzydłami legendarnego instruktora lotów Johna Whitneya (Mike Myers), i ma więcej kłopotów niż mogłaby się spodziewać.

</doc>
<doc id="1719829" url="https://pl.wikipedia.org/wiki?curid=1719829" title="Dôme de Rochefort">
Dôme de Rochefort

Dôme de Rochefort – szczyt w Masywie Mont Blanc, w grupie górskiej Jorasses. Leży na granicy między Francją (departament Górna Sabaudia), a Włochami (region Dolina Aosty). Szczyt można zdobyć ze schronisk Refuge des Cosmiques (3613 m) po stronie francuskiej oraz Rifugio Torino (3322 m i 3375 m 2 budynki) po stronie włoskiej.
Pierwszego wejścia dokonali J. Eccles, M.-C. Payot i A. Payot 1876 r.

</doc>
<doc id="1719830" url="https://pl.wikipedia.org/wiki?curid=1719830" title="Natalena Korolewa">
Natalena Korolewa

Natalena Korolewa (ukr. Наталена Королева; ur. 3 marca 1888 r. w San Pedro w północnej Hiszpanii, zm. 1 lipca 1966 roku w Mielniku) – ukraińska pisarka.
Życiorys.
Matka Nataleny, Marija-Klara de Kastro Leczerda, zmarła przy porodzie. Ojciec Adrian-Jurij Dunin-Borkowski był Polakiem i zajmował się archeologią. Zaraz po narodzeniu Nataleną zajęła się jej babcia, a później opiekę nad dziewczynką przejął brat matki. Natalena wychowywała się w klasztorze Zgromadzenia Sióstr Matki Bożej Syjonu, gdzie mieszkała prawie dwanaście lat. Uczono jej tam zasad miłosierdzia, ofiarowania swojej pracy dla bliźnich oraz godnego, chrześcijańskiego życia.
W 1904 roku siedemnastoletnia Natalena przyjechała do Kijowa. Przyswoiwszy sobie podstawy języka rosyjskiego wstąpiła do . Uczono ją manier, zasad dobrego wychowania oraz umiejętności odpowiedniego zachowania się w towarzystwie.
Później studiowała filozofię, historię, archeologię, medycynę, muzykę oraz języki obce. Studiowała w Petersburgu na Wydziale Archeologicznym, gdzie uzyskała stopień doktorski. Zajmowała się egiptologią oraz studiowała na Akademii Sztuk Pięknych.
Była poliglotką. Znała język hiszpański, francuski, łacinę, włoski i arabski oraz ukraiński i polski.
W późniejszym okresie życia Natalena nie utrzymywała najlepszych relacji z rodziną. Ojciec nalegał na jej zamążpójście, a ona chciała sama decydować o własnym życiu. Podpisała kontrakt z paryskim Theatre Gymnase. Passę sukcesów przerwały jednak jej problemy zdrowotne. Podjęła leczenie w różnych krajach Zachodniej Europy. Przebywała w rodzinnej Hiszpanii, Francji i Włoszech. W międzyczasie występowała w paryskich i weneckich operach.
I wojna światowa zastała pisarkę w Kijowie w czasie wizyty u chorego ojca, który wkrótce zmarł. Nie mając możliwości wyjazdu z miasta, Natalena została pielęgniarką w rosyjskiej armii. W czasie wojny kilkakrotnie była ranna, przeszła też poważne zapalenie płuc. W tym czasie poznała oficera rosyjskiej armii, za którego wyszła za mąż. Ich szczęście nie trwało jednak długo, gdyż jej mąż zginął pod Warszawą.
W 1919 roku Natalena wyjechała do Pragi, gdzie na zamówienie Ministerstwa Oświaty tworzyła szkolny słownik czesko-ukraiński, a później wielki słownik francusko-ukraiński. W Pradze wyszła za mąż za Wasyla Korolewa-Starego, którego poznała jeszcze w Kijowie. Był pisarzem, wydawcą oraz działaczem społecznym.
Zmarła w Mielniku w ówczesnej Czechosłowacji 1 lipca 1966 roku.
Twórczość.
Natalena Korolewa zaczęła pisać swoje utwory w języku ukraińskim za namową męża. Swój pierwszy tekst w języku ukraińskim opublikowała w 1919 roku w Wiedniu. Przez ponad 20 lat wszystkie zachodnioukraińskie, bukowińskie, zakarpackie czasopisma drukowały jej teksty.
W latach 30. oraz na początku lat 40. ukazały się książki, które przyniosły pisarce wielkie uznanie oraz popularność: Zbiór legend "Wo dni ony" (1935), powieść "1313" (1935), "Bez korinnja" (1936), zbiór opowiadań "Inakszyj swit" (1936), powieść "Peredok" (1937), "Son tini" (1938), "Lehendy starokyjiwski" (1942–1943). Po wojnie w Chicago ukazała się powieść "Quid est veritas?" (1961).
Utwory Korolewej nie były rozpowszechnione na Ukrainie. Dziś część badaczy literackich zwraca się ku przeszłości w celu odszukania tych, które powstały poza granicami Ukrainy. W tym świetle twórczość Nataleny Korolewej nabiera szczególnego znaczenia. Nie była Ukrainką z pochodzenia, lecz przeszła na ukraińska literaturę, po tym jak spróbowała swych sił w literaturze francuskiej. Korolewa wniosła do ukraińskiej prozy nową tematykę: antycznego i europejskiego świata. Opracowując historyczne i biblijne wątki, pisarka świadomie obchodziła tematykę ukraińskiej historii, jednak w niezwykły sposób udawało jej się połączyć świat starodawnej Rusi i Ukrainy z antycznym i średniowiecznym. Do języka ukraińskiego wniosła swój niepowtarzalny styl. Leksyka, frazeologia, konstrukcje zdaniowe oraz dokładne przedstawienie obrazu odróżniają jej teksty od tych czysto ukraińskich. W centrum jej twórczości pozostawał człowiek, jego wewnętrzny, duchowy świat. Bohaterzy to najczęściej postaci zaczerpnięte z Biblii bądź mitologii antycznej. Łączy ich chęć niesienia pomocy innym, szerzenia ideałów dobra oraz braterstwa.

</doc>
<doc id="1719832" url="https://pl.wikipedia.org/wiki?curid=1719832" title="Helena Chodkowska">
Helena Chodkowska

Helena Chodkowska (ur. 3 kwietnia 1947 w Olsztynku, zm. 21 sierpnia 2006) – polska pedagog i polityk, posłanka na Sejm PRL IX kadencji.
Życiorys.
Ukończyła Studium Nauczycielskie w Ciechanowie; później studiowała na Uniwersytecie Gdańskim (studia I stopnia) i Uniwersytecie Warszawskim, uzyskując w 1984 dyplom magistra filologii rosyjskiej. W szkolnictwie pracowała w latach 1967–1977, następnie była zatrudniona w ciechanowskim Cechu Rzemiosł Różnych. W 1979 została etatową pracowniczką Wojewódzkiego Komitetu Stronnictwa Demokratycznego w Ciechanowie. Pracowała m.in. na stanowiskach kierownika wydziału i sekretarza. Zasiadała w Centralnym Komitecie oraz w Prezydium Centralnego Komitetu Stronnictwa (1985–1989). Była również przewodniczącą Wojewódzkiego Komitetu Stronnictwa Demokratycznego w Ciechanowie (1981–1989). 
Przez dwie kadencje była wiceprzewodniczącą Wojewódzkiej Rady Narodowej w Ciechanowie, gdzie była odpowiedzialna za regionalny rozwój oświaty. W 1985 uzyskała mandat posłanki na Sejm PRL IX kadencji z ramienia Stronnictwa Demokratycznego; reprezentowała ówczesny okręg wyborczy nr 13 – Ciechanów. Zasiadała w Komisji Edukacji Narodowej i Młodzieży, Komisji Odpowiedzialności Konstytucyjnej, Komisji Nadzwyczajnej do rozpatrzenia projektu ustawy o zasadach udziału młodzieży w życiu państwowym, społecznym, gospodarczym i kulturalnym, Komisji Kultury oraz w Komisji Nadzwyczajnej do rozpatrzenia projektu ustawy o mieniu komunalnym. W 1987 była sekretarzem Międzyresortowej Komisji ds. Realizacji Konwencji Praw Dziecka. Wchodziła również w skład prezydium Rady ds. Rodziny przy Prezesie Rady Ministrów. W wyborach w 1989 bez powodzenia ubiegała się o stanowisko senatora w województwie ciechanowskim. 
Za działalność na rzecz dzieci otrzymała w 1989 Medal Parlamentu od marszałka Sejmu. W 1990 została powołana na dyrektora generalnego w Ministerstwie Edukacji Narodowej w rządzie Tadeusza Mazowieckiego. W 1992 założyła niepubliczną Wyższą Szkołę Zarządzania i Marketingu w Warszawie, a w 1994 Wyższą Szkołę Administracji i Biznesu w Gdyni. 
Zmarła 21 sierpnia 2006. 25 października tego samego roku została patronką założonej przez siebie Wyższej Szkoły Zarządzania i Prawa w Warszawie.
Odznaczenia.
W 1997 otrzymała Medal Komisji Edukacji Narodowej. W 1989 została odznaczona Krzyżem Kawalerskim, a w 2000 Oficerskim Orderu Odrodzenia Polski.

</doc>
<doc id="1719834" url="https://pl.wikipedia.org/wiki?curid=1719834" title="Więzadło Pouparta">
Więzadło Pouparta



</doc>
<doc id="1719836" url="https://pl.wikipedia.org/wiki?curid=1719836" title="Maximilian Joseph von Astfeld">
Maximilian Joseph von Astfeld

Maximilian Joseph von Astfeld (ur. ok. 1707 r., zm. 1743 r. w Bystrzycy Kłodzkiej) – niemiecki duchowny katolicki, dziekan kłodzki i wikariusz arcybiskupi dla wiernych hrabstwa kłodzkiego od 1740 r.
Życiorys.
Urodził się ok. 1707 r. Pochodził z rodziny arystokratycznej. Został skierowany przez rodziców do kariery duchownej. Ok. 1731 r. otrzymał święcenia kapłańskie. W 1737 r. został proboszczem parafii w Dusznikach. W 1740 r. otrzymał probostwo w Bystrzycy Kłodzkiej i stanowisko dziekana kłodzkiego. Z uwagi na przejęcie hrabstwa kłodzkiego przez Prusy i utrudnianie kontaktów kurii arcybiskupiej w Pradze z duchownymi tych terenów został mianowany wikariuszem książęco-arcybiskupim. Wraz z tą godnością został również kanonikiem kolegiaty św. Krzyża we Wrocławiu i kolegiaty Wszystkich Świętych w Pradze. Zmarł 16 czerwca 1743 r. w Bystrzycy Kłodzkiej, gdzie został pochowany.

</doc>
<doc id="1719838" url="https://pl.wikipedia.org/wiki?curid=1719838" title="Rajd Szwecji 2004">
Rajd Szwecji 2004

Rezultaty Rajdu Szwecji ("53rd Uddeholm Swedish Rally"), eliminacji Rajdowych Mistrzostw Świata w 2004 roku, który odbył się w dniach 6 – 8 lutego. Była to druga runda czempionatu w tamtym roku i jedyna na śniegu, a także pierwsza w Production Cars WRC. Bazą rajdu było miasto Karlstad. Zwycięzcami rajdu została francusko-monakijska załoga Sébastien Loeb i Daniel Élena jadąca Citroënem Xsarą WRC. Wyprzedzili oni Finów Marcusa Grönholma i Timo Rautiainena w Peugeocie 307 WRC oraz norwesko-brytyjską załogę Petter Solberg/Phil Mills w Subaru Imprezie WRC. Z kolei w Production Cars WRC zwyciężyli Finowie Jani Paasonen i Sirkka Rautiainen, jadący Mitsubishi Lancerze Evo 7.
Rajdu nie ukończyło czterech kierowców fabrycznych. Belg Freddy Loix w Peugeocie 307 WRC wycofał się na 12. odcinku specjalnym z powodu awarii silnika. Belg François Duval w Fordzie Focusie WRC odpadł z rywalizacji na 19. oesie (wypadek). Z kolei Francuz Gilles Panizzi w Mitsubishi Lancerze WRC wycofał się na 4. oesie z powodu awarii skrzyni biegów, a jego partner z zespołu Fin Kristian Sohlberg zrezygnował z dalszej jazdy na 5. oesie awarii przekładni.
Klasyfikacja po 2 rundach.
Tabele przedstawiają tylko pięć pierwszych miejsc.

</doc>
<doc id="1719840" url="https://pl.wikipedia.org/wiki?curid=1719840" title="Objaw Prehna">
Objaw Prehna

Objaw Prehna – objaw zmniejszenia dolegliwości bólowych w mosznie po jej uniesieniu przez lekarza w badaniu przedmiotowym w przypadku zapalenia najądrza (objaw Prehna dodatni) i zwiększenia dolegliwości w przypadku skrętu szypuły jądra (objaw Prehna ujemny).

</doc>
<doc id="1719842" url="https://pl.wikipedia.org/wiki?curid=1719842" title="Dente del Gigante">
Dente del Gigante

Dente del Gigante (fr. "Dent du Géant") – szczyt w Masywie Mont Blanc, w grupie górskiej Jorasses. Leży na granicy między Francją (departament Górna Sabaudia), a Włochami (region Dolina Aosty). Szczyt można zdobyć ze schronisk Refuge du Couvercle (2687 m) po stronie francuskiej oraz Rifugio Torino (3322 m i 3375 m 2 budynki) po stronie włoskiej.
Pierwszego wejścia dokonali William Woodman Graham, Auguste Cupelin i Alphonse Payot 20 sierpnia 1882 r.

</doc>
<doc id="1719845" url="https://pl.wikipedia.org/wiki?curid=1719845" title="Łydka">
Łydka

Łydka – część kończyny dolnej, pod kolanem, składająca się z dwóch głównych mięśni zwanych mięśniami trójgłowymi łydki, które łączą się z piętą poprzez ścięgno piętowe (Achillesa). Pozostałe mięśnie łydki łączą się z kolanem i kostką oraz za pomocą długich ścięgien z palcami u nóg.
Budowa.
Mięsień trójgłowy łydki składa się z mięśnia płaszczkowatego i mięśnia brzuchatego łydki, które kończą się ścięgnem piętowym Achillesa.
Patologia.
Obrzęk łydek może być wywołany zakrzepicą żył głębokich, zerwaniem ścięgna Achillesa, zespołem ciasnoty przedziałów lub obecnością żylaków. Częste są idiopatyczne nocne kurcze kończyn dolnych, a zwłaszcza kurcze łydek, jak również obrzęk łydek o charakterze samoistnym.
Wykazano odwrotnie proporcjonalną korelację pomiędzy obwodem łydki a występowaniem płytek miażdżycowych w tętnicach szyjnych – większy obwód łydki wiąże się z rzadszym występowaniem płytek miażdżycowych.

</doc>
<doc id="1719846" url="https://pl.wikipedia.org/wiki?curid=1719846" title="Johann Georg Wolf">
Johann Georg Wolf

Johann Georg Wolf (ur. 1694 r. w Nowym Waliszowie, zm. 26 stycznia 1749 r. w Nowym Waliszowie) – niemiecki duchowny katolicki, dziekan kłodzki i wikariusz arcybiskupi dla wiernych hrabstwa kłodzkiego od 1744 r.
Życiorys.
Syn majstra szkolnego z Nowego Waliszowa. Po otrzymaniu święceń kapłańskich pracował jako wikariusz, a następnie proboszcz w Międzylesiu (od 1724 r.). W 1731 r. został przeniesiony na stanowisko proboszcza w Nowym Waliszowie. Po śmierci von Asfelda jego osoba figurowała na liście kandydatów na urząd dziekana kłodzkiego. W 1744 r. otrzymał nominację królewską na ten urząd, za co musiał zapłacić landratowi 75 guldenów. Wybór jego osoby na dziekana został wkrótce zaakceptowany przez arcybiskupa praskiego, który nominował go swoim wikariuszem dla wiernych hrabstwa kłodzkiego. Na okres jego rządów przypadł trudny okres wojen śląskich. Zmarł 26 stycznia 1749 r.

</doc>
<doc id="1719849" url="https://pl.wikipedia.org/wiki?curid=1719849" title="Eduardo Rodríguez">
Eduardo Rodríguez

Eduardo Enrique Rodríguez (ur. 20 czerwca 1918 w La Plata, zm. 25 marca 2000) – piłkarz argentyński, obrońca.
Rodríguez karierę piłkarską rozpoczął w 1939 roku w klubie Estudiantes La Plata, gdzie grał do 1944 roku. W 1945 roku został piłkarzem klubu River Plate, gdzie jeszcze w tym samym roku sięgnął po tytuł mistrza Argentyny.
Jako piłkarz klubu River Plate był w kadrze reprezentacji podczas turnieju Copa América 1946, gdzie Argentyna drugi raz z rzędu zdobyła tytuł mistrza Ameryki Południowej. Rodríguez nie zagrał w żadnym meczu.
W 1947 roku Rodríguez drugi raz w swej karierze zdobył mistrzostwo Argentyny. W River Plate grał do 1949 roku - łącznie w lidze argentyńskiej rozegrał 255 meczów.

</doc>
<doc id="1719851" url="https://pl.wikipedia.org/wiki?curid=1719851" title="RKW MSW">
RKW MSW



</doc>
<doc id="1719852" url="https://pl.wikipedia.org/wiki?curid=1719852" title="Asher Roth">
Asher Roth

Asher Paul Roth (ur. 11 sierpnia 1985 w Nowym Jorku) – amerykański raper.

</doc>
<doc id="1719853" url="https://pl.wikipedia.org/wiki?curid=1719853" title="Eduardo Enrique Rodríguez">
Eduardo Enrique Rodríguez



</doc>
<doc id="1719856" url="https://pl.wikipedia.org/wiki?curid=1719856" title="Ryszard Wiktor Schramm">
Ryszard Wiktor Schramm



</doc>
<doc id="1719857" url="https://pl.wikipedia.org/wiki?curid=1719857" title="Kugel-Erlass">
Kugel-Erlass

Kugel-Erlass (z niem. „Dekret o kulkach”) – tajny rozkaz wydany przez szefa Gestapo Heinricha Müllera w marcu 1944 z poleceniem, aby zbiegłych z niemieckich obozów jenieckich o randze oficerów lub wyższych rangą podoficerów po ich pojmaniu przez służbę bezpieczeństwa Sicherheitsdienst przekazać Sicherheitspolizei, a następnie wysłać do obozu koncentracyjnego Mauthausen-Gusen i tam ich rozstrzelać „w ramach "Akcji Kulka"”.
Wyjątek miało stanowić ponowne schwytanie oficerów brytyjskich oraz amerykańskich sił zbrojnych. W takim przypadku o ich losie miało decydować Naczelne Dowództwo Wehrmachtu.
Rozkaz ten naruszał Konwencję genewską z 1929 o traktowaniu jeńców wojennych (z ostatnimi zmianami z 1949 znana jest, jako III Konwencja Genewska), która w razie ucieczki jeńca wojennego przewidywała jedynie kary dyscyplinarne.

</doc>
<doc id="1719859" url="https://pl.wikipedia.org/wiki?curid=1719859" title="Punta Baretti">
Punta Baretti

Punta Baretti (fr. "Pointe Baretti") – szczyt w Masywie Mont Blanc, w grupie górskiej Mont Blanc. Leży w północnych Włoszech w regionie Dolina Aosty. Znajduje się w bocznej grani Brouillard odchodzącej od szczytu Mont Blanc de Courmayeur (4738 m). Szczyt można zdobyć ze schroniska Rifugio del Goûter (3817 m) lub Rifugio Torino (3375 m).
Pierwszego wejścia dokonali Jean-Joseph Maquignaz i Martino Baretti 28 lipca 1880 r.

</doc>
<doc id="1719861" url="https://pl.wikipedia.org/wiki?curid=1719861" title="Departament II Ministerstwa Spraw Wewnętrznych">
Departament II Ministerstwa Spraw Wewnętrznych



</doc>
<doc id="1719863" url="https://pl.wikipedia.org/wiki?curid=1719863" title="Departament III Ministerstwa Spraw Wewnętrznych">
Departament III Ministerstwa Spraw Wewnętrznych



</doc>
<doc id="1719864" url="https://pl.wikipedia.org/wiki?curid=1719864" title="Departament IV Ministerstwa Spraw Wewnętrznych">
Departament IV Ministerstwa Spraw Wewnętrznych



</doc>
<doc id="1719865" url="https://pl.wikipedia.org/wiki?curid=1719865" title="Departament V Ministerstwa Spraw Wewnętrznych">
Departament V Ministerstwa Spraw Wewnętrznych



</doc>
<doc id="1719866" url="https://pl.wikipedia.org/wiki?curid=1719866" title="Regina Kulikowa">
Regina Kulikowa

Regina Kulikowa (ur. 30 stycznia 1989 w Ałmaty) – rosyjska tenisistka. Jest tenisistką praworęczną z oburęcznym backhandem. Najwyższe miejsce w rankingu WTA, 65. osiągnęła 3 maja 2010 roku. Zwyciężyła w trzynastu singlowych i dwóch deblowych turniejach rangi ITF.
W tenisa zaczęła grać w wieku 6 lat. W wieku 19 lat wyszła za mąż za Simone Serges i przeniosła się na stałe do Szwajcarii.
Kariera tenisowa.
Juniorka.
Jako juniorka najwyżej była sklasyfikowana na 22 miejscu. Wygrała 12 turniejów juniorskich, była w 4 finałach. W rozgrywkach deblowych wygrała 2 turnieje i osiągnęła 2 finały.
2009.
W 2009 w eliminacjach do French Open odpadła ulegając Vani King. Następnie doszła do III rundy Wimbledonu, gdzie po drodze pokonała Karolinę Šprem, Alisę Klejbanową, ale uległa Jelenie Diemientjewej. Na US Open odpadła w I rundzie eliminacji do turnieju głównego. Sezon zakończyła na 138 miejscu w rankingu WTA.
2010.
W 2010 po raz pierwszy awansowała do turnieju głównego w Australian Open, gdzie przegrała z Barborą Záhlavovą Strýcovą 7:6 (5), 6:7 (10), 3:6. Był to najdłuższy mecz kobiet w historii Australian Open – mecz trwał 4h, 19 minut. Następnie grała w turnieju w Dubaju gdzie w III rundzie wygrała z 4 rakietą świata Swietłaną Kuzniecową 5:7, 7:6, 6:3, ale w ćwierćfinale uległa rozstawionej z 7 Agnieszce Radwańskiej 6:3, 4:6, 3:6.

</doc>
<doc id="1719867" url="https://pl.wikipedia.org/wiki?curid=1719867" title="Departament VI Ministerstwa Spraw Wewnętrznych">
Departament VI Ministerstwa Spraw Wewnętrznych



</doc>
<doc id="1719869" url="https://pl.wikipedia.org/wiki?curid=1719869" title="Luís Queiró">
Luís Queiró

Luís Queiró (ur. 2 lipca 1953 w Coimbrze) – portugalski prawnik i polityk, od 1999 do 2009 poseł do Parlamentu Europejskiego.
Życiorys.
W 1978 ukończył studia z dziedziny prawa na Uniwersytecie w Coimbrze, po czym pracował jako doradca prawny w ministerstwie obrony narodowej (1979–1982) oraz prawnik w spółce publicznej Aeroportos e Navegaçao Aérea (1983–1992).
W 1974 wstąpił do Centrum Demokratyczno-Społecznego. W 1980 został przewodniczącym jego młodzieżówki, później zasiadał w najwyższych władzach CDS i CDS-PP. W 1995 został wybrany na posła do Zgromadzenia Republiki, gdzie był przewodniczącym frakcji poselskiej CDS-PP (1998–1999). W 1999 uzyskał mandat posła do Parlamentu Europejskiego. W 2004 ponownie wybrano go w skład tego gremium. W PE zasiadał do 2009, m.in. jako wiceprzewodniczący Komisji Transportu i Turystyki (2004–2009) oraz grupy UEN (2000–2004).

</doc>
<doc id="1719872" url="https://pl.wikipedia.org/wiki?curid=1719872" title="Aiguille de Rochefort">
Aiguille de Rochefort

Aiguille de Rochefort – szczyt w Masywie Mont Blanc, w grupie górskiej Jorasses. Leży na granicy między Francją (departament Górna Sabaudia), a Włochami (region Dolina Aosty). Szczyt można zdobyć ze schronisk Refuge des Cosmiques (3613 m) po stronie francuskiej oraz Rifugio Torino (3322 m i 3375 m 2 budynki) po stronie włoskiej.
Pierwszego wejścia dokonali J. Eccles, M.-C. Payot i A. Payot 14 sierpnia 1873 r.

</doc>
<doc id="1719873" url="https://pl.wikipedia.org/wiki?curid=1719873" title="Krystyna Czubak">
Krystyna Czubak

Krystyna Anna Czubak (ur. 8 marca 1933 w Krakowie) – polska rzemieślnik i działaczka polityczna, posłanka na Sejm PRL IX kadencji.
Życiorys.
Z zawodu była rzemieślnikiem, prowadziła własny zakład krawiecki w Legnicy. Zasiadała w Prezydium Rady Izby Rzemieślniczej we Wrocławiu. Od 1976 działała w Stronnictwie Demokratycznym. Z jego ramienia pełniła mandat radnej Wojewódzkiej Rady Narodowej w Legnicy. W latach 1985–1989 sprawowała mandat posłanki na Sejm PRL IX kadencji w okręgu Legnica. Zasiadała w Komisji Przemysłu oraz w Komisji Rynku Wewnętrznego, Drobnej Wytwórczości i Usług.

</doc>
<doc id="1719874" url="https://pl.wikipedia.org/wiki?curid=1719874" title="Giniel de Villiers">
Giniel de Villiers

Giniel de Villiers (ur. 25 marca 1972 w Robertson) – południowoafrykański kierowca rajdowy, specjalista od rajdów terenowych. Wcześniej startował również w południowoafrykańskich wyścigach samochodów turystycznych (które niemal wszystkie wygrał).

</doc>
<doc id="1719875" url="https://pl.wikipedia.org/wiki?curid=1719875" title="Hutt">
Hutt



</doc>
<doc id="1719876" url="https://pl.wikipedia.org/wiki?curid=1719876" title="Lista najlepiej sprzedających się albumów muzycznych w Stanach Zjednoczonych">
Lista najlepiej sprzedających się albumów muzycznych w Stanach Zjednoczonych

Lista najlepiej sprzedających się albumów w historii w Stanach Zjednoczonych, w oparciu o certyfikaty RIAA. Aby album znalazł się w podsumowaniu musi zostać opublikowany, a także sprzedany w co najmniej 10 milionach kopii na terenie kraju. Wydawnictwa pogrupowane są według certyfikatu (począwszy od najwyższych). Albumy w poszczególnych grupach są również uszeregowane pod względem certyfikatu oraz daty wydania. Lista składa się ze wszystkich typów albumów, w tym studyjnych, kompilacyjnych i ścieżek dźwiękowych.
"Their Greatest Hits 1971–1975" Eagles i "Thriller" Michaela Jacksona rozeszły się w ponad 29 milionach kopii (29x platyna) i są najwyżej certyfikowanymi albumami w Stanach Zjednoczonych. RIAA w przypadku kilkupłytowego wydawnictwa liczy każdy dysk indywidualnie, dlatego większość podwójnych albumów na liście, m.in.: "The Wall" Pink Floyd, "Greatest Hits Volume I &amp; Volume II" Billy’ego Joela, a także "Speakerboxxx/The Love Below" OutKast, otrzymała certyfikaty dwukrotnie większe od rzeczywistej liczby sprzedanych egzemplarzy (np. "Greatest Hits" Joela rozszedł się w ok. 10.5 milionach kopii, a ponieważ było to wydanie dwupłytowe, w sumie było to 21 krążków, więc certyfikat to 21x platyna). Inne albumy, które pojawiłyby się w zestawieniu, gdyby policzono je jako dwa krążki, to ścieżka dźwiękowa musicalu "Grease" (8x platyna), "Goodbye Yellow Brick Road" Eltona Johna (7x platyna) i "Frampton Comes Alive!" Petera Framptona (6x platyna).

</doc>
<doc id="1719878" url="https://pl.wikipedia.org/wiki?curid=1719878" title="Andrzej Faracik">
Andrzej Faracik

Andrzej Wojciech Faracik (ur. 10 grudnia 1947 w Częstochowie) – polski technik i polityk, poseł na Sejm PRL IX kadencji.
Życiorys.
W 1965 ukończył IV Liceum Ogólnokształcące im. Henryka Sienkiewicza w Częstochowie, a w 1973 uzyskał tytuł zawodowy magistra inżyniera mechanika w zakresie spawalnictwa na Politechnice Częstochowskiej. W latach 1973–1978 był mistrzem WKS w Hucie Częstochowa, a od 1978 do 1990 kierownikiem WKS w PPZM Herby.
Był wiceprzewodniczącym Miejskiego Komitetu Stronnictwa Demokratycznego, zasiadał też w Wojewódzkim Komitecie partii. W 1985 został posłem na Sejm PRL IX kadencji, mandat uzyskując w okręgu Częstochowa. Pełnił funkcję sekretarza Sejmu. Zasiadał w Komisji Przemysłu, Komisji Transportu, Żeglugi i Łączności oraz w Komisji Nadzwyczajnej do rozpatrzenia projektu ustawy o zasadach udziału młodzieży w życiu państwowym, społecznym, gospodarczym i kulturalnym. W wyborach parlamentarnych w 1989 bez powodzenia kandydował w okręgu Częstochowa, przegrywając z Januszem Błaszczykiem. 
W 1990 ukończył studia podyplomowe z organizacji i zarządzania. W latach 1991–2003 był członkiem Rad Nadzorczych Jednoosobowych Spółek Skarbu Państwa.
Od 1991 do 1996 był dyrektorem naczelnym PPZM Herby, a w latach 1996–1998 prezesem zarządu firmy "Scrapena S.A." W 2003 był pełnomocnikiem wojewody śląskiego ds. prywatyzacji PRDM w Myszkowie, w latach 2004–2005 prezesem zarządu Konst-Met Sp. z o.o., w latach 2006–2007 dyrektorem zakładu Konst-Met ISD Huta Częstochowa, w latach 2007–2008 szefem produkcji konstrukcji metalowych w ISD Huta Częstochowa, a od 2008 do 2009 prezesem zarządu Spółki ISD Konstrukcje w Gdańsku. W 2009 został zastępcą szefa produkcji Stoczni Gdańsk S.A., w której pracował od 2007 do 2013. W 2014 przeszedł na emeryturę.
Nagrody i odznaczenia.
Otrzymał m.in. Medal za zasługi dla miasta Częstochowy, Brązowy Krzyż Zasługi, Medal 40-lecia Polski Ludowej, Złotą Odznakę za zasługi dla województwa częstochowskiego, Krzyż Kawalerski Orderu Odrodzenia Polski, Odznakę Honorową Polskiego Czerwonego Krzyża, Odznakę Honorową Sybiraka, Odznakę za zasługi dla Transportu Prywatnego oraz Odznakę za zasługi dla LZS. Został też Zasłużonym Racjonalizatorem Produkcji. Otrzymał także wpis do Złotej Księgi Zasłużonych dla NOT, a także nagrody w konkursach RW NOT w Częstochowie.

</doc>
<doc id="1719879" url="https://pl.wikipedia.org/wiki?curid=1719879" title="Les Droites">
Les Droites

Les Droites – szczyt w Masywie Mont Blanc, w grupie Triolet-Verte. Leży we wschodniej Francji (departament Górna Sabaudia). Szczyt można zdobyć ze schronisk Refuge d’Argentière (2771 m) i Refuge du Couvercle (2687 m).
Szczyt ma dwa wierzchołki:

</doc>
<doc id="1719880" url="https://pl.wikipedia.org/wiki?curid=1719880" title="Cambio Dolor">
Cambio Dolor

Cambio Dolor – trzeci singel Natalii Oreiro pochodzący z jej pierwszego albumu "Natalia Oreiro" wydanego w 1998 roku. Piosenka była motywem przewodnim telenoweli "Zbuntowany anioł", w której Oreiro zagrała główną rolę. Singel "Cambio Dolor" dzięki tej telenoweli stał się największym jak dotąd przebojem Natalii Oreiro.
Lista utworów.
Źródło.

</doc>
<doc id="1719881" url="https://pl.wikipedia.org/wiki?curid=1719881" title="Maria da Assunção Esteves">
Maria da Assunção Esteves

Maria da Assunção Esteves (ur. 15 października 1956 w Valpaços) – portugalska prawniczka i polityk, sędzia Trybunału Konstytucyjnego (1989–1998), posłanka do Parlamentu Europejskiego VI kadencji. Od 2011 do 2015 przewodnicząca Zgromadzenia Republiki.
Życiorys.
W 1980 ukończyła studia z dziedziny prawa na Uniwersytecie Lizbońskim. Osiem lat później uzyskała magisterium z prawa i nauk politycznych. Od 1985 do 1989 pracowała w instytucie ekonomicznym w Lizbonie, a od 1989 na wydziale prawa macierzystego uniwersytetu.
W 1987 po raz pierwszy uzyskała mandat posłanki do Zgromadzenia Republiki. W 1989 została powołana w skład Trybunału Konstytucyjnego, w którym zasiadała do 1998. Po opuszczeniu stanowiska była członkiem organów krajowych Partii Socjaldemokratycznej.
W wyniku wyborów z 2002 powróciła do parlamentu krajowego, gdzie stała na czele komisji spraw konstytucyjnych i wolności (do 2004). W wyborach w 2004 uzyskała mandat posłanki do Parlamentu Europejskiego, który wykonywała do lipca 2009. Od maja 2006 do maja 2007 pełniła obowiązki wiceprzewodniczącej PSD. W 2011 ponownie wybrana do Zgromadzenia Republiki. W czerwcu tego samego roku zaproponowana przez partię na stanowisko przewodniczącej tej izby po tym, jak kandydat PSD Fernando Nobre nie uzyskał poparcia posłów. Tego samego dnia została wybrana na to stanowisko większością głosów koalicji i opozycji. Stała się pierwszą w historii kobietą sprawującą urząd przewodniczącej portugalskiego parlamentu. Funkcję tę pełniła do 2015.
Została członkinią portugalskiego towarzystwa filozoficznego. W 2007 została przewodniczącą Ruchu Europejskiego w Portugalii. Zasiadała w Komisji Weneckiej Rady Europy.

</doc>
<doc id="1719884" url="https://pl.wikipedia.org/wiki?curid=1719884" title="Katastrofa lotnicza w Massamba">
Katastrofa lotnicza w Massamba

Katastrofa lotnicza w Massamba – wydarzyła się 29 kwietnia 2009 w Demokratycznej Republice Konga. Boeing 737 rozbił się w chwilę po starcie z lotniska w Brazzaville. Zginęło 7 osób.
Samolot.
Boeing 737 (TL-ADM) należał do siedmiu linii lotniczych. Należał do linii: Pacific Airlines International (10.04.1981-26.04.1987), Canadian Airlines International (26.04.1987-05.04.2001, Air Canada (05.04.2001-3.09.2003), WFBN (03.09.2003-30.09.2003), Eagle Aviation (30.09.2003-21.12.2005), Bako Air (21.12.2005-13.03.2006), Trans Air Congo (13.03.2006). Został dostarczony 3 kwietnia 1981. Posiadał dwa silniki Pratt &amp; Whitney JT8D-9A(HK3).
Przebieg lotu.
Samolot leciał z Bangi do Harare, z międzylądowaniem w Brazzaville. W Harare, miał być poddany konserwacji. Samolot wystartował z Brazzaville. Po kilku minutach lotu, samolot uderzył w ziemię. Zginęło 7 osób. Samolot spadł w Massamba, w prowincji Bandundu. Przyczyny są nieznane. Nie wiadomo kto był właścicielem samolotu. Według niektórych źródeł rozbity samolot to Boeing 737 należący do Centrafrique .

</doc>
<doc id="1719885" url="https://pl.wikipedia.org/wiki?curid=1719885" title="Release Me (singel Agnes Carlsson)">
Release Me (singel Agnes Carlsson)

"Release Me" – piosenka dance pop stworzona przez Andreasa Hanssona, Sharon Vaughn i Agnes Carlsson na trzeci album studyjny Agnes, "Dance Love Pop" (2008). Wyprodukowany przez Hanssona, utwór wydany został jako drugi singel promujący album dnia 24 listopada 2008 w Szwecji, natomiast jako pierwszy singel prezentujący wydawnictwo w pozostałych krajach świata.
Informacje o singlu.
"Release Me" wydany został jako drugi singel promujący płytę "Dance Love Pop" dnia 24 listopada 2008 w Szwecji jedynie w formacie digital download. Kompozycja spędziła na oficjalnym notowaniu najlepiej sprzedających się singli dwanaście tygodni. Podczas gdy utwór w rodzimym kraju artystki oraz w Polsce i Holandii wydany został jako drugi singel prezentujący album, w pozostałych krajach świata został on wydany jako główna piosenka promująca wydawnictwo. Kompozycja zyskała na popularności w wielu krajach europejskich przez co wytwórnia płytowa artystki zdecydowała się na dalsze promowanie Szwedki wydając kolejny singel "On and On".
By promować singel w Wielkiej Brytanii Agnes wystąpiła w programie "GMTV" dnia 10 czerwca 2009.
Wydanie singla.
W Szwecji singel wydany został w formatach digital download oraz airplay dnia 24 listopada 2008 w tym samym tygodniu debiutując na pozycji #60 oficjalnej listy najczęściej sprzedawanych utworów. W siódmym tygodniu od debiutu "Release Me" znalazł się na miejscu #9, obierając tę pozycję jako najwyższą przez jeden tydzień. W zestawieniu kompozycja spędziła w sumie dwanaście tygodni. Po raz pierwszy międzynarodowy debiut singel zanotował na oficjalnym notowaniu w Danii, gdzie 27 lutego 2009 utwór znalazł się na pozycji #39. Osiem tygodni późnej kompozycja osiadła na miejscu #6, spędzając na liście ponad cztery miesiące. Singel został odznaczony przez duński koncern muzyczny złotą płytą za sprzedaż w postaci 15.000 kopii. 11 kwietnia 2009 "Release Me" zadebiutował w oficjalnym zestawieniu najpopularniejszych singli w Belgii na pozycji #47, by osiem tygodni później zająć miejsce #7. Singel na notowaniu w tym kraju spędził w sumie dwanaście tygodni stając się pierwszą kompozycją Agnes, która znalazła się na oficjalnej, belgijskiej liście przebojów.
W Wielkiej Brytanii singel miał swoją radiową premierę dnia 20 lutego 2009, jednak debiut w oficjalnym zestawieniu najchętniej kupowanych utworów w tym kraju kompozycja zanotowała dnia 31 maja 2009 na pozycji #3. "Release Me" obrał to miejsce jako najwyższe, spędzając na nim w sumie dwa tygodnie. W Irlandii singel zadebiutował tego samego tygodnia na pozycji #38, by później znaleźć się na miejscu #10 i osiągnąć je jako najwyższe.
Teledysk.
Teledysk do singla nagrywany był w Sztokholmie i reżyserowany przez Andersa Rune'a. Klip miał premierę dnia 28 listopada 2008.
Videoclip rozpoczyna ujęcie przedstawiające leżącą artystkę naprzeciw ściany z pomarańczowymi reflektorami. Następnie Agnes przemierza wieczorem ulice Sztokholmu mijając tańczących ludzi za cel obierając klub. Następna scena ukazuje ludzi wchodzących do środka, potem bawiących się podczas gdy wokalistka stoi przy ścianie wraz z trzymającym ją mężczyzną. Kolejne ujęcie prezentuje Agnes idącą ulicą w kierunku kolejnego klubu, gdzie w łazience przygotowuje swój make-up, kiedy za nią tańczą dwie tancerki. Finalne sceny ukazują artystkę bawiącą się na tle pomarańczowej ściany.

</doc>
<doc id="1719886" url="https://pl.wikipedia.org/wiki?curid=1719886" title="Pedro Guerreiro">
Pedro Guerreiro

Pedro Miguel Neves Guerreiro (ur. 25 lutego 1966 w Lizbonie) – portugalski urzędnik i działacz komunistyczny, od 2005 do 2009 poseł do Parlamentu Europejskiego.
Życiorys.
W młodości był aktywny w ruchu skautowskim. Po ukończeniu studiów z dziedziny psychologii pracował w urzędzie miejskim w Loures, gdzie należał do komisji pracowników. W 2000 został członkiem KC Portugalskiej Partii Komunistycznej. Od 1997 współpracował z posłami komunistycznymi w PE. W 2005 uzyskał mandat europosła (na miejsce Sérgia Ribeiro). W Parlamencie Europejskim pełnił od 2007 funkcję wiceprzewodniczącego Komisji Rybołówstwa.

</doc>
<doc id="1719887" url="https://pl.wikipedia.org/wiki?curid=1719887" title="Janus Pannonius">
Janus Pannonius

Janus Pannonius (łac. "Janus Pannonius", węg. "János Csezmicei", chorw. "Ivan Česmički", ur. 29 sierpnia 1434 w miejscowości Csezmice, dziś chorw. Čazma, zm. 27 marca 1472 w Medvevárze, dziś chorw. Medvedgrad) – węgierski (węgiersko-chorwacki) humanista, neołaciński poeta okresu wczesnego Odrodzenia, a także urzędnik, dyplomata i biskup miasta Pecz. Uważany jest za pierwszego węgierskiego poetę. Tworzył po łacinie.
Życiorys.
Był siostrzeńcem biskupa humanisty Jánosa Vitéza, który wysłał go na studia do Ferrary. Tam trafił do szkoły Guarina z Werony. Później studiował także w Padwie, gdzie zetknął się z myślą włoskiego renesansu. Oddziaływały na niego m.in. neoplatoniczne poglądy Marsilia Ficina z Florencji. Zawarł znajomości z najwybitniejszymi włoskimi humanistami. Po powrocie na Węgry kontynuował karierę duchowną, zyskiwał równocześnie uznanie na dworze króla Macieja Korwina, protektora twórców i uczonych. Przez jakiś czas pracował jako kanclerz królowej Beatrycze, w 1471 r. jednak wraz z Vitézem zorganizował spisek przeciwko królowi (spiskowców niepokoiła zwłaszcza agresywna polityka zagraniczna ambitnego władcy). Intryga nie powiodła się, Pannonius postanowił zatem zbiec do Włoch; zmarł jednak w drodze, w chorwackiej twierdzy Medvevár (dzis. Medvedgrad).
Twórczość.
Janus Pannonius pozostawił po sobie bogaty łacińskojęzyczny dorobek poetycki, który podzielić można na epigramaty, panegiryki i elegie. Te pierwsze, czasem okolicznościowe, często dowcipne, nierzadko sprośne, pisał głównie w młodości; podejmował w nich przede wszystkim tematykę studenckiego życia, w tym swoich bogatych doświadczeń z kobietami (np. "Do Sylwii", "Do Laelii" i in.). W epigramacie pt. "Pochwała Panonii" przedstawił się jako poeta z peryferyjnych Węgier, któremu udało się osiągnąć uznanie w samym Rzymie. Spośród panegiryków wymienić można np. "Pieśń pochwalną na cześć mistrza Guarina" (ferraryjskiego nauczyciela Pannoniusa). Elegie powstawały głównie w okresie późniejszym; w stylizowanym na list utworze "Janusz w chorobie do Błażeja na wojnie" skontrastowane są los zmożonego chorobą podmiotu lirycznego i wyidealizowany żywot żołnierski. Inną elegią Pannoniusa jest "Na odjezdnym z Waradu świętych królów żegnając".
Tomy Janusa Pannoniusa ukazywały się już od XVI wieku, zarówno na Węgrzech, jak i za granicą. Pierwszy większy zbiór jego utworów wydał Sámuel Teleky w 1784 r. Od końca XVIII wieku tłumaczono go na węgierski.

</doc>
<doc id="1719888" url="https://pl.wikipedia.org/wiki?curid=1719888" title="Karl Kleiner">
Karl Kleiner

Karl Kleiner (ur. 1705 w Radkowie, zm. 4 stycznia 1780 w Krosnowicach) – niemiecki duchowny katolicki, dziekan kłodzki i wikariusz książęco-arcybiskupi dla wiernych hrabstwa kłodzkiego w latach 1760–1763.
Życiorys.
Urodził się w Radkowie w rodzinie mieszczańskiej. Po ukończeniu gimnazjum w Kłodzku studiował teologię w Ołomuńcu. Otrzymał święcenia kapłańskie przyjął w 1730 r.
W latach 1730–1742 pracował jako wikary w Krosnowicach, a następnie proboszcz w Ołdrzychowicach Kłodzkich. W 1743 r. został przeniesiony na ponownie na probostwo w Krosnowicach.
W 1760 r. został wybrany dziekanem kłodzkim i wikariuszem arcybiskupa praskiego dla wiernych żyjących na terenie ziemi kłodzkiej. Będąc już w podeszłym wieku, po trzech latach sprawowania tej funkcji zrezygnował, pozostając proboszczem w Krosnowicach, gdzie zmarł 4 stycznia 1780 r.

</doc>
<doc id="1719889" url="https://pl.wikipedia.org/wiki?curid=1719889" title="The Shining (album)">
The Shining (album)

The Shining – pierwszy pośmiertny album amerykańskiego rapera i producenta o pseudonimie J Dilla. Gościnnie pojawili się m.in. Busta Rhymes, Common i Madlib. Album promował teledysk do utworu "Won't Do".
Lista utworów.
Opracowano na podstawie źródła.
Personel.
Opracowano na podstawie źródła.

</doc>
<doc id="1719890" url="https://pl.wikipedia.org/wiki?curid=1719890" title="Adjulé">
Adjulé

Adjulé – nieznane nauce zwierzę, obiekt badań kryptozoologii.
Opisywane jako podobne do wilka, informacje o obserwacjach pochodzą z Sahary. Jedną z teorii wyjaśniającą pochodzenie tej kryptydy jest to, że mógł to być likaon poza swoim typowym obszarem występowania.

</doc>
<doc id="1719891" url="https://pl.wikipedia.org/wiki?curid=1719891" title="Powódź w Europie (2009)">
Powódź w Europie (2009)

Powódź w Europie w 2009 roku wystąpiła pod koniec czerwca w krajach Europy Środkowej: w Czechach, na Słowacji, w Polsce, Austrii, na Węgrzech oraz w Niemczech. W wyniku powodzi zginęło 14 osób – 12 w Czechach, jedna w Polsce i jedna w Austrii.
Powódź w krajach Europy Środkowej.
Austria.
W Austrii powódź szczególnie dotknęła Wiedeń oraz Górną i Dolną Austrię. W Wiedniu w wyniku intensywnych opadów woda wdarła się do magazynów muzeum Albertina, gdzie przechowywano dzieła Albrechta Dürera, Pablo Picassa, Gustava Klimta.
W Górnej Austrii powódź uszkodziła około 150 domów i zalała 600 ha pól uprawnych. W Steinbach an der Steyr woda zalała ujęcie wody.
W Dolnej Austrii największe szkody woda wyrządziła w rejonie miast Scheibbs, Melk i Krems an der Donau.
Czechy.
Pierwsza potężna fala ulew przeszła nad Morawami i czeskim Śląskiem 22 czerwca. W wyniku ulew setki domów pozostało bez dostaw prądu i gazu. Zalanych zostało kilka tysięcy gospodarstw. Fala powodziowa zniszczyła mosty, a także zablokowała liczne arterie drogowe oraz linie kolejowe. Wraz z opadami występowały silne wyładowania atmosferyczne, które powalały drzewa na ulice. Straty materialne sięgały setek milionów koron. Do 26 czerwca na rzecz powodzian przeznaczono 170 mln koron, a rząd Jana Fischera powołał sztab kryzysowy. W pracach przy usuwaniu szkód brało udział 1000 czeskich żołnierzy.
25 czerwca miejscowości Vetrna na rzece Wełtawie przewróciła się łódź, w wyniku czego jedna osoba zginęła. Łącznie w Czechach i na Morawach zginęło 12 osób. W nocy z dnia 25 na 26 czerwca w okolicach Ostrawy wody rzeki Odry osiągnęły punkt kulminacyjny. Największych zniszczeń doznały miejscowości w okolicach Nowego Jiczyna i Hranic.
Powódź z czerwca 2009 roku jest trzecią najtragiczniejszą powodzią w historii Czech. Niektóre czeskie media uważają, że jest ona gorsza od tak zwanej powodzi tysiąclecia z 1997 roku.
Polska.
W Polsce nawałnica rozpoczęła się w tym samym czasie co w Czechach. Najgorsza sytuacja panowała na południu kraju. Na Podkarpaciu 22 czerwca niektóre rzeki przybierały nawet 3 metry na dobę. Wezbrane rzeki zalewały miasta i wsie. W mieście Ropczyce wylała rzeka Wielopolka, która zalała miasto, płynąc ulicami na wysokości około 1,5 metra. W nurcie rzeki 25 czerwca zginęła jedna osoba. Z miasta ewakuowano 660 mieszkańców. Na Dolnym Śląsku rzeki także przekroczyły stan alarmowy. We Wrocławiu silne opady spowodowały poważne problemy komunikacyjne. Na Podlasiu ok. 8 tys. osób zostało odciętych od dostaw prądu. Oprócz intensywnych opadów deszczu oraz gradu przez Polskę przechodziły trąby powietrzne.
Intensywne opady 26 czerwca 2009 w okolicach Lądka-Zdroju doprowadziły do wylania Białej Lądeckiej, która zalała wsie w okolicy Kłodzka. Również potok Świdna, spływający ze wschodnich zboczy Gór Złotych, wywołała bardzo duże zniszczenia w Czechach, a w Polsce w Dziewiętlicach.
Prezydent oraz rząd zadeklarowali pomoc powodzianom. Grzegorz Schetyna, szef MSWiA, odwiedzając 26 czerwca zalane Ropczyce, obiecał zasiłki dla powodzian. Kancelaria Prezydenta przekazała na usuwanie skutków żywiołu w Ropczycach 100 tys. zł.
Słowacja.
W Bratysławie, stolicy Słowacji, Dunaj zalewał nabrzeże.
Węgry.
Fala powodziowa zalewała północne tereny Węgier – zalany był cały rejon na południe od miasta Győr. Na Węgrzech zawieszono ruch pociągów. W Budapeszcie ogłoszono pierwszy stopień zagrożenia powodziowego.

</doc>
<doc id="1719892" url="https://pl.wikipedia.org/wiki?curid=1719892" title="Szkoła Inżynierska im. Hipolita Wawelberga i Stanisława Rotwanda">
Szkoła Inżynierska im. Hipolita Wawelberga i Stanisława Rotwanda

Szkoła Inżynierska im. Hipolita Wawelberga i Stanisława Rotwanda – szkoła mechaniczno-techniczna, ufundowana w 1895 w Warszawie przez finansistów Hipolita Wawelberga i Stanisława Rotwanda. 
Działała w latach 1895–1951, początkowo jako szkoła średnia, później inżynierska, a w końcowym okresie równolegle z Politechniką Warszawską, do której została włączona w 1951 roku.
Historia.
W 1891 Hipolit Wawelberg i Stanisław Rotwand, chcąc uczcić pamięć Henryka Wawelberga (odpowiednio: ojca i teścia), ofiarowali 100 tys. rubli na cel dobroczynny. W 1892 ta kwota została złożona w Banku Handlowym w Warszawie z przeznaczeniem na budowę średniej szkoły technicznej.
Pierwszym dyrektorem był profesor Instytutu Górniczego w Petersburgu Maurycy Mitte, którego nazwisko znalazło się w nazwie szkoły. Nauka trwała 4 lata. Do 1905 językiem wykładowym był rosyjski, a od 1906 – język polski.
Od 1906 szkoła miała nieoficjalnie charakter politechniki. W 1919 została przekazana przez fundatorów państwu. W 1929 warunkiem przyjęcia do szkoły stało się posiadanie matury i do 1939 miała ona status szkoły wyższej. 
Pierwsza siedziba szkoły mieściła się przy ulicy Jana Pankiewicza. W 1897 placówkę przeniesiono do nowego kompleksu budynków przy ul. Mokotowskiej 4/6. W 1930 przy ul. św. Andrzeja Boboli 14 (obecnie ul. Narbutta 86) na Mokotowie wzniesiono drugi budynek zaprojektowany przez Zygmunta Tarasina. Był to funkcjonalistyczny gmach z szarej cegły cementowej.
W latach 1940–1944 za zgodą niemieckich okupantów w gmachu Szkoły działały średnie szkoły techniczne, m.in. Zawodowa Szkoła Techniczna. 11 kwietnia 1943 drużyna „CR–500” Szarych Szeregów, w ramach akcji przeciwko działalności warszawskiego Urzędu Pracy ("Arbeitsamtu"), z powodu zagrożenia wywiezieniem na roboty do III Rzeszy zniszczyła znajdujące się w budynku szkoły spisy jej słuchaczy.
Kompleks budynków przy ul. Mokotowskiej został całkowicie zniszczony w czasie powstania warszawskiego w sierpniu 1944. Główny budynek kompleksu został odbudowany w zmienionej formie w 1949, co upamiętnia tablica z piaskowca umieszczona przy wejściu. Tylko lekko uszkodzony został natomiast gmach przy ul. Narbutta.
Szkoła wznowiła działalność 18 września 1945 w zachowanym budynku przy ul. Boboli. W hali maszyn zamieszkało 50 studentów. 
Pomimo sprzeciwu władz uczelni, w 1951 nastąpiło jej połączenie z Politechniką Warszawską. Oficjalnym uzasadnieniem dla połączenia było przejście Politechniki na dwustopniowość kształcenia i to, że jej studia zawodowe nie różniły się od studiów Szkoły Wawelberga i Rotwanda.
Absolwentami szkoły byli m.in. pionierzy przemysłu lotniczego. W 1947 dawnym absolwentom szkoły przyznano stopień inżyniera. Ogółem ukończyło ją ok. 4 tysięcy osób.

</doc>
<doc id="1719893" url="https://pl.wikipedia.org/wiki?curid=1719893" title="Szkoła Mechaniczno Techniczna Wawelberga i Rotwanda">
Szkoła Mechaniczno Techniczna Wawelberga i Rotwanda



</doc>
<doc id="1719894" url="https://pl.wikipedia.org/wiki?curid=1719894" title="Państwowa Szkoła Budowy Maszyn i Elektrotechniki im. H. Wawelberga i S. Rotwanda">
Państwowa Szkoła Budowy Maszyn i Elektrotechniki im. H. Wawelberga i S. Rotwanda



</doc>
<doc id="1719895" url="https://pl.wikipedia.org/wiki?curid=1719895" title="Państwowa Wyższa Szkoła Budowy Maszyn i Elektrotechniki">
Państwowa Wyższa Szkoła Budowy Maszyn i Elektrotechniki



</doc>
<doc id="1719896" url="https://pl.wikipedia.org/wiki?curid=1719896" title="Szkoła Inżynierska im. H. Wawelberga i S. Rotwanda">
Szkoła Inżynierska im. H. Wawelberga i S. Rotwanda



</doc>
<doc id="1719897" url="https://pl.wikipedia.org/wiki?curid=1719897" title="Alpinus">
Alpinus

Alpinus – polskie przedsiębiorstwo, a zarazem marka, założone w 1990 r. z inicjatywy polskich himalaistów – Artura Hajzera, Janusza Majera oraz Ryszarda Wareckiego. Specjalizowała się w produkcji i dystrybucji specjalistycznej odzieży i sprzętu do różnych aktywności outdoorowych od turystyki i wspinaczki górskiej, przez rower, aż po bieganie i żeglarstwo.
Historia.
W 1989 r. Artur Hajzer zapowiedział ofensywę polskich himalaistów na Koronę Himalajów i Karakorum, uruchamiając projekt "14 ośmiotysięczników w jeden rok". Poszukując sponsorów, wraz z Majerem udał się do Monachium na Międzynarodowe Targi Sprzętu i Mody Sportowej (ISPO). Sponsora nie znalazł, ale nawiązał znajomość z Albrechtem von Dewitzem, twórcą marki Vaude, która od 1974 r. produkowała odzież i sprzęt do sportów górskich i była znana polskim himalaistom. Ze sprzętu Vaude podczas wypraw korzystali wcześniej między innymi Wanda Rutkiewicz oraz Jerzy Kukuczka. Dewitz nie wierzył w powodzenie himalajskiego projektu, ale zaoferował sprzedaż swoich produktów w Polsce, a z czasem również szycie odzieży na zlecenie Vaude. Wyposażenie polskich ekip w tym czasie dalekie było od zachodnich standardów, a dostęp do specjalistycznego sprzętu nadal był skomplikowany. Odzież wspinacze szyli zwykle sami lub z pomocą przyjaciół. Jednak nadal były to prymitywne masywne buty i ubrania, których nie można było określać mianem funkcyjnych. Ponadto trend związany z outdoorem oraz rozwijający się kapitalizm sprawiły, że Hajzer dostrzegł na tym polu wielkie możliwości. Hajzer wniósł do współpracy znajomość potrzeb ludzi gór oraz swój autorytet, a Dewitz produkcyjne know-how, wkład finansowy (początkowo Dewitz miał 85% udziałów) oraz pierwsze maszyny. Decyzją założycieli (Artur Hajzer, Janusz Majer, Jan Nowak, Ryszard Warecki) oraz w imieniu niedawno tragicznie zmarłego Jerzego Kukuczki mającego 51% udziałów, założona w 1986 r. firma Summit istniejąca głównie po to, by organizować wyprawy, miała od tej pory koncentrować się na handlu, natomiast założona pół roku po wizycie na targach firma Alpinus, która jednocześnie była również nazwą marki, na produkcji.
Powstanie firmy.
Nazwę Alpinus wymyślił w dniu rejestracji radca prawny – Krzysztof Sędzimir. Jeszcze przed założeniem Alpinusa w Katowicach założyciele otworzyli swój pierwszy sklep sportowy. Mieścił się on w Katowicach. Hajzer wynajął pomieszczenia od Ośrodka Harcerskiego w Chorzowie i wraz z Maciejem Kałwakiem, kolegą z lat szkolnych, który podobnie jak Hajzer miał już wcześniej doświadczenie w szyciu odzieży i sprzętu górskiego, uruchomił produkcję. Początkowo zespół liczył dziewięć osób – sześć szwaczek, szefową wykrojów, Hajzera i Kałwaka. Z czasem do zespołu dołączył Warecki, Majer oraz Helena Hajzer, matka Artura Hajzera. Wówczas Alpinus koncentrował się na szyciu bluz i kurtek polarowych. Pierwsze z nich sprzedano właścicielowi sklepu outdoorowego na Krakowskim Przedmieściu. W 1991 r., przy wsparciu Dewitza, firma otrzymała zlecenie na plecaki od Bundeswehry. Dochód pozwolił na realizację własnych projektów. Pierwszym z nich był plecak Woodpecker. Jak podają źródła sprzedano 150 000 egzemplarzy. Wkrótce firma szyła także przy współpracy z firmą SympaTex kurtki sympateksowe, głównie dla Vaude. Następnie nawiązała współpracę z amerykańską firmą Gore-Tex. Wkrótce udało jej się uzyskać licencje Gore-Tex i SympaTex. W 1992 r. Alpinus zatrudniał kilkaset osób. Różowe logo (któremu niekiedy towarzyszył slogan „Piąta strona świata”) zaprojektował Wojciech Liebner i studio Frodo, a hasło „Czy plus czy minus, zawsze Alpinus” wymyślił Marian Oslislo, późniejszy rektor Akademii Sztuk Pięknych w Katowicach i autor pierwszego logotypu Alpinus. Oferta marki w tym czasie koncentrowała się głównie na specjalistycznej odzieży i sprzęcie górskim. Każda wyprawa właścicieli wnosiła nową wartość do firmy, nową technologię i jakość. Według badań, po 5 latach obecności na rynku markę kojarzyło 33% Polaków. Firma przez wiele lat odnosiła sukcesy i cieszyła się uznaniem sportowców i podróżników, co przypisywano jej polskiemu rodowodowi oraz wysokiej jakości produktów.
15 listopada 1997 r. otwarto nową siedzibę firmy w Świętochłowicach. Firma współpracowała z trzydziestoma sportowcami (między innymi z Markiem Kamińskim) i zatrudniała osoby związane z Klubem Wysokogórskim np. Marka Raganowicza oraz fachowców z innych dziedzin np. Marka Arcimowicza, fotografa National Geographic. Produkowała także odzież rowerową, żeglarską, narciarską, snowboardową oraz kolekcję dla dzieci.
Problemy.
W 1998 r. najważniejsze postacie Alpinusa – prezes Artur Hajzer, wiceprezes Janusz Majer, szef rady nadzorczej Ryszard Warecki oraz dyrektor generalny Maciej Kałwak postanowiły zaprezentować ofertę za granicą. Wcześniej produkty marki Alpinus pojawiły się w Szwajcarii, teraz przyszedł czas na Czechy, Słowację i Łotwę. Ambicją Hajzera było zdobycie klientów na rynku zachodnim, jednak, jak się później okazało, było to zbyt trudne przedsięwzięcie dla marki nieznanej choćby z targów ISPO. Mimo tego w Wiedniu powstały trzy sklepy sportowe. Firma zaczęła popadać w tarapaty. Horrendalne koszty utrzymania sklepów w Austrii oraz próby przekonania świadomych i doskonale zaznajomionych z tematem wspinaczki Austriaków, którzy dodatkowo bardziej przychylni są rodzimym markom, obecnie podawane są za czołowe przyczyny upadku firmy Alpinus. Kolejne problemy spowodowane zostały nieproporcjonalnymi do przychodów nakładami na marketing (katalogi produktowe, sponsoring sportowców), zmiany gospodarcze w kraju, rosnącą konkurencją, wprowadzeniem jako partnera Renaissance Partners, oraz wprowadzeniem kolekcji miejskiej, która zawierała produkty, na zakup których stać było niewiele osób. Pojawienie się inwestora w postaci funduszu spowodowało parcie na wzrost. W 1999 r. problemy finansowe firmy były na tyle duże, że właściciele zaciągnęli kredyty w trzech bankach. W każdym zastawili coś innego – w jednym towary, w drugim budynki, a w trzecim dobra niematerialne takie, jak znaki towarowe. Bank Współpracy Europejskiej SA zawarł z firmą umowę przewidującą plan naprawczy, którego skutkiem było założenie firmy ADD SA.
Upadek.
W 2001 r. banki zaostrzyły politykę kredytową. Plan naprawczy nie powiódł się, w wyniku czego firma zbankrutowała. Od 2003 r. bank miał już prawo do marki. W pierwszym kwartale 2004 r. spółka ADD SA ogłosiła upadłość, a 5 października 2004 r. Euromark Polska Sp. z o.o. (konkurent Alpinusa od 1997 r.) stał się właścicielem marki Alpinus. W 2013 r. ogłoszono upadłość likwidacyjną spółki Euromark. Prawa do marki Alpinus ponownie przejął bank.
Próba powrotu na rynek.
Byli właściciele, nie mogąc pogodzić się z porażką, stworzyli nową spółkę Mount Sp. z o.o. z marką Alpin’s, co miało zatuszować bankructwo Alpinusa, a przeobrażenie się marki przedstawić w kontekście liftingu logo i nazwy. Ze względu na zbyt podobną nazwę do poprzedniej, Bank Współpracy Europejskiej SA oddał sprawę do sądu, który przyznał rację bankowi. Nowa spółka zmieniła nazwę marki na HiMountain. W 2005 r. spółka otrzymała licencję na szycie odzieży i sprzętu z membraną goreteksową. Powróciła też do wspierania sportowców, którzy trwali przy marce Alpinus i otwierała nowe sklepy. Odzież HiMountain zdecydowała się zabrać na wyprawę między innymi Martyna Wojciechowska oraz uczestnicy wypraw projektu "Polski Himalaizm Zimowy". Spółka sponsorowała także różnego typu festiwale. W 2005 r. wygrała również przetarg na zaopatrzenie GOPR-u i TOPR-u. W 2007 r. spółkę opuścił Kałwak, Hajzer natomiast, zmęczony ciągłą walką o biznes, wrócił do wspinaczki. Mimo wsparcia finansowego udzielanego przez jednego z udziałowców – Albrechta von Dewitza, spółka upadła wkrótce po tragicznej śmierci Hajzera na Gaszerbrum 7 lipca 2013 r. We wrześniu 2015 r. spółka Mount sprzedała markę HiMountain spółce Globewalker Sp. z o.o. z Mikołowa. W kwietniu 2016 r. Sąd Rejonowy Katowice-Wschód ogłosił upadłość likwidacyjną spółki Mount Sp. z o.o. ze Świętochłowic.
Alpinus dziś.
W 2019 r. prawa własności do znaku Alpinus nabyła spółka Alpinus Group sp. z o.o. Alpinus to marka outdoorowa, inspirująca się stylem lifestylowym i streetwearowym.

</doc>
<doc id="1719898" url="https://pl.wikipedia.org/wiki?curid=1719898" title="Język dungański">
Język dungański

Język dungański (Хуэйзў йүян) – język należący do mandaryńskiej grupy języków chińskich, którym posługują się Dunganie zamieszkujący Kirgistan i Kazachstan. Jest zapisywany cyrylicą.
System fonologiczny.
Ogólna struktura fonetyczna języka dungańskiego nie różni się zbytnio od systemu języka mandaryńskiego, zwłaszcza dialektów z prowincji Gansu i Shaanxi, skąd wywodzą się przodkowie Dunganów. Posiada dwie odmiany, wersja standardowa posiada 3 tony, w drugiej odmianie występują 4 tony, podobnie jak w mandaryńskim
Słownictwo.
Podstawowy zasób leksykalny języka dungańskiego jest zbliżony do dialektów z prowincji Gansu i Shaanxi, jednak dungański zawiera spory zasób zapożyczeń z języka arabskiego i perskiego, a także archaiczne chińskie słowa z czasów dynastii Qing. W XX w. doszły zapożyczenia i kalki z języka rosyjskiego. Dunganom nie są znane chińskie neologizmy powstałe w XX w.
System pisma.
Do końca lat 20. XX w. Dunganie posługiwali się pismem arabskim, po zakazie używania tego pisma przez władze ZSRR – pismem łacińskim, zaś od 1953 roku – cyrylicą.
Spółgłoski:

</doc>
<doc id="1719899" url="https://pl.wikipedia.org/wiki?curid=1719899" title="Jezioro Głębokie (powiat gryfiński)">
Jezioro Głębokie (powiat gryfiński)

Jezioro Głębokie – jezioro w woj. zachodniopomorskim, w pow. gryfińskim, w gminie Gryfino, leżące na terenie Równiny Wełtyńskiej.
W odległości 2 km na wschód znajduje się wieś Wysoka Gryfińska. Jezioro Głębokie znajduje się w zlewni rzeki Omulnej i stanowi wraz z nią wspólny obwód rybacki.
Dane morfometryczne.
Powierzchnia zwierciadła wody według różnych źródeł wynosi od 2,12 ha do 4,2 ha.
Hydronimia.
Według urzędowego spisu opracowanego przez Komisję Nazw Miejscowości i Obiektów Fizjograficznych (KNMiOF) nazwa tego jeziora to "Jezioro Głębokie". W różnych publikacjach jezioro to występuje pod nazwą "Czyste".

</doc>
<doc id="1719900" url="https://pl.wikipedia.org/wiki?curid=1719900" title="Christoph Joseph Exner">
Christoph Joseph Exner

Christoph Joseph Exner (ur. 10 sierpnia 1703 r. w Różance, zm. 23 marca 1766 r. w Międzylesiu) – niemiecki duchowny katolicki, dziekan kłodzki i wikariusz książęco-arcybiskupi dla wiernych hrabstwa kłodzkiego od 1763 r.
Życiorys.
Urodził się w Różance w rodzinie krawieckiej. Studiował teologię w Ołomuńcu, gdzie otrzymał święcenia kapłańskie w 1729 r. Początkowo pracował jako wikary w rodzinnej Różance, a następnie od 1736 r. w Dusznikach-Zdroju. W 1741 r. został powołany na stanowisko proboszcza jednej z najważniejszych parafii ziemi kłodzkiej, w Międzylesiu. Po ustąpieniu z urzędu dziekana ks. Karla Kleinera objął funkcję dziekana kłodzkiego i wikariusza arcybiskupiego dla wiernych hrabstwa kłodzkiego.
Zmarł nagle, po niespełna trzech latach urzędowania, 23 marca 1766 r. na udar mózgu. Swoim testamentem przekazał ¼ swoich dochodów na utworzenie seminarium nauczycielskiego w Bystrzycy Kłodzkiej.

</doc>
<doc id="1719904" url="https://pl.wikipedia.org/wiki?curid=1719904" title="Say Somethin’">
Say Somethin’

Say Somethin' to piosenka w stylu pop / R&amp;B z elementami hip-hopu skomponowana przez Mariah Carey, Snoop Dogga, Chada Hugo oraz Pharella Williamsa na dziesiąty studyjny album Carey, The Emancipation of Mimi. Za produkcję odpowiedzialni są The Neptunes. Utwór został wybrany jako szósty singiel promujący album The Emancipation of Mimi i został wydany tego samego dnia co piosenka "Fly Like a Bird".

</doc>
<doc id="1719906" url="https://pl.wikipedia.org/wiki?curid=1719906" title="Aaron Stone">
Aaron Stone

Aaron Stone – serial telewizyjny produkcji amerykańsko-kanadyjskiej z 2009 roku, który emitowany jest na kanale Disney XD.
Fabuła.
Życie, z pozoru normalnego szesnastolatka zmienia się, gdy odkrywa grę Hero Rising. Zostaje jej najlepszym graczem i za sprawą miliardera Abnera Halla staje się superbohaterem o imieniu Aaron Stone. Jego zadaniem jest walka ze złoczyńcami z grupy Omega. Charlie Landers będzie musiał zmienić swoje życie, aby w sekrecie ratować świat.
Bohaterowie.
Główni.
Charlie Landers/Aaron Stone – Główny bohater serialu, najlepszy gracz Hero Rising. Pan Hall ustanowił go obrońcą świata przed Omegą. Początkowo nie chciał się zgodzić, ale S.T.A.N. go przekonał, że musi obronić świat przed Omegą. Rozbity zniszczył jego stary kombinezon, ale Charlie dostał nowy, znacznie lepszy, a dodatkowo motor z działkami laserowymi.
Jason Landers/Terminus Mag – Młodszy brat Charliego, uczęszczający do tej samej szkoły co Charlie. Bardzo słaby w nauce. W grze operuje Terminusem Magiem. W ostatnim odcinku dowiedział się o sekrecie Charliego.
S.T.A.N – Android pomagający Charliemu w walce z Omegą. Zrobiony przez pana Halla. Przestrzega praw robotyki Asimova – nie może skrzywdzić ludzi.
Emma Lau/ Mroczna Tamara – Przyjaciółka Charliego, zna jego sekret. Pomaga mu w walce z Omegą.
T. Abner Hall – Szef Charliego. Definitywny przeciwnik Omegi. Twórca Stana oraz gry Hero Rising. Właściciel Hall Industries.
Drugoplanowi.
Vas Metha/Wasuwiusz – Gracz Hero Rising mieszkający w Kalkucie w Indiach. Brat Rama. Często pomaga Charliemu. W drugim sezonie wraz z Ramem stworzył dodatek do Hero Rising pod nazwą Hero Rising: Damage Control, aby pomóc Aaronowi w walce z Rozbitym.
Ram Metha/Lotus – Gracz Hero Rising mieszkający w Kalkucie w Indiach. Brat Vasa. Często pomaga Charliemu. W drugim sezonie wraz z Vasem stworzył dodatek do Hero Rising pod nazwą Hero Rising: Damage Control, aby pomóc Aaronowi w walce z Rozbitym.
Amanda Landers – Matka Charliego i Jasona Landersów.
Chase Rawenwood – koleżanka Charliego, wyjawiła mu sekret, że uwielbia komiksy.
Percy Budnick – mięśniak. Kolega Jasona, często wyżywa się na nim.
Wrogowie.
Omega.
Omega jest złą organizacją składającą się z siedmiu geniuszy. Tworząc toksynę, stali się mądrzejsi, zdradzili Halla i postawili sobie za cel zawładnięcie całym światem. Na początku 2. sezonu, w ciężarówce Omegi przewożeni byli mutańci. Gdy ciężarówka miała wypadek, mutańci uciekli i zniszczyli wszystkich członków organizacji. Przeżył tylko dr Necross, który stał się obiektem badań Rozbitego. Członkowie Omegi to:
Dr. Necross – chemik, specjalizujący się w tworzeniu niebezpiecznych surowic i toksyn. Groził Hallowi śmiercią. W drugiej serii zostaje więźniem Rozbitego.
Generał Cross – generał wojskowy specjalizujący się w tworzeniu broni. Ma wielką bliznę na twarzy. Lubi godnych przeciwników. Nosi czerwony beret. W drugiej serii zabity przez Rozbitego.
Cerebella – neurolog, specjalizująca się w kontroli ludzkich umysłów. W drugiej serii zabita przez mutantów.
Kronis – naukowiec specjalizujący się w kontrolowaniu czasu. Przez Aarona Stone’a, jego syn Dax siedzi w więzieniu. Raz nawet próbował go uwolnić ale mu się nie udało. Zabity przez mutantów.
Xero – młody geniusz komputerowy specjalizujący się w tworzeniu elektrycznych broni. Zabity przez mutantów.
Dr. Helix – doktor specjalizujący się w mieszaniu zwierzęcego DNA z ludzkim DNA. Prawdopodobnie jest przywódcą Omegi. Zabity przez mutantów.
Zefir – meteorolog specjalizujący się w używaniu pogody jako broni. Występuje tylko 2 razy. Miał przyjąć Emme do Omegi. Zabity przez mutantów.
Mutanci.
Rozbity(ang. Damaged) – Okrutny przywódca mutantów z sektora 21. Testował na nim różne toksyny Dr. Necross. Nosi maskę. Ma moc Telekinezy. Chciał wypić toksynę, której nie chciał kupić Hall od Omegi. Ostatecznie zdobył toksynę, ale Charlie mu ją odebrał. Wraz z innymi mutantami zabił wszystkich członków Omegi, z dr Necrosa zrobił tzw. królika doświadczalnego.
Ben Silvers – Mutant z sektora 21. Ma DNA szczura. Żywi się śmieciami. Jedyny dobry mutant. Jest tchórzliwy, najbardziej boi się Rozbitego.
Łańcuch(ang. Shackles) – Mutant z sektora 21. Ma na rękach łańcuchy i nie może ich zdjąć. Jako pierwszy uciekł z ciężarówki Omegi. Jedyny mutant który wykonał swoje zadanie, w przedostatnim odcinku serialu zostaje pojmany przez Aarona Stone’a.
Pan Galapagos – Mutant z sektora 21, jest zamknięty w szklanej skrzynce, bez niej cały czas generowałby energię bez żadnej kontroli.
Rój(ang. Hive) – Jedyna kobieta mutant z sektora 21. Potrafi kontrolować insekty.
Steeltrap – Mutant z sektora 21, przestępca, na którym eksperymentował Generał Cross. Podczas testów najadł się plazmy i stopił mu się mózg. Aby opanować swoje moce zamknął sobie usta na zamek. Potrafi strzelać plazmą. Może strzelić tylko trzy razy potem musi odczekać 10 sekund aż się naładuje. Gdy ktoś w niego strzeli tylko szybciej się naładuje. Charlie pokonał go, otwierając mu usta, wtedy plazma z niego wyleciała i nie mógł już strzelać.
T(ang. U) – Zmiennokształtny mutant z sektora 21. potrafi przybrać postać osoby, którą widzi. Pod postacią Aarona Stone’a porwał pana Halla. Ma roztopioną twarz. S.T.A.N rozpoznał oszustwo dzięki termowizjerowi, ponieważ prawdziwa rękawica Aarona niesamowicie się nagrzewała, a „rękawica” T miała taką samą temperaturę jak jego ciało.
Wersja polska.
Opracowanie i udźwiękowienie wersji polskiej:
Reżyseria:
Dialogi:
Dźwięk i montaż: Krzysztof Podolski 
Kierownictwo produkcji: Marzena Omen-Wiśniewska 
Udział wzięli:

</doc>
<doc id="1719907" url="https://pl.wikipedia.org/wiki?curid=1719907" title="Francisco Pinto Balsemão">
Francisco Pinto Balsemão

Francisco José Pereira Pinto Balsemão (ur. 1 września 1937 w Lizbonie) – portugalski dziennikarz, przedsiębiorca mediowy i polityk, premier Portugalii (1981–1983), przewodniczący Partii Socjaldemokratycznej (1981–1983).
Życiorys.
Uzyskał licencjat z dziedziny prawa na Uniwersytecie Lizbońskim. po czym zajął się dziennikarstwem. W 1961 został redaktorem pisma „Mais Alto”, od 1963 do 1971 pracował jako dziennikarz i później dyrektor w gazecie „Diário Popular”. W 1973 założył pismo „Expresso”, którego został pierwszym redaktorem naczelnym.
W działalność polityczną zaangażował się pod koniec lat 60. w okresie rządów Marcela Caetano. W 1969 został wybrany do parlamentu z listy partii rządzącej. Należał do kilkuosobowej liberalnej grupy deputowanych, która dystansowała się wobec rządów dyktatorskich. W 1973, wobec braku demokratycznych przemian, podobnie jak Francisco Sá Carneiro zrezygnował z mandatu parlamentarnego.
Po rewolucji goździków z 1974 znalazł się w gronie założycieli Partii Ludowo-Demokratycznej, w 1976 przekształconej w Partię Socjaldemokratyczną. Od 1975 zasiadał w parlamencie – najpierw w konstytuancie (pełnił funkcję jej wiceprzewodniczącego), następnie w Zgromadzeniu Republiki. W styczniu 1980 został ministrem bez teki w rządzie, na czele którego stanął lider PSD Francisco Sá Carneiro. W grudniu 1980, po śmierci premiera w katastrofie lotniczej, socjaldemokraci nominowali go na nowego premiera. Urząd ten objął w styczniu 1981. Stał na czele dwóch gabinetów popieranych przez PSD, CDS i monarchistów. Do dymisji podał się w wyniku kryzysu politycznego pod koniec 1982, funkcję premiera pełnił do czerwca 1983, odchodząc ostatecznie po przegranych przez centroprawicę wyborach. Od 1981 do 1983 był również przewodniczącym swojego ugrupowania.
W 1986 krótko był posłem do Parlamentu Europejskiego. Wkrótce wycofał się z bieżącej polityki na rzecz działalności biznesowej. Związany zawodowo z branżą mediową jako współwłaściciel i prezes holdingu Impresa. Na początku lat 90. był założycielem SIC, pierwszej prywatnej telewizji w Portugalii. Aktywnie uczestniczył w spotkaniach Grupy Bilderberg. Był również przewodniczącym Europejskiej Rady Wydawców. Od 2005 powoływany w skład Rady Państwa, organu doradczego przy prezydencie.
Życie prywatne.
Jego matka była prawnuczką cesarza Brazylii Piotra I. Jego pierwszą żoną była Maria Isabel Lacerda Rebelo Pinto da Costa Lobo, z którą ma córkę i syna. Po raz drugi żonaty z Mercedes Aliu Presas, z którą ma również córkę i syna. Ma także syna z nieformalnego związku z Isabel Marią Supico Pinto.

</doc>
<doc id="1719908" url="https://pl.wikipedia.org/wiki?curid=1719908" title="Ignacio Scocco">
Ignacio Scocco

Ignacio Scocco (ur. 29 sierpnia 1985 w Santa Fe) – argentyński piłkarz występujący na pozycji ofensywnego pomocnika. Zawodnik klubu River Plate.
Kariera klubowa.
Ignacio Scocco zawodową karierę rozpoczynał w 2003 roku w klubie Newell’s Old Boys. W argentyńskiej Primera División zadebiutował 4 kwietnia 2004 roku podczas wygranego 1:0 meczu z San Lorenzo, kiedy to w 60. minucie zmienił Juliana Vásqueza. W sezonie 2003/2004 Scocco pełnił rolę rezerwowego, jednak następnie wywalczył sobie miejsce w podstawowej jedenastce. Razem ze swoim zespołem został mistrzem Argentyny turnieju Apertura w sezonie 2004/2005. 29 stycznia 2006 roku strzeliła oba gole dla Newell’s Old Boys w wygranym 2:0 pojedynku z Quilmes rozegranym w ramach pierwszej kolejki turnieju Clausura w sezonie 2005/2006. Dwie bramki Scocco zdobył także w zwycięskim 3:1 spotkaniu trzeciej kolejki przeciwko River Plate. Łącznie w sezonie 2005/2006 zawodnik Newell’s Old Boys strzelił 13 bramek w 35 ligowych występach.
Latem 2006 roku Scocco za 2,5 miliona dolarów odszedł do meksykańskiego UNAM Pumas. Miał w nim zastąpić Joaquína Botero i Bruno Marioniego, którzy odeszli kolejno do San Lorenzo i Deportivo Toluca. Scocco stał się podstawowym zawodnikiem nowej drużyny i jednym z jej najlepszych strzelców. W sezonie 2006/2007 strzelił 11 goli w 32 meczach, zdobył między innymi hat-tricka zremisowanym 3:3 pojedynku przeciwko Querétaro FC. Podczas rozgrywek 2007/2008 Argentyńczyk w 34 występach strzelił 12 goli.
18 czerwca 2008 roku Scocco podpisał 3-letni kontrakt z AEK-iem Ateny. Kierownictwo greckiego zespołu zapłaciło za transfer 1,5 miliona euro, a umowa zagwarantowała piłkarzowi pensję 650 tysięcy euro rocznie. Scocco w sezonie 2008/2009 zanotował 27 występów w pierwszej lidze (wszystkie w podstawowym składzie) i strzelił w nich 6 bramek. Zaliczył także 9 asyst, co było najlepszym wynikiem rozgrywek.
Kariera reprezentacyjna.
W latach 2004–2005 Scocco rozegrał 12 meczów i zdobył 3 gole dla reprezentacji Argentyny do lat 20, z którą w 2005 roku zdobył Młodzieżowe Mistrzostwo Świata.
15 kwietnia 2005 roku trener seniorskiej reprezentacji Argentyny – José Néstor Pekerman powołał Scocco do kadry na towarzyskie spotkanie przeciwko Chile, jednak wychowanek Newell’s Old Boys w meczu tym nie wystąpił. 3 czerwca Scocco dostał powołanie na pojedynek z Portoryko, jednak z powodu kontuzji nie mógł znaleźć się w meczowej kadrze.
Alfio Basile, który został trenerem reprezentacji Argentyny w 2006 roku, w 2008 roku powołał Scocco na nieoficjalny mecz towarzyski z Gwatemalą. Spotkanie zostało rozegrane 6 lutego, a piłkarz wszedł na boisko na ostatnie 10 minut za Ezequiela Lavezziego. W sierpniu były gracz UNAM Pumas znalazł się w kadrze na pojedynek przeciwko Wenezueli, jednak nie doczekał się w nim oficjalnego debiutu w drużynie narodowej.

</doc>
<doc id="1719913" url="https://pl.wikipedia.org/wiki?curid=1719913" title="Bolesław Przybyszewski (muzykolog)">
Bolesław Przybyszewski (muzykolog)

Bolesław Przybyszewski (ros. Болеслав Станиславович Пшибышевский, ur. 22 lutego 1892 w Berlinie, zm. 21 sierpnia 1937 w Moskwie) – muzykolog i pedagog, w latach 1929–1931 dyrektor Konserwatorium Moskiewskiego, syn Stanisława Przybyszewskiego ze związku z Martą Foerder. Członek WKP(b) w latach 1920–1933.
Życiorys.
Po samobójczej śmierci matki 9 czerwca 1896 wychowywał się u rodziców ojca, naprzód w Łojewie, następnie w Wągrowcu (dwie młodsze siostry trafiły do sierocińca). Został formalnie usynowiony dopiero w 1905 r.
W 1912 r. wyjechał do Warszawy; uczył się gry na fortepianie i kompozycji. Podczas I wojny światowej jako poddany pruski został wywieziony w głąb Rosji do Orska. Tam ożenił się z Emilią Ottowną Niedecker, córką carskiego podpułkownika. Po rewolucji październikowej stał się komunistą. Wykładał na moskiewskim Komunistycznym Uniwersytecie Mniejszości Narodowych Zachodu im. Marchlewskiego. W 1929 mianowany został dyrektorem Konserwatorium Moskiewskiego.
W okresie jego dyrekcji 2 lutego 1931 Konserwatorium Moskiewskie zostało przemianowane na Wyższą Szkołę Muzyczną im. Feliksa Kona. Przybyszewski wykazał się gorliwością ideologiczną, forsował naukę przedmiotów polityczno-ekonomicznych ze szkodą dla właściwych celów uczelni. Po jego odejściu ze stanowiska Konserwatorium Moskiewskie już 16 października 1932 powróciło do tradycyjnej nazwy.
Oskarżony o homoseksualizm, został aresztowany i zesłany od grudnia 1933 do 7 stycznia 1936 na budowę Kanału Białomorsko-Bałtyckiego. Zaaresztowany ponownie 1 marca 1937 został skazany 21 sierpnia 1937 przez Kolegium Wojskowe Sądu Najwyższego ZSRR na karę śmierci pod zarzutem szpiegostwa i przygotowywania aktu terroru. Wyrok wykonano tego samego dnia. Skremowany na Cmentarzu Dońskim i tam pochowany anonimowo. Został zrehabilitowany 15 września 1956.
Jego żona Emilia została aresztowana w roku 1937 i zwolniona z obozu w roku 1945 z gruźlicą kręgosłupa. Zmarła w roku 1946.

</doc>
<doc id="1719920" url="https://pl.wikipedia.org/wiki?curid=1719920" title="Zakażenia nosokomialne">
Zakażenia nosokomialne



</doc>
<doc id="1719921" url="https://pl.wikipedia.org/wiki?curid=1719921" title="Zakażenia nozokomialne">
Zakażenia nozokomialne



</doc>
<doc id="1719930" url="https://pl.wikipedia.org/wiki?curid=1719930" title="Mladen Muše">
Mladen Muše

Mladen Muše (ur. 20 stycznia 1963) – chorwacki szachista, reprezentant Niemiec do 2006, arcymistrz od 2001 roku.
Kariera szachowa.
W 1982 r. zdobył w Dortmundzie brązowy medal mistrzostw Republiki Federalnej Niemiec juniorów do 20 lat. W latach 1985, 1987 i 1989 trzykrotnie zdobył tytuły mistrza Berlina. Kilkukrotnie startował w finałach indywidualnych mistrzostw Niemiec, największy sukces odnosząc w 1991 r. w Bad Neuenahr, gdzie zajął IV miejsce (za Vlastimilem Hortem, Jörgiem Hicklem i Wolfgangiem Uhlmannem). W 1999 r. zdobył tytuł mistrza kraju w szachach błyskawicznych.
Do jego indywidualnych sukcesów w turniejach międzynarodowych należą m.in.:
Najwyższy ranking w dotychczasowej karierze osiągnął 1 lipca 2000 r., z wynikiem 2510 punktów dzielił wówczas 27-28. miejsce wśród niemieckich szachistów.
Młodszy brat Mladena Muše, Dražen (ur. 1971) jest również znanym szachistą i posiada tytuł mistrza międzynarodowego.

</doc>
<doc id="1719931" url="https://pl.wikipedia.org/wiki?curid=1719931" title="Mladen Muse">
Mladen Muse



</doc>
<doc id="1719932" url="https://pl.wikipedia.org/wiki?curid=1719932" title="Anton Ludwig">
Anton Ludwig

Anton Ludwig (ur. 16 marca 1798 w Kłodzku, zm. 1 września 1869 w Domaszkowie) – niemiecki duchowny katolicki, wielki dziekan kłodzki i wikariusz arcybiskupi dla wiernych hrabstwa kłodzkiego od 1845 r.
Życiorys.
Urodził się w rodzinie chłopskiej na Ustroniu, jednym z kłodzkich przedmieść w 1798 r. Uczęszczał do gimnazjum w Kłodzku. Po jego ukończeniu podjął studia teologiczne na Śląskim Uniwersytecie im. Fryderyka Wilhelma we Wrocławiu, które ukończył w 1822 r. otrzymaniem święceń kapłańskich.
Po powrocie pracował jako wikary w Bożkowie. Zajmował się wychowywaniem synów hrabiego von Magnisa. Dwa lata później został przeniesiony do Bystrzycy Kłodzkiej, gdzie pracował w sekretariacie wielkiego dekanatu kłodzkiego. W 1833 r. został mianowany proboszczem Domaszkowa. W 1846 r. objął urząd wielkiego dziekana kłodzkiego i wikariusza arcybiskupa praskiego dla wiernych hrabstwa kłodzkiego z prawem noszenia oznak biskupich takich jak: infuła i pektorał. Jednocześnie został kanonikiem wrocławskim.
W czasie swoich rządów sprowadził na ziemię kłodzką zakony, które zniknęły w wyniku rozwiązania jezuitów i sekularyzacji. Działał na rzecz podniesienia poziomu wykształcenia u księży i ożywienia życia religijnego.
Zmarł 1 września 1869 r., w wieku 71 lat.

</doc>
<doc id="1719936" url="https://pl.wikipedia.org/wiki?curid=1719936" title="Departament III&quot;A&quot; Ministerstwa Spraw Wewnętrznych">
Departament III&quot;A&quot; Ministerstwa Spraw Wewnętrznych



</doc>
<doc id="1719940" url="https://pl.wikipedia.org/wiki?curid=1719940" title="Division One (1962/1963)">
Division One (1962/1963)

I liga szkocka w piłce nożnej (1962/1963) – sześćdziesiąty szósty sezon w historii rozgrywek. Mistrzem kraju został zespół Rangers. Awans uzyskały zespoły St. Johnstone i East Stirlingshire. Do Scottish Football League First Division spadły zespoły Clyde i Raith Rovers.

</doc>
<doc id="1719946" url="https://pl.wikipedia.org/wiki?curid=1719946" title="Airco D.H.2">
Airco D.H.2



</doc>
<doc id="1719952" url="https://pl.wikipedia.org/wiki?curid=1719952" title="Dunganie">
Dunganie

Dunganie () – grupa etniczna pochodzenia chińskiego, zamieszkująca Kirgistan i Kazachstan. Posługują się językiem dungańskim z grupy języków chińskich. Wyznają islam w wersji sunnickiej.
Etymologia nazwy "Dunganie" () nie jest jasna, prawdopodobnie jest pochodzenia tureckiego; używają jej tureckojęzyczni sąsiedzi Dunganów, od których mogli przejąć ją Rosjanie. Sami określają się jako "Huizu" () i istotnie są potomkami muzułmańskich Chińczyków Hui, którzy wyemigrowali w latach siedemdziesiątych XIX wieku do Azji Środkowej po powstaniu dungańskim.

</doc>
<doc id="1719954" url="https://pl.wikipedia.org/wiki?curid=1719954" title="Franz Brand">
Franz Brand

Franz Brand (ur. 29 września 1806 w Sowinie, zm. 1 czerwca 1878 w Nowej Rudzie) – niemiecki duchowny katolicki, wielki dziekan kłodzki i wikariusz arcybiskupi dla wiernych hrabstwa kłodzkiego od 1869 r.
Życiorys.
Dzieciństwo i wykształcenie.
Urodził się w Sowie, koło Nowej Rudy. Jego rodzicami byli młynarz Anton Brand i Rosalia z domu Spitzer. Uczęszczał do szkoły elementarnej w Sokolcu, a po jej ukończeniu w 1819 r. do gimnazjum w Kłodzku. W związku z dosyć daleką odległością do swojego domu rodzinnego zamieszkał w konwikcie. Po ukończeniu tej szkoły udał się na studia teologiczne do Wrocławia, które ukończył w 1831 r. otrzymując święcenia kapłańskie w katedrze wrocławskiej św. Jana Chrzciciela.
Praca duszpasterska.
Następnie powrócił na ziemię kłodzką i podjął pracę duszpasterską, najpierw jako wikary w Ludwikowicach Kłodzkich, a potem w Nowej Rudzie. W 1848 r. został wyznaczony przez wielkiego dziekana kłodzkiego, ks. Antona Ludwiga, na stanowisko proboszcza noworudzkiego. Było to odpowiedzialne zadanie, ponieważ w tym czasie parafia noworudzka była największa na terenie dekanatu, a liczba jej wiernych stale rosła. W 1849 r. został inspektorem szkolnym powiatu noworudzkiego.
Wybór na wielkiego dziekana.
Po śmierci ks. Ludwiga w 1869 r., praska kuria powołała go na urząd wielkiego dziekana kłodzkiego wikariusza arcybiskupiego dla wiernych hrabstwa kłodzkiego z prawem noszenia infuły i pektorału. Na okres sprawowania przez niego tej funkcji przypadł trudny czas walki z Kościołem katolickim w Niemczech – "Kulturkampf".
Prześladowania w okresie "kulturkampfu".
W 1871 r. Reichstag uchwalił prawo pozwalające karać duchownych za niezgodne z prawem wypowiedzi publiczne („paragraf kazalnicy”). Rok później zakazano księżom katolickim sprawowania funkcji inspektorów szkolnych, co dotknęło także Branda. Władze państwowe wprowadziły też kontrolę nad obsadą stanowisk kościelnych i kształceniem księży. Nowa polityka władz utrudniała sprawowanie funkcji wielkiego dziekana przez Branda, który był prześladowany w tym okresie.
W 1874 r. został oskarżony o samowolne nominacje proboszczów, za co został ukarany grzywną 400 talarów, zapłacenia której odmówił. W związku z tym zlicytowano jego majątek osobisty. Dzięki wsparciu parafian i wiernych z całego dekanatu udało się go odkupić. W 1875 r. ponownie stanął przed sądem za nominację nowego proboszcza radkowskiego po śmierci jego poprzednika.
Śmierć.
Zmarł 1 czerwca 1876 r. w Nowej Rudzie i został pochowany na miejscowym cmentarzu komunalnym.

</doc>
<doc id="1719956" url="https://pl.wikipedia.org/wiki?curid=1719956" title="Kutiman">
Kutiman

Kutiman, właściwie Ophir Kutiel (ur. w 1982 r. w Jerozolimie) – izraelski muzyk, kompozytor, producent muzyczny i animator. Twórca projektu muzycznego ThruYOU.
Obecnie mieszka w Tel Awiwie.
ThruYOU.
Swoją popularność zawdzięcza projektowi muzycznemu ThruYOU, którego zasadą jest miksowanie i samplowanie dźwięków pochodzących z fragmentów filmów znalezionych w serwisie YouTube.
Projekt ThruYOU, po publikacji, zyskał olbrzymią popularność - w ciągu tygodnia od umieszczenia siedmiu utworów w serwisie YouTube, obejrzało je ponad milion fanów. Lawrence Lessig, po zapoznaniu się z działalnością Kutimana, stwierdził: „Jeśli przybywasz do Internetu wyposażony tylko w ideę, że stary system praw autorskich będzie tutaj działał prawidłowo, ta rzecz - bardziej niż cokolwiek innego - sprawi, że zrozumiesz: potrzeba ci nowych idei.”
19 czerwca 2009 roku, Kutiman odwiedził Wrocław, zaproszony przez tamtejsze radio internetowe.

</doc>
<doc id="1719959" url="https://pl.wikipedia.org/wiki?curid=1719959" title="Józef Kamiński (administrator diecezji mińskiej)">
Józef Kamiński (administrator diecezji mińskiej)

Józef Kamiński – proboszcz parafii w Iwieńcu w pierwszej połowie XIX wieku. Pełnił funkcję kantora przy katedrze mińskiej. Administrował diecezją mińską w latach 1824-1827.

</doc>
<doc id="1719963" url="https://pl.wikipedia.org/wiki?curid=1719963" title="Chaosphere">
Chaosphere

Chaosphere to trzeci studyjny album szwedzkiego zespołu metalowego Meshuggah. Został wydany w 1998 roku nakładem wytwórni Nuclear Blast. 
Według danych z kwietnia 2002 album sprzedał się w nakładzie 35,232 egzemplarzy na terenie Stanów Zjednoczonych.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="1719970" url="https://pl.wikipedia.org/wiki?curid=1719970" title="Franz Nitschke">
Franz Nitschke

Franz Nitschke (ur. 6 grudnia 1808 r. w Starym Henrykowie, zm. lipiec 1883 r. w Krosnowicach) – niemiecki duchowny katolicki, wielki dziekan kłodzki i wikariusz arcybiskupi dla wiernych hrabstwa kłodzkiego od 1881 r.
Życiorys.
Urodził się w Starym Henrykowie koło Ziębic, gdzie jego ojciec posiadał dobra rodowe. W latach 1821-29 uczęszczał do Gimnazjum św. Macieja we Wrocławiu. Po jego ukończeniu rozpoczął studia teologiczne na Śląskim Uniwersytecie im. Fryderyka Wilhelma we Wrocławiu. Święcenia kapłańskie otrzymał w 1833 r. w katedrze św. Jana Chrzciciela we Wrocławiu.
Początkowo pracował jako wikary w Starej Morawie i Bożnowicach, w powiecie ziębickim, a następnie w parafii św. Macieja we Wrocławiu. Dzięki poparciu wolnego sędziego Josepha von Humbrachta został powołany na stanowisko proboszcza Krosnowic w 1840 r. W latach 1860-72 pełnił funkcję inspektora szkolnego powiatu kłodzkiego. Zwolniony został z niej na mocy ustaw Kulturkampfu.
W 1881 r. w atmosferze łagodzenia kursu władz państwowych wobec Kościoła katolickiego został mianowany przez arcybiskupa metropolitę praskiego po uzyskaniu zgody cesarza Wilhelma I na wielkiego dziekana kłodzkiego i wikariusza arcybiskupiego dla wiernych hrabstwa kłodzkiego z prawem noszenia infuły i krzyża biskupiego na piersi. Jednocześnie został kanonikiem kolegiaty św. Krzyża we Wrocławiu.
W czasie swoich krótkich, niespełna dwuletnich rządów gościł w dniach 2-20 lipca 1883 r. na ziemi kłodzkiej hrabiego kardynała Schwarzenberga, metropolitę praskiego, który przybył do hrabstwa na wizytację kanoniczną udzielając jednocześnie sakramentu bierzmowania młodzieży.
Zmarł pod koniec lipca 1883 r. i został pochowany w Krosnowicach.

</doc>
<doc id="1719971" url="https://pl.wikipedia.org/wiki?curid=1719971" title="Park Dendrologiczny w Koszalinie">
Park Dendrologiczny w Koszalinie

Park Dendrologiczny w Koszalinie - park dendrologiczny w śródmiejskiej części Koszalina, w dolinie rzeki Dzierżęcinki. 
Zajmuje powierzchnię 7,74 ha i jest najbardziej na północ wysuniętą częścią zwartego ciągu zieleni, przebiegającego przez miasto. W parku znajduje się zabytkowy stary młyn "Pałac Młynarzy" oraz wiele ciekawych gatunków drzew, m.in. klon japoński, kalina sztywnolistna oraz wiele odmian świerków i drzew liściastych.

</doc>
<doc id="1719972" url="https://pl.wikipedia.org/wiki?curid=1719972" title="Alvaro Pereira">
Alvaro Pereira



</doc>
<doc id="1719978" url="https://pl.wikipedia.org/wiki?curid=1719978" title="Stefan Poźniak">
Stefan Poźniak

Stefan Poźniak – proboszcz parafii w Wołmie w pierwszej połowie XIX wieku. Pełnił funkcję kanonika kantora przy katedrze mińskiej. Administrował diecezją mińską, po deportacji biskupa Jakuba Ignacego Dederki, w latach 1816-1824.

</doc>
<doc id="1719979" url="https://pl.wikipedia.org/wiki?curid=1719979" title="Powstanie dungańskie">
Powstanie dungańskie

Powstanie dungańskie, powstanie mniejszości Hui – wojna na tle religijnym w latach 1862–1877 pomiędzy mniejszością muzułmańską Hui dążącą do utworzenia własnego państwa na terenach chińskich prowincji Shaanxi, Gansu i Ningxia, popieraną przez przywódców powstania tajpingów, a cesarstwem Qing. Po upadku powstania wielu muzułmańskich Dunganów wyemigrowało na tereny ówczesnej rosyjskiej Azji Środkowej, gdzie do tej pory żyje kilkadziesiąt tysięcy ich potomków.

</doc>
<doc id="1719983" url="https://pl.wikipedia.org/wiki?curid=1719983" title="Władimir Masłaczenko">
Władimir Masłaczenko

Władimir Nikitowicz Masłaczenko (ros. Владимир Никитович Маслаченко, ukr. Володимир Микитович Маслаченко, "Wołodymyr Mykytowicz Masłaczenko"; ur. 5 marca 1936 w Wasylkiwce, w obwodzie dniepropetrowskim, Ukraińska SRR, zm. 28 listopada 2010 w Moskwie) – radziecki piłkarz pochodzenia ukraińskiego, występujący na pozycji bramkarza, reprezentant Związku Radzieckiego. Uczestnik mistrzostw świata 1958, mistrzostw świata 1962 oraz mistrzostw Europy 1960. Komentator sportowy.
Kariera piłkarska.
Kariera klubowa.
Wychowanek klubu Budiwelnyk Krzywy Róg. Karierę rozpoczął w Spartaku Krzywy Róg w 1952. W następnym roku przeszedł do Metałurha Dniepropetrowsk, skąd w 1957 przeniósł się do Lokomotiwu Moskwa. W 1962 roku odszedł do ich lokalnego rywala – Spartaka, w którym w 1968 zakończył karierę piłkarską.
Kariera reprezentacyjna.
W reprezentacji „Sbornej” rozegrał tylko 8 spotkań, ale był w kadrze na dwa mundiale i jedne (pierwsze w historii) mistrzostwa Europy skąd piłkarze radzieccy przywieźli złoty medal.

</doc>
<doc id="1719984" url="https://pl.wikipedia.org/wiki?curid=1719984" title="Mikołaj z Ossolina">
Mikołaj z Ossolina

Mikołaj z Ossolina herbu Topór (zm. 1459) – dygnitarz, kasztelan wojnicki od 1442 roku, wcześniej radomski od 1437.
Był synem Jana z Ossolina, protoplasty rodu Ossolińskich i nieznanej matki. Miał siostrę Annę oraz braci: kasztelana radomskiego Jana (zm. 1436) i Andrzeja.
Był uczestnikiem konfederacji Zbigniewa Oleśnickiego w 1438 roku.
Przebywał z królem Władysławem III na Węgrzech, nie brał jednak udziału w bitwie pod Warną, gdyż wcześniej powrócił do kraju. Uczestniczył w negocjacjach pokojowych w 1445 roku z książętami opolskimi Bernardem i Bolkiem V w toczącej się wojnie spowodowanej sporem o Księstwo Siewierskie. Jego podpis znajduje się na traktacie zawieszającym działania wojenne, zawartym w Głogowie 14 czerwca 1445 roku.
Współpracował również z królem Kazimierzem Jagiellończykiem. Często pojawiał się na dworze. Brał udział w objazdach królewskich po państwie, uczestnicząc w sesjach sądu królewskiego. Powiększył majątek, nabywając nieruchomości w Krakowie.
Był żonaty z Małgorzatą z Rębielic Szlacheckich. Zmarł bezpotomnie. Jego majątek odziedziczył syn brata Jana, Andrzej.

</doc>
<doc id="1719985" url="https://pl.wikipedia.org/wiki?curid=1719985" title="FK Novi Pazar">
FK Novi Pazar

Fudbalski Klub Novi Pazar, serb: Фудбалски Клуб Нови Пазар – serbski klub piłkarski z miasta Novi Pazar, utworzony w 1928 roku.

</doc>
<doc id="1719988" url="https://pl.wikipedia.org/wiki?curid=1719988" title="Stadion Sławięcice w Kędzierzynie-Koźlu">
Stadion Sławięcice w Kędzierzynie-Koźlu

Stadion Sławięcice w Kędzierzynie-Koźlu – stadion w Sławięcicach w dzielnicy Kędzierzyna-Koźla.
Opis.
Stadion posiada 1500 miejsc (800 siedzących , stojących 700)
Oświetlenie pełne treningowe
Inne informacje.
Obecnie na stadionie swoje spotkania rozgrywa drużyna Chemik Kędzierzyn-Koźle, który w sezonie 2009/2010 zagra w klasie A podokręgu Kędzierzyn-Koźle.

</doc>
<doc id="1719989" url="https://pl.wikipedia.org/wiki?curid=1719989" title="Liga Mistrzów w piłce siatkowej (2009/2010)">
Liga Mistrzów w piłce siatkowej (2009/2010)

Liga Mistrzów siatkarzy w sezonie 2009/2010 (oficjalna nazwa Indesit European Champions League 2009/2010) – 10 edycja międzynarodowych rozgrywek, organizowana przez Europejską Konfederację Piłki Siatkowej (CEV) w ramach europejskich pucharów dla 24 męskich klubowych zespołów siatkarskich starego kontynentu. Najważniejsze i najbardziej prestiżowe europejskie rozgrywki klubowe w piłce siatkowej mężczyzn sezonu 2009/2010, których głównym i tytularnym sponsorem była firma Indesit.
Polska zgłosiła trzy kluby: PGE Skra Bełchatów (Mistrz Polski sezonu 2008/2009), Asseco Resovia Rzeszów (Wicemistrz Polski sezonu 2008/2009) i Jastrzębski Węgiel (Trzecia drużyna Polski sezonu 2008/2009). Turniej Final Four został zorganizowany w Łodzi, a gospodarzem była Skra Bełchatów, która automatycznie zakwalifikowała się – jako przedstawiciel gospodarzy (na mocy regulaminu CEV) – do tegoż turnieju. Pierwotnie turniej ów miał zostać rozegrany w dniach 10 i 11 kwietnia 2010, jednak ze względu na żałobę narodową ogłoszoną dnia 10 kwietnia po katastrofie polskiego Tu-154 w Smoleńsku został on odwołany. Final Four został rozegrany w dniach 1-2 maja 2010 r. w łódzkiej Atlas Arenie. Tytuł obroniło Trentino BetClic, wygrywając w finale z Dynamem Moskwa 3:0. MVP został wybrany Osmany Juantorena.
Rozgrywki.
Faza grupowa.
Grupa A.
 Tabela 
 Wyniki spotkań 
Grupa B.
 Tabela 
 Wyniki spotkań 
Grupa C.
 Tabela 
 Wyniki spotkań 
Grupa D.
 Tabela 
 Wyniki spotkań 
Grupa E.
 Tabela 
 Wyniki spotkań 
Grupa F.
 Tabela 
 Wyniki spotkań 

</doc>
<doc id="1719990" url="https://pl.wikipedia.org/wiki?curid=1719990" title="Ernst Hoffmann">
Ernst Hoffmann

Ernst Hoffmann (ur. 4 stycznia 1840 w Domaszkowie, zm. 25 czerwca 1889 w Nowej Rudzie) – niemiecki duchowny katolicki, wielki dziekan kłodzki i wikariusz arcybiskupi dla wiernych hrabstwa kłodzkiego od 1883 r.
Życiorys.
Urodził się w rodzinie krawieckiej w Domaszkowie. Po skończeniu miejscowej szkoły elementarnej uczęszczał do gimnazjum w Kłodzku. Następnie studiował teologię na Śląskim Uniwersytecie im. Fryderyka Wilhelma we Wrocławiu. Święcenia kapłańskie otrzymał w 1863 r. w katedrze św. Jana Chrzciciela we Wrocławiu.
Po ich otrzymaniu wrócił na ziemię kłodzką, gdzie został skierowany do parafii w Nowej Rudzie jako wikary. W tym czasie w mieście panowała epidemia cholery, młody duchowny zasłynął ze swojej ofiarności i pomocy, udzielając wsparcia zarażonym i ich rodzinom.
W latach 1869-78 był osobistym sekretarzem wielkiego dziekana ks. Franza Branda. Po jego śmierci pracował w sekretariacie dekanatu. Wobec sprzeciwu władz na nominowanie następcy Branda, metropolita praski kardynał Friedrich Josef von Schwarzenberg wyznaczył go na pełniącego obowiązki dziekana, czyli administratora wielkiego dekanatu kłodzkiego. Funkcję tę sprawował przez 3 lata do czasu częściowej normalizacji stosunków Kościół-Państwo i wyboru na wielkiego dziekana ks. Nitschkego z Krosnowic. Ten jednak zmarł w 1883 r.
W gronie poważnych kandydatów na nowego wielkiego dziekana znalazł się ks. Hoffmann, który został wybrany jego następcą. Problemem było jednak to, iż nie posiadał on żadnego probostwa w hrabstwie. Nie był również wikariuszem, wobec czego brakowało mu materialnej podstawy do sprawowania tak ważnej dla kleru katolickiego ziemi kłodzkiej funkcji. Z pomocą przyszedł mu hrabia Wilhelm von Magnis, z którego pomocą został mianowany proboszczem noworudzkim.
Obejmując urząd wielkiego dziekana i wikariusza arcybiskupa praskiego dla wiernych hrabstwa kłodzkiego był już bardzo schorowany. Starał się leczyć jeżdżąc na kurację do Karlowych Warów. Zmarł 25 czerwca 1889 r. i został pochowany w Nowej Rudzie.

</doc>
<doc id="1719991" url="https://pl.wikipedia.org/wiki?curid=1719991" title="Srem Sremska Mitrovica">
Srem Sremska Mitrovica

FK Srem (serb: ФК Срем) – serbski klub piłkarski z miasta Sremska Mitrovica, utworzony w roku 1919. Obecnie występuje w serbskiej Srpska Liga w grupie Srpska Liga Vojvodina.

</doc>
<doc id="1719993" url="https://pl.wikipedia.org/wiki?curid=1719993" title="Dźwięk muzyczny">
Dźwięk muzyczny



</doc>
<doc id="1719996" url="https://pl.wikipedia.org/wiki?curid=1719996" title="Leptosomidae">
Leptosomidae



</doc>
<doc id="1719997" url="https://pl.wikipedia.org/wiki?curid=1719997" title="Yankuba Ceesay">
Yankuba Ceesay

Yankuba Ceesay (ur. 26 czerwca 1984 roku w Serekundzie) - gambijski piłkarz, grający na pozycji pomocnika. Kiedy dołączył do peruwiańskiego klubu Alianza Atlético Sullana, stał się pierwszym gambijskim piłkarzem grającym w Ameryce Łacińskiej.

</doc>
<doc id="1719999" url="https://pl.wikipedia.org/wiki?curid=1719999" title="Mistrzostwa świata w siatkówce plażowej">
Mistrzostwa świata w siatkówce plażowej

Mistrzostwa Świata w siatkówce plażowej to zawody organizowane przez Międzynarodową Federację Piłki Siatkowej mające na celu wyłonienie najlepszej drużyny na świecie. Pierwsze oficjalne mistrzostwa odbyły się w 1997 roku w Los Angeles i od tego czasu rozgrywane są co dwa lata. Wcześniej w latach 1987-1996 odbyło się 10 nieoficjalnych mistrzostwa Świata w brazylijskim Rio de Janeiro. 
Zwycięstwo w Mistrzostwach Świata jest uważane za jedno z największych wyróżnień w międzynarodowej siatkówce plażowej, przewyższające rozgrywki World Tour. Jedynie Turniej Siatkówki na Igrzyskach Olimpijskich posiada większą renomę od Mistrzostw Świata.
Format.
W turnieju bierze udział 48 drużyn męskich oraz żeńskich i składa się z fazy grupowej oraz fazy pucharowej. Pula nagród dla każdej z kategorii wynosi 500,000$.

</doc>
<doc id="1720005" url="https://pl.wikipedia.org/wiki?curid=1720005" title="Ernst Mandel">
Ernst Mandel

Ernst Mandel (ur. 26 stycznia 1841 w Nowej Bystrzycy, zm. 18 stycznia 1901 w Jaszkowej Dolnej) – niemiecki duchowny katolicki, wielki dziekan kłodzki i wikariusz arcybiskupi dla wiernych hrabstwa kłodzkiego od 1889 r.
Życiorys.
Młodość i wykształcenie.
Urodził się w 1841 r. w rodzinie chłopskiej w Nowej Bystrzycy. Po ukończeniu szkoły elementarnej w rodzinnej wsi, kontynuował przez 3 lata naukę w kłodzkim gimnazjum. Przeniósł się potem do Wrocławia, gdzie uzyskał świadectwo dojrzałości w Gimnazjum św. Macieja. Studiował medycynę, teologię i filozofię na Uniwersytecie Wrocławskim. Uzyskał tam magisterium z filozofii i teologii. Został skierowany na specjalistyczne studia teologiczne do Monachium, które ukończył uzyskując stopień naukowy doktora teologii. W 1867 r. otrzymał święcenia kapłańskie.
Praca duszpasterska.
Początkowo pracował jako wikary w Wilkanowie i Roztokach. W 1883 r. otrzymał probostwo parafii św. Jana Chrzciciela w Jaszkowej Dolnej. Po śmierci ks. Hoffmanna w 1889 r. został nominowany na wielkiego dziekana kłodzkiego i wikariusza arcybiskupa praskiego dla wiernych hrabstwa kłodzkiego z prawem noszenia krzyża na piersi i infuły oraz kanonika katedry św. Jana Chrzciciela we Wrocławiu i prałatem.
Zmarł w 1901 r. i został pochowany w Jaszkowej Dolnej, a jego nagrobek zachował się przy kaplicy na miejscowym cmentarzu.

</doc>
<doc id="1720006" url="https://pl.wikipedia.org/wiki?curid=1720006" title="Roignais">
Roignais

Roignais – szczyt w Alpach Graickich, części Alp Zachodnich. Leży we wschodniej Francji w regionie Owernia-Rodan-Alpy. Należy do Masywu Beaufortain, którego jest najwyższym szczytem. Szczyt można zdobyć ze schroniska Refuge de la Balme (2009 m).

</doc>
<doc id="1720008" url="https://pl.wikipedia.org/wiki?curid=1720008" title="Aiguille du Grand Fond">
Aiguille du Grand Fond

Aiguille du Grand Fond – szczyt w Alpach Graickich, części Alp Zachodnich. Leży we wschodniej Francji w regionie Owernia-Rodan-Alpy. Należy do Masywu Beaufortain. Szczyt można zdobyć ze schroniska Refuge de Presset (2514 m).

</doc>
<doc id="1720011" url="https://pl.wikipedia.org/wiki?curid=1720011" title="Gwary rypuaryjskie">
Gwary rypuaryjskie

Gwary rypuaryjskie – grupa zachodniogermańskich gwar używanych w Nadrenii, wschodniej Belgii i południowej Limburgii holenderskiej. Bywają uznawane za oddzielny od niemieckiego język rypuaryjski. Obejmuje między innymi gwarę kolońską.

</doc>
<doc id="1720014" url="https://pl.wikipedia.org/wiki?curid=1720014" title="Jądro Bechterewa">
Jądro Bechterewa

Jądro Bechterewa (jądro przedsionkowe górne, jądro przedsionkowe grzbietowe) – jedno z jąder części przedsionkowej VIII nerwu czaszkowego. Zlokalizowane jest na pograniczu mostu i móżdżku
Nazwa honoruje rosyjskiego neurologa Władimira Bechterewa.

</doc>
<doc id="1720015" url="https://pl.wikipedia.org/wiki?curid=1720015" title="Końska (Trzyniec)">
Końska (Trzyniec)

Końska (czes. Konská, niem. Konskau) – część miasta Trzyniec w kraju morawsko-śląskim, w powiecie Frydek-Mistek w Czechach. Rozlokowana u ujścia Tyrki do Olzy, w całości znajduje się w granicach gminy katastralnej o nazwie Konská o powierzchni 843,29 ha. W 2008 r. Końska liczyła 476 numerów domów i 1598 mieszkańców. W gminie katastralnej oprócz Końskiej częściowo znajduje się także inna część miasta – Kanada.
Historia.
Miejscowość po raz pierwszy wzmiankowana została w łacińskim dokumencie Liber fundationis episcopatus Vratislaviensis (pol. "Księga uposażeń biskupstwa wrocławskiego"), spisanej za czasów biskupa Henryka z Wierzbna ok. 1305 w szeregu wsi zobowiązanych do płacenia dziesięciny biskupstwu we Wrocławiu, w postaci "item in Conka". Zapis ten (brak określenia liczby łanów, z których będzie płacony podatek) wskazuje, że wieś była w początkowej fazie powstawania (na tzw. surowym korzeniu), co wiąże się z przeprowadzaną pod koniec XIII wieku na terytorium późniejszego Górnego Śląska wielką akcją osadniczą (tzw. łanowo-czynszową). Wieś politycznie znajdowała się wówczas w granicach utworzonego w 1290 piastowskiego (polskiego) księstwa cieszyńskiego, będącego od 1327 lennem Królestwa Czech, a od 1526 roku w wyniku objęcia tronu czeskiego przez Habsburgów wraz z regionem aż do 1918 roku w Monarchii Habsburgów (potocznie Austrii).
Już w tym czasie, jako miejscowość odległa o milę (ok. 7 km) od Cieszyna, była ważnym punktem na trakcie handlowym wiodącym w górę doliny Olzy i dalej na Węgry lub do Wiednia. Jak sama nazwa wskazuje, wieś była wówczas ośrodkiem hodowli koni, które wymieniali tu kupcy po trudach przeprawy przez Przełęcz Jabłonkowską. Z tego powodu herbem wsi był rozpędzony koń bez uprzęży, o czym świadczy pieczęć gminna z 1851 roku.
W latach 1570-1657 majątek wraz z dworem (folwarkiem) należał do Jana Jerzego Sobka z Kornic. Za ich rządów Końska jest rozdzielona na Górną i Dolną. W roku 1661 właścicielami są Anna Sobkowa i Helena Matyaszowska. Następnie przychodzą Skrbeńscy z Hrziszcze do 1670 roku, Goczałkowscy z Goczałkowic do 1686 i Paczyńscy. Pomimo zniszczeń z czasów wojny trzydziestoletniej, wieś rozwijała się szybko. W XVIII w. jej właścicielami była szlachecka rodzina Wilczków z Polskiej Ostrawy, a w latach 1791 – 1894 – baronowie von Beess z Chrostiny. Później końszczański majątek należał do Gwidona Grohmana z rodziny przemysłowców z Vrbna pod Pradziadem, który jednak w 1912 r. utracił go, podobno za długi karciane.
W 1837 r. Końska liczyła 1036 mieszkańców – blisko trzykrotnie więcej niż sąsiedni Trzyniec. W 1848 r., okresie „Wiosny Ludów”, Końska była terenem słynnej tu rebelii chłopskiej. Delegacja miejscowych chłopów za namową przybyłego z Wiednia studenta medycyny, Pawła Oszeldy z niedalekich Nieborów, udała się na zamek do barona Beessa z żądaniem zniesienia pańszczyzny. Młody baron zaaprobował żądania deputacji: praca "na pańskim" stała się odtąd dobrowolna i odpłatna, zaś chłopi uzyskali zgodę na porąbanie "stolicy" – ławy, na której wymierzana była kara chłosty i uzyskali prawo strzelania do zajęcy, które im wyrządzały szkody na polach.
Po roku 1880 gwałtownie rozbudowująca się w kierunku północnym huta trzyniecka podzieliła wieś na dwie części, zagarniając jej historyczne centrum. Obecnie nazwa „Końska” odnosi się tylko do części terenów huty oraz związanych z nią przystanków: kolejowego i autobusowego. Na lewym brzegu Olzy z dawnej Końskiej wyodrębniło się nowe centrum – Podlesie oraz dzielnica zwana Kanadą, zabudowywana od 1922 r. domami miejscowych „dorobkiewiczów”. Na prawym brzegu najważniejsze są Osówki, rozrzucone na nadgranicznych wzgórzach Pogórza Śląskiego oraz Borek, który jako kolonia robotnicza zaczął powstawać w końcu XIX w.
Według austriackiego spisu ludności z 1910 roku Końska miała 2,346 mieszkańców, z czego 2307 zameldowanych na stałe, 1960 (85%) polsko-, 321 (14%) niemiecko- i 26 (1,1%) czeskojęzycznych, 1014 (43,2%) katolików, 1302 (55,5%) ewangelików, 21 (0,9%) wyznawców judaizmu oraz 9 (0,4%) osób innej religii.
Od 17 maja 1946 Końska znajduje się w granicach administracyjnych Trzyńca.
Pałac.
Dawny zespół pałacowy w Końskiej składał się z monumentalnego, trójkondygnacyjnego pałacu, wzniesionego na początku XIX w. na prawym brzegu Olzy, na miejscu dawnego dworu Sobków, oraz otaczającego go parku. Od roku 1913 był w posiadaniu Spółki Ziemi Cieszyńskiej, a następnie Macierzy Szkolnej w Czechosłowacji. Od 1919 r. mieściła się tu wielce zasłużona dla regionu Żeńska Szkoła Gospodarstwa Wiejskiego, założona z inicjatywy prezesa Towarzystwa Rolniczego Księstwa Cieszyńskiego, Józefa Zaleskiego. Po II wojnie pałac został pochłonięty przez rozrastającą się hutę i zupełnie przebudowany na magazyny i obiekty socjalne.

</doc>
<doc id="1720016" url="https://pl.wikipedia.org/wiki?curid=1720016" title="Jądro przedsionkowe górne">
Jądro przedsionkowe górne



</doc>
<doc id="1720017" url="https://pl.wikipedia.org/wiki?curid=1720017" title="Jądro przedsionkowe grzbietowe">
Jądro przedsionkowe grzbietowe



</doc>
<doc id="1720018" url="https://pl.wikipedia.org/wiki?curid=1720018" title="Wilhelm Hohaus">
Wilhelm Hohaus

Wilhelm Hohaus (ur. 30 czerwca 1844 w Jaszkowej Dolnej, zm. 25 grudnia 1909 w Bystrzycy Kłodzkiej) – niemiecki duchowny katolicki i teolog, wielki dziekan kłodzki i wikariusz arcybiskupi dla wiernych hrabstwa kłodzkiego od 1901, historyk.
Życiorys.
Studiował teologię na Śląskim Uniwersytecie im. Fryderyka Wilhelma we Wrocławiu. Po jej ukończeniu został wyświęcony na księdza w 1870, następnie kontynuował studia specjalistyczne uzyskując stopień doktora teologii. W okresie studenckim brał udział w wojnie prusko-austriackiej w 1866. Z tej racji otrzymał krzyż pamiątkowy dla kombatantów.
Pracował jako wikariusz w parafiach na terenie wielkiego dekanatu kłodzkiego oraz od 1882 jako nauczyciel w Królewskim Katolickim Seminarium Nauczycielskim w Bystrzycy Kłodzkiej, a od 1884 w podobnym gimnazjum w Kłodzku i przełożonym tamtejszego konwiktu. W czerwcu 1894 bystrzycką paraﬁę wizytował arcybiskup praski kardynał Franz von Schönborn. W 1899 został proboszczem bystrzyckim.
W 1901 wybrano go wielkim dziekanem i wikariuszem arcybiskupa praskiego dla wiernych hrabstwa kłodzkiego z prawem noszenia infuły, pektorału i pastorału, został również kanonikiem wrocławskim i prałatem. W 1905 gościł w hrabstwie kolejnego metropolitę praskiego kardynała Leona Skrbenský'ego, który przeprowadzał wizytę kanoniczną parafii dekanatu, m.in. dokonał konsekracji nowego kościoła w Jaszkowej Dolnej.
Zmarł w 1909 i został pochowany w Bystrzycy Kłodzkiej. Na miejscowym cmentarzu zachował się jego grób.
Działalność historyczna i publicystyczna.
Hohaus był jednym z redaktorów kwartalnika historycznego „Vierteljahrschrift für Geschichte und Heimatkunde der Grafschaft Glatz”. W latach 1883-1891 był współwydawcą serii pięciu tomów "Geschichtsquellen der Grafschaft Glatz", zbioru źródeł poświęconego głównie średniowieczu na ziemi kłodzkiej. Ponadto opublikował dwie książki i dwa przewodniki turystyczne, owoc zamiłowania do pieszych wędrówek.
Hobby.
Ks. Wilhelm Hohaus wiele uwagi poświęcał sadownictwu oraz uprawie róż, miał dużą 
wiedzę pomologiczną. Na sporej działce przy plebanii urządził ogród z owocami, warzywami i kwiatami.
W 2007 ukazał się w Pile, w Wydawnictwie Doroty Strugały, tomik wierszy Mirosława Pisarkiewicza "Złodziej tataraku" (), w którym znalazł się wiersz "Wilhelm Hohaus" poświęcony ks. Wilhelmowi Hohausowi i cmentarzowi w Bystrzycy Kłodzkiej.

</doc>
<doc id="1720019" url="https://pl.wikipedia.org/wiki?curid=1720019" title="TOPtrendy 2009">
TOPtrendy 2009

VII Sopot TOPtrendy Festiwal odbył się w dniach od 26 do 28 czerwca 2009 w Operze Leśnej w Sopocie. Po raz drugi festiwal dostępny był za darmo w sieci.
Koncert TOP.
Koncert TOP odbył się 26 czerwca. Udział w nim wzięli artyści, którzy sprzedali najwięcej płyt w okresie od lipca 2007 do grudnia 2008. Poprowadzili go Dariusz Maciborek wraz z Agnieszką Popielewicz. Przed gwiazdami Top 10 gościnnie wystąpił zespół Feel, który sprzedał najwięcej płyt, ale był już notowany z tym samym albumem rok wcześniej.
Klasyfikacja TOP 10:
Koncert Trendy.
Koncert Trendy odbył się 27 czerwca.
Udział wzięli:
Z powodów zdrowotnych zabrakło Miki Urbaniak.
Wyniki głosowania widzów:
Koncert jubileuszowy Golec uOrkiestra.
Koncert odbył się 26 czerwca, z okazji 10-lecia zespołu Golec uOrkiestra.
Koncert jubileuszowy 100-lecia Opery Leśnej.
27 czerwca odbył się koncert z okazji 100-lecia Opery Leśnej w Sopocie. Na scenie zobaczyliśmy plejadę wykonawców, którzy rozpoczynali swoją karierę na deskach sopockiego amfiteatru, zarówno wiele lat temu, jak i w ostatnim czasie. Wystąpili m.in.: Halina Kunicka, Halina Frąckowiak, Alicja Majewska, Irena Jarocka, Jerzy Połomski, Wojciech Gąssowski, Andrzej Dąbrowski, Bohdan Łazuka, Edyta Górniak, Halina Mlynkova, Joanna Liszowska, Agnieszka Włodarczyk, Artur Chamski, Natasza Urbańska, Janusz Radek, Stefano Terrazzino oraz Laura Samojłowicz.
Sopocka Noc Kabaretowa.
28 czerwca, czyli trzeciego, ostatniego dnia festiwalu, odbyła się Sopocka Noc Kabaretowa na której wystąpiły najlepsze polskie kabarety oraz aktorzy kabaretowi: Kabaret Ani Mru-Mru, Kabaret Moralnego Niepokoju, Cezary Pazura, Jerzy Kryszak, Łowcy.B, Kabaret Paranienormalni, Kabaret pod Wyrwigroszem, Grzegorz Halama, Grupa Wokalna Szafa Gra, Kabaret Neo-Nówka, Grzegorz Halama, Kabaret Limo, Natasza Urbańska, Kabaret Skeczów Męczących, Kabaret Widelec.
Koncert poprowadzili: Piotr Bałtroczyk, Olaf Lubaszenko oraz Mariusz Kałamaga.

</doc>
<doc id="1720021" url="https://pl.wikipedia.org/wiki?curid=1720021" title="Pointe de la Terrasse">
Pointe de la Terrasse

Pointe de la Terrasse – szczyt w Alpach Graickich, części Alp Zachodnich. Leży we wschodniej Francji w regionie Owernia-Rodan-Alpy. Należy do Masywu Beaufortain. Szczyt można zdobyć ze schroniska Refuge de Presset (2514 m).

</doc>
<doc id="1720022" url="https://pl.wikipedia.org/wiki?curid=1720022" title="Mariusz Jendryczko">
Mariusz Jendryczko

Mariusz Jendryczko (ur. 26 czerwca 1973 roku w Katowicach, zm. 30 lipca 2010) – piłkarz, grający na pozycji obrońcy, trener piłkarski. W swojej karierze rozegrał 20 meczów w ówczesnej I lidze polskiej w barwach Ruchu Chorzów. W karierze piłkarskiej grał także w Wawelu Kraków, Walce Makoszowy, LKS-ie Czaniec oraz Sokole Zabrzeg. Na przełomie wieków był zawodnikiem futsalowego Rekordu Bielsko-Biała. Po zakończeniu kariery zawodniczej trenował LKS Goczałkowice (sezony 2008/2009 i 2009/2010). Przed sezonem 2010/2011 dogadał się z działaczami Iskry Pszczyna, ale ci ostatecznie postawili na Jana Żurka. Zmarł w piątek, 30 lipca 2010 w swoim domu w Bielsku-Białej. Sekcja zwłok wykazała, że miał wrodzoną, ale ukrytą wadę serca.

</doc>
<doc id="1720023" url="https://pl.wikipedia.org/wiki?curid=1720023" title="Paweł Dubiel (1902–1980)">
Paweł Dubiel (1902–1980)

Paweł Mikołaj Dubiel, ps. i krypt. „Paweł Lubojański”, „Paweł Śląski”, „Paweł Zabrski” (jr.), PD, P.Ś., P.Z. (ur. 6 grudnia 1902 w Królewskiej Hucie, zm. 11 listopada 1980 w Katowicach) – polski działacz narodowy na Górnym Śląsku, dziennikarz, prezydent Zabrza (1945), poseł na Sejm Ustawodawczy (1947–1952) oraz na Sejm PRL II, III i IV kadencji (1957–1969).
Życiorys.
Był synem polskiego działacza narodowego na polskim Górnym Śląsku i publicysty, również Pawła i Marii z Lubojańskich. Miał brata Józefa. Posiadał wykształcenie średnie. W 1920 wstąpił do Narodowej Partii Robotniczej. Był działaczem Związku Młodzieży Pracującej „Jedność” oraz Związku Obrońców Śląska. Wziął udział w akcji plebiscytowej w rejencji opolskiej, a także w II i III powstaniu śląskim. 3 grudnia 1921 został wybrany na zastępcę przewodniczącego Komitetu Polskiego dla Górnego Śląska. Na początku lat 20. redagował pisma „Górnoślązak” i „Polak”. 15 października 1934, będąc wiceprezydentem miasta Chorzowa, wszedł do Zarządu Związku Miast Polskich. Pod koniec lat 30. działał w Stronnictwie Pracy. Do 1939 był zatrudniony w Zakładzie Ubezpieczeń Społecznych. W czasie II wojny światowej aresztowany w kwietniu 1940 za działalność antyniemiecką i osadzony w KL Dachau (nr 12 831), a następnie od sierpnia 1940 w Mauthausen (nr 2367). W 1945 wstąpił do Stronnictwa Demokratycznego. Po wyzwoleniu spod okupacji niemieckiej był prezydentem Zabrza w okresie od 16 marca 1945 do 1 kwietnia 1950. W 1949 zasiadł w Centralnym Komitecie SD, od czerwca 1962 do lutego 1969 był członkiem jego prezydium; był także (od 1957) sekretarzem Wojewódzkiego Komitetu partii w Katowicach. W latach 1962–1963 stał na czele redakcji „Kuriera Polskiego”. Był członkiem najwyższych władz Towarzystwa Rozwoju Ziem Zachodnich. Działał również w Związku Bojowników o Wolność i Demokrację, od maja 1972 był tam sekretarzem prezydium Rady Naczelnej. Zasiadał w Radzie Nadzorczej Wydawnictwa „Epoka”. Był przewodniczącym Komisji Redakcyjnej „Zeszytów Historyczno-Politycznych SD”.
19 stycznia 1947 został wybrany na posła na Sejm Ustawodawczy z państwowej listy nr 3 pod nazwą Blok Stronnictw Demokratycznych i Związków Zawodowych. Mandat posła sprawował do 1952. W styczniu 1957 ponownie znalazł się w Sejmie (PRL), w którym pozostał przez kolejne trzy kadencje do 1969.
W 1929 poślubił Władysławę z Kogutów (1906–1988), poznaniankę, instruktorkę harcerską, która na Górnym Śląsku działała w Związku Młodzieży Pracującej „Jedność”. Z małżeństwa tego mieli syna Pawła Czesława (1930–2006), dziennikarza, redaktora naczelnego „Zeszytów Prasoznawczych” i córkę Krzesisławę Dubiel-Hrydzewicz (ur. 1934), aktorkę i pedagoga, dziekana Wydziału Aktorskiego Wyższej Szkoły Teatralnej we Wrocławiu.
Zmarł 11 listopada 1980 w Katowicach, pochowany na cmentarzu Parafialnym św. Jadwigi Śląskiej w Chorzowie (na kamieniu nagrobnym mylnie wykuto dzień urodzenia 7 – zamiast 6 XII).
Upamiętnienie.
Jego imię nosi jedna z ulic w Zabrzu. 19 marca 1985 na budynku przy ul. Powstańców Śląskich 5–7 w Zabrzu, I piętro Urzędu Miejskiego w Zabrzu, została odsłonięta tablica pamiątkowa o treści: „Paweł Dubiel 6.XII.1902 – 11.XI.1980. Syn ziemi śląskiej, uczestnik powstań śląskich, więzień obozów koncentracyjnych, członek najwyższych władz SD, poseł na sejm PRL, prezydent miasta Zabrze 1945–1950. I Prezydentowi Miasta w 40-lecie wyzwolenia MGN, MKSD i Prezydent Miasta Zabrze 1985-03-19”. 

</doc>
<doc id="1720025" url="https://pl.wikipedia.org/wiki?curid=1720025" title="CV Almería">
CV Almería

Unicaja Almeria – hiszpański męski klub siatkarski z Almeríi założony w 1986 roku
Sukcesy.
Puchar Hiszpanii:
Mistrzostwo Hiszpanii:
Puchar Europy Mistrzów Klubowych:
Puchar Top Teams:
Superpuchar Hiszpanii:

</doc>
<doc id="1720026" url="https://pl.wikipedia.org/wiki?curid=1720026" title="Istota szara środkowa">
Istota szara środkowa



</doc>
<doc id="1720028" url="https://pl.wikipedia.org/wiki?curid=1720028" title="Jądro międzypęczkowe">
Jądro międzypęczkowe

Jądro międzypęczkowe (jądro Staderiniego, łac. "nucleus interfascicularis nervi hypoglossi") – jedno z jąder nerwu podjęzykowego. Znajduje się w sąsiedztwie jądra nerwu podjęzykowego, w obrębie tworu siatkowatego i istoty szarej środkowej.
Eponimiczna nazwa jądra Staderiniego upamiętnia Rutilio Staderiniego (1861–1942), włoskiego anatoma.

</doc>
<doc id="1720029" url="https://pl.wikipedia.org/wiki?curid=1720029" title="Edmund Scholz">
Edmund Scholz

Edmund Scholz (ur. 10 sierpnia 1835 w Łężycach, zm. 2 listopada 1920 w Gorzanowie) – niemiecki duchowny katolicki, wielki dziekan kłodzki od 1909, wikariusz arcybiskupi dla wiernych hrabstwa kłodzkiego w latach 1909–1920 i wikariusz generalny archidiecezji praskiej w Prusach od 1920 r.
Życiorys.
Po otrzymaniu świadectwa dojrzałości podjął studia teologiczne na Śląskim Uniwersytecie im. Fryderyka Wilhelma we Wrocławiu. Święcenia kapłańskie przyjął w 1859 r.
Skierowany został do pracy duszpasterskiej w Bystrzycy Kłodzkiej, gdzie pełnił funkcję prefekta szkolnego w seminarium nauczycielskim. Był jednym z inicjatorów wydawania kwartalnika historycznego „Vierteljährschrift für Geschichte und Heimatkunde der Grafschaft Glatz” razem z Franzem Volkmerem i Wilhelmem Hohausem.
W 1886 został nominowany przez ks. Hoffmanna proboszczem gorzanowskim. W 1909 w rocznicę 50-lecia święceń kapłańskich Wydział Teologii Katolickiej Uniwersytetu Wrocławskiego nadał mu tytuł doktora honoris causa. W 1910 mianowano go wielkim dziekanem kłodzkim i wikariuszem arcybiskupa praskiego dla wiernych hrabstwa kłodzkiego. Po powołaniu w ramach archidiecezji praskiej generalnego wikariatu kłodzkiego w 1920 został wikariuszem generalnym z prawem noszenia pektorału, infuły i pastorału oraz z prawem uczestniczenia w fuldajskiej konferencji biskupów.
Z okazji swojego jubileuszu posługi kapłańskiej za wkład w historiografię ziemi kłodzkiej, otrzymał doktorat honoris causa Wydziału Teologii Katolickiej Uniwersytetu Wrocławskiego.
Zmarł nagle w 1920 i został pochowany w Gorzanowie, gdzie na cmentarzu przykościelnym zachował się jego grób.

</doc>
<doc id="1720030" url="https://pl.wikipedia.org/wiki?curid=1720030" title="Jądro Staderiniego">
Jądro Staderiniego



</doc>
<doc id="1720035" url="https://pl.wikipedia.org/wiki?curid=1720035" title="Volleyball Team Tirol">
Volleyball Team Tirol

Hypo Tirol Innsbruck – austriacki klub siatkarski z siedzibą w Innsbrucku.
Sukcesy.
Puchar Austrii:
Puchar Top Teams:
Mistrzostwo Austrii:
MEVZA - Liga Środkowoeuropejska:

</doc>
<doc id="1720036" url="https://pl.wikipedia.org/wiki?curid=1720036" title="Grande Parel">
Grande Parel

Grande Parel – szczyt w Alpach Graickich, części Alp Zachodnich. Leży we wschodniej Francji w regionie Owernia-Rodan-Alpy. Należy do Masywu Beaufortain.

</doc>
<doc id="1720038" url="https://pl.wikipedia.org/wiki?curid=1720038" title="Wyszewka">
Wyszewka

Wyszewka – potok, prawostronny dopływ Dzierżęcinki o długości 9,82 km i powierzchni zlewni 22,04 km².
Potok płynie w województwie zachodniopomorskim w gminie Manowo. Wypływa ze źródeł umiejscowionych w lasach na wschód od wsi Wyszewo. Poniżej tej wsi płynie przez tereny podmokłe, które zostały w pierwszej połowie XIX wieku zmeliorowane. Na długości dwóch kilometrów potok dzieli się na dwa ramiona. Na wysokości Wyszeborza na terenach bagiennych łączą się one, przyjmując ciek z Jeziora Debro. Wyszewka uchodzi do jeziora Lubiatowo Wschodnie od południowego wschodu. Ujście jest podmokłe i porastają je zarośla.

</doc>
<doc id="1720041" url="https://pl.wikipedia.org/wiki?curid=1720041" title="Janis Jurkans">
Janis Jurkans



</doc>
<doc id="1720042" url="https://pl.wikipedia.org/wiki?curid=1720042" title="Pierra Menta">
Pierra Menta

Pierra Menta – szczyt w Alpach Graickich, części Alp Zachodnich. Leży we wschodniej Francji w regionie Owernia-Rodan-Alpy. Należy do Masywu Beaufortain. Szczyt można zdobyć ze schroniska Rrefuge de Presset (2415 m).

</doc>
<doc id="1720044" url="https://pl.wikipedia.org/wiki?curid=1720044" title="Franz Monse">
Franz Monse

Franz Xaver Monse (ur. 11 lipca 1882 w Międzylesiu, zm. 24 lutego 1962 w Bad Rothenfelde) – niemiecki duchowny katolicki, wielki dziekan kłodzki i wikariusz generalny archidiecezji praskiej w Prusach od 1938.
Życiorys.
Pochodził z rodziny krawieckiej. Studiował teologię na Uniwersytecie Wrocławskim we Wrocławiu. Święcenia kapłańskie otrzymał w 1906 w katedrze św. Jana Chrzciciela. Pracował potem jako wikariusz w parafiach na terenie ziemi kłodzkiej. W 1921 został proboszczem kłodzkim. Utworzył dla swojej liczącej 24-tysiące wspólnoty – parafialny „Caritas” oraz dokonał renowacji kościoła Wniebowzięcia Najświętszej Maryi Panny. W 1935 został kanonikiem honorowym Ojca Świętego.
W 1938 powołano go na urząd wielkiego dziekana i wikariusza generalnego oraz kanonika wrocławskiego z prawem noszenia infuły, pastorału i krzyża na piersi oraz uczestniczenia w fuldajskiej konferencji biskupów. W 1940 otrzymał godność protonotariusza apostolskiego.
Po przejęciu Kłodzka przez Polskę w 1945 przez rok sprawował jeszcze funkcję proboszcza kłodzkiego, po czym opuścił miasto w jednym z ostatnich transportów ludności niemieckiej na zachód. Osiedlił się w Telgte w Westfalii. Poprzez pielgrzymki do tej miejscowości starał się integrować byłych mieszkańców hrabstwa. 
Zmarł w 1962 w Bad Rothenfelde, w powiecie Osnabrück.

</doc>
<doc id="1720047" url="https://pl.wikipedia.org/wiki?curid=1720047" title="Koyuki Katō">
Koyuki Katō

 – japońska modelka, aktorka.
Kariera.
Wygrała konkurs zorganizowany przez magazyn Non-No, zawarła kontrakt z tym pismem i została zawodową modelką w 1997 r.
Swoją karierę aktorską rozpoczęła, występując w telewizyjnym serialu pt.: , który przyniósł jej ogólnokrajową sławę. Grała także w innych serialach: , czy .
Koyuki wystąpiła także w produkcjach kinowych, m.in. zagrała Takę w "Ostatnim samuraju". W 2015 wystąpiła w roli żony japońskiego konsula w Kownie Chiune Sugihary w kręconym częściowo w Polsce filmie Persona non grata.

</doc>
<doc id="1720050" url="https://pl.wikipedia.org/wiki?curid=1720050" title="Aiguilles de la Penaz">
Aiguilles de la Penaz

Aiguilles de la Penaz – szczyt w Alpach Graickich, części Alp Zachodnich. Leży we wschodniej Francji w regionie Owernia-Rodan-Alpy. Należy do Masywu Beaufortain.

</doc>
<doc id="1720052" url="https://pl.wikipedia.org/wiki?curid=1720052" title="Oscar Wendt">
Oscar Wendt

Oscar Wendt (ur. 24 października 1985 w Skövde) – szwedzki piłkarz grający na pozycji lewego obrońcy. Od 2011 roku jest zawodnikiem Borussii Mönchengladbach.
Kariera klubowa.
Wendt jest wychowankiem klubu IFK Skövde, w którym grał do 2002 roku. Na początku 2003 roku przeszedł do IFK Göteborg. 24 września 2007 zadebiutował w IFK w wygranym 1:0 domowym spotkaniu z Djurgårdens IF. W 2004 roku dotarł za IFK do finału Pucharu Szwecji, w którym zespół z Göteborga przegrał 1:3 z Djurgårdens. Natomiast w 2005 roku wywalczył za IFK wicemistrzostwo kraju. Przez 3,5 roku rozegrał w IFK 36 spotkań, w których zdobył jedną bramkę.
Latem 2006 roku Wendt przeszedł do duńskiego FC København za 6 milionów koron duńskich. W pierwszej lidze duńskiej po raz pierwszy wystąpił 19 lipca 2006 w zwycięskim 1:0 meczu z AC Horsens. Od czasu debiutu stał się w klubie z Kopenhagi podstawowym zawodnikiem. W sezonie 2006/2007 został z FC København mistrzem Danii, a także zagrał w przegranych 1:2 finale Pucharu Danii z Odense BK oraz 0:1 Royal League z Brøndby IF. W 2008 roku był z FCK trzeci w lidze, a w 2009 roku wywalczył dublet – mistrzostwo i puchar kraju (2:1 w finale z Aalborgiem BK). Latem 2011 roku Wendt przeszedł do niemieckiej Borussii Mönchengladbach.
Kariera reprezentacyjna.
W latach 2004–2006 Wendt rozegrał 14 spotkań i zdobył jedną bramkę w reprezentacji Szwecji U-21. W dorosłej reprezentacji Szwecji zadebiutował 14 stycznia 2007 roku w przegranym 0:2 towarzyskim spotkaniu z Wenezuelą.

</doc>
<doc id="1720053" url="https://pl.wikipedia.org/wiki?curid=1720053" title="Nationalmuseum">
Nationalmuseum

Nationalmuseum – szwedzka narodowa galeria sztuki znajdująca się w XIX-wiecznym gmachu na półwyspie Blasieholmen w centrum Sztokholmu.
Początek bogatej kolekcji obrazów dały zbiory króla Gustawa Wazy (I poł. XVI wieku), wśród których dominowały prace z północnych Niemiec i Flamandii. Znacznie liczniejsze nabytki pochodziły z okresu wojny trzydziestoletniej (1618-1648). Działaniom armii szwedzkiej towarzyszyła bowiem systematyczna akcja gromadzenia łupów wojennych, wywożonych następnie do Szwecji. W XVIII wieku do powiększenia kolekcji przyczynili się szczególnie: ambasador Szwecji we Francji Carl Gustaf Tessin i król Gustaw III.
Gustaw III zarządził, by po jego śmierci królewska kolekcja obrazów przeszła w posiadanie państwa szwedzkiego. W ten sposób w 1792 roku powstało Muzeum Królewskie. Było to jedno z pierwszych państwowych publicznych muzeów na świecie. W 1794 roku otwarto dla zwiedzających ekspozycję w północnym skrzydle Pałacu Królewskiego w Sztokholmie, zaś w 1866 roku kolekcja została przeniesiona do uroczyście otwartego nowego gmachu, noszącego odtąd nazwę Nationalmuseum (Muzeum Narodowe).
400 nowych obrazów podarował Nationalmuseum król Karol XV.

</doc>
<doc id="1720054" url="https://pl.wikipedia.org/wiki?curid=1720054" title="Randolph Scott">
Randolph Scott

George Randolph Scott (ur. 23 stycznia 1898 w hrabstwie Orange w stanie Wirginia, zm. 2 marca 1987 w Beverly Hills w stanie Kalifornia) – amerykański aktor filmowy, którego kariera trwała od 1928 do 1962 roku. Znany jako bohater westernów. Za osiągnięcia w branży filmowej przyznano mu gwiazdę na Hollywood Walk of Fame.
Życiorys.
Wczesne lata.
Urodził się w hrabstwie Orange jako drugie z sześciorga dzieci imigrantów ze Szkocji George'a Granta Scotta (1869-1936), inżyniera administracyjnego w firmie tekstylnej, i Lucille Crane Scott (1871-1958). Miał brata Josepha (1905-1966) i siostry - Catherine (1899-1982), Virginię (1903-1990), Barbarę (1916-1963) i Margaret. Uczęszczał do szkoły prywatnej Woodberry Forest School. Od najmłodszych lat odnajdował się w sporcie. 
Podczas I wojny światowej w kwietniu 1917 roku wstąpił do wojska i służył we Francji jako obserwator artyleryjski z 2. Batalionu zaprawy wykopów w 19 artylerii polowej. Po zakończeniu wojny zdecydował się na powrót do Stanów Zjednoczonych. W 1919 roku rozpoczął studia w Georgia Institute of Technology w Atlancie, gdzie sprawdził się także jako amerykański piłkarz, ale kontuzja pleców uniemożliwiła mu kontynuację kariery sportowej. Potem przeniósł się do University of North Carolina w Chapel Hill w Karolinie Północnej, na kierunku inżynierii i produkcji tekstylnej. Jednak ostatecznie zrezygnował ze studiów i rozpoczął pracę jako księgowy w firmie tekstylnej, gdzie pracował jego ojciec. 
Kariera.
Około 1927 roku zainteresował się aktorstwem i postanowił udać się do Los Angeles, w Kalifornii i spróbować zapoczątkować karierę w przemyśle filmowym. Jego ojciec zapoznał go z filmowcem Howardem Hughesem, który pomógł mu zdobyć niewielką rolę w komedii "Cela" ("Sharp Shooters", 1928) u boku George'a O’Briena. W ciągu najbliższych kilku lat kontynuował pracę w kilku filmach, w tym melodramacie Franka Lloyda "Weary River" (1929) z Richardem Barthelmessem i "The Virginian" (1929) z Garym Cooperem. Za radą reżysera Cecila B. DeMille, również zyskał potrzebne doświadczenie aktorskie w Pasadena Playhouse w Pasadenie w Kalifornii. W 1931 roku zagrał swoją pierwszą główną rolę w dramacie "The Women Men Marry" z Sally Blane, a następnie w produkcji Warner Bros. "A Successful Calamity" (1932) z udziałem George'a Arlissa i Mary Astor. W 1932 wystąpił na deskach Vine Street Theatre w Hollywood w sztuce "Under a Virginia Moon", a sukces zaowocował kilkoma propozycjami ekranowymi największych studiów filmowych. W końcu podpisał siedmioletni kontrakt z Paramount Pictures na kwotę 400 dolarów tygodniowo.
Jego pierwszą znaczącą rolę był Jack Hare w westernie Henry'ego Hathawaya "Dziedzictwo pustyni" ("The Heritage of the Desert", 1932), luźno opartym na powieści Zane'a Greya. Paramount obsadził go w kilku innych rolach, dramacie "Hot Saturday" (1932) obok Nancy Carroll i Cary'ego Granta, musicalu "Cześć wszystkim!" ("Hello, Everybody!", 1933) z Kate Smith, "Morderstwo w ZOO" ("Murders in the Zoo", 1933) u boku Charlesa Rugglesa, "Supernatural" (1933) z Carole Lombard i komedii Hathawaya "Go West, Young Man" (1936) z Mae West. W latach 1935-36 pracował dla radia RKO Pictures, a także pojawił się w musicalach: "Roberta" (1935) i "Błękitna parada" (1936), gdzie role główne zagrali: Fred Astaire i Ginger Rogers. W 1936 wziął udział w niezależnym filmie "Ostatni Mohikanin", adaptacji powieści Jamesa Fenimore'a Coopera.
Niektóre z najlepszych ról zagrał pod koniec lat 50., kiedy założył firmę produkcyjną Ranown z Harrym Joem Brownem i wystąpił w serii westernów realizowanych przez Budda Boettichera, m.in. potem "Porwana przez Komanczów" (1960). Jedną z jego ostatnich ról był starzejący się rewolwerowiec w westernie Sama Peckinpaha "Strzały o zmierzchu" (1962).
Życie prywatne.
Był dwukrotnie żonaty. 23 marca 1936 poślubił Marion duPont Scott (1894-1983). Jednak w 1939 doszło do rozwodu. 3 marca 1944 ożenił się z Marie Patricią Stillman (1919–2004), z którą adoptował syna Christophera i córkę Sandrę.
Przez blisko dziesięć lat mieszkał wraz z przyjacielem, aktorem Carym Grantem, co stało się powodem do dyskusji mediów na temat relacji łączących ich obu (podejrzewano ich erotyczny charakter). Jednak zarówno jego adoptowany syn Christopher, jak i reżyser Budd Boetticher zdementowali te pogłoski. 

</doc>
<doc id="1720058" url="https://pl.wikipedia.org/wiki?curid=1720058" title="Nuno Severiano Teixeira">
Nuno Severiano Teixeira

Nuno Severiano Teixeira (ur. 5 listopada 1957 w Gwinea-Bissau) – portugalski historyk, politolog i badacz stosunków międzynarodowych, dyrektor Instytutu Obrony Narodowej (1996–2000), minister administracji i spraw wewnętrznych (2000–2002) oraz minister obrony narodowej (2006–2009).
Życiorys.
W 1981 ukończył historię na Uniwersytecie Lizbońskim. W 1994 doktoryzował się z dziedziny historii stosunków międzynarodowych w Europejskim Instytucie Uniwersyteckim we Florencji. W 2005 uzyskał kolejny stopień akademicki na podstawie pracy z dziedziny nauk politycznych i stosunków międzynarodowych obronionej na wydziale nauk społecznych Universidade Nova de Lisboa.
Jako nauczyciel akademicki związany m.in. z Universidade Nova de Lisboa, dochodząc do stanowiska profesora w katedrze nauk politycznych i stosunków międzynarodowych. Został również dyrektorem portugalskiego instytutu stosunków międzynarodowych na tej uczelni. Między 1989 a 1992 pracował jako badacz w Europejskim Instytucie Uniwersyteckim we Florencji. Później był m.in. visiting professor na Georgetown University (2000) oraz visiting fellow na Uniwersytecie Kalifornijskim w Berkeley (2003).
Od 1996 do 2000 pełnił obowiązki dyrektora Instytutu Obrony Narodowej (Instituto da Defesa Nacional). Związany z Partią Socjalistyczną. Od września 2000 do kwietnia 2002 sprawował urząd ministra administracji i spraw wewnętrznych w XIV rządzie konstytucyjnym Antónia Guterresa, a od lipca 2006 do października 2009 był ministrem obrony narodowej w XVII rządzie José Sócratesa.
Odznaczony Orderem Infanta Henryka klasy IV (2000) i II (2006).

</doc>
<doc id="1720063" url="https://pl.wikipedia.org/wiki?curid=1720063" title="Operacja Jurasza">
Operacja Jurasza

Operacja Jurasza – sposób operacyjnego leczenia pozapalnych torbieli rzekomych trzustki. Metoda polega na połączeniu torbieli drenem z żołądkiem. Opracował ją polski chirurg Antoni Tomasz Aleksander Jurasz.

</doc>
<doc id="1720064" url="https://pl.wikipedia.org/wiki?curid=1720064" title="Grand Mont">
Grand Mont

Grand Mont – szczyt w Alpach Graickich, części Alp Zachodnich. Leży we wschodniej Francji w regionie Owernia-Rodan-Alpy. Należy do Masywu Beaufortain.

</doc>
<doc id="1720066" url="https://pl.wikipedia.org/wiki?curid=1720066" title="Jerzy Broński">
Jerzy Broński

Jerzy Broński (ur. 30 sierpnia 1906 r. w Nowej Czartorii pow. Żytomierz, zm. 14 grudnia 1948 w Warszawie) – pułkownik.
Życiorys.
Syn Platona i Ireny z Glasbergów. Ukończył Politechnikę Warszawską, a następnie Centrum Wyszkolenia Kawalerii w Grudziądzu.
We wrześniu 1939 ewakuował fabrykę broni z Warszawy do Brześcia Litewskiego. Udało mu się powrócić do Warszawy, podjął pracę nauczyciela, a po zamknięciu szkoły przez Niemców pracował w PCK. W okresie okupacji niemieckiej należał do AK, wykładał w tajnej podchorążówce, kierował warsztatem produkującym broń. W powstaniu warszawskim walczył na Starówce, skąd kanałami przedostał się do Śródmieścia.
W 1945 wstąpił do wojska, został mianowany szefem Departamentu Kwaterunkowo-Budowlanego MON, w stopniu płk. Był jednym z twórców Wojskowego Przedsiębiorstwa Budowlanego. Aresztowany 23 lutego 1948 w czasie podróży służbowej do Wrocławia i oskarżony o systematyczne „sabotowanie działalności Departamentu Kwaterunkowo-Budowlanego MON na odcinku budowlanym ze szkodą dla obronności państwa” i o stworzenie monopolu na dostawy prywatne dla wojska. Został osądzony w tzw. sprawie kwatermistrzowskiej (S.3292) przed NSW w Warszawie razem z Janem Czeredysem, Stefanem Długołęckim, Feliksem Stroińskim i Feliksem Sztompką. 3 grudnia 1948 został skazany wraz ze współpodsądnymi na podst. 3 §2 Dekr.13.06.1946 karę śmierci
. Stracony 14 grudnia 1948 w więzieniu mokotowskim.
Upamiętnienie.
Dokładne miejsce pochówku jest nieznane. Grób symboliczny znajduje się na Cmentarzu Wojskowym w Kwaterze "na Łączce".

</doc>
<doc id="1720068" url="https://pl.wikipedia.org/wiki?curid=1720068" title="Kawir-e Namak">
Kawir-e Namak

Kawir-e Namak - pustynia na Wyżynie Irańskiej, we wschodnim Iranie, położona na wschód od Wielkiej Pustyni Słonej, w bezodpływowym obniżeniu między Górami Wschodnioirańskimi a Kuh-e Sorkh. Średnia wysokość to 800–1000 m.

</doc>
<doc id="1720070" url="https://pl.wikipedia.org/wiki?curid=1720070" title="SVA-5">
SVA-5



</doc>
<doc id="1720071" url="https://pl.wikipedia.org/wiki?curid=1720071" title="Anna Schultze">
Anna Schultze

Anna Schultze (ur. 26 maja 1985) – niemiecka lekkoatletka specjalizująca się w skoku o tyczce.

</doc>
<doc id="1720072" url="https://pl.wikipedia.org/wiki?curid=1720072" title="Ludmiła Gurczenko">
Ludmiła Gurczenko

Ludmiła Markowna Gurczenko (ros. Людмила Марковна Гурченко; ur. 12 listopada 1935 w Charkowie, zm. 30 marca 2011 w Moskwie) – radziecka i rosyjska aktorka filmowa i teatralna oraz piosenkarka estradowa. Najpopularniejsza radziecka gwiazda ekranu lat osiemdziesiątych.
Życiorys.
Córka Marka Gawriłowicza Gurczenki i Jeleny Aleksandrowny Simonowej-Gurczenki. W 1953 roku wyjechała z Charkowa i rozpoczęła studia w moskiewskiej WGIK, które zakończyła dyplomem aktorskim w 1958 roku. W filmie zadebiutowała w okresie studiów, grając w filmie Jana Frida "Droga prawdy". W tym samym roku wystąpiła w filmie początkującego wówczas reżysera Eldara Riazanowa – "Noc sylwestrowa". U boku znanego aktora Igora Ilińskiego jedną z głównych ról zagrała Gurczenko. W kolejnych filmach – "Dziewczyna z gitarą" i "Roman i Francesca" ujawniła także swój talent wokalny. Talent Gurczenko potwierdziła w filmach "Syberiada" Andrieja Michałkowa-Konczałowskiego i "Dworzec dla dwojga" Eldara Riazanowa. W swojej karierze zagrała ponad 70 ról filmowych.
Ma w swoim dorobku kilka albumów z ludowymi pieśniami rosyjskimi. W 2003 wydała wspomnienia "Lusia, stop!" (Люся, стоп!). W 1983 otrzymała tytuł Ludowy Artysta ZSRR.
Życie prywatne.
Pierwszym mężem L. Gurczenko był scenarzysta Borys Andronikaszwili, z którym miała córkę Maszę. Drugim mężem aktorki był aktor Aleksander Fadiejew, trzecim – piosenkarz Iosif Kobzon, czwartym – muzyk Konstantin Kuperweis, a od 1992 producent Siergiej Senin.
Zmarła na atak serca. Pochowana na Cmentarzu Nowodziewiczym w Moskwie.
Książki.
Ludmiła Gurczenko była autorką powieści opartej na motywach biograficznych pt. "Moje wzrosłoje dietstwo" ("Moje dorosłe dzieciństwo").

</doc>
<doc id="1720073" url="https://pl.wikipedia.org/wiki?curid=1720073" title="Crêt du Rey">
Crêt du Rey

Crêt du Rey – szczyt w Alpach Graickich, części Alp Zachodnich. Leży we wschodniej Francji w regionie Owernia-Rodan-Alpy. Należy do Masywu Beaufortain. Szczyt można zdobyć ze schroniska Refuge de la Coire (2065 m).

</doc>
<doc id="1720075" url="https://pl.wikipedia.org/wiki?curid=1720075" title="Przymierze">
Przymierze



</doc>
<doc id="1720077" url="https://pl.wikipedia.org/wiki?curid=1720077" title="Wielonienasycone kwasy tłuszczowe">
Wielonienasycone kwasy tłuszczowe

Wielonienasycone kwasy tłuszczowe, PUFA (z ) – klasa organicznych związków chemicznych należących do kwasów tłuszczowych, które zawierają co najmniej dwa wiązania wielokrotne w łańcuchu węglowym, którego długość wynosi co najmniej 18 atomów węgla. W zależności od położenia pierwszego wiązania wielokrotnego od końca łańcucha węglowego, wyróżnić można dwie główne grupy: kwasy ω−3 i kwasy ω−6.
Wśród PUFA wyróżnia się kwasy krótkołańcuchowe (SC-PUFA, z lub C18 PUFA), których łańcuch węglowy składa się z 18 atomów, oraz kwasy długołańcuchowe (LC-PUFA, z ), które zawierają 20 lub więcej atomów węgla w łańcuchu
Kwasy te odpowiedzialne są m.in. za właściwy rozwój ośrodkowego układu nerwowego, są istotne dla prawidłowego rozwoju dzieci, wiele mieszanek pokarmowych dla niemowląt jest nimi suplementowanych. Przyjmowanie LC-PUFA m.in. wydłuża czas trwania ciąży, zapobiega wcześniactwu i wpływa na zwiększenie masy urodzeniowej dziecka.

</doc>
<doc id="1720078" url="https://pl.wikipedia.org/wiki?curid=1720078" title="Góry Wschodnioirańskie">
Góry Wschodnioirańskie

Góry Wschodnioirańskie - południkowe pasmo górskie o długości ok. 1000 km, położone we wschodnim Iranie, w środkowej części Wyżyny Irańskiej, rozciągają się wzdłuż granicy z sąsiednimi państwami, Afganistanem i Pakistanem. Średnia wysokość to 2000–2800 m, najwyższy szczyt to Kuh-e Taftan (4042 m n.p.m.).
Góry Wschodnioirańskie powstały w czasie orogenezy alpejskiej, zbudowane są ze skał z okresu ery mezozoicznej, skał osadowych i skał pochodzenia wulkanicznego.
W Górach panuje klimat podzwrotnikowy typu kontynentalnego. Występuje roślinność stepowa, obecne są także półpustynie.
Działalność człowieka ogranicza się do hodowli wielbłądów, owiec i kóz. Region jest słabo zaludniony ze względu na niekorzystne warunki i suchość klimatu.

</doc>
<doc id="1720079" url="https://pl.wikipedia.org/wiki?curid=1720079" title="Tête de la Cicle">
Tête de la Cicle

Tête de la Cicle – szczyt w Alpach Graickich, części Alp Zachodnich. Leży we wschodniej Francji w regionie Owernia-Rodan-Alpy. Należy do Masywu Beaufortain.

</doc>
<doc id="1720080" url="https://pl.wikipedia.org/wiki?curid=1720080" title="Leo Christoph">
Leo Christoph

Leo Christoph (ur. 6 lutego 1901 r. w Zaciszu, zm. 3 stycznia 1985 r. w Reinbek) – niemiecki duchowny katolicki, wielki dziekan kłodzki oraz kanoniczny wizytator księży i wiernych hrabstwa kłodzkiego w latach 1962–1977.
Życiorys.
Wywodził się z rodziny nauczycielskiej. Po odbyciu studiów teologicznych na Uniwersytecie Wrocławskim otrzymał święcenia kapłańskie w 1926 r. Następnie pracował jako wikary w parafiach w Ludwikowicach Kłodzkich i Bystrzycy Kłodzkiej. Należał do bliskich współpracowników dziekana ks. Franza Dieterta. Był prześladowany przez nazistów. W listopadzie 1935 r. uwięziono go za uczestniczenie w przekazywaniu arcybiskupowi praskiemu informacji o położeniu Kościoła i sytuacji katolików w Niemczech. Po wyjściu na wolność został kapelanem szpitala na kłodzkim Jurandowie oraz dyrektorem diecezjalnego „Caritasu”. 
Po wysiedleniu Niemców z ziemi kłodzkiej organizował grupę księży z tych rejonów w północno-zachodnioch Niemczech. W 1952 r. został dyrektorem „Caritas” w Osnabrück. W latach 1956-1969 kapelan elżbietanek w Reinbek. W 1962 r. został wybrany kanonicznym wizytatorem hrabstwa kłodzkiego z tytułem wielkiego dziekana, papieskim prałatem domowym i protonotariuszem apostolskim z prawem noszenia oznak biskupich oraz członkiem fuldajskiej konferencji biskupów. Jako wielki dziekan starał się działać na rzecz integracji dawnych mieszkańców hrabstwa kłodzkiego mieszkających na terenie Republiki Federalnej Niemiec. W 1977 r. po osiągnięciu wieku emerytalnego zrezygnował z funkcji.
Zmarł 3 stycznia 1985 r. w Reinbek.

</doc>
<doc id="1720082" url="https://pl.wikipedia.org/wiki?curid=1720082" title="FK Simurq Zaqatala">
FK Simurq Zaqatala



</doc>
<doc id="1720084" url="https://pl.wikipedia.org/wiki?curid=1720084" title="Celtic Woman">
Celtic Woman

Celtic Woman – irlandzka grupa muzyczna utworzona w 2004 roku, wykonująca głównie muzykę celtycką. 
Historia.
Zespół został stworzony przez Sharon Browne i Davida Downes'a. W 2004 roku zwerbował pięć kobiet z Irlandii, które wcześniej nie występowały razem: wokalistki Chloë Agnew, Órla Fallon, Lisa Kelly i Méav Ní Mhaolchatha oraz skrzypaczkę Máiréad Nesbitt, kształtując pierwszy skład grupy, którą nazwał "Celtic Woman".
Skład grupy zmieniał się na przestrzeni lat: w 2009 roku grupa składała się z Chloë Agnew, Lynn Hilary, Lisa Kelly, Alex Sharpe oraz skrzypaczki Máiréad Nesbitt. Alex Sharpe opuściła grupę w maju 2010 roku. Albumy zespołu Celtic Woman sprzedały się w nakładzie 6 milionów płyt na całym świecie.
Trasy koncertowe.
Grupa Celtic Woman odbyła trzy trasy koncertowe po Ameryce, z dodatkowymi występami zagranicznymi. Grupa wystąpiła na żywo w kilkunastu miastach USA w 2005 roku ze swoim debiutanckim albumem. Grupa koncertowała w Stanach Zjednoczonych dwukrotnie z ich tournée „Celtic Woman: A New Journey”. odwiedzając 88 miast w 2007 i ponad 75 miast w 2008 roku. Na początku kwietnia 2008 roku ogłoszono, że zespół The High Kings będzie gościem specjalnym na ich trasie w czerwcu 2008 roku.
Trasa „Isle of Hope” została ogłoszona pod koniec 2008 roku. W programie zespołu znalazło się oryginalna muzyka kompozytorów Davida Downesa i Brendana Grahama (autora tekstu piosenki "You Raise Me Up"), interpretacje piosenek, takich jak "Fields of Gold" i "Have I Told You Lately That I Love You" i tradycyjne utwory: "Danny Boy", "The Sky and the Dawn and the Sun" oraz "Spanish Lady". Trasa zakończyła się 22 listopada 2009 roku.
Trasa 2010-11 „Songs from the Heart” rozpoczęła się w lutym 2010 roku. Stacja telewizyjna PBS wyemitowała specjalny koncert 28 listopada 2009 roku. Został on nagrany w jakości HD w Powerscourt House &amp; Gardens. Zawierał on 27-osobową orkiestrę filmową, Discovery Gospel Choir, 12-osobowy Aontas Choir, 10-osobowy zespół Extreme Rhythm Drummers, a także 11-osobowy zespół dudziarzy.
Druga trasa „Songs from the Heart” rozpoczęła się w lutym 2011 roku i składała się z około 80 koncertów w Ameryce Północnej wiosną 2011 roku i 10 występów w Niemczech i Austrii latem 2011 roku. Na trasie występowały trzy wokalistki Agnew, Kelly i Lambe) oraz jedna skrzypaczka Nesbitt.
Trasa „The Symphony Tour”, na której grupa wykonywała utwory z ich albumu świątecznego "A Christmas Celebration", odbyła się w grudniu 2011 roku.
Północnoamerykańska trasa „Believe” trwała od lutego do kwietnia 2012 roku. Od maja do czerwca 2012 roku odbyła się europejska cześć trasy „Believe”. Lisa Kelly, która była w ciąży z czwartym dzieckiem, została zastąpiona przez Susan McFadden, młodszą siostrę Briana McFadden – byłego członka irlandzkiego boysbandu Westlife.
W 2019 roku grupa wystąpiła po raz pierwszy w Polsce. Odbyły się dwa koncerty: 4 listopada w Poznaniu i 6 listopada w Zabrzu.

</doc>
<doc id="1720085" url="https://pl.wikipedia.org/wiki?curid=1720085" title="Chrabąszcz">
Chrabąszcz



</doc>
<doc id="1720086" url="https://pl.wikipedia.org/wiki?curid=1720086" title="Helena Blach Lavrsen">
Helena Blach Lavrsen

Helena Blach Lavrsen, z domu Blach (ur. 7 czerwca 1963 w Frederiksberg), duńska curlerka, srebrna medalistka Zimowych Igrzysk Olimpijskich 1998, wielokrotna medalistka mistrzostw świata i Europy. Reprezentowała kraj na 16 MŚ, 14 ME, 2 ME juniorek oraz 3 igrzyskach olimpijskich. Jest zawodniczką Hvidovre Curling Club. W 1994 przyznano jej Frances Brodie Award.
Początkowo Helena od 6 roku życia uprawiała łyżwiarstwo figurowe, z powodu wagi zrezygnowała w wieku 16 lat. Zdecydowała się grać w curling tak jak jej ojciec.
W 2003 wzięła udział w duńskiej edycji Big Brother VIP.
Igrzyska Olimpijskie.
Blach wystąpiła łącznie na 3 igrzyskach olimpijskich, przy czym podczas dwóch pierwszych curling był dyscypliną pokazową. W 1988 Dunki z Blach jako kapitan z bilansem 3-4 zajęły 6. miejsce. 4 lata później w 1992 Dania w Round Robin wygrała 2 z 3 meczów i zakwalifikowała się do półfinałów, po przegranym spotkaniu z Niemkami (5:6) Dunki wystąpiły w małym finale spotykając Kanadyjki, mecz wynikiem 9:3 wygrały Kanadyjki.
W 1998 curling kobiet po raz pierwszy był oficjalną dyscypliną olimpijską. Po fazie grupowej Dunki z bilansem 5-2 zajęły 3. miejsce. W półfinale Dania pokonała Szwecję (Elisabet Gustafson) 7:5 i zdobyła srebrny medal po porażce w finale z Kanadyjkami (Sandra Schmirler) 7:5.
Mistrzostwa świata.
Helena Blach Lavrsen zadebiutowała na arenie międzynarodowej w I Mistrzostwach Świata, w 1979 jako otwierająca u Iben Larsen. Rok później Helena grała jako czwarta w zespole Marianne Jørgensen, Dania zajęła wówczas ostatnie 10. miejsce pokonując tylko Francję 6:5. W kolejnym występie w 1981 reprezentacja uplasowała się na 5. pozycji. Pierwszy medal mistrzostw świata, złoty Blach zdobyła w 1982, po wyjściu z 1 miejsca rundy grupowej Dania spotkała się w półfinale z Norwegią 4:3 (Trine Trulsen) i ostatecznie w finale pokonała Szwedki (Elisabeth Högström) 8:7.
Blach do MŚ powróciła w 1985 jako kapitan drużyny, jednak zawody zakończyła na 6. miejscu. Rok później spadła na 8. miejsce. W 1987 grała jako kapitan na 3. pozycji w zespole, reprezentacja uplasowała się na 7. miejscu. Na następnych mistrzostwach standardowo wystąpiła na 4. pozycji, zajmując 5. miejsce w klasyfikacji końcowej. Po roku przerwy Dunki na koniec Round Robin zajmowały 3. miejsce dające kwalifikację do półfinału, który przegrały ze Szkocją (Carolyn Hutchinson) 3:8. Według obowiązujących wówczas zasad Dania wraz z Kanadą zdobyła brązowy medal. Następne występy Helena Blach kończyła na 6., 7., 8. i 9. miejscu. Powrót formy nastąpił w 1995, kiedy reprezentacja Danii uplasowała się na 5. miejscu. Rok później mistrzostwa Danii wygrała klubowa koleżanka Heleny, Dorthe Holm i Blach Lavrsen wystąpiła na MŚ jako rezerwowa, lecz nie zagrała w żadnym z 9 meczów. Jako kapitan drużyny pojawiła się na mistrzostwach świata już w następnym roku i zdobyła brązowy medal. Ostatni raz Helena Blach Lavrsen na MŚ wystąpiła w 1998, Dania po fazie grupowej zajęła 3. miejsce i w półfinale pokonała Norwegię (Dordi Nordby) 6:4, w finale jednak uległa Szwecji (Elisabet Gustafson) 3:7.
Mistrzostwa Europy.
Helena Lavrsen zadebiutowała na mistrzostwach kontynentu ze swoją drużyną w 1980 zajmując 5. miejsce. Już podczas drugiego występu w 1981 reprezentacja pod jej przewodnictwem zdobyła brązowy medal po wygranej nad Norweżkami (Trine Trulsen) 8:4. W 1982 mistrzostwa kraju wygrał zespół Jane Bidstrup a Helena powróciła do ME w 1983 zajmując 8. miejsce. Na początku tego samego roku jej drużyna zdobyła tytuł mistrzyń Europy juniorek, w finale Dania pokonała Szkocję (Isobel Torrance Junior) 6:4. Na kolejnych mistrzostwach juniorek Dania zajęła jednak 6. ostatnie miejsce. W 1984 Dunki uplasowały się na 5. pozycji.
Helena Blach w rozgrywkach europejskich miała przerwę i powróciła w 1989, kiedy to doszła do małego finału, gdzie przegrała ze Szwedkami (Anette Norberg) 5:8. Rok później Danię sklasyfikowano na 5. miejscu. W 1991 zespół Blach ponownie zmierzył się w małym finale ze szwedzką drużyną Anette Norberg, tym razem porażka była wyższa – 3:9. W latach 1992 i 1993 Dania zajmowała odpowiednio 7. i 8. miejsca. W 1994 Dania z ostatniego 4. miejsca w grupie awansowała do ćwierćfinałów, gdzie pokonała Szwedki (Anette Norberg) 8:2 (w ME Blach Lavrsen wcześniej tylko raz, w 1980 pokonała Szwecję). W półfinale Dania pokonała Norwegię (Dordi Nordby) 9:2 i w finale Niemcy (Andrea Schöpp) 8:4. W następnych dwóch imprezach Lavrsen była rezerwową w zespole Dorthe Holm i nie zagrała w żadnym z meczów. Jej drużyna powróciła w 1997 docierając do finału gdzie uległa Szwedkom (Elisabet Gustafson) 4:6. Rok później zdobyła brązowy medal pokonując w małym finale Szwajcarki (Nadja Heuer) 10:5, był to jak dotychczas ostatni występ Heleny Blach Lavrsen na arenie międzynarodowej.

</doc>
<doc id="1720087" url="https://pl.wikipedia.org/wiki?curid=1720087" title="Helena Blach">
Helena Blach



</doc>
<doc id="1720088" url="https://pl.wikipedia.org/wiki?curid=1720088" title="Kuh-e Banan">
Kuh-e Banan

Kuh-e Banan – pasmo górskie, o długości ok. 400 km, w środkowym Iranie, położone na Wyżynie Irańskiej.
Najwyższym szczytem jest Kuh-e Sekondż (3993 m n.p.m.).
Działalność człowieka ogranicza się do uprawy palmy daktylowej w występujących oazach, gęstość zaludnienia niewielka.

</doc>
<doc id="1720089" url="https://pl.wikipedia.org/wiki?curid=1720089" title="Parafia Matki Boskiej Częstochowskiej w Wołominie">
Parafia Matki Boskiej Częstochowskiej w Wołominie



</doc>
<doc id="1720090" url="https://pl.wikipedia.org/wiki?curid=1720090" title="Manuel Pinho">
Manuel Pinho

Manuel António Gomes de Almeida de Pinho (ur. 28 października 1954 w Lizbonie) – portugalski ekonomista i bankowiec, w latach 2005–2009 minister gospodarki i innowacji w rządzie José Sócratesa.
Życiorys.
W 1976 ukończył studia ekonomiczne w Instituto Superior de Economia e Gestão Uniwersytetu Technicznego w Lizbonie, po czym pracował jako nauczyciel akademicki na Portugalskim Uniwersytecie Katolickim i na macierzystej uczelni w Lizbonie. Doktoryzował się w tej samej dziedzinie na Université Paris-Nanterre w 1983. Wykładał później gościnnie na Uniwersytecie Nowojorskim. Między 1984 a 1987 był zatrudniony w Międzynarodowym Funduszu Walutowym w Waszyngtonie. Po powrocie do kraju pracował w bankowości na stanowiskach menedżerskich (m.in. w portugalskim oddziale Crédit Lyonnais). Na początku lat 90. pełnił funkcję dyrektora generalnego w jednym z działów administracji rządowej. Był przewodniczącym rady nadzorczej Caixa Geral de Depósitos i dyrektorem w Europejskim Banku Inwestycyjnym. Od 1994 wchodził w skład rady dyrektorów Banco Espírito Santo, zajmując również kierownicze stanowiska w innych spółkach grupy finansowej.
Po objęciu władzy w Partii Socjalistycznej przez José Sócratesa został głównym ekspertem ekonomicznym tego ugrupowania. W marcu 2005 otrzymał nominację na urząd ministra gospodarki i postępu w XVII rządzie konstytucyjnym tworzonym przez PS; funkcję tę pełnił do lipca 2009. Wielokrotnie wzbudzał kontrowersje swoimi wypowiedziami; twierdził, że związki zawodowe hamują postęp w kraju, zachęcał również zagranicznych przedsiębiorców do inwestowania w Portugalii, wskazując na niskie koszty pracy. W lipcu 2009, wkrótce przed dymisją, w trakcie debaty parlamentarnej wykonał uznany za obraźliwy gest pokazania rogów wobec swojego adwersarza z frakcji komunistycznej.
Po odejściu z rządu powrócił do Banco Espírito Santo. W 2010 został wykładowcą w School of International and Public Affairs w ramach Uniwersytetu Columbia.

</doc>
<doc id="1720091" url="https://pl.wikipedia.org/wiki?curid=1720091" title="Małgorzata Reszka">
Małgorzata Reszka

Małgorzata Reszka (ur. 23 marca 1989 w Bydgoszczy) – polska lekkoatletka, wieloboistka i skoczkini w dal.
Kariera sportowa.
Zawodniczka SL WKS Zawisza Bydgoszcz sięgała po liczne medale mistrzostw polski juniorów młodszych, juniorów, młodzieżowców oraz seniorów. W 2008 reprezentowała Polskę podczas mistrzostw świata juniorów w Bydgoszczy, gdzie zajęła 14. miejsce w siedmioboju. Srebrna medalistka mistrzostw Polski seniorów (Piła 2009). Zwyciężczyni (w drużynie) Superligi Pucharu Europy w wielobojach (Szczecin 2009).

</doc>
<doc id="1720092" url="https://pl.wikipedia.org/wiki?curid=1720092" title="Brandenburg C.I">
Brandenburg C.I



</doc>
<doc id="1720093" url="https://pl.wikipedia.org/wiki?curid=1720093" title="Brandenburg D.I">
Brandenburg D.I



</doc>
<doc id="1720096" url="https://pl.wikipedia.org/wiki?curid=1720096" title="Crête des Gittes">
Crête des Gittes

Crête des Gittes – szczyt w Alpach Graickich, części Alp Zachodnich. Leży we wschodniej Francji w regionie Owernia-Rodan-Alpy. Należy do Masywu Beaufortain. Szczyt można zdobyć ze schroniska Refuge du col de la Croix de Bonhomme.

</doc>
<doc id="1720097" url="https://pl.wikipedia.org/wiki?curid=1720097" title="Paul Sommer">
Paul Sommer

Paul Sommer (ur. 1917 r. w Poznaniu, zm. 3 stycznia 1983 r. w Bünde) – niemiecki duchowny katolicki, wielki dziekan kłodzki oraz kanoniczny wizytator księży i wiernych hrabstwa kłodzkiego od 1977 r.
Życiorys.
W 1941 r. otrzymał święcenia kapłańskie we Wrocławiu. Od 1942 r. pracował jako wikariusz w Roztokach. Podczas lata 1946 r. towarzyszył biskupowi pomocniczemu archidiecezji wrocławskiej, Josephowi Ferchemu w jego ostatniej kanonicznej wizycie po hrabstwie kłodzkim. W 1947 r. został przesiedlony do Bünde (powiat Herford w Nadrenii Północnej-Westfalii), gdzie od 1948 r. pracował jako wikariusz w kościele pw. św. Michała w dzielnicy Holsen.
Po przejściu na emeryturę ks. Leo Christopha w 1977 r., został wybrany wizytatorem kanoniczym hrabstwa kłodzkiego z tytułem wielkiego dziekana i prawem noszenia krzyża na piersi i infuły oraz uczestniczenia w fuldajskiej konferencji biskupów.
Zwany był jako „Rucksack-Priester” (Ksiądz plecak), ponieważ znany był ze swojej pasji wycieczek górskich oraz z tego, że zawsze zabierał ze sobą naczynia liturgiczne niezbędne do odprawienia mszy świętej.
Zmarł w wieku 66 lat w 1983 r. w Holsen (Bünde).

</doc>
<doc id="1720099" url="https://pl.wikipedia.org/wiki?curid=1720099" title="Martin Holm">
Martin Holm

Martin Holm (ur. 27 listopada 1976 w Sztokholmie, zm. 24 czerwca 2009 w Täby) – szwedzki kickbokser wagi ciężkiej, zawodnik K-1, mistrz świata WMC w boksie tajskim z 1999 roku.
W dzieciństwie trenował aikido i karate Shōtōkan. W wieku 14 lat rozpoczął trenować boks tajski. 4 lata później wywalczył swój pierwszy tytuł – Mistrzostwo Europy SIMTA. W 1999 roku został mistrzem świata World Muay Thai Council (WMC) w kat. 81 kg. W późniejszych latach walczył w kategorii ciężkiej. 
W 2002 roku zadebiutował w K-1. Pokonał m.in. Glaube Feitosę i Micheala McDonalda. Po porażce z Xhavitem Bajrami na gali K-1 WGP w Nagoi w czerwcu 2004 roku niespodziewanie zakończył sportową karierę. Nie wznowił jej, pomimo zapowiadanego od 2007 roku powrotu. W sumie w swojej karierze stoczył 69 walk, z czego 60 wygrał. 
24 czerwca 2009 roku powiesił się we własnym domu. Cierpiał na zaburzenia depresyjne.

</doc>
<doc id="1720102" url="https://pl.wikipedia.org/wiki?curid=1720102" title="Mont Coin">
Mont Coin

Mont Coin – szczyt w Alpach Graickich, części Alp Zachodnich. Leży we wschodniej Francji w regionie Owernia-Rodan-Alpy. Należy do Masywu Beaufortain. Szczyt można zdobyć z pobliskiej miejscowości Granier.

</doc>
<doc id="1720103" url="https://pl.wikipedia.org/wiki?curid=1720103" title="Rajd Francji 2004">
Rajd Francji 2004

Rezultaty Rajdu Francji ("48ème Tour de Corse – Rallye de France"), eliminacji Rajdowych Mistrzostw Świata w 2004 roku, który odbył się w dniach 15 – 17 października. Była to czternasta runda czempionatu w tamtym roku i trzecia asfaltowa oraz szósta w Production Cars WRC. Bazą rajdu było miasto Ajaccio. Zwycięzcami rajdu została estońsko-brytyjska załoga Markko Märtin i Michael Park w Fordzie Focusie WRC. Wyprzedzili oni francusko-monakijską załogę Sébastiena Loeba i Daniela Élenę w Citroënie Xsarze WRC oraz Hiszpanów Carlosa Sainza i Marca Martíego w Citroënie Xsarze WRC. Z kolei zwycięzcami Production Cars WRC zostali Hiszpanie Xavier Pons i Oriol Julià w Mitsubishi Lancerze Evo 7.
Rajdu nie ukończyło dwóch kierowców fabrycznych. Francuz Cédric Robert w Peugeocie 307 WRC nie ukończył rajdu na 5. odcinku specjalnym z powodu wypadku. Natomiast Belg François Duval w Fordzie Focusie WRC zakończył jazdę w rajdzie na 9. odcinku specjalnym z powodu awarii silnika.
Klasyfikacja po 13 rundach.
Tabele przedstawiają tylko pięć pierwszych miejsc.

</doc>
<doc id="1720105" url="https://pl.wikipedia.org/wiki?curid=1720105" title="Mont Joly">
Mont Joly

Mont Joly – szczyt w Alpach Graickich, części Alp Zachodnich. Leży we wschodniej Francji w regionie Owernia-Rodan-Alpy. Należy do Masywu Beaufortain. Szczyt można zdobyć ze schroniska Chalet-Refuge du Mont-Joly (2002 m).

</doc>
<doc id="1720108" url="https://pl.wikipedia.org/wiki?curid=1720108" title="Aiguille Croche">
Aiguille Croche

Aiguille Croche – szczyt w Alpach Graickich, części Alp Zachodnich. Leży we wschodniej Francji w regionie Owernia-Rodan-Alpy. Należy do Masywu Beaufortain.

</doc>
<doc id="1720110" url="https://pl.wikipedia.org/wiki?curid=1720110" title="Maria de Lurdes Rodrigues">
Maria de Lurdes Rodrigues

Maria de Lurdes Reis Rodrigues (ur. 19 marca 1956 w Lizbonie) – portugalska socjolog, nauczyciel akademicki i polityk, w latach 2005–2009 minister edukacji.
Życiorys.
W 1984 uzyskała licencjat z dziedziny socjologii w Instituto Superior de Ciências do Trabalho e da Empresa, po czym wykładała na macierzystej uczelni. W 1996 obroniła tamże doktorat ze swojego obszaru zainteresowań. W latach 2004–2005 przewodniczyła radzie naukowej ISCTE.
Między 1985 a 1989 pracowała nad utworzeniem archiwum historyczno-społecznego Biblioteki Narodowej Portugalii. Była reprezentantem rządu w instytucjach OECD: NESTI (Working Party on National Experts on Science and Technology Indicators) i WPIIS (Working Party on Indicators for the Information Society). W latach 1996–2002 delegowana przez rząd portugalski do Working Party of R&amp;D and Innovation Survey (będącej komórką Eurostatu). Od 1997 do 2002 stała na czele rządowego centrum badawczego Observatório das Ciências e das Tecnologias.
Związana z Partią Socjalistyczną. Od marca 2005 do października 2009 sprawowała urząd ministra edukacji w rządzie José Sócratesa. Przeprowadziła kilka reform, m.in. zmieniając system oceniania nauczycieli, zmniejszając liczbę szkół oraz ograniczając wpływ grona pedagogicznego na zarządzanie placówkami. Reformy te spotkały się z krytyką i masowymi protestami ze strony środowiska nauczycieli.
Powróciła następnie do pracy naukowej w ISCTE. Od 2010 przez kilka lat była także prezesem publicznej fundacji Fundação Luso-Americana para o Desenvolvimento, zajmującej się stosunkami Portugalii z USA.
Odznaczona Krzyżem Wielkim Orderu Infanta Henryka (2016).

</doc>
<doc id="1720113" url="https://pl.wikipedia.org/wiki?curid=1720113" title="Pointe de la Grande Journée">
Pointe de la Grande Journée

Pointe de la Grande Journée – szczyt w Alpach Graickich, części Alp Zachodnich. Leży we wschodniej Francji w regionie Owernia-Rodan-Alpy. Należy do Masywu Beaufortain.

</doc>
<doc id="1720114" url="https://pl.wikipedia.org/wiki?curid=1720114" title="Franz Jung (duchowny)">
Franz Jung (duchowny)

Franz Jung (ur. 3 grudnia 1936 w Nowej Wsi) – niemiecki duchowny katolicki, od 1983 wielki dziekan kłodzki oraz kanoniczny wizytator księży i wiernych hrabstwa kłodzkiego w latach 1983–2012.
Życiorys.
Urodził się w 1936, w rodzinie chłopskiej w Nowej Wsi, koło Międzylesia. W wieku kilku lat przeprowadził się z rodzicami do Szklarni. Po przejęciu ziemi kłodzkiej przez Polskę w 1945 opuścił w roku następnym hrabstwo i przeprowadził się z rodziną do Westfalii.
W 1964 przyjął święcenia kapłańskie w Münster. Skierowano go do parafii w Wesel, Moers i Goch, gdzie był wikarym. W 1976 został proboszczem w Duisburg-Walsum. Od 1982 prezes KAB ("Katholische Arbeitnehmer-Bewegung") diecezji münsterskiej. W 1983 został prałatem papieskim, wielkim dziekanem kłodzkim i wizytatorem kanonicznym hrabstwa kłodzkiego z prawem noszenia infuły, pastorału i pektorału oraz uczestniczenia w Konferencji Episkopatu Niemiec.
Od 1998 po reformie Kościoła katolickiego w Niemczech nie był już członkiem konferencji biskupów. Z chwilą zakończenia posługi przez ks. Franza Junga (po ukończeniu 75 lat w dniu 3 grudnia 2011 i przejściu na emeryturę) obowiązki wizytatora dla całego Śląska (archidiecezja wrocławska w granicach do 1945, dawny archiprezbiteriat kietrzański w Branicach i Wielki Dekanat Kłodzki) przejął od 17 marca 2012 ks. Joachim Giela. Ks. Jung dalej wspiera wiernych poprzez pracę w Heimatwerk Grafschaft Glatz.
Prałat Jung jest pięćdziesiątym dziekanem na tym terenie od pierwszej wzmianki w XIII w., kiedy to dekanat kłodzki wchodził w skład archidiakonatu hradeckiego oraz czternastym, noszącym tytuł wielkiego dziekana, a zarazem ostatnim.
W 2018 Sejmik Województwa Dolnośląskiego uhonorował ks. Junga Złotą Odznaką Zasłużony dla Dolnego Śląska.

</doc>
<doc id="1720116" url="https://pl.wikipedia.org/wiki?curid=1720116" title="Mont Mirantin">
Mont Mirantin

Mont Mirantin – szczyt w Alpach Graickich, części Alp Zachodnich. Leży we wschodniej Francji w regionie Owernia-Rodan-Alpy. Znajduje się w południowo-zachodniej części Masywu Beaufortain.
Położony jest na wschód od Albertville oraz na południowy zachód od Beaufort.
Szczyt jest dostępny dla turystów, jednak prowadzi na niego nieoznakowany szlak z przełęczy Pas de l'Âne.

</doc>
<doc id="1720118" url="https://pl.wikipedia.org/wiki?curid=1720118" title="Grand Pic de la Lauzière">
Grand Pic de la Lauzière

Grand Pic de la Lauzière – szczyt w Alpach Graickich, części Alp Zachodnich. Leży we wschodniej Francji w regionie Owernia-Rodan-Alpy. Należy do Masywu de la Lauzière, którego jest najwyższym szczytem.

</doc>
<doc id="1720119" url="https://pl.wikipedia.org/wiki?curid=1720119" title="Xhavit Bajrami">
Xhavit Bajrami

Xhavit Bajrami (ur. 30 października 1975 we wsi Dumosh k. Podujeva) – szwajcarski kick-boxer wagi ciężkiej pochodzenia albańskiego, zawodnik K-1.
Kariera sportowa.
Profesjonalną sportową karierę rozpoczął w 1995 roku, rywalizując w turniejach karate Seidokaikan. W 1998 roku zadebiutował na ringach K-1 – na gali "K-1 Fight Night 4" zwyciężył z Matteo Minonzie. Rok później osiągnął swój największy sukces, gdy wygrał turniej "K-1 Braves" (wśród pokonanych przez niego zawodników był Mirko Filipović). Ostatnią walkę w K-1 stoczył w 2004 roku przeciwko Martinowi Holmowi. Jego trenerami byli m.in. Andy Hug i Peter Aerts. Założył i prowadzi szkołę kick-boxingu w Littau.

</doc>
<doc id="1720123" url="https://pl.wikipedia.org/wiki?curid=1720123" title="Konrad Białecki">
Konrad Białecki

Konrad Piotr Białecki (ur. 1970 w Koninie) – polski historyk, doktor habilitowany nauk humanistycznych, nauczyciel akademicki Uniwersytetu im. Adama Mickiewicza w Poznaniu. Pracownik Instytutu Pamięci Narodowej. Specjalizuje się w zakresie historii Polski po II wojnie światowej, w szczególności dziejów Kościoła katolickiego i innych wspólnot religijnych w tym okresie oraz polityki wyznaniowej PRL. 
Życiorys.
Studia ukończył na Wydziale Historycznym UAM. Tytuł zawodowy magistra uzyskał 31 maja 1995. Tam też na podstawie napisanej pod kierunkiem Przemysława Hausera rozprawy pt. "Kościół narodowy w Polsce 1944-1965" 21 czerwca 2001 uzyskał stopień naukowy doktora, zaś w 2013 na podstawie dorobku naukowego oraz pracy pt. "Klub Inteligencji Katolickiej w Poznaniu w latach 1956-1991" otrzymał stopień doktora habilitowanego nauk humanistycznych w zakresie historii.
Został profesorem nadzwyczajnym w Zakładzie Najnowszej Historii Polski Instytutu Historii UAM. Prowadzi zajęcia dydaktyczne z historii Polski w XX w. i historii PRL, okresowo także z dziejów chrześcijaństwa (m.in. ekumenizmu). Równolegle Naczelnik Oddziałowego Biura Badań Historycznych Instytutu Pamięci Narodowej w Poznaniu. 
Stypendysta Fundacji na Rzecz Nauki Polskiej w 2005.

</doc>
<doc id="1720124" url="https://pl.wikipedia.org/wiki?curid=1720124" title="José Pinto Ribeiro">
José Pinto Ribeiro

José António de Melo Pinto Ribeiro (ur. 9 września 1946 w Quissico w Mozambiku) – portugalski prawnik i polityk, w latach 2008–2009 minister kultury w gabinecie José Sócratesa.
Życiorys.
Urodził się w rodzinie mozambickich Portugalczyków. W wieku 6 lat przeprowadził się wraz z rodziną do metropolii, gdzie w latach 1952–1962 uczęszczał do niemieckiej szkoły w Porto (Deutsche Schule zu Porto). Kształcił się również w Liceu Normal de D. Manuel II, gdzie w 1964 zdał egzamin dojrzałości. Od 1964 do 1969 studiował prawo na Uniwersytecie Lizbońskim. Otrzymał nagrodę przyznawaną przez Fundação Calouste Gulbenkian dla najlepszego studenta kierunków prawno-ekonomicznych. Pracował jako nauczyciel akademicki w ISEG (1971–1980), na macierzystej uczelni (1975–1987), a następnie na Universidade Autónoma de Lisboa (1987–1993), w ISCTE (1996–1997) oraz na Universidade Nova de Lisboa (1997–2002). Autor i współautor publikacji książkowych, m.in. z zakresu prawa handlowego.
W 1971 uzyskał uprawnienia adwokata, podejmując praktykę w tym zawodzie. W latach 1974–1990 był doradcą prawnym do spraw międzynarodowych w Banco Português do Atlântico. Podobne usługi świadczył w Banco Comercial Português, Banco Totta &amp; Açores, Banco Kleinworth Benson, Privat Banken, Banco Comercial de Macau oraz kilku spółkach portugalskich (TAP Portugal, Brisa, Soponata). Był przedstawicielem Portugalii w UNCITRAL, która zajmowała się ujednolicaniem międzynarodowego prawa handlowego. Został członkiem zarządu m.in. Banco de Investimento Global, Victoria-Seguros, Companhia Carris de Ferro de Lisboa i Portucel. Pełnił również obowiązki prezesa zarządu Fundação de Arte Moderna e Contemporânea-Colecção Berardo.
30 stycznia 2008, po odwołaniu Isabel Pires de Limy, został mianowany nowym ministrem kultury w rządzie José Sócratesa. Urząd ten sprawował do końca funkcjonowania tego gabinetu, tj. do 26 października 2009.
Odznaczenia.
Odznaczony m.in. portugalskim Orderem Wolności III klasy (2006) oraz Krzyżem Wielkim Orderu Zasługi Rzeczypospolitej Polskiej (2008).

</doc>
<doc id="1720125" url="https://pl.wikipedia.org/wiki?curid=1720125" title="Szensztacki Instytut Sióstr Maryi">
Szensztacki Instytut Sióstr Maryi

Szensztacki Instytut Sióstr Maryi – jedna ze wspólnot Ruchu Szensztackiego. 
Instytut ma siedziby na wszystkich kontynentach. W Polsce rozwija się od 1946 r. i należy do wspólnot inspirujących duchowo Ruch Apostolski z Szensztat. Siedziba polskiej prowincji Szensztackiego Instytutu Sióstr Maryi, a jednocześnie Centrum Ruchu w Polsce mieści się w Świdrze koło Warszawy. 
Ideałem sióstr jest naśladowanie Maryi oraz ukazywanie dzisiejszemu światu wielkości i piękna powołania kobiety. Swoje powołanie realizują w różnych dziedzinach pracy apostolskiej i wychowawczej w diecezjach: z dziećmi, z młodzieżą, z rodzinami. Podejmują również pracę ewangelizacyjną na Wschodzie. Pracę apostolską wspierają nieustanną modlitwą Siostry Wieczystej Adoracji Najświętszego Sakramentu, które są kontemplacyjną wspólnotą Instytutu.

</doc>
<doc id="1720126" url="https://pl.wikipedia.org/wiki?curid=1720126" title="Raduszka">
Raduszka

Raduszka – potok w województwie zachodniopomorskim w powiecie koszalińskim. Ma długość ok. 5 km, płynie w gminie Świeszyno i w granicach miasta Koszalina, wypływa na podmokłych gruntach położonych na zachód od wsi Niekłonice. Raduszka podlega zjawisku bifurkacji, oznacza to, że od pewnego miejsca swojego biegu płynie do zlewni dwóch rzek. 
Miejscem rozdzielenia wód Raduszki jest dawna wieś Raduszka, która od 1988 roku stanowi część Koszalina. Pierwotnym korytem Raduszka płynie na południe do rzeki Czarnej, która jest dopływem Radwi, a ta jest dopływem Parsęty. W drugą stronę, na północ płynie jako dopływ Dzierżęcinki, do której uchodzi na granicy Koszalina i Kretomina. Dział wodny znajduje się w połowie starej wsi Raduszka - przepustem pod ulicą Wrzosów część wód płynie do Radwi. Z zapisów historycznych wynika, że Raduszka przed zmianą biegu w XIII wieku była dużą, spławną rzeką. Śladem w terenie jest obecnie tylko rów poprzeczny do ulicy Gnieźnieńskiej w Koszalinie i torów Koszalińskiej Kolei Wąskotorowej. 
Do 1945 r. poprzednią niemiecką nazwą potoku było "Radeske Bach". W 1949 r. wprowadzono urzędowo rozporządzeniem polską nazwę "Raduszka".

</doc>
<doc id="1720133" url="https://pl.wikipedia.org/wiki?curid=1720133" title="Dom Sierot">
Dom Sierot

Dom Sierot – warszawski sierociniec dla dzieci żydowskich założony przez Stefanię Wilczyńską i Janusza Korczaka, działający w latach 1912–1942.
Historia.
W 1906 (okres Królestwa Polskiego) towarzystwo "Pomoc dla Sierot" (mające siedzibę przy ul. Franciszkańskiej 2) podjęło decyzję wybudowania własnego domu dla dzieci. 12 maja 1910 zakupiono przy ul. Krochmalnej 92 plac za kwotę 24 000 rubli. Powołano Komisję Budowlaną pod przewodnictwem Izaaka Eliasberga. W jej skład wchodził także Janusz Korczak.
14 czerwca 1911 położono kamień węgielny pod budynek przeznaczony dla 106 dzieci. 7 października 1912 Janusz Korczak – dyrektor Domu Sierot i Stefania Wilczyńska – naczelna wychowawczyni, wprowadzili pierwszych wychowanków – 85 dzieci żydowskich. W suterenie znajdowały się: kuchnia, pralnia, kotłownia, szatnie dla dzieci, rozbieralnia i pokój kąpielowy. Na parterze największą powierzchnię zajmowała sala rekreacyjna, pełniąca także funkcję jadalni. Tu znajdowały się klasy do odrabiania lekcji oraz kancelaria. W maleńkim pokoiku mieścił się sklepik. Dom początkowo znajdował się przy ul. Krochmalnej 92. Na pierwszym piętrze mieszkali bursiści, drugie piętro zajmowały dwie ogromne sypialnie (chłopców i dziewcząt). Obok sypialni dziewczynek był pokój Stefanii Wilczyńskiej oraz izolatka dla chorych. Na poddaszu znajdował się pokój Korczaka, który mieszkał tu do 1932. Od 1914 Korczak był w armii rosyjskiej. Wrócił do Domu w 1919. W czasie nieobecności Korczaka domem kierowała Stefania Wilczyńska, w trakcie I wojny światowej oraz podczas jego podróży do Palestyny w latach 1934 i 1936. 
Po wybuchu II wojny światowej Warszawa trafiła pod okupację niemiecką. Po utworzeniu w październiku 1940 przez Niemców getta, Dom Sierot znalazł się po stronie aryjskiej. Niedaleko od utworzonej granicy getta, przy ul. Chłodnej 33, znajdował się gmach Państwowej Szkoły Handlowej im. J. i M. Roeslerów. Pomiędzy Domem Sierot a Szkołą Handlową nastąpiła wymiana lokali, a Janusz Korczak i dyrektor Szkoły zobowiązali się wzajemnie zwrócić sobie budynki w stanie niezniszczonym. Przeniesienie Domu Sierot z Krochmalnej do getta nastąpiło przypuszczalnie w ostatnich dwóch dniach października lub na początku listopada 1940. Nowy lokal był mniejszy, nieprzystosowany do potrzeb zakładu opiekuńczego dla dzieci. Mieszkało tam również kilka rodzin żydowskich.
21 października 1941 Niemcy wydali zarządzenie o zacieśnieniu granic getta i wyłączeniu z niego m.in. terenów po zachodniej stronie ul. Żelaznej. Dom Sierot z ul. Chłodnej przeniesiono do gmachu Towarzystwa Wzajemnej Pomocy Pracowników Handlowych i Przemysłowych przy ul. Siennej 16 (z drugim wejściem od ul. Śliskiej 9). Była to trzecia siedziba Domu Sierot. Z tego miejsca Korczak, dziesięcioro wychowawców i 192 sieroty 5 lub 6 sierpnia 1942 zostali wypędzeni na Umschlagplatz, skąd zostali przewiezieni do obozu zagłady w Treblince, gdzie zginęli.
Szkoła im. Roeslerów nie istnieje, a jej budynek przy ul. Chłodnej 33 uległ zniszczeniu w czasie powstania warszawskiego. Dzisiaj w tym miejscu znajduje się kamień pamiątkowy z inskrypcją.
Gmach Towarzystwa Wzajemnej Pomocy Pracowników Handlowych i Przemysłowych uszkodzony przetrwał wojnę, jednak został rozebrany na początku lat 50. XX wieku w związku z budową Pałacu Kultury i Nauki. Dzisiaj w tym miejscu znajduje się plac oraz fragment północno-wschodniego skrzydła pałacu zajmowanego przez Teatr Lalka. 5 sierpnia 2012 przy wejściu do teatru odsłonięto tablicę upamiętniającą ostatnią siedzibę Domu Sierot w getcie warszawskim.
Strych siedziby Domu Sierot został zburzony podczas II wojny światowej i nie był odbudowany. Obecnie budynek znajduje się przy ul. Jaktorowskiej 6 i mieści się w nim Dom Dziecka nr 2 imienia Janusza Korczaka oraz Ośrodek Dokumentacji i Badań Korczakianum.

</doc>
<doc id="1720135" url="https://pl.wikipedia.org/wiki?curid=1720135" title="Ryūsei Nakao">
Ryūsei Nakao

 – japoński seiyū, aktor, piosenkarz, były aktor dziecięcy. Pomimo szerokiej skali głosu, obsadzany jest głównie w rolach dziwacznych, oziębłych, obłąkanych, okrutnych, sadystycznych, nieludzkich postaci o szyderczym, nieco piskliwym głosie. Wcielił się w takie role, jak Frizer ("Dragon Ball Z"), Mayuri Kurotsuchi ("Bleach") oraz On w japońskiej wersji "Atomówek". Użyczył również głosu Ryjkowi z "Muminków" oraz Yakko Warnerowi z "Animaniaków".

</doc>
<doc id="1720136" url="https://pl.wikipedia.org/wiki?curid=1720136" title="Matrix (ujednoznacznienie)">
Matrix (ujednoznacznienie)



</doc>
<doc id="1720137" url="https://pl.wikipedia.org/wiki?curid=1720137" title="Matriks">
Matriks



</doc>
<doc id="1720138" url="https://pl.wikipedia.org/wiki?curid=1720138" title="Zespół lipodystrofii AIDS">
Zespół lipodystrofii AIDS



</doc>
<doc id="1720144" url="https://pl.wikipedia.org/wiki?curid=1720144" title="Wesley Jonathan">
Wesley Jonathan

Wesley Jonathan Waples (ur. 18 października 1978 w Los Angeles) – amerykański aktor. Odtwórca roli Gary’ego Thorpe’a w sitcomie "Siostrzyczki" (2002–2006), za którą w roku 2003 był nominowany do nagrody Teen Choice w kategorii "przełomowa rola telewizyjna". 
Życiorys.
Urodził się w Los Angeles w Kalifornii. Wychowywał się w rodzinie świadków Jehowy. 
Zaczął występować jako dziecko. W wieku zaledwie dziewięciu lat dostał swoją pierwszą rolę Kelly’ego w jednym z odcinków serialu kryminalnego stacji FOX "21 Jump Street" (1990). W latach 90. często pojawiał się gościnnie lub jako powracająca postać, w tym w sitcomach – "Get a Life" (1990) z Chrisem Elliottem i "City Guys" (1997–2001) jako Jamal Abdul Grant. W telefizyjnym filmie biograficznym "Whitney" (2015) w reżyserii Angeli Bassett został obsadzony w roli piosenkarza R&amp;B Babyface’a.
Życie prywatne.
1 czerwca 2006 zawarł związek małżeński z Denyce Lawton. Mają córkę Faye.

</doc>
<doc id="1720145" url="https://pl.wikipedia.org/wiki?curid=1720145" title="Blok skalny">
Blok skalny



</doc>
<doc id="1720146" url="https://pl.wikipedia.org/wiki?curid=1720146" title="Siostrzyczki">
Siostrzyczki



</doc>
<doc id="1720150" url="https://pl.wikipedia.org/wiki?curid=1720150" title="Laura Jordan">
Laura Jordan

Laura Lise Jordan (ur. 10 kwietnia 1977 w Toronto) – kanadyjska aktorka filmowa i telewizyjna.
Przez trzy lata mieszkała we Francji, gdzie studiowała filologię francuską na Uniwersytecie Paryskim. W roku 2001 gościnnie wystąpiła w odcinku serialu "" pt. "Coming of Age". Rok później wraz ze swoją przyjaciółką, aktorką Malin Akerman, przeprowadziła się z Toronto do Los Angeles, gdzie wstąpiła do zespołu muzycznego The Billionaires. Wkrótce potem rozpoczęła karierę aktorki.
Wsławiła się rolami w serialach "Gracze" oraz "Bracia i siostry". W 2005 roku wystąpiła w głównej roli, jako Misha, w filmie "Pure". Wcieliła się też w postać Kayli, siostry głównej bohaterki horroru "Prześladowca 2" ("Joy Ride: Dead Ahead", 2008).

</doc>
<doc id="1720153" url="https://pl.wikipedia.org/wiki?curid=1720153" title="Marklowice (ujednoznacznienie)">
Marklowice (ujednoznacznienie)

1. Sąsiednie miejscowości w byłej pruskiej części Górnego Śląska:
2. Dwie sąsiednie miejscowości na Śląsku Cieszyńskim:

</doc>
<doc id="1720154" url="https://pl.wikipedia.org/wiki?curid=1720154" title="Mike D">
Mike D



</doc>
<doc id="1720156" url="https://pl.wikipedia.org/wiki?curid=1720156" title="1 Estoński Pułk Policji">
1 Estoński Pułk Policji

1 Estoński Pułk Policji (niem. Estnische Polizei Regiment 1, est. 1 Eesti Politseirügement) - kolaboracyjna jednostka policyjna złożona z Estończyków pod koniec II wojny światowej
Historia.
Został sformowany 11 kwietnia 1944 r. na bazie 286, 288, 291 i 292 Estońskich Batalionów Schutzmannschaft. Na jego czele stanął mjr Karl Saimre. Liczył ponad 2,1 tys. ludzi. Pułk formalnie był częścią niemieckiej policji, ale Estończycy nosili mundury wojskowe i pod względem taktycznym podlegali Wehrmachtowi. Pułk był przeznaczony do obrony wybrzeża północno-wschodniej Estonii. Był jednak słabo uzbrojony i wyposażony. Rozformowano go 20 sierpnia 1944 r. Część oficerów ze sztabu zasiliła 2 Estoński Pułk Policji.

</doc>
<doc id="1720157" url="https://pl.wikipedia.org/wiki?curid=1720157" title="2 Estoński Pułk Policji">
2 Estoński Pułk Policji

2 Estoński Pułk Policji (niem. "Estnische Polizei Regiment 2", est. "2 Eesti Politseirügement") – kolaboracyjna jednostka policyjna złożona z Estończyków pod koniec II wojny światowej.
Historia.
Został sformowany 7 lipca 1944 r. na bazie 37, 38 i 40 Estońskich Batalionów Schutzmannschaft. Większość oficerów sztabowych pochodziła z 1 Estońskiego Pułku Policji. Pułk formalnie był częścią niemieckiej policji, ale Estończycy nosili mundury wojskowe i pod względem taktycznym podlegali Wehrmachtowi. Bataliony Schutzmannschaft, tworzące pułk, w lipcu i sierpniu w składzie Kampfgruppe "Jeckeln" były zaangażowane w ciężkie walki z Armią Czerwoną w rejonie, gdzie zbiegają się granice Litwy, Łotwy i Białorusi. W połowie sierpnia Estończycy wycofali się nad rzekę Düna. Na początku września 1944 r. resztki pułku zostały rozformowane, a ocaleli policjanci zasilili 20 Dywizję Grenadierów SS.

</doc>
<doc id="1720158" url="https://pl.wikipedia.org/wiki?curid=1720158" title="End Titles Stories for Film">
End Titles Stories for Film



</doc>
<doc id="1720159" url="https://pl.wikipedia.org/wiki?curid=1720159" title="Mały Przegląd">
Mały Przegląd

Mały Przegląd – pismo dzieci i młodzieży założone przez Janusza Korczaka w październiku 1926. 
Historia.
„Mały Przegląd” ukazywał się w latach 1926–1939. Było bezpłatnym piątkowym dodatkiem do dziennika „Nasz Przegląd”. Siedziba redakcji znajdowała się przy ul. Nowolipki 7.
Początkowo dodatek miał objętość czterech stron a następnie sześciu. W 1930 redaktorem został Jerzy Abramow-Newerly. Sekretarzem redakcji była Barbara Abramow-Newerly. Pismo było pisane przez dzieci. Swoje teksty publikował tam m.in. Józef Hen. Organizowało również spotkania i dyskusje.
Ostatni numer „Małego Przeglądu” ukazał się w piątek 1 września 1939 jako dodatek do numeru „Naszego Przeglądu” z tego dnia.

</doc>
<doc id="1720160" url="https://pl.wikipedia.org/wiki?curid=1720160" title="Syfy">
Syfy



</doc>
<doc id="1720162" url="https://pl.wikipedia.org/wiki?curid=1720162" title="Integralność terytorialna">
Integralność terytorialna

Integralność terytorialna – nienaruszalność terytorium danego państwa. Pojmowana w sensie fizycznym, narodowościowym i państwowym stanowi jeden z warunków bezpieczeństwa państwowego.
Termin pojawił się na kongresie wiedeńskim (1815) w związku z przyznaniem gwarancji integralności terytorialnej Szwajcarii i części Sabaudii. W XX wieku integralność terytorialną gwarantowały zapisy zawarte w Pakcie Ligi Narodów, Karcie ONZ, umowach międzynarodowych, także Akcie Końcowym KBWE. Wprowadzały one zakaz użycia siły lub zastosowania jej groźby przeciwko niepodległości państwa i całości jego terytorium.

</doc>
<doc id="1720163" url="https://pl.wikipedia.org/wiki?curid=1720163" title="Bolesław Przybyszewski">
Bolesław Przybyszewski



</doc>
<doc id="1720164" url="https://pl.wikipedia.org/wiki?curid=1720164" title="Demerol">
Demerol



</doc>
<doc id="1720165" url="https://pl.wikipedia.org/wiki?curid=1720165" title="Guerlain Chicherit">
Guerlain Chicherit

Guerlain Chicherit (ur. 20 maja 1978 r.) – francuski kierowca rajdowy, specjalista od rajdów terenowych. Tak samo jak Luc Alphand, uprawiał narciarstwo.
Na MŚ we freestylu wygrywał kolejno w latach: 1999, 2002, 2006 i 2007.
W roku 2005 zadebiutował w Rajdzie Dakar, gdzie uzyskał 49. miejsce w klasyfikacji końcowej. W roku 2006 zajął 9. miejsce w tym rajdzie. Obecnie jest kierowcą zespołu BMW i wraz z Michelem Périn startuje samochodami BMW X3 CC i Mini All4 Racing. W roku 2009 prowadząc BMW X3 Cross Country wraz z pilotką Tiną Thörner zdobył Puchar Świata FIA w rajdach terenowych.

</doc>
<doc id="1720167" url="https://pl.wikipedia.org/wiki?curid=1720167" title="Tvt">
Tvt



</doc>
<doc id="1720170" url="https://pl.wikipedia.org/wiki?curid=1720170" title="Sańba">
Sańba

Sańba – położona na wysokości 696 m n.p.m. przełęcz w Pieninach Czorsztyńskich pomiędzy ich główną granią a – położonym na północ od niej – Groniem Hałuszowskim (743 m). Jest to szerokie siodło znajdujące się na granicy, porośniętej lasem w tym miejscu, grani Pienin Czorsztyńskich i pól uprawnych należących do miejscowości Hałuszowa. Dawniej przez przełęcz tę prowadziła uczęszczana droga z Hałuszowej do Sromowiec Wyżnych. Obecnie prowadzi tędy główny graniowy szlak pieniński.
Z przełęczy widoki na północną stronę: na Pasmo Lubania i Hałuszową. W lesie w okolicy tej przełęczy w 1632 mieszczanie krościeńscy zabili znienawidzonego urzędnika Macieja Przedwojewskiego: "„zataiwszy się (...) tylko z szablą na koniu jadącego wraz z koniem pochwycili i srogo, haniebnie udawieli, kark i pacierze kolanami połamawszy”."

</doc>
<doc id="1720172" url="https://pl.wikipedia.org/wiki?curid=1720172" title="Leptosomiformes">
Leptosomiformes



</doc>
<doc id="1720173" url="https://pl.wikipedia.org/wiki?curid=1720173" title="Bazna">
Bazna

Bazna – miejscowość w Rumunii, w okręgu Sybin (w historycznej krainie Siedmiogród), położona ok. 240 km na północny wschód od Bukaresztu. We wsi znajduje się kościół obronny z XIII wieku.

</doc>
<doc id="1720178" url="https://pl.wikipedia.org/wiki?curid=1720178" title="Ogólnoukraińskie Zjednoczenie &quot;Wolność&quot;">
Ogólnoukraińskie Zjednoczenie &quot;Wolność&quot;



</doc>
<doc id="1720183" url="https://pl.wikipedia.org/wiki?curid=1720183" title="Aniela Pająkówna">
Aniela Pająkówna

Aniela Pająkówna (ur. 1864 w Medyce, zm. 1912 w Paryżu) – polska malarka, matka Stanisławy Przybyszewskiej.
Urodziła się w rodzinie stangreta, dzięki jego pracodawcom, Helenie i Mieczysławowi Pawlikowskim, odbyła studia, początkowo w Krakowie, a od 1886 r. w Paryżu, m.in. w Académie Julian i Académie Colarossi. Studiowała też w Monachium.
W 1891 r. wróciła z Paryża do Lwowa, gdzie stworzyła własną pracownię. Zadebiutowała na wystawie Towarzystwa Przyjaciół Sztuk Pięknych we Lwowie w 1886 r. Od następnego roku zaczęła wystawiać w Towarzystwie Przyjaciół Sztuk Pięknych w Krakowie. Uczestniczyła też w I wystawie Stowarzyszenia Artystek Polskich w Sukiennicach w 1899 r. Wystawiała również za granicą, m.in. w Künstlerhaus w Wiedniu (1897), w Paryżu na Salon Société Nationale des Beaux-Arts, i od 1909 r. na Salon des Indépendants.
We Lwowie poznała Stanisława Przybyszewskiego, gdy przyjechał wygłaszać odczyt o Chopinie. Znała Przybyszewskiego już wcześniej z listów Heleny Pawlikowskiej. Przybyszewski zaczął bywać w pracowni malarskiej Pająkówny, zwierzał się jej z kłopotów, skarżył na brak gotówki. Między nimi nawiązał się romans, mimo że Przybyszewski był cztery lata młodszy i już żonaty. Owocem związku stała się córka, Stanisława, która urodziła się 1 października 1901 r. w Krakowie. Skutkiem posiadania nieślubnego dziecka było dla Pająkówny wykluczenie towarzyskie i zawodowe, a co za tym poszło, kłopoty finansowe.
W 1907 roku Aniela Pająkówna na stałe wyjechała z córką ze Lwowa do Wiednia, potem do Zurychu, Monachium, ostatecznie zamieszkała w roku 1909 w Paryżu, gdzie zmarła na zapalenie płuc.

</doc>
<doc id="1720184" url="https://pl.wikipedia.org/wiki?curid=1720184" title="Oświadczenie wiedzy">
Oświadczenie wiedzy

Oświadczenie wiedzy - zdarzenie polegające na przekazaniu przez podmiot informacji, będących uzewnętrznieniem treści intelektualnych przez niego posiadanych, innemu podmiotowi lub podmiotom.
Oświadczenia wiedzy co do zasady nie wywołują żadnych skutków prawnych. Jednakże w pewnych okolicznościach normy prawne wiążą z nimi określone konsekwencje prawne. Charakterystyczne dla oświadczeń wiedzy jest to, iż konsekwencje te, powstaną bez względu na to, czy treść oświadczenia wskazuje na jakąkolwiek decyzję wywołania skutków prawnych i czy składający oświadczenie zdawał sobie z nich sprawę.
Przykładem oświadczenia wiedzy wywołującego skutki prawne jest zawiadomienie dłużnika przez zbywcę wierzytelności o jej przelewie na nabywcę (art. 512 KC).

</doc>
<doc id="1720185" url="https://pl.wikipedia.org/wiki?curid=1720185" title="Ilija Lupulesku">
Ilija Lupulesku

Ilija Lupulesku (ur. 30 października 1967 w Uzdin) – serbski tenisista stołowy, reprezentujący Jugosławię, a od 2004 Stany Zjednoczone, wicemistrz olimpijski z Seulu, dwukrotny medalista mistrzostw świata, dziesięciokrotny medalista mistrzostw Europy. Trzykrotnie był mistrzem Europy: dwukrotnie w mikście (z Jasną Fazlić, z którą był też w latach 1992-97 w związku małżeńskim i Otilią Bădescu) i raz w deblu Zoranem Primoracem, z którym tworzył eksportowy duet. Pięciokrotnie zagrał w igrzyskach olimpijskich (czterokrotnie w barwach Jugosławii i jeden raz reprezentując USA). Był zawodnikiem leworęcznym.

</doc>
<doc id="1720186" url="https://pl.wikipedia.org/wiki?curid=1720186" title="Paweł Rawa">
Paweł Rawa

Paweł Rawa (ur. 1770 w Białostockiem, zm. na początku 1859) – prałat miński, administrator diecezji mińskiej w latach 1839–1853.
Kształcił się kolejno w Grodnie, w kolegium jezuitów w Połocku, wreszcie w seminarium w Śmiłowiczach. Po wyświęceniu na kapłana pełnił m.in. posługę kapelana arcybiskupa mohylewskiego Stanisława Siestrzeńcewicza. 
Jako prałat miński w latach 1839–1853, po śmierci biskupa Mateusza Lipskiego, rządził diecezją mińską. Po kasacie unii w 1839 roku Rawa zawarł umowę z byłym biskupem unickim, później prawosławnym – Antonim Zubko. Na mocy tej umowy wszyscy katolicy obrządku łacińskiego, których rodzice należeli do obrządku greckiego od 1798 roku, powinni być uważani za prawosławnych. Rząd carski uznał tę umowę za wielką zasługę, dlatego Paweł Rawa stał się, z punktu widzenia władz, „godnym kandydatem” na biskupa mińskiego. Pozostawał jednak nominatem, bowiem Stolica Apostolska została szczegółowo poinformowana o umowie z biskupem prawosławnym i nie chciała go kanonicznie zatwierdzić.
W okresie rządów Rawy miała miejsce kasata majątków kościelnych, zarówno klasztornych, jak i parafialnych. Historyk stosunków kościelnych Stolicy Apostolskiej z Rosją, Adrien Boudou, krytycznie oceniał Rawę, pisząc: Zdaniem wrogo nastawionego do Kościoła katolickiego, wielce wpływowego w tym czasie, prawosławnego biskupa Josifa Siemaszki, Rawa to 

</doc>
<doc id="1720187" url="https://pl.wikipedia.org/wiki?curid=1720187" title="Kombinacja norweska na Zimowych Igrzyskach Olimpijskich 1984">
Kombinacja norweska na Zimowych Igrzyskach Olimpijskich 1984

Kombinacja norweska na Zimowych Igrzyskach Olimpijskich 1984 – zawody olimpijskie w kombinacji norweskiej przeprowadzone 11 i 12 lutego 1984 roku w ramach igrzysk w Sarajewie. Wystartowało 28 zawodników z 11 reprezentacji.
Jedynymi zawodami w kombinacji norweskiej podczas igrzysk w 1984 roku był konkurs indywidualny mężczyzn, w skład którego weszły skoki na skoczni normalnej i bieg na 15 kilometrów. Najpierw rozegrano trzy serie konkursowe skoków na obiekcie normalnym. Do noty zawodnika wliczane były jego dwie najlepsze próby. Następnie rozegrano bieg na 15 kilometrów i czasy poszczególnych zawodników przeliczono na noty punktowe, które po zsumowaniu z punktami za skoki dały notę łączną, na podstawie której sklasyfikowano zawodników.
Złoty medal wywalczył Norweg Tom Sandberg, a srebro i brąz zdobyli Finowie: Jouko Karjalainen i Jukka Ylipulli. Sandberg prowadził już po pierwszej części rywalizacji, którą były skoki narciarskie. Tuż za nim plasowali się Siergiej Czerwiakow i Thomas Müller, którzy po biegu spadli na dalsze miejsca. W zawodach wzięło udział 28 kombinatorów norweskich z jedenastu państw. Najmłodszym uczestnikiem zawodów był reprezentant Austrii – Klaus Sulzenbacher (19 lat i 8 dni), a najstarszym – reprezentant Finlandii – Rauno Miettinen (34 lata i 262 dni).
Po raz czternasty kombinatorzy norwescy walczyli o medale olimpijskie. Po raz pierwszy konkursy olimpijskie były traktowane niezależnie od mistrzostw świata w narciarstwie klasycznym. Odstąpiono bowiem od zasady "podwójnego mistrzostwa", zgodnie z którą każdy medalista olimpijski stawał się automatycznie medalistą MŚ.
W związku z niewłączeniem do kalendarza igrzysk w Sarajewie konkursu drużynowego w kombinacji norweskiej, po zakończeniu zmagań olimpijskich przeprowadzono nieoficjalne drużynowe mistrzostwa świata w Rovaniemi, w których zwyciężyła reprezentacja Norwegii przed Finlandią i ZSRR.

</doc>
<doc id="1720189" url="https://pl.wikipedia.org/wiki?curid=1720189" title="Suzuki Wagon R+">
Suzuki Wagon R+



</doc>
<doc id="1720194" url="https://pl.wikipedia.org/wiki?curid=1720194" title="Mark Miller">
Mark Miller

Mark Miller (ur. 24 października 1962 r. w Phoenix) – amerykański kierowca rajdowy, wcześniej startował jako motocyklista w amerykańskich wyścigach SCORE Off-road Series, później zaś wygrywał zawody NASCAR Truck Series i rajdy terenowe Baja 1000 i Baja 500.

</doc>
<doc id="1720197" url="https://pl.wikipedia.org/wiki?curid=1720197" title="Jasna Fazlić">
Jasna Fazlić

Jasna Fazlić-Lupulesku-Reed (ur. 20 grudnia 1970 w Fočy) – bośniacka tenisistka stołowa, reprezentująca Jugosławię, a w 1998–2003 Stany Zjednoczone, brązowa medalistka olimpijska z Seulu, dwukrotna mistrzyni Europy.
Jej największym sukcesem sportowym w karierze był brązowy medal olimpijski. Startując w Seulu w 1988 roku w grze podwójnej kobiet w parze z Gordaną Perkučin zajęła trzecie miejsce. Dwukrotnie była mistrzynią Europy: w mikście (z Iliją Lupulesku, z którym była też w latach 1992–1997 w związku małżeńskim) i w deblu z Gordaną Perkučin.

</doc>
<doc id="1720198" url="https://pl.wikipedia.org/wiki?curid=1720198" title="Jasna Fazlic">
Jasna Fazlic



</doc>
<doc id="1720200" url="https://pl.wikipedia.org/wiki?curid=1720200" title="Henryk VI von Rottenburg">
Henryk VI von Rottenburg

Henryk VI von Rottenburg (ur. między 1350 a 1400, zm. 1410 lub 1411) - tyrolski feudał, wielki właściciel ziemski, przeciwnik Fryderyka IV Habsburga.
Pochodził ze szlacheckiej rodziny von Rottenburg. Piastował wiele urzędów i godności u boku tyrolskich Habsburgów. Był panem Etsch i burgrabią zamku Tyrol. Po śmierci ojca Henryka V von Rottenburg (ok. 1400), stanął na czele rodu. W 1404 ufundował szpital w Kaltern. Ożenił się z Agnieszką von Werdenberg. Nie posiadał męskiego potomka.
Był wasalem i przeciwnikiem Fryderyka IV Habsburga, który od 1402 rządził Tyrolem. Henryk IV przyłączył się do ruchu rycerskiego (tzw. wolnych rycerzy Rzeszy) i w 1407 zakładał związek rycerstwa, tzw. "Falkenbund". W tym samym roku popadł w konflikt z Niklausem Vintlerem z Runkelstein. Zdobył zamek Rendelstein, który na żądanie Fryderyka IV musiał z powrotem oddać Niklausowi Vintlerowi. W 1410 wystąpił zbrojnie przeciwko swojemu suwerenowi, ale poniósł klęskę, został uwięziony i stracił swoje posiadłości. Rok później został zwolniony z więzienia i wkrótce zmarł (prawdopodobnie otruty).

</doc>
<doc id="1720203" url="https://pl.wikipedia.org/wiki?curid=1720203" title="Arco di Trento">
Arco di Trento



</doc>
<doc id="1720204" url="https://pl.wikipedia.org/wiki?curid=1720204" title="Albrecht VI Habsburg">
Albrecht VI Habsburg

Albrecht VI Habsburg, zwany Albrechtem Hojnym i Albrechtem Rozrzutnym (ur. 18 grudnia 1418 w Wiedniu, zm. 2 grudnia 1463 w Wiedniu) – książę Austrii. Był młodszym synem Ernesta Żelaznego. Jego ojciec był księciem Styrii i zmarł w 1424. Jego o trzy lata starszy brat Fryderyk V to późniejszy cesarz Niemiec.
Ziemie rodowe Habsburgów były za jego czasów podzielone na trzy niezależne od siebie części. Albrecht V Habsburg (późniejszy król Niemiec Albrecht II) panował nad rejonem Austrii „nad i pod Anizą”, Ernest Żelazny nad Styrią a Fryderyk IV Habsburg nad Tyrolem i Austrią Przednią. Gdy Albrecht VI miał 6 lat, zmarł jego ojciec Ernest Żelazny, a 21 lat, gdy zmarli w tym samym roku: Albrecht V i Fryderyk IV.
Po śmierci ojca, wraz z bratem, znalazł się pod opieką swojego wuja Fryderyka IV. Opieka wygasła, gdy osiągnął pełnoletniość w 1436. Zawarł wówczas z bratem umowę, zgodnie z którą mieli wspólnie rządzić Styrią. Do tego jednak nie doszło, ponieważ jego brat Fryderyk V objął rządy nad Styrią samodzielnie.
Głową rodu Habsburgów był w tym czasie (do 1439) książę Albrecht V, który w 1438 został wybrany królem Niemiec i cesarzem. Zmarł rok później w trakcie wojny z Turcją, pozostawiając syna, Władysława V Pogrobowca. W tym samym roku zmarł też Fryderyk IV Habsburg, pozostawiając syna, Zygmunta.
Książę Styrii Fryderyk V został wówczas głową dynastii i przejął opiekę nad Władysławem oraz Zygmuntem. 6 kwietnia 1440 został też wybrany we Frankfurcie na króla Niemiec, jako Fryderyk III. W 1446 tyrolskie stany wymusiły na nim zwolnienie Zygmunta spod opieki, tak by mógł samodzielnie rządzić Tyrolem. Fryderyk V nie dopuszczał Zygmunta do władzy, ponieważ chciał utrzymać w swoim ręku Tyrol, który przynosił mu liczne dochody. Szlachta tyrolska dążyła natomiast do osadzenia Zygmunta na tronie sądząc, iż będąc w młodym wieku i nie posiadając doświadczenia politycznego nie będzie ograniczał jej przywilejów, zachowując wdzięczność za udzielone poparcie.
Zygmunt przejął rządy tylko nad Tyrolem, mimo iż po ojcu powinien objąć również Austrię Przednią. Fryderyk V nadał ją jednak Albrechtowi VI. Dopiero wówczas Albrecht VI rozpoczął samodzielne rządy. W 1452, mając 34 lata, ożenił się z Matyldą von der Pfalz. Założył także uniwersytet we Fryburgu.
Po śmierci Władysława Pogrobowca doszło w 1457 do otwartego konfliktu między Albrechtem VI a jego bratem Fryderykiem V o panowanie nad rejonem Austrii zwanym „nad i pod Anizą”. Albrecht uważał siebie za następcę Władysława i przybrał tytuł władcy Austrii „nad i pod Anizą”. Jego brat Fryderyk, będący cesarzem, odrzucił jego pretensje, ale Albrecht, nie zważając na to, od 1458 mianował się władcą Austrii nad Anizą (Górnej Austrii). Po skutecznym oblężeniu brata Fryderyka i jego rodziny w wiedeńskim zamku w 1462 został także panem Austrii pod Anizą, czyli Dolnej Austrii.
Spór z bratem uwidocznił się w pełni w czasie wojny badeńsko-palatynackiej o arcybiskupstwo Moguncji. Brał w niej udział także Ulryk V Wirtemberski. Albrecht VI opowiedział się po stronie przeciwników cesarza. Wojna zakończyła się zwycięstwem cesarza w bitwie pod Seckenheim 30 czerwca 1462.
Albrecht VI zmarł nagle 2 grudnia 1463, mając 45 lat. Jego niespodziewana śmierć pomogła cesarzowi Fryderykowi w walce o panowanie nad całością habsburskich ziem tylko tymczasowo. Nowo wybrany węgierski król Maciej Korwin zdobył Styrię i Dolną Austrię. W 1485 opanował także Wiedeń, dokąd przeniósł stolicę swojego państwa. Fryderyk zmarł w 1493 – 30 lat po Albrechcie VI.

</doc>
<doc id="1720205" url="https://pl.wikipedia.org/wiki?curid=1720205" title="Coty (przedsiębiorstwo)">
Coty (przedsiębiorstwo)

Coty, Inc. – amerykańska firma kosmetyczna, założona w 1904 roku w Paryżu przez François Coty. Coty jest jedną z największych na świecie firm kosmetycznych generującą dochody na poziomie około 9 miliardów dolarów amerykańskich, której głównym celem jest celebrowanie oraz wyzwalanie różnorodności piękna konsumentów. Jej potężne dziedzictwo biznesowe przyczyniło się do stworzenia kultowego portfela wiodących marek branży beauty. Jako firma należąca do indeksu S&amp;P 500, Coty jest globalnym liderem w kategorii zapachów, ma silną pozycję numer dwa w segmencie profesjonalnych produktów do koloryzacji i stylizacji włosów, a także jest numerem trzy na rynku kosmetyków kolorowych.
Firma posiada ponad 177 marek, które dystrybuowane są w 150 krajach na całym świecie.
Do Polski Coty weszło w roku 1993. Od początku istnienia, Polski oddział firmy charakteryzował bardzo dynamiczny rozwój i dziś Coty Eastern Europe jest największą firmą kosmetyczną działającą na polskim rynku detalicznym, a marki Coty takie jak Rimmel, adidas czy Bourjois, zajmują czołowe pozycje w swoich segmentach i są regularnie wyróżniane w konkursach branżowych. Tylko w ubiegłym roku marki Coty zdobyły ponad 30 prestiżowych nagród.
Portfolio firmy.
Coty zostało podzielone na trzy dywizje: Coty Consumer Beauty skupia się na kosmetykach kolorowych, produktach detalicznych do koloryzacji i stylizacji włosów, kosmetykach do pielęgnacji ciała oraz masowych zapachach, sprzedawanych przede wszystkim za pośrednictwem masowych kanałów dystrybucji; należą do niej m.in. takie marki jak Cover Girl, Max Factor, Rimmel, adidas i Sally Hansen. Dywizja Coty Luxury koncentruje się na zapachach prestiżowych oraz kosmetykach do pielęgnacji skóry segmentu premium, gdzie znajdziemy m.in. takie marki jak Calvin Klein, Marc Jacobs, Hugo Boss, Gucci, Chloé, Bottega Veneta i philosophy. Oraz dywizja Coty Professional Beauty, która zajmuje się współpracą z właścicielami salonów oraz specjalistami zarówno w zakresie pielęgnacji włosów, jak i paznokci, z takimi markami jak Wella Professionals, OPI, ghd i Sebastian Professionals.
Historia.
Francois Sportuno urodził się na Korsyce w 1874 roku. Kiedy zdecydował, że chciałby być nie tylko nosem tworzącym perfumy, ale też przedsiębiorcą prowadzącym własną firmę, postanowił zmienić nazwisko; uznał, że Sportuno nie brzmi wystarczająco poważnie. Przestawił litery w nazwisku panieńskim swojej matki i odtąd nazywał się Francois Coty. 1904 roku stworzył swój pierwszy zapach – Rose Jacqueminot, który odniósł ogromny sukces. Tworząc go, perfumiarz pomyślał nie tylko o samym zapachu, ale też o flakonie. Była to ogromna zmiana, gdyż w ówczesnych czasach jedynie perfumy tworzone dla arystokracji i rodziny królewskiej były dostępne w zdobionych flakonach. Francois Coty zasłynął też zdaniem, które dziś często określane jest jako podstawa współczesnego marketingu kosmetycznego: „Podaruj kobiecie najlepszy produkt, jaki potrafisz wytworzyć. Daj mu perfekcyjny i piękny flakon, zaoferuj go w rozsądnej cenie, a pozwoli ci to stworzyć taki biznes, jakiego świat nie widział”.
Geniusz François Coty wynikał z tak rzadkiego połączenia doskonałego smaku i niezawodnej intuicji. Już pierwszy ruch okazał się mistrzowski: przywiózł z Grasse niewielką ilość czystego ekstraktu z róży, powściągliwie dorzucił składników, tworząc nowy produkt i pojawił się w „Magasin du Louvre” w dziale perfumeryjnym. Kierownik z pogardą wącha próbkę. Rozmyślnie, czy przypadkiem Coty upuszcza flakonik, który rozbija się na marmurowej posadzce, a dokoła roztacza się zapach. Potem już wszystko potoczyło się jak w bajce, kobiety zbiegają się do niego, domagając się tych właśnie perfum. Kierownik stoiska zamawia 50 sztuk na następny dzień. W nocy Coty i jego żona wytwarzają w swojej kuchni 50 pierwszych flakoników „Rose Jacqueminot”.
Coty otwiera skromny sklepik przy rue de la Boétie i gorączkowo tworzy kolejne perfumy: „Vertige”, „Idylle”, „Effluve”, „Ambre antique” a zwłaszcza „Origan”. To rok fowizmu i Coty wraz z „Origan” lansuje „pierwsze pełne gwałtowności perfumy wieku”, używając wyrażenia Edmonda Roudnitska. Sukces jest tak ogromny, że firma Coty przenosi się najpierw do Neuilly, a potem w roku 1908 do Suresnes, gdzie François Coty tworzy „Cité des parfums” („Miasteczko zapachów”) – modelową fabrykę. W 1917 roku wprowadza na rynek perfumy Chypre, które zostały uznane za dzieło sztuki i stworzyły nowy rozdział w historii perfum; od nazwy tego niezwykłego zapachu, swoją nazwę przyjęła nowa kategoria perfum – zapachy szyprowe. Zapach zyskuje światowy rozgłos dzięki... amerykańskim żołnierzom, którzy wrócili do Ameryki po I wojnie światowej i przywieźli swoim żonom, matkom, siostrom najnowsze francuskie perfumy. Zainteresowanie perfumami Coty było tak ogromne, że w 1922 roku Francois Coty postanowił otworzyć oddział firmy w Nowym Jorku i w Londynie.
Jego podboje miłosne stały się przyczyną katastrofalnego w skutkach rozwodu: małżeństwo zawarł w systemie wspólnoty majątkowej, a żona domaga się sprzedaży fabryk. Wyczerpany Coty nie ma już sił. Umiera niedługo później, w roku 1934. Niedługo przed śmiercią pewien przyjaciel powiedział mu, że przypadło mu w udziale wyjątkowe szczęście spełnienia wszystkich swoich marzeń, a to jest właśnie prawdziwe bogactwo. Coty, wciąż ogarnięty pasją zapachów, odpowiedział: „Bynajmniej jednej rzeczy nie udało mi się osiągnąć, tej jedynej, o której naprawdę marzyłem: zapachu wiciokrzewu”.
Były to ostatnie słowa perfumiarza, przytłoczonego swoją własną sławą – sławą, z której pozostały zapachy, niezapomniane dziś dzieła, które można podziwiać w Bibliotece Zapachów w Wersalu, gdzie odtworzono większość z nich. Po śmierci Francois Coty, jego rodzina zarządzała firmą aż do lat 60. Później większość udziałów w firmie została sprzedana. Dziś Coty jest firmą prywatną. Symboliczna ilość akcji należy do potomków Francois Coty.
Coty Inc., z siedzibą główną w Nowym Jorku, jest największą na świecie firmą perfumeryjną.

</doc>
<doc id="1720207" url="https://pl.wikipedia.org/wiki?curid=1720207" title="Bosanskohercegovačka radiotelevizija">
Bosanskohercegovačka radiotelevizija

Bosanskohercegovačka radiotelevizija (pol. Radio i Telewizja Bośni i Hercegowiny, w skrócie "BHRT") – bośniacko-hercegowiński publiczny nadawca radiowo-telewizyjny. Nadawca kanału telewizyjnego o zasięgu ogólnokrajowym BHT 1 oraz rozgłośni radiowej BH Radio 1. BHRT pełni również funkcję organizacji łączącej publicznych nadawców działających w obu częściach składowych Bośni i Hercegowiny. Nadającą w językach bośniackim i chorwackim RTVFBiH (obsługującą terytorium Federacji Bośni i Hercegowiny) oraz serbskojęzyczną RTRS (obsługującą Republikę Serbską).
Historia.
10 kwietnia 1945 roku (kilka dni po wyzwoleniu Sarajewa) rozpoczęło nadawanie Radio Sarajevo. Pierwszymi słowami, jakie padły na antenie, były: "Ovdje Radio Sarajevo. Smrt fašizmu – sloboda narodu!" (pol. „Tu Radio Sarajevo. Śmierć faszyzmowi – wolność narodowi!”). Wypowiedział je pierwszy technik i jednocześnie spikera – Đorđe Lukić Cigo. Do końca 1945 rozgłośnia nadawała 6 godzin dziennie. W połowie lat 60. XX w. stacja weszła w skład Jugoslоvenska Radiotelevizija (w skrócie JRT).
1 czerwca 1961 roku rozpoczął nadawanie pierwszy bośniacko-hercegowiński kanał telewizyjny Televizija Sarajevo (w skrócie TVSA). Mimo że nowo powstała telewizja nie posiadała własnego studia, to trzyosobowa redakcja mieściła się w siedzibie radia Sarajevo. Wszystkie materiały były później przetwarzane i transmitowane ze studia TV Beograd i TV Zagreb. 25 lipca 1961 roku miała miejsce premiera pierwszego filmu dokumentalnego wyprodukowanego przez TVSA. „Oj Kozaro” którego reżyserem był Jan Beran, poświęcony był 20-leciu powstania narodu bośniacko-hercegowińskiego.
27 lipca 1961 roku nadano pierwszą audycję na żywo wprost z terytorium Bośni i Hercegowiny. Uroczystość 20-lecia narodu bośniacko-hercegowińskiego z Banja Luka transmitowały wszystkie telewizje wschodzące w skład Jugoslоvenska Radiotelevizija (RTV Ljubljana, RTV Zagreb, RTV Beograd, RTV Novi Sad, RTV Titograd, RTV Priština, oraz RTV Skoplje).
Największym wydarzeniem produkowanym przez telewizję TVSA były jednak 14. Zimowe Igrzyska Olimpijskie rozgrywane od 8 do 19 lutego 1984 roku. Na potrzeby transmisji igrzysk TVSA otrzymała nowe pomieszczenia produkcyjne i montażowe oraz najnowocześniejszy ówcześnie sprzęt nadawczy.
Po zaostrzeniu konfliktu w 1992 przedsiębiorstwo zmieniło nazwę na RTVBiH (Radiotelewizja Bośni i Hercegowiny; boś. Radiotelevizija Bosne i Hercegovine / Радиотелевизија Босне и Херцеговине), która obecna była od 1992 do 1998 roku. 1 stycznia 1993 roku RTVBiH zostało przyjęte do Europejskiej Unii Nadawców (w skrócie EBU). Wcześniej nadawca z Bośni i Hercegowiny był członkiem EBU jako część jugosłowiańskiej JRT. Dzięki aktywnemu uczestnictwu w organizacji nadawca miał możliwość udziału w organizowanych przez EBU konkursach i festiwalach (w tym Konkursie Piosenki Eurowizji).
Skład BHRT.
W skład BHRT wchodzą

</doc>
<doc id="1720208" url="https://pl.wikipedia.org/wiki?curid=1720208" title="Gordana Perkučin">
Gordana Perkučin

Gordana Perkučin (ur. 7 maja 1962 w Novi Kneževac) – serbska tenisistka stołowa, reprezentująca Jugosławię, brązowa medalistka olimpijska z Seulu, dwukrotna medalistka mistrzostw świata, mistrzyni i czterokrotna wicemistrzyni Europy.
Jej największym sukcesem sportowym w karierze był brązowy medal olimpijski. Startując w Seulu w 1988 roku w grze podwójnej kobiet w parze z Jasną Fazlić zajęła trzecie miejsce. Cztery lata później zdobyła również z tą zawodniczką mistrzostwo Europy w deblu. Dwukrotna medalistka mistrzostw świata.

</doc>
<doc id="1720209" url="https://pl.wikipedia.org/wiki?curid=1720209" title="Coty">
Coty



</doc>
<doc id="1720210" url="https://pl.wikipedia.org/wiki?curid=1720210" title="Purusza Awatar">
Purusza Awatar

Puruszawatara – w krysznaizmie, trzy przejawienia pierwotnego Boga, źródła wszystkich istnień. Kryszna inkarnuje w pierwszej kolejności w trzy puruszawatary:

</doc>
<doc id="1720214" url="https://pl.wikipedia.org/wiki?curid=1720214" title="Gordana Perkucin">
Gordana Perkucin



</doc>
<doc id="1720221" url="https://pl.wikipedia.org/wiki?curid=1720221" title="Alexis Bartet">
Alexis Bartet

Alexis Napoléon Eugène Jean Bartet (ur. 1 stycznia 1880 w Varanges w Burgundii, zm. 7 lutego 1953 w Meschers-sur-Gironde w departamencie Charente-Maritime) – inżynier górnik, Francuz, absolwent (w 1901 r.) Akademii Górniczej w Saint-Étienne. Od roku 1912 do wybuchu II wojny światowej dyrektor Galicyjskiej Spółki Kopalń ("Compagnie Galicienne de Mines") z siedzibą w Paryżu, do której należała kopalnia „Janina” w Libiążu.
Rodzicami Alexisa byli: Jean-Baptiste Hippolyte Bartet (z rodu zamieszkującego okolice Dijon w Burgundii) oraz Marie z domu Bouaült (pochodzącej z Normandii). Po ukończeniu liceum w Dijon młody Alexis podjął studia w Akademii Górniczej w St.Etienne, a po jej ukończeniu podjął pracę jako inżynier górnik w kopalniach Anzin na obrzeżach Valenciennes, gdzie pozostał do roku 1910. W roku 1911 wyjechał wraz z rodziną na tereny ówczesnego zaboru rosyjskiego na ziemiach polskich, i tu – mieszkając w Piaskach (dziś dzielnica Czeladzi) – do czerwca 1912 r. pracował jako inżynier górnik w należącej wówczas do Francuzów kopalni „Czeladź”. Od 1 lipca 1912 roku podjął pracę w Galicyjskiej Spółce Kopalń (również należącej do Francuzów), budującej kopalnię „Janina” w Libiążu (w Galicji, tj. w ówczesnym zaborze austriackim), a w następnym roku przeprowadził się do Libiąża wraz z rodziną.
Po wybuchu I wojny światowej, jako obywatel Francji, czyli państwa pozostającego w stanie wojny z Austrią, został przez władze austriackie internowany i przewieziony do Raabs an der Thaya; zwolniony w czerwcu 1916 z internowania wyjechał do Francji. Od sierpnia 1919 do lutego 1920, tj. w niespokojnych czasach po zakończeniu wojny, nadzorował w Libiążu funkcjonowanie kopalni „Janina”, regularnie przesyłając do Paryża raporty dyrektorowi generalnemu spółki, Victorowi Tézenas du Montcel. Później, po zatrudnieniu w tej kopalni polskiego dyrektora Zygmunta Szczotkowskiego, któremu udzielił pełnomocnictw w kierowaniu kopalnią, Bartet zachował funkcje nadzorczo-administracyjne, przebywając w paryskiej siedzibie spółki i odwiedzając Libiąż tylko co pewien czas. Funkcję w zarządzie "Compagnie Galicienne de Mines" zachował aż do przejęcia jej przez Niemców w 1943 roku.
Alexis Bartet ożenił się 11 lipca 1905 w Bordeaux z Marie Marguerite Barriere, z którą miał troje dzieci:
Akexis Bartet przeszedł na emeryturę w roku 1947; zmarł w roku 1953. Za zasługi dla rozwoju polskiego przemysłu górniczego otrzymał Krzyż Oficerski Polonia Restituta.

</doc>
<doc id="1720222" url="https://pl.wikipedia.org/wiki?curid=1720222" title="Próba ognia (film 2008)">
Próba ognia (film 2008)

Próba ognia – amerykański film katastroficzny z 2008 r. w reżyserii Johna Terlesky'ego. Film emitowany był w stacji TVP 1.

</doc>
<doc id="1720227" url="https://pl.wikipedia.org/wiki?curid=1720227" title="Osiedle Stare Miasto">
Osiedle Stare Miasto

Zobacz też:

</doc>
<doc id="1720229" url="https://pl.wikipedia.org/wiki?curid=1720229" title="Lud Słowiański">
Lud Słowiański

Lud Słowiański – pismo poświęcone dialektologii i etnografii ludów słowiańskich wydawany w Krakowie w latach 1929–1939 przez Kazimierza Nitscha oraz Kazimierza Moszyńskiego. Nitsch był redaktorem części poświęconej dialektologii, a Moszyński – etnografii. Łącznie ukazały się 4 tomy pisma: 1929/30, 1931, 1933, 1938. Na łamach „Ludu Słowiańskiego” ukazywały się teksty w języku polskim, czeskim, rosyjskim, niemieckim i francuskim. 

</doc>
<doc id="1720231" url="https://pl.wikipedia.org/wiki?curid=1720231" title="VK České Budějovice">
VK České Budějovice

VK Jihostroj Czeskie Budziejowice – czeski męski klub siatkarski (jednosekcyjny) z siedzibą w Czeskich Budziejowicach, utworzony w roku 1994 na bazie sekcji piłki siatkowej TJ Škoda Czeskie Budziejowice. Do założenia klubu doszło po zainwestowaniu w siatkówkę spółki akcyjnej Jihostroj a.s. z Velešína - producenta hydrauliki siłowej dla pojazdów i lotnictwa - która do tej pory jest głównym i tytularnym sponsorem. Jihostroj regularnie występuje w europejskich pucharach, w tym w Lidze Mistrzów.
Sukcesy.
Puchar Czechosłowacji: 
Mistrzostwo Czech: 
Puchar Czech: 
Międzynarodowy Turniej Siatkarski Beskidy: 
Kadra.
Sezon 2013/2014

</doc>
<doc id="1720233" url="https://pl.wikipedia.org/wiki?curid=1720233" title="Gilchristosuchus">
Gilchristosuchus

Gilchristosuchus – wymarły rodzaj krokodylomorfa z grupy Neosuchia. Jego nazwa oznacza "krokodyl Gilchrista" i wspomina właściciela rancza, na którym znaleziono osobnika typowego. Z kolei epitet gatunkowy jedynego ("G. palatinus") oznacza "podniebienny" i odnosi się do wyróżniających się kości podniebiennych.
Skamieniałości tego rodzaju pochodzą z formacji Milk River w Albercie w Kanadzie, datuje się je na późny santan lub wczesny kampan (późna kreda). Holotyp to RTMP 91.101.1 – niekompletna tylna część czaszki i kręgi szyjne. Długość czaszki szacuje się na 15cm. Chociaż osobnik nie osiągał imponujących rozmiarów, ornamentacja powierzchni czaszki i połączenia kości sugerują, że był on dorosły.
Jest to pierwszy połączony stawowo krokodylomorf formacji Milk River. Wcześniej odnajdywano izolowane szczątki takich rodzajów, jak "Brachychampsa" czy "Leidyosuchus", część z nich może należeć do rodzaju "Gichristosuchus". Wu i Brinkman stwierdzili, że jest to najbardziej zaawansowany ewolucyjnie przedstawiciel grupy Neosuchia, którego nie zalicza się jeszcze do grupy Eusuchia.

</doc>
<doc id="1720234" url="https://pl.wikipedia.org/wiki?curid=1720234" title="Osiedle Warszawskie">
Osiedle Warszawskie



</doc>
<doc id="1720236" url="https://pl.wikipedia.org/wiki?curid=1720236" title="Jerzy Buzek (ujednoznacznienie)">
Jerzy Buzek (ujednoznacznienie)



</doc>
<doc id="1720238" url="https://pl.wikipedia.org/wiki?curid=1720238" title="Lubachowski Zbiornik Wodny">
Lubachowski Zbiornik Wodny



</doc>
<doc id="1720243" url="https://pl.wikipedia.org/wiki?curid=1720243" title="Sreća">
Sreća

Sreća – jedenasty album studyjny zespołu Hari Mata Hari. Został wydany przez wytwórnie płytowe Hayat production i City Records w 2009 roku. Pierwszy singiel z najnowszego albumu, zawierającego 12 kompozycji, "Ne mogu ti reći šta je tuga", nagrany w duecie z Niną Badrić zdobył główną nagrodę "Grand Prix" na 14. Chorwackim Radiowym Festiwalu w 2009 roku. Gościnnie wystąpili także Arsen Dedić, filharmonia zagrzebsko-lublańska oraz zagrzebski "Big Band". Spośród kompozycji z nowego albumu wyróżnić można jeszcze utwór Nedžada Murić "Stope da ti ljubim" i tradycyjną piosenkę "Jutros mi je ruža procvjetala".

</doc>
<doc id="1720244" url="https://pl.wikipedia.org/wiki?curid=1720244" title="Karma (buddyzm)">
Karma (buddyzm)



</doc>
<doc id="1720245" url="https://pl.wikipedia.org/wiki?curid=1720245" title="Oberalppass">
Oberalppass

Oberalppass (niem. "Oberalppass", romansz "Pass Alpsu" lub "Cuolm d’Ursera") – przełęcz na wysokości 2046 m n.p.m. Oddziela ona Alpy Glarneńskie od Alp Lepontyńskich. Leży w Szwajcarii i łączy miejscowość Disentis/Mustér w Gryzonii z Andermatt w kantonie Uri. 
W pobliżu przełęczy Oberalp znajduje się źródło rzeki Ren, wypływającej z jeziora Tomasee (rom. "Lai da Tuma"). Jezioro Oberalpsee znajduje się tuż poniżej przełęczy, po stronie kantonu Uri w kierunku Andermatt.

</doc>
<doc id="1720246" url="https://pl.wikipedia.org/wiki?curid=1720246" title="Jan Bąkowski (malarz)">
Jan Bąkowski (malarz)

Jan Bąkowski (ur. 19 czerwca 1872 w Krakowie, zm. 10 października 1934 tamże) – polski malarz, portrecista.
Życiorys.
W latach 1895–1898 studiował w krakowskiej Szkole Sztuk Pięknych, u Teodora Axentowicza, Leopolda Löfflera, Jana Stanisławskiego i Leona Wyczółkowskiego otrzymując na przełomie 1895 i 1896 srebrny medal. W 1903 studiował w Akademii Sztuk Pięknych w Monachium. Członek Towarzystwa Miłośników Historii i Zabytków Krakowa.
Specjalizował się w portretach – namalował między innymi portret biskupa Albina Dunajewskiego, profesorów Feliksa Kreutza, Władysława Kulczyńskiego i Maksymiliana Nowickiego oraz portrety Walerii Mycielskiej, Róży Raczyńskiej, Marii Tarnowskiej i Stefana Tyszkiewicza. Tworzył kopie portretów do Pałacu Biskupiego w Krakowie. Namalował także portret królowej Hiszpanii Marii Krystyny Austriackiej. Jego dziełem są także dwa obrazy w Sanktuarium bł. Karoliny Kózkówny w Zabawie to jest obraz Trójcy Przenajświętszej i Świętej Rodziny. Wystawiał swoje dzieła w Wiedniu i Pradze, a od 1897 w krakowskim Towarzystwie Przyjaciół Sztuk Pięknych. Został pochowany na cmentarzu Rakowickim, w kwaterze XVI.

</doc>
<doc id="1720249" url="https://pl.wikipedia.org/wiki?curid=1720249" title="Sharlee D’Angelo">
Sharlee D’Angelo

Sharlee D’Angelo właściwie Charles Petter Andreason (ur. 27 kwietnia 1973) – szwedzki basista. Muzyk występuje w zespołach Mercyful Fate, Arch Enemy, Witchery, Spiritual Beggars i Black Earth. Wcześniej współpracował z zespołami King Diamond, Dismember, Facelift, Illwil, Sinergy i The Night Flight Orchestra. Gra na gitarze basowej firmy Ibanez sygnowanej jego nazwiskiem.
Jako inspiracje wymienia takich muzyków jak: Steve Priest, Roger Glover, Glenn Hughes, Gene Simmons czy Geezer Butler.

</doc>
<doc id="1720250" url="https://pl.wikipedia.org/wiki?curid=1720250" title="Mistrzostwa Europy w Piłce Siatkowej Mężczyzn 2007/Faza pucharowa">
Mistrzostwa Europy w Piłce Siatkowej Mężczyzn 2007/Faza pucharowa

Faza pucharowa Mistrzostw Europy w Piłce Siatkowej Mężczyzn 2007 trwała od 15 do 16 września. Rozpoczęła się od półfinałów, w których zagrały po dwie najlepsze drużyny z grup E i F (E1-F2, E2-F1).
Zwycięzcy meczów półfinałowych zagrali w finale rozegranym w hali olimpijskiej w Moskwie, a drużyny, które poniosły porażkę, walczyli o 3. miejsce.
Mistrzem Europy została reprezentacja Hiszpanii, pokonując w tie-breaku gospodarzy turnieju - reprezentację Rosji. Na trzecim miejscu uplasowała reprezentacja Serbii.
Półfinały.
Hiszpania – Finlandia.
Sobota, 15 września 2007
17:30 - Sport Complex Olympiski, Moskwa - Widzów: 6 800
Rosja – Serbia.
Sobota, 15 września 2007
20:10 - Sport Complex Olympiski, Moskwa - Widzów: 9 200
Mecz o 3. miejsce.
Finlandia – Serbia.
Niedziela, 16 września 2007
15:30 - Sport Complex Olympiski, Moskwa - Widzów: 5 200
Finał.
Hiszpania – Rosja.
Niedziela, 16 września 2007
18:00 - Sport Complex Olympiski, Moskwa - Widzów: 9 200

</doc>
<doc id="1720254" url="https://pl.wikipedia.org/wiki?curid=1720254" title="Reprezentacja Włoch U-19 w piłce nożnej mężczyzn">
Reprezentacja Włoch U-19 w piłce nożnej mężczyzn

Reprezentacja Włoch U-19 w piłce nożnej – młodzieżowa reprezentacja Włoch sterowana przez Włoski Związek Piłki Nożnej. W 2003 roku zdobyła Młodzieżowe Mistrzostwo Europy, natomiast w 1986, 1995, 1999 i 2008 zajęła drugie miejsce.

</doc>
<doc id="1720258" url="https://pl.wikipedia.org/wiki?curid=1720258" title="Catch Thirtythree">
Catch Thirtythree

Catch Thirtythree to piąty album studyjny zespołu Meshuggah wydany nakładem wytwórni Nuclear Blast. Jest to album koncepcyjny. Do utworu "Shed" został nagrany teledysk. Utwór ten został również wykorzystany jako ścieżka dźwiękowa do filmu Piła III i znalazł się na oficjalnym soundtracku filmu Piła III.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="1720259" url="https://pl.wikipedia.org/wiki?curid=1720259" title="Saga macedońska">
Saga macedońska

Saga macedońska (oryg. ) – film fabularny produkcji macedońsko–jugosłowiańskiej z 1993 roku w reżyserii Gapo Iwanowskiego Branko.
Opis fabuły.
Do wsi Vele Korab w zachodniej Macedonii przybywa młody nauczyciel Damian, którego zachowanie odbiega od jego poprzedników. Ludność miejscowa, żyjąca zgodnie z normami ustalonymi przez religię i zwyczaj reaguje z zainteresowaniem, ale także z irytacją na „nowoczesny” styl bycia nauczyciela.
Pierwsza osoba, którą poznał po przyjeździe - młoda muzułmanka Dżemile zaczyna coraz bardziej fascynować Damiana. Przeszkodą na drodze do ich związku stają się różnice religijne i opór lokalnej społeczności. Damian zostaje zmuszony do opuszczenia wsi, a Dżemile popełnia samobójstwa, skacząc do rzeki.
W 1993 na Festiwalu im. Braci Manaki w Bitoli film otrzymał dwie nagrody - za debiut i za zdjęcia.

</doc>
<doc id="1720260" url="https://pl.wikipedia.org/wiki?curid=1720260" title="Domarat Grzymała">
Domarat Grzymała



</doc>
<doc id="1720262" url="https://pl.wikipedia.org/wiki?curid=1720262" title="Neohaematopinus sciuropteri">
Neohaematopinus sciuropteri

Neohaematopinus sciuropteri – gatunek wszy z rodziny Polyplacidae. Powoduje wszawicę. Pasożytuje na gryzoniach z rodziny wiewiórkowatych takich jak: assapan południowy ("Glaucomys volans"), "Glaucomys sabrinus".
Samica wielkości 1,9 mm, samiec mniejszy osiąga wielkość 1,4. U samców pierwszy segment anteny dłuższy niż u samic. Wszy te mają ciało silnie spłaszczone grzbietowo-brzusznie. Samica składa jaja zwane gnidami, które są mocowane specjalnym "cementem" u nasady włosa. Rozwój osobniczy trwa po wykluciu się z jaja około 14 dni. Występuje na terenie Ameryki Północnej w USA.

</doc>
<doc id="1720263" url="https://pl.wikipedia.org/wiki?curid=1720263" title="Mistrzostwa Świata w Siatkówce Plażowej 2003">
Mistrzostwa Świata w Siatkówce Plażowej 2003

Rezultaty IV MŚ w siatkówce plażowej, które odbyły się między 7 a 12 października w brazylijskim Rio de Janeiro.

</doc>
<doc id="1720264" url="https://pl.wikipedia.org/wiki?curid=1720264" title="SkarpeTV">
SkarpeTV

SkarpeTV (ang. "Sock TV") – poranny program Cartoon Network, prowadzony przez skarpetki, pozostawione przez dzieci, które wyjechały na wakacje. Emitowany w Polsce i na Węgrzech na kanale Cartoon Network od 29 czerwca do 23 sierpnia 2009, jak również w Bułgarii. Program powrócił 4 lipca 2011 roku i był nadawany do 31 lipca 2011 roku.
18 września 2021 na kanale na Youtube polskiego oddziału Cartoon Network debiutował serial pod tym samym tytułem, którego producentem wykonawczym jest Gerhard Wolf.
Wersja polska.
Wystąpili:
i inni

</doc>
<doc id="1720265" url="https://pl.wikipedia.org/wiki?curid=1720265" title="Haematopinus sciuropteri">
Haematopinus sciuropteri



</doc>
<doc id="1720266" url="https://pl.wikipedia.org/wiki?curid=1720266" title="Jürgen Pavels">
Jürgen Pavels

Jürgen Pavels także Paulsen (ur. 1568 w Trzebiatowie; zm. 10 sierpnia 1645 w Lubece) – kupiec, członek rady miejskiej i urzędnik skarbowy miasta Lubeka.
Życiorys.
Z dokumentów wynika, że w 1603 roku prowadził sierociniec w Lubece. W 1612 roku został członkiem rady miejskiej i w 1615 roku reprezentował Lubekę w Kopenhadze. W 1619 roku jako radny razem z burmistrzem Alexandrem Lüneburgiem założyli w dormitorium dawnego klasztoru św. Katarzyny, bibliotekę miejską dostępną dla wszystkich. W latach 1628-29 i 1633-42 był zarządcą kasy miejskiej.
W 1629 roku pełnił funkcję kierowniczą w parafii Kościoła Mariackiego w Lubece. Pavels w 1640 roku za czasów cesarza Ferdynanda III uzyskał tytuł szlachecki i nosił tej pory miano "Georg Paulsen von Weissenow".
Jego epitafium uległo zniszczeniu w wyniku nalotu na Kościół Mariacki w Lubece w czasie II wojny światowej.

</doc>
<doc id="1720267" url="https://pl.wikipedia.org/wiki?curid=1720267" title="Miguel De León">
Miguel De León

Miguel de León , właśc. Miguel Ángel De León López (ur. 22 lutego 1962 w Caracas) – wenezuelski aktor telewizyjny, teatralny i filmowy.
Życiorys.
Wczesne lata.
Urodził się w Caracas jako syn Teogenesa i Maríi del Carmen, imigrantów z Wysp Kanaryjskich, którzy przybyli do Wenezueli w latach 50. Nigdy nie marzył o byciu aktorem, ale podczas studiów na wydziale administracji biznesowej w Colegio Universitario de Caracas zaczął przejawiać zamiłowanie do aktorstwa. W 1982 r. podjął pięcioletnie studia aktorskie na Universitario de Teatro Macanillas pod kierunkiem Ricardo Acosty. Pracował w Radio Caracas Television. W 1988 r. uczęszczał na warsztaty aktorskie dla telewizji pod kierunkiem aktorki Amalii Pérez Díaz w Academia Nacional de Ciencias y Artes del Cine y la Televisión. Poza aktorstwem, Miguel studiował dwa semestry inżynierii, 4 lata i 2 semestry administracji antropologii.
Kariera.
W 1984 r. zadebiutował w teatrze w sztuce "Tropic", w hołdzie dla kubańskiego mistrza poezji Nicolása Guilléna. W 1988 roku pojawił się na planie jednego z odcinków telenoweli RCTV "Abigail" z udziałem Fernando Carrillo. W 1989 r. zrealizował wenezuelską adaptację filmu "Batman i Robin" ("Batman y Robin").
Później można go było zobaczyć w telenowelach Venevisión: "Zemsta" ("La Revancha", 1989), "Fabiola" (1989), "Śnię o Tobie" ("Sueño contigo", 1991) i "María Celeste" (1994).
W telenoweli RCTV "Kassandra" (1991-1992) wcielił się w rolę doktora Ernesto Rangela.
Życie prywatne.
W latach 1992-1997 był żonaty z Nubią Quilarte. 22 października 1997 r. ożenił się ponownie z wenezuelską aktorką Gabrielą Spanic (znaną w Polsce z wielu telenowel, m.in. "Porywy serca", "Emperatriz" i "Kobieta ze stali"). Jednak 28 września 2003 r. doszło do rozwodu. W 2004 r. poślubił Jennifer Bracaglię, z którą ma córkę Isabellę i syna Stefano.

</doc>
<doc id="1720268" url="https://pl.wikipedia.org/wiki?curid=1720268" title="Wojciech Jańczak">
Wojciech Jańczak



</doc>
<doc id="1720271" url="https://pl.wikipedia.org/wiki?curid=1720271" title="Wanda Żeleńska">
Wanda Żeleńska

Wanda Paulina Żeleńska z domu Grabowska (ur. 1 września 1841 w Warszawie, zm. 27 marca 1904 w Krakowie) – polska pisarka i tłumaczka. Matka Tadeusza Boya-Żeleńskiego.
Życiorys.
Pochodziła z rodziny żydowskich uszlachconych frankistów – neofitów. Była córką Jana Andrzeja Grabowskiego (1808–1880) i Izabelli z domu Jasińskiej.
Wyszła za mąż za kompozytora Władysława Żeleńskiego (1837–1921), z którym miała synów: Stanisława Gabriela (ur. 1873), Tadeusza (ur. 1874) i Edwarda Narcyza (ur. 1878).
Była zaprzyjaźniona – mimo różnicy wieku – z Narcyzą Żmichowską „Gabryellą” (1819–1876), o czym świadczy zachowana korespondencja – 185 listów. Cztery siostry Grabowskie mieszkały w Warszawie w tym samym domu przy ulicy Miodowej, w którym znajdowało się mieszkanie Gabryelli, co stało się początkiem przyjaźni. Dla wcześnie osieroconej Wandy Gabryella stanowiła wzór do naśladowania. Tej przyjaźni Boy-Żeleński poświęcił znaczną część książki "Ludzie żywi". Korespondencję Gabryelli z Wandą wydał Boy drukiem w 1930 pod tytułem "Narcyssa i Wanda".
Była prezeską Stowarzyszenia nauczycielek w Krakowie. Pochowana na Cmentarzu Rakowickim w Krakowie.

</doc>
<doc id="1720278" url="https://pl.wikipedia.org/wiki?curid=1720278" title="Igrzyska Małych Państw Europy 2009">
Igrzyska Małych Państw Europy 2009

13. Igrzyska Małych Państw Europy – zawody sportowe, które odbyły się od 1 do 6 czerwca 2009 na Cyprze. W igrzyskach wystartowało ok. 1500 sportowców z 8 krajów, którzy rywalizowali w 12 konkurencjach. Głównym sponsorem igrzysk był koncern Coca-Cola. Uroczystego otwarcia zawodów dokonał prezydent Cypru Dimitris Christofias. 

</doc>
<doc id="1720281" url="https://pl.wikipedia.org/wiki?curid=1720281" title="Chromobacterium violaceum">
Chromobacterium violaceum

Chromobacterium violaceum – Gram–ujemna, względnie beztlenowa, niewytwarzająca sporów bakteria. Wchodzi w skład naturalnej flory wód i gleby w regionach tropikalnych i subtropikalnych. Wytwarza antybiotyk – wiolaceinę, któremu zawdzięcza fioletową barwę. Dobrze rośnie na agarze odżywczym, produkując charakterystyczne gładkie, nieco wypukłe kolonie o ciemnofioletowym zabarwieniu z metalicznym połyskiem. W środowisku beztlenowym staje się bezbarwna. Po raz pierwszy bakterię wyizolował z wilgotnej pasty ryżowej w 1882 roku Paul Émile Lecoq de Boisbaudran. Pełny genom bakterii został poznany w 2003.
Biochemia.
"Chromobacterium violaceum" fermentuje glukozę, trehalozę, N–acetyloglukozoaminę i glukoniany, natomiast nie fermentuje L–arabinozy, D–galaktozy i D–maltozy.
Znaczenie w medycynie.
Bakteria rzadko powoduje zakażenia u ludzi. Najczęściej są to infekcje skórne, niekiedy sepsa czy ropnie wątroby, które mogą być śmiertelne. 
W procesie diagnostycznym należy wziąć pod uwagę, że istnieje możliwość nieprawidłowego stwierdzenia w badanej próbce "Burkholderia pseudomallei". 
"Chromobacterium violaceum" wytwarza kilka antybiotyków:
W literaturze opisane zostały również przypadki infekcji u gibonów.
Leczenie.
Infekcje spowodowane "Chromobacterium violaceum" są rzadkie, dlatego brakuje badań klinicznych oceniających różne rodzaje terapii. Antybiotyki stosowane w leczeniu to: pefloksacyna, cyprofloksacyna, amikacyna i kotrimoksazol. Inne antybiotyki skuteczne w warunkach "in vitro" to: chloramfenikol i tetracyklina.
Na podstawie danych teoretycznych wobec ""Chromobacterium violaceum" nie będą aktywne penicyliny, cefalosporyny i aztreonam, aczkolwiek karbapenemy takie jak meropenem i imipenem mogą dawać pewien efekt.

</doc>
<doc id="1720282" url="https://pl.wikipedia.org/wiki?curid=1720282" title="Leki przeciwcukrzycowe">
Leki przeciwcukrzycowe



</doc>
<doc id="1720283" url="https://pl.wikipedia.org/wiki?curid=1720283" title="Naghsz-e Rostam">
Naghsz-e Rostam

Naghsz-e Rustam (Naksz-e Rostam, pers. "نقش رستم") – dolina położona w górach Zagros w Iranie, ok. 13 km na północny zachód od miasta Persepolis. W ścianach skalnych otaczających dolinę znajdują się, ozdobione reliefami, wykute komory grobowe, w których pochowano czterech perskich królów z dynastii Achemenidów: Dariusza I Wielkiego, Kserksesa I, Artakserksesa I i Dariusza II. Grobowce splądrowano w czasach Aleksandra Wielkiego. Znajduje się tu także kamienna wieża świątyni ognia z ok. V wiek p.n.e.

</doc>
<doc id="1720291" url="https://pl.wikipedia.org/wiki?curid=1720291" title="Obtest">
Obtest

Obtest – litewski zespół folk/blackmetalowy, założony w 1992 roku w Wilnie. Ich utwory mają teksty w języku litewskim, z wyjątkiem kilku wersji demo śpiewanych po angielsku. Tematyka tekstów nawiązuje do mitologii bałtyckiej. Zespół sam określa wykonywaną przez siebie muzykę jako „heathen war heavy metal”.

</doc>
<doc id="1720292" url="https://pl.wikipedia.org/wiki?curid=1720292" title="Chondrostoma oxyrhynchum">
Chondrostoma oxyrhynchum



</doc>
<doc id="1720293" url="https://pl.wikipedia.org/wiki?curid=1720293" title="Świnka terska">
Świnka terska



</doc>
<doc id="1720294" url="https://pl.wikipedia.org/wiki?curid=1720294" title="John Hollins">
John Hollins

John William Hollins (ur. 16 lipca 1946 w Guildford) – angielski piłkarz i trener piłkarski.
Początkowo zawodnik Chelsea. W 1965 roku wraz z nią zdobył Puchar Ligi Angielskiej, zaś pięć lat później wywalczył puchar kraju – zagrał w obu finałowych meczach z Leeds United. W sezonie 1970/1971 z londyńskim zespołem sięgnął po Puchar Zdobywców Pucharów – zagrał w pierwszym finałowym spotkaniu z Realem Madryt. W latach 1975–1979 był piłkarzem Queens Park Rangers, następnie przez cztery lata reprezentował barwy Arsenalu. W 1983 powrócił do Chelsea, w której rok później zakończył karierę. Łącznie w londyńskiej drużynie rozegrał 592 mecze i strzelił 64 gole. Ponadto w 1970 i 1971 roku został wybrany najlepszym graczem klubu.
Wystąpił w jednym meczu reprezentacji Anglii – 24 maja 1967 roku zagrał w towarzyskim spotkaniu z Hiszpanią.
W latach 1985–1988 był trenerem Chelsea, z którą w 1986 roku wygrał rozgrywki Full Members Cup (w 2009 internetowa wersja gazety Daily Mail umieściła finałowy mecz z Manchesterem City na 38. miejscu najwspanialszych finałów rozegranych na stadionie Wembley). W 1997 przez niecały miesiąc (od 11 listopada do 5 grudnia) prowadził Queens Park Rangers w czterech meczach. Następnie przez trzy lata był szkoleniowcem Swansea City. Pracował także w Rochdale, Stockport County, Crawley Town i Weymouth.
Odznaczony Orderem Imperium Brytyjskiego V klasy (MBE). Jego brat, Dave, również był piłkarzem.

</doc>
<doc id="1720295" url="https://pl.wikipedia.org/wiki?curid=1720295" title="Zala">
Zala



</doc>
<doc id="1720297" url="https://pl.wikipedia.org/wiki?curid=1720297" title="Wimbledon 2009 (gra mieszana)">
Wimbledon 2009 (gra mieszana)



</doc>
<doc id="1720298" url="https://pl.wikipedia.org/wiki?curid=1720298" title="Józef Ordyniec">
Józef Ordyniec

Józef Ordyniec (ur. 15 lipca 1902 w Czułczycach, zm. 18 marca 1950 w Zakopanem) – polski prawnik i nauczyciel, w latach 1947–1950 poseł na Sejm Ustawodawczy. 
Życiorys.
W młodości uczył się w szkole dla robotników i chłopów w Połtawie. Pracował jako sprzedawca gazet, rolnik oraz robotnik kanalizacyjny na Ukrainie (m.in. w Charkowie). Po powrocie do kraju i ukończeniu seminarium nauczycielskiego zatrudniony w Wielkopolsce w charakterze nauczyciela. Od 1928 studiował na Wydziale Prawa Uniwersytetu Poznańskiego. Po ukończeniu studiów został asystentem w Katedrze Filozofii Teorii Prawa. Studiował filozofię pod auspicjami prof. Kotarbińskiego. W 1935 przeniósł się do stolicy, gdzie rozpoczął pracę jako sędzia. Był członkiem Związku Młodych Prawników. 
Po zakończeniu wojny organizował wymiar sprawiedliwości w Polsce Ludowej. od 1945 pełnił obowiązki dyrektora Biura Personalnego Ministerstwa Sprawiedliwości. W 1949 uzyskał nominację na stanowisko prezesa Sądu Apelacyjnego w stolicy. Należał do Stronnictwa Demokratycznego, z ramienia którego uzyskał mandat posła na Sejm Ustawodawczy. Zginął śmiercią tragiczną w 1950. 
Żonaty z Janiną Bogucką-Ordyńcową.

</doc>
<doc id="1720299" url="https://pl.wikipedia.org/wiki?curid=1720299" title="Puls Miasta">
Puls Miasta

Puls Miasta – telewizyjny program informacyjny Telewizji Kujawy, który emitowany jest codziennie. Program powstał w 1995 roku.
Godziny emisji.
"Puls Miasta" emitowany jest o każdej pełnej godzinie, z tym że w godz. od 6.00-16.00 nadawany jest program z dnia poprzedniego. Od 17.20-0.00 emitowane są aktualne wydania.
Opis programu.
"Puls Miasta" trwa ok. 10-20 minut. Pokazywane są w nim najważniejsze informacje z Włocławka i okolic. W soboty i niedziele w "Pulsie Miasta" emitowane jest podsumowanie wydarzeń z całego tygodnia, wtedy program trwa od 60 do 80 minut.
Prezenterzy programu.
Dawniej:
Obecnie (od października 2012r.) program nie posiada prezenterów. W serwisie prezentowane są tylko materiały dziennikarzy.

</doc>
<doc id="1720302" url="https://pl.wikipedia.org/wiki?curid=1720302" title="Vlad V Młody">
Vlad V Młody



</doc>
<doc id="1720303" url="https://pl.wikipedia.org/wiki?curid=1720303" title="Vlad Dragomir">
Vlad Dragomir



</doc>
<doc id="1720304" url="https://pl.wikipedia.org/wiki?curid=1720304" title="Vlad VI Topielec">
Vlad VI Topielec



</doc>
<doc id="1720305" url="https://pl.wikipedia.org/wiki?curid=1720305" title="Vlad VII Vintila">
Vlad VII Vintila



</doc>
<doc id="1720306" url="https://pl.wikipedia.org/wiki?curid=1720306" title="Józef Wasowski">
Józef Wasowski

Józef Wasowski, właśc. Józef Wassercug (ur. 14 kwietnia 1885 w Płocku, zm. 21 października 1947 w Warszawie) – polski dziennikarz i wykładowca pochodzenia żydowskiego, w latach 1945–1947 poseł do Krajowej Rady Narodowej i na Sejm Ustawodawczy, przewodniczący Towarzystwa Przyjaźni Polsko-Radzieckiej w latach 1944–1945.
Życiorys.
Po ukończeniu gimnazjum realnego w Sosnowcu (1895–1902) wyjechał na studia do Paryża, gdzie kształcił się w Szkole Nauk Politycznych oraz Kolegium Nauk Społecznych (dyplom uzyskał w 1908). Początkowo pracował jako dziennikarz „Nowej Gazety” i „Niwy Polskiej”, założył też gazetę „Panteon”. W latach 1912–1915 stał na czele redakcji pisma „Izraelita. Pismo Polaków-Żydów”.
Po powrocie do Polski stale współpracował z „Nową Gazetą” oraz „Kurierem Polskim”. Był redaktorem naczelnym „Widnokręgu”. W 1914 został aresztowany przez władze carskie. Od 1917 do 1918 zatrudniony w Radzie Stanu, po odzyskaniu niepodległości był m.in. szefem wydziału prasowego w MSZ (do 1923).
Pod koniec 1918 roku wysłany do Lwowa wraz z dr. Leonem Chrzanowskim przez MSZ w celu zbadania pogromu na ludności żydowskiej dokonanego przez polskich żołnierzy i cywilów, jaki miał miejsce w dniach 22–24 listopada 1918 tuż po odbiciu miasta z rąk Ukraińców. Efektem ich pracy był raport z dnia 17 grudnia 1918.
W późniejszym czasie do 1932 był redaktorem naczelnym Polskiej Agencji Publicystycznej, która powstała z jego inicjatywy. Zakładał gazetę „Epoka”. Przez kilkanaście lat wykładał w Wyższej Szkole Dziennikarskiej w Warszawie, był członkiem zwyczajnym Towarzystwa WSD i wicedyrektorem Szkoły. W 1933 zakładał Ligę Reformy Obyczajów.
Podczas II wojny światowej zatrudniony przez ordynata Jana Zamoyskiego jako urzędnik w należącym do ordynacji nadleśnictwie w Lipie. Po 1944 pełnił obowiązki dyrektora departamentu w Ministerstwie Informacji i Propagandy. Był redaktorem naczelnym „Kuriera Codziennego”. Działał w Stronnictwie Demokratycznym, pełniąc funkcję wiceprezesa jego Rady Naczelnej. W 1945 został nominowany do Krajowej Rady Narodowej, dwa lata później uzyskał mandat posła do Sejmu Ustawodawczego. Był pierwszym w historii prezesem Towarzystwa Przyjaźni Polsko-Radzieckiej. Pełnił obowiązki wicedziekana Wydziału Dziennikarstwa Akademii Nauk Politycznych, stał również na czele Związku Zawodowego Dziennikarzy RP. Był wiceprezesem zarządu Polskiego Instytutu Prasoznawczego.
Od 1923 był członkiem warszawskiej loży „Kopernik” (ps. „Widz”). Dwukrotnie żonaty, w pierwszym małżeństwie z Austriaczką, 25 lipca 1920 wziął ślub z Marią Strońską, aktorką kabaretową ("Czarny Kot", "Qui Pro Quo") i teatralną.
Zmarł po długiej chorobie w październiku 1947, został pochowany na Starych Powązkach (kwatera 240-2-22). Postanowieniem prezydenta RP Bolesława Bieruta z 24 października 1947 został pośmiertnie odznaczony Krzyżem Komandorskim z Gwiazdą Orderu Odrodzenia Polski "w uznaniu wybitnych zasług położonych dla Demokracji Polskiej w dziedzinie publicystyki oraz pracy nad odbudową powojennego dziennikarstwa".
Ojciec Jerzego Wasowskiego, dziadek Grzegorza Wasowskiego.
Był w Częstochowie patronem ulicy (obecnie ulica gen. Janusza Gąsiorowskiego), która została zmieniona na podstawie ustawy z 1 kwietnia 2016 o zakazie propagowania komunizmu lub innego ustroju totalitarnego przez nazwy jednostek organizacyjnych, jednostek pomocniczych gminy, budowli, obiektów i urządzeń użyteczności publicznej oraz pomniki. Patronuje ulicy w Gdańsku (dzielnica Wrzeszcz).

</doc>
<doc id="1720307" url="https://pl.wikipedia.org/wiki?curid=1720307" title="Mistrzostwa Świata w Siatkówce Plażowej 1999">
Mistrzostwa Świata w Siatkówce Plażowej 1999

Rezultaty II MŚ w siatkówce plażowej, które odbyły się w Marsylii w dniach 19 - 24 lipca 1999 r.

</doc>
<doc id="1720308" url="https://pl.wikipedia.org/wiki?curid=1720308" title="Karol Miarka">
Karol Miarka



</doc>
<doc id="1720310" url="https://pl.wikipedia.org/wiki?curid=1720310" title="Mercy (album)">
Mercy (album)

Mercy – pierwszy solowy album Steve’a Jonesa wyprodukowany przez Neila Dorfsmana i wydany w 1987 roku przez firmę MCA. Utwór tytułowy z tej płyty został wykorzystany w serialu "Miami Vice".

</doc>
<doc id="1720311" url="https://pl.wikipedia.org/wiki?curid=1720311" title="Globigeryny">
Globigeryny

Globigeryny ("Globigerina", łac. "globus" - kula, "gerere" - nosić) - planktoniczny rodzaj otwornic o skorupce zbudowanej z kilku wydętych kulistych komór, pokrytych kolcami i ułożonych spiralnie. Taka struktura ułatwia unoszenie się na powierzchni morza. Kiedy organizm umiera, ich skorupki opadają na dno, tworząc, szczególnie w wypadku wielkich nagromadzeń, głębokomorski osad, zwany mułem globigerynowym

</doc>
<doc id="1720314" url="https://pl.wikipedia.org/wiki?curid=1720314" title="Biuletyn Ryterski">
Biuletyn Ryterski

Biuletyn Ryterski – periodyk o historii i współczesnym Rytrze i okolicy wydawany w latach 1995-2002. Wydawany był przez Stowarzyszenie Miłośników Rytra. Łącznie ukazało się 97 numerów.
Redaktorzy prowadzący: Stanisław Węglarz, Władysław Wnętrzak, Józef Kulig do 1998 roku, Marek Tokarczyk (1999-2000) i Andrzej Kolbusz (2000-2002). Tytuł nawiązywał do ukazującego się w latach 1990-1993 "Ryterskiego Biuletynu Informacyjnego" redagowanego i wydawanego przez Komitet Obywatelski w Rytrze.

</doc>
<doc id="1720315" url="https://pl.wikipedia.org/wiki?curid=1720315" title="Karol Miarka (młodszy)">
Karol Miarka (młodszy)

Karol Miarka zwany Młodszym (ur. 11 czerwca 1856 w Pielgrzymowicach, zm. 12 maja 1919 w Raciborzu) – polski drukarz i wydawca, działacz społeczny na Górnym Śląsku, walczący o utrzymanie polskości.
Życiorys.
Był synem Karola. Ukończył Gimnazjum w Cieszynie. Po swoim ojcu przejął drukarnię w Mikołowie, którą przekształcił w profesjonalny zakład poligraficzny. Drukował w masowych nakładach książki (w tym Mickiewicza, Słowackiego, Krasińskiego), kalendarze i śpiewniki i następnie rozprowadzał je wśród mieszkańców wsi i małych miasteczek. Za swoje publikacje pokazane na Wystawie Krajowej we Lwowie w 1894 r. otrzymał złoty medal. Mikołowska drukarnia Miarki wydawała także kalendarze. Bardzo dużą popularnością na Śląsku cieszył się "„Kalendarz Mariański”", który w 1898 roku osiągnął gigantyczny na ówczesne czasy nakład 100 tys. egzemplarzy. W 1910 sprzedał wydawnictwo koncernowi prasowemu Adama Napieralskiego. Od 1912 prowadził w Raciborzu Biuro Literacko-Wydawnicze.
Dnia 10 czerwca 1920 roku w wydawnictwie Karola Miarki wydrukowany został również pierwszy numer pisma satyrycznego Kocynder.

</doc>
<doc id="1720316" url="https://pl.wikipedia.org/wiki?curid=1720316" title="Kumulacja roszczeń">
Kumulacja roszczeń

Kumulacja roszczeń – sytuacja, w której powód jednym pozwem dochodzi kilku roszczeń przeciwko temu samemu pozwanemu. Łączenie roszczeń w jednym pozwie dopuszczalne jest pod warunkiem spełnienia wymagań przewidzianych w art. 191 Kodeksu postępowania cywilnego.
Jeżeli roszczenia są tego samego rodzaju powód może dochodzić jednym pozwem kilku roszczeń, jeżeli:
Jeżeli roszczenia są różnego rodzaju muszą zostać spełnione dodatkowe warunki:
O tym, czy roszczenia przedstawione przez powoda w jednym pozwie mogą być łącznie rozpoznane, decyduje sąd, do którego wpłynął pozew. Następstwem kumulacji roszczeń jest rozpoznanie ich w jednym postępowaniu i rozstrzygnięcie w jednym orzeczeniu.
Sąd może zarządzić oddzielną rozprawę co do poszczególnych roszczeń, jeżeli uzna to za celowe. Względy celowości mogą również zadecydować o wydaniu co do jednego z roszczeń wyroku częściowego.

</doc>
<doc id="1720317" url="https://pl.wikipedia.org/wiki?curid=1720317" title="Zygmunt Załęski">
Zygmunt Załęski

Zygmunt Załęski, ps. "Gnatowski", "Mazur" (ur. 13 lutego 1892 w Gnatach-Zarazach, zm. 12 stycznia 1966 w Warszawie) – polski działacz ruchu ludowego, poseł do Krajowej Rady Narodowej, na Sejm Ustawodawczy oraz na Sejm PRL II i III kadencji.
Życiorys.
Syn Franciszka. Jako uczeń szkoły średniej wziął udział w rewolucji 1905 roku. W młodości pracował przy budowie kolei na odcinku Herby-Kielce. Brał udział w powstaniach śląskich. W 1918 przystąpił do Polskiego Stronnictwa Ludowego „Wyzwolenie”. Od 6 marca 1921 do 7 marca 1922 zasiadał w zarządzie głównym tej partii. W 1924 ukończył studia na Wydziale Społecznym Szkoły Nauk Politycznych w Warszawie. Od 1925 do 1928 stał na czele Centralnego Związku Młodzieży Wiejskiej, a później (1928–1929) Związku Młodzieży Wiejskiej RP „Wici”. Był również sekretarzem Słowiańskiego Związku Młodzieży Wiejskiej. Podczas II wojny światowej działał w Stronnictwie Ludowym „Roch”, a po wojnie w Polskim Stronnictwie Ludowym. Był dyrektorem departamentu rolnictwa w Delegaturze Rządu RP na Kraj (1942–1944). Był członkiem komisji programowej i rolnej, później gospodarczo-rolnej Centralnego Kierownictwa Ruchu Ludowego. Po wyzwoleniu spod okupacji niemieckiej zasiadał w Krajowej Radzie Narodowej (od grudnia 1945), pełnił funkcję przewodniczącego Klubu Poselskiego PSL. 21 stycznia 1946 został wybrany w skład rady naczelnej PSL. W 1945 został kierownikiem Wydziału Rolnego Naczelnego Komitetu Wykonawczego PSL.
W 1947 uzyskał mandat posła na Sejm Ustawodawczy z okręgu Pruszków. Od 16 listopada 1947 do 28 kwietnia 1948 był zastępcą przewodniczącego klubu tzw. „odrodzonego PSL”. 19 maja 1949 został pozbawiony mandatu członka rady naczelnej PSL i wykluczony z partii. W 1950 został bezpodstawnie aresztowany, a 23 marca 1951 Sejm wyraził zgodę na jego aresztowanie. W 1953 został skazany na karę 12 lat pozbawienia wolności, po pół roku został warunkowo zwolniony z więzienia na okres leczenia, w 1956 został zrehabilitowany. W 1955 podjął pracę w Biurze Projektów Zagospodarowania Przestrzennego Wsi we Wrocławiu. W 1956 wstąpił do Zjednoczonego Stronnictwa Ludowego, od 17 grudnia 1956 był członkiem prezydium naczelnego komitetu ZSL, w którym zasiadał do 30 listopada 1959. W 1957 i 1961 obejmował mandat posła na Sejm PRL z okręgu Piaseczno, a następnie z okręgu Ciechanów, przez dwie kadencje był przewodniczącym Komisji Rolnictwa i Przemysłu Spożywczego. 
Od 1922 był mężem Zofii z Wańkowskich (zm. 1979), z którą miał syna Jana Henryka. 
Zmarł w Warszawie. Został pochowany na cmentarzu Powązkowskim w Warszawie (kwatera 286-5-22).

</doc>
<doc id="1720320" url="https://pl.wikipedia.org/wiki?curid=1720320" title="Fire and Gasoline">
Fire and Gasoline

Fire and Gasoline – drugi solowy album Steve’a Jonesa wydany w 1989 roku przez firmę MCA. Na płycie wystąpili gościnnie: Axl Rose („I Did U No Wrong”), Nikki Sixx („We're No Saints”), Billy Duffy i Ian Astbury.

</doc>
<doc id="1720324" url="https://pl.wikipedia.org/wiki?curid=1720324" title="Kazimierz Nadobnik">
Kazimierz Nadobnik

Kazimierz Marcin Józef Nadobnik (ur. 25 lutego 1913 we Lwowie, zm. 14 września 1981 w Warszawie) – polski działacz ludowy, poseł do Krajowej Rady Narodowej (1945–1947) i na Sejm Ustawodawczy (1947–1952).
Życiorys.
Urodził się w rodzinie w Marcina (1883–1953) i Bronisławy. 
Na stopień podporucznika został mianowany ze starszeństwem z 1 października 1937 i 12. lokatą w korpusie oficerów kawalerii. Pełnił służbę w 7 Pułku Strzelców Konnych Wielkopolskich w Biedrusku na stanowisku dowódcy plutonu w 1. szwadronie. Na tym samym stanowisku walczył w kampanii wrześniowej. 19 września został ranny. 1 października 1939 dostał się niemieckiej niewoli. Do 1 stycznia 1945 przebywał w Oflagu II C Woldenberg. 
W 1945 przez krótki okres wiceprezydent Poznania. Był wiceprezesem Zarządu Wojewódzkiego Stronnictwa Ludowego w Wielkopolsce oraz członkiem jego Rady Naczelnej. Zasiadał w Miejskiej Radzie Narodowej w Poznaniu (1945–1947). W 1945 mianowany posłem do KRN. Dwa lata później uzyskał mandat posła na Sejm Ustawodawczy z okręgu Gniezno (z listy Polskiego Stronnictwa Ludowego). Nie przystąpił do ZSL. W latach 1951–1956 więziony, następnie zrehabilitowany. Pochowany na cmentarzu Powązki Wojskowe w Warszawie (kwatera B22-5-20).

</doc>
<doc id="1720325" url="https://pl.wikipedia.org/wiki?curid=1720325" title="Marien Moreau">
Marien Moreau

Marien Moreau (ur. 25 października 1983 w Évreux) – francuski siatkarz, reprezentant Francji, występujący na pozycji atakującego. Od sezonu 2015/2016 występuje w drużynie Arago de Sète.
W 2012 roku otrzymał nagrodę dla najlepiej punktującego gracza (zdobył ponad 500 punktów) w rozgrywkach Pro A, w których zajął wówczas 3. miejsce z drużyną Arago de Sète.
Sukcesy.
Mistrzostwo Francji:
Puchar Francji:
Liga Mistrzów:
Superpuchar Francji:
Puchar Hiszpanii:
Mistrzostwo Hiszpanii:
Mistrzostwo Portoryko:
Mistrzostwo Niemiec:
Mistrzostwo Belgii:
Sukcesy reprezentacyjne.
Mistrzostwa Europy Juniorów:

</doc>
<doc id="1720326" url="https://pl.wikipedia.org/wiki?curid=1720326" title="Archidiecezja Chicago">
Archidiecezja Chicago

Archidiecezja Chicago (łac. "Archidioecesis Chicagiensis", ang. "Archdiocese of Chicago") – rzymskokatolicka archidiecezja ze stolicą w Chicago, w stanie Illinois, w Stanach Zjednoczonych.
Archidiecezja obejmuje hrabstwa Cook oraz Lake.
Na terenie archidiecezji żyje 962 zakonników i 1536 sióstr zakonnych. Ponadto w archidiecezji służy 652 diakonów stałych.
Metropolia.
Arcybiskup Chicago jest również metropolitą Chicago. Sufraganiami metropolii są diecezje:
Metropolia obejmuje w całości stan Illinois.
Historia.
Na pierwszej sesji Rady Baltimore ("Plenary Councils of Baltimore", XIX-wieczne spotkania amerykańskich biskupów rzymskokatolickich) uznano, że rosnąca liczba katolików w Chicago wymaga powstania biskupstwa ze stolicą w tym mieście. Za zgodą papieża Grzegorza XVI 28 listopada 1843 została erygowana diecezja Chicago. Wcześniej terytoria nowej diecezji (stan Illinois) wchodziły w skład diecezji Saint Louis (obecnie archidiecezja) i Vincennes (obecnie archidiecezja Indianapolis).
29 lipca 1853 powstała druga diecezja w stanie Illinois – Quincy (obecnie diecezja Springfield w Illinois), a 12 lutego 1875 kolejna – Peoria.
Dnia 10 września 1880 diecezja Chicago została podniesiona do godności archidiecezji.
W XX wieku powstały dwie kolejne diecezje, w skład których weszły parafie podlegające dotychczas arcybiskupom Chicago. 27 września 1908 – diecezja Rockford, a 11 grudnia 1948 diecezja Joliet w Illinois.
Biskupi Chicago.
Archidiecezja Chicago jest tzw. posto cardinalizio (z łac. miejsce kardynalskie), czyli diecezją, której ordynariusze zwyczajowo zostają mianowani kardynałami. Od abp. George Mundelein (1915–1939), który 24 marca 1924 został podniesiony do godności kardynalskiej, każdy kolejny arcybiskup Chicago był mianowany kardynałem.
Obecni biskupi Chicago:
Polonia.
Na terenie archidiecezji jest wiele polonijnych parafii. W każdą niedzielę w Chicago, odprawianych jest łącznie 87 mszy świętych w języku polskim.
Wydawany jest miesięcznik katolicki w języku polskim "Katolik".
Członek Polonii chicagowskiej Thomas Paprocki był biskupem pomocniczym archidiecezji Chicago. Zajął on miejsce innego Polaka Tadeusza Jakubowskiego, który przeszedł na emeryturę.
13 czerwca 2011 papież mianował Andrzeja Wypycha biskupem pomocniczym Chicago
Parafie.
Parafie archidiecezji opisane na Wikipedii:

</doc>
<doc id="1720327" url="https://pl.wikipedia.org/wiki?curid=1720327" title="Alute">
Alute

Alute (ur. 25 lipca 1854, zm. 27 marca 1875) – chińska cesarzowa, małżonka Tongzhi.
Pochodziła ze znanego mongolskiego lub mandżurskiego rodu. Jej ojcem był Chong Qi, jeden z wychowawców cesarza Tongzhi i członek Akademii Cesarskiej. Stryjowie ze strony ojca służyli w oddziałach Ośmiu Chorągwi. Otrzymała klasyczne wykształcenie – orientowała się w klasycznych tekstach konfucjańskich, dobrze opanowała sztukę kaligrafii. Monarchę poślubiła 16 października 1872. Niemal natychmiast po tym wydarzeniu doszło do pierwszej sprzeczki między Cixi a młodą władczynią. Niechęć między kobietami stopniowo się pogłębiała. Dawna regentka, obawiając się utraty wpływów, usiłowała skłonić syna do zainteresowania się nałożnicami, poleciła także eunuchom zorganizowanie szeregu erotycznych rozrywek dla monarchy. Wysiłki te okazały się jednak bezskuteczne. Pozycja Alute u boku cesarza systematycznie się umacniała. W ciągu ostatnich miesięcy jego życia troskliwie się nim opiekowała, co wpłynęło jeszcze na wzmocnienie więzi między małżonkami. Krótko przed śmiercią Tongzhi wydał edykt, w którym powierzył jej regencję. Nie został on jednak wprowadzony w życie, zniszczyła go bowiem Cixi.
Alute zmarła w niewyjaśnionych okolicznościach (być może popełniła samobójstwo zażywając dużą dawkę rtęci) kilka miesięcy po mężu.

</doc>
<doc id="1720328" url="https://pl.wikipedia.org/wiki?curid=1720328" title="Wimbledon 2009 (gra pojedyncza dziewcząt)">
Wimbledon 2009 (gra pojedyncza dziewcząt)



</doc>
<doc id="1720329" url="https://pl.wikipedia.org/wiki?curid=1720329" title="Willy Hanft">
Willy Hanft

Willy Hanft (ur. 8 grudnia 1888 w Hanowerze, zm. 19 lipca 1987 w Norymberdze) – niemiecki malarz.
Życiorys.
W latach 1908-1913 studiował malarstwo w Akademii Sztuk w Düsseldorfie ("Kunstakademie Düsseldorf") pod kierunkiem profesorów Adolfa Männchena, Willego Spatza i Dietricha. W latach 1920–1940 tworzył we własnej pracowni w dzielnicy Drezna - Blasewitz, oraz w Düsseldorfie. W latach 1938–1944 jego prace wystawiano regularnie na Wielkiej Niemieckiej Wystawie Sztuki ("Grosse Deutsche Kunstausstellung"), prezentująca „Sztukę III Rzeszy”, zgodną z linią ideologiczną III Rzeszy) w Monachium:
Biorąc pod uwagę ilość i zakres tematyki stworzonych przez niego pejzaży należy wyciągnąć wniosek iż tworzył w wielu miejscach, lecz szczególnie w obszarze alpejskim.
W 1943 został w wyniku pomyłki wymieniony jako zmarły. W latach 1945–1952 tworzył przede wszystkim w Dreźnie, w lipcu 1952 przeprowadził się do śródmieścia Drezna. W 1977 owdowiał, w 1979 zawarł związek małżeński z Wilhelminą Meyer z Zirndorfu. W maju 1983 przeprowadził się do Norymbergi, gdzie zmarł w 19 lipca 1987.
Podstawą jego twórczości były pejzaże oraz martwe natury z kwiatami. Pod względem techniki malarskiej koncentrował się na technice malarstwa olejnego.

</doc>
<doc id="1720331" url="https://pl.wikipedia.org/wiki?curid=1720331" title="Perpetual Flame">
Perpetual Flame

Perpetual Flame – szesnasty studyjny album szwedzkiego gitarzysty Yngwiego Malmsteena. Muzyka zawarta na nim to typowy dla Malmsteena szybki i melodyjny metal nawiązujący do muzyki poważnej. Na płycie prezentuje się nowy wokalista – Tim "Ripper" Owens. Jest to również pierwszy album muzyka wydany przez jego własną wytwórnie muzyczną Rising Force Records.
Lista utworów.
muzyka i słowa: Yngwie Malmsteen

</doc>
<doc id="1720334" url="https://pl.wikipedia.org/wiki?curid=1720334" title="Herb Encampu">
Herb Encampu

Herb Encampu przedstawia na rombowej tarczy czerwony (purpurowy) pas, dzielący tarczę na dwa pola. W polu górnym błękitnym znajdują się srebrne góry, a w polu dolnym błękitnym dwa złote klucze. Nad tarczą siedem złotych gwiazd.
Herb przyjęty został 28 października 1991 roku. Gwiazdy nad tarczą symbolizują parafie Andory. Środkowa większa gwiazda to parafia Encamp leżąca w środku Andory. Klucze to symbol św. Piotra, pochodzą z fresku w kościele Santa Roma de Les Bons. Purpurowy pas - to szlachetność, kultura i duchowość mieszkańców. Góry to górskie położenie parafii.

</doc>
<doc id="1720335" url="https://pl.wikipedia.org/wiki?curid=1720335" title="Olev Laanjärv">
Olev Laanjärv

Olev Laanjärv (ur. 11 marca 1942 w Haapsalu, zm. 28 lutego 2007 w Tallinnie) – estoński polityk, przedsiębiorca, samorządowiec, minister spraw wewnętrznych w latach 1990–1992.
Życiorys.
W 1965 ukończył studia ekonomiczne w Instytucie Politechnicznym w Tallinnie, a w 1972 studia prawnicze w akademii działającej przy Ministerstwie Spraw Wewnętrznych ZSRR.
W latach 1965–1990 pracował w strukturach MSW Estońskiej SRR, m.in. jako oficer śledczy oraz dyrektor departamentu. Od 1990 do 1992 pełnił funkcję ministra spraw wewnętrznych w rządzie Edgara Savisaara.
Po odejściu z resortu przeszedł do sektora prywatnego. Pracował w porcie w Tallinnie: w latach 1992–1995 kierował służbą ochrony, a od 1995 do 1999 był dyrektorem administracyjnym. Od 2000 był członkiem kierownictwa spółek akcyjnych AS Lilto i AS Securitas.
W 2001 objął funkcję naczelnika tallińskiej dzielnicy Lasnamäe. Dwa lata później został wybrany do Riigikogu X kadencji z ramienia Estońskiej Partii Centrum, do której należał od 1995. W 2004 wystąpił z partii i jej frakcji parlamentarnej.
W latach 1989–1993 i 2002–2005 zasiadał w radzie miejskiej Tallinna.

</doc>
<doc id="1720339" url="https://pl.wikipedia.org/wiki?curid=1720339" title="Grande Casse">
Grande Casse

Grande Casse – szczyt w Alpach Graickich, części Alp Zachodnich. Leży we wschodniej Francji w regionie Owernia-Rodan-Alpy. Należy do masywu Vanoise, którego jest najwyższym szczytem. Szczyt można zdobyć ze schroniska Refuge Félix Faure (2516 m).
Pierwszego wejścia dokonali William Mathews, Michel Croz i E. Favre 8 sierpnia 1860 r.

</doc>
<doc id="1720340" url="https://pl.wikipedia.org/wiki?curid=1720340" title="Medal UNDOF">
Medal UNDOF

Medal UNDOF został ustanowiony w czerwcu 1974 r. Może być przyznany zarówno personelowi wojskowemu jak i cywilnemu pełniącemu służbę pod auspicjami ONZ w rejonie Syrii i Izraela.
Każdemu przysługuje tylko jeden medal, który może zostać przyznany po pierwszych 90 dniach służby w rejonie misji. Po każdych następnych 180 dniach przysługuje srebrna cyfra, która wpinana jest w baretkę medalu.
Symbolika kolorów:

</doc>
<doc id="1720345" url="https://pl.wikipedia.org/wiki?curid=1720345" title="Ólafur Arnalds">
Ólafur Arnalds

Ólafur Arnalds (ur. 3 listopada 1986 w Mosfellsbær) – islandzki multiinstrumentalista oraz producent muzyczny.
Kariera.
Początki i współpraca z Heaven Shall Burn.
Grał w zespołach hardcore/metalowych, w tym m.in. w Fighting Shit i Celestine.
Stał się znany szerszej publiczności w 2004, po wydaniu albumu niemieckiego zespołu Heaven Shall Burn, zatytułowanego "AntiGone", na którym znalazły się skomponowane przez niego trzy utwory instrumentalne na fortepian i smyczki, tj. „Echoes [Intro]”, „Rìsandi Von [Outro]” i „Deyjandi Von [Outro]”. W 2005 na płycie, pt. "The Split Program II" znalazł się stworzony przez niego utwór "Nyfadd Von", następnie współpracował z zespołem nad ich płytami: "" (2008) i "Invictus (Iconoclast III)" (2010).
Kariera solowa.
12 października 2007 wydał swój pierwszy autorski album, zatytułowany "Eulogy for Evolution". W 2008 nagrał EP-kę, pt. "Variation of Static". W tym samym roku udał się w trasę koncertową z muzykami grupy Sigur Rós. Wystąpił wówczas również w Polsce, a jego koncert odbył się 20 sierpnia 2008 w Warszawie. 10 listopada zagrał drugi koncert w Polsce, tym razem w Poznaniu.
W kwietniu 2009 przez siedem dni komponował i publikował w Internecie kolejno jeden utwór. Piosenki wydał 31 sierpnia 2009 w formie płyty, pt. "Found Songs". Wcześniej, tj. 9 sierpnia 2009 po raz trzeci zagrał koncert w Polsce, występując podczas Off Festivalu w Mysłowicach.
4 grudnia 2009 ukazała ścieżka dźwiękowa do produkcji baletowej "Dyad 1909" autorstwa Wayne'a McGregora, którą stworzył wspólnie z Barði Jóhannson z grupy Bang Gang.
Muzyka z jego utworu "Fok" została wykorzystana w oficjalnym materiale promocyjnym wideo kampanii o nazwie "WaSH", organizowanej przez belgijską filię organizaacji UNICEF.
31 maja 2010 wydał kolejny solowy album, pt. "...And They Have Escaped the Weight of Darkness". Również w 2010 zagrał kolejną trasę koncertową, obejmującą cztery występy w Polsce: 11 listopada w poznańskiej "Scenie Na Piętrze", 12 listopada – w Centrum Sztuki Współczesnej w Warszawie, 13 listopada – w "Firleju" we Wrocławiu i 14 listopada – w katowickiej "Hipnozie".
3 października 2011 ponownie rozpoczął projekt polegający na codziennym komponowaniu i publikowaniu utworów przez cały tydzień w Internecie. Płyta, pt. "Living Room Songs", ukazała się 5 grudnia 2011.
Kiasmos - współpraca z Janusem Rasmussenem.
Od 2009 razem z Janusem Rasmussenem tworzy duet Kiasmos, projekt tworzący i grający minimalistyczne eksperimental techno. W 2012 wydali minialbum "Thrown", a w 2014 – debiutancki album długogrający, pt. "Kiasmos". Kolejne wydawnictwa to: "Looped" (2015) oraz "Swept" (2015).
15 kwietnia 2016 wystąpił w warszawskim klubie Progresja Music Zone. Podczas koncertu towarzyszył mu Janus Rasmussen.

</doc>
<doc id="1720346" url="https://pl.wikipedia.org/wiki?curid=1720346" title="Matylda Kretkowska">
Matylda Kretkowska

Matylda Kretkowska z domu Gutkowska (ur. 7 listopada 1917 w Charkowie, zm. 11 marca 1988 w Warszawie) – działaczka socjalistyczna i niepodległościowa. Ppor. "Magda".
Życiorys.
Córka działacza socjalistycznego Jana Gutkowskiego. W 1918 rodzina powróciła do Warszawy, gdzie Kretkowska ukończyła szkołę powszechną, a w latach 1932 - 1937 Państwową Szkołę Przemysłową Żeńską. Do 1939 pracowała jako krawcowa w Spółdzielni Pracy „Inicjatywa”.
Z inspiracji brata Tadeusza, w 1930 wstąpiła do Czerwonego Harcerstwa TUR w Warszawie. Od 1933 kierowała XXI Gromadą żeńską na Czerniakowie. Od 1936 była hufcową Hufca Śródmieście i członkinią Rady Hufca w Warszawie. Od 1938 została członkinią Rady Głównej Czerwonego Harcerstwa TUR. Od 1933 była również członkiem zarządu koła OM TUR i dzielnicowej organizacji PPS.
We wrześniu 1939  wraz z innymi Czerwonymi harcerzami pracowała jako sanitariuszka w punkcie PCK, działała w Stołecznym Komitecie Samopomocy Społecznej.
Od października 1939 uczestniczka grupy konspiracyjnej Barykada Wolności, współpracownik „Biuletynu Informacyjnego” SZP. Na polecenie Stanisława Dubois koordynowała prace drukarni i organizacji kolportażu.
Od czerwca 1941 po wyjściu za mąż, za działacza Czerwonego Harcerstwa TUR Józefa Kretkowskiego wyjechała do Białej Podlaskiej. Oboje działali tam w konspiracji organizacji Polscy Socjaliści. Współorganizowała komitet okręgowy RPPS Podlasie. W latach 1943 - 1944 była łącznikiem z Komitetem Centralnym RPPS oraz odpowiadała za pracę polityczną w Milicji Ludowej RPPS i PAL. Od października 1944 zamieszkiwała wraz z mężem w Grójcu, gdzie w styczniu 1945 została ranna w trakcie bombardowania.
Od 1945 członek „lubelskiej” PPS awansowana do stopnia podporucznika. Weszła do Rady Kobiet CKW PPS. Od maja 1945 do maja 1946 pracowała w Komitecie PPS w Płocku, była również sekretarzem redakcji wydawanego przez PPS w Płocku „Robotnika Mazowieckiego”. Następnie wraz z mężem przeniosła się do Olsztyna, gdzie do lipca 1947 była sekretarzem okręgu Związku Zawodowego Pracowników Spółdzielczości.
Po przeprowadzce do Warszawy pełniła funkcję instruktora, w wydziale prasowym Zarządu Głównego Związku Zawodowego Pracowników Spółdzielczości. Od 1949 do 1952 pracowała w centrali „Samopomocy Chłopskiej”. Później kierowała działami kadr w Instytucie Przemysłu Skórzanego i Warszawskich Zakładach Garbarskich.
Była członkiem PZPR. W latach 1950 - 1952 wchodziła w skład Komitetu dzielnicowego na Żoliborzu. 
W latach 1965 - 1973 r. pracowała w biurze kadr Polskiej Akademii Nauk. W związku z udziałem syna w wydarzeniach marcowych w 1968 została ukarana naganą partyjną.
Od początku lat sześćdziesiątych współpracowała z Wojciechem Ziembińskim, uczestnicząc m.in. w licznych akcjach plakatowych. 
W latach siedemdziesiątych i osiemdziesiątych była współpracownikiem KOR, KSS „KOR”, Niezależnej Oficyny Wydawniczej uczestniczyła w wydawaniu „Biuletynu Informacyjnego” i „Robotnika” KOR. Sporządzała makiety i matryce dla wielu pism, poczynając od „Komunikatu” KOR. Uczyła technik drukarskich.
Po 13 grudnia 1981 przez kilka lat pracowała na rzecz „Tygodnika Mazowsze”, „Praworządności” i wielu innych pism podziemia, przepisując na maszynie rękopisy i maszynopisy na matryce.
Od 1987 współpracowała z nielegalną PPS. Uczestniczyła w redagowaniu wychodzącego w Płocku „Robotnika Mazowieckiego. Umarła nad makietą „Robotnika”.
Po jej śmierci w 1988 płockie wydawnictwa PPS do 1990 sygnowane były jako Wydawnictwo im. Matyldy Kretkowskiej „Magdy”.
Odznaczona w 1947 Krzyżem Grunwaldu III klasy, Krzyżem Partyzanckim i Krzyżem Kawalerskim Orderu Odrodzenia Polski w 1973.
W czerwcu 2008 Prezydent RP Lech Kaczyński, nadał jej pośmiertnie Krzyż Komandorski Orderu Odrodzenia Polski, jako współpracowniczce Niezależnej Oficyny Wydawniczej „za wybitne zasługi w działalności na rzecz przemian demokratycznych w Polsce”.
Jej synem był Sławomir Kretkowski, filmowiec, uczestnik wydarzeń marcowych w 1968, skazany wówczas na 1,5 roku więzienia. Współpracownik KOR.

</doc>
<doc id="1720347" url="https://pl.wikipedia.org/wiki?curid=1720347" title="Jean-Philippe Sol">
Jean-Philippe Sol

Jean-Philippe Sol (ur. 1 stycznia 1986 roku w Aurillac) – francuski siatkarz; reprezentacji Francji, grający na pozycji środkowego. 
Sukcesy klubowe.
Mistrzostwo Francji:
Puchar Challenge:
Sukcesy reprezentacyjne.
Mistrzostwa Europy:

</doc>
<doc id="1720348" url="https://pl.wikipedia.org/wiki?curid=1720348" title="Oddział Polskiego Towarzystwa Turystyczno-Krajoznawczego przy Pratt&amp;Whitney Rzeszów">
Oddział Polskiego Towarzystwa Turystyczno-Krajoznawczego przy Pratt&amp;Whitney Rzeszów

Oddział PTTK przy Wytwórni Sprzętu Komunikacyjnego „PZL-Rzeszów” (dawniej Oddział Polskiego Towarzystwa Turystyczno-Krajoznawczego przy WSK „PZL-Rzeszów”) – jednostka organizacyjna PTTK działająca w Rzeszowie na terenie zakładu Pratt&amp;Whitney Rzeszów (dawna nazwa: Wytwórnia Sprzętu Komunikacyjnego „PZL-Rzeszów”). Posiada osobowość prawną i własny statut, oparty o Statut ZG PTTK.
Lata 50..
Działalność Oddziału PTTK przy WSK ma długą historię, jej początki sięgają lat 50. XX wieku. W roku 1955 będąc kołem zakładowym w strukturach Oddziału Miejskiego w Rzeszowie, prowadził szeroką działalność, nadając w radiowęźle zakładowym pogadanki radiowe, wydając komunikaty oraz prowadząc wystawy umieszczane w 10 gablotach krajoznawczych. W roku 1959 w kole PTTK przy WSK działało dynamicznie aż 256 członków. Koło posiadało wówczas własną wypożyczalnię sprzętu i zajmowało się propagowaniem aktywnej turystyki, takiej jak:
Lata 60..
W formie koła stowarzyszenie działało do końca roku 1962. Za oficjalną datę powstania samodzielnego Oddziału przyjmujemy styczeń 1963 r., kiedy to powołano z koła samodzielny Oddział PTTK przy WSK. W chwili przeobrażenia Oddział liczył 372 członków. Spowodowało to znaczne uszczuplenie szeregów Oddziału Miejskiego PTTK w Rzeszowie.
Lata współczesne.
W styczniu 2009 zakończył się 45. jubileuszowy rok działalności Oddziału przy WSK. W rok 46. Oddział wkroczył z 86 członkami, spośród których 54 to pracownicy WSK, emeryci i ich członkowie rodzin.

</doc>
<doc id="1720349" url="https://pl.wikipedia.org/wiki?curid=1720349" title="Mont Pourri">
Mont Pourri

Mont Pourri – szczyt w Alpach Graickich, części Alp Zachodnich. Leży we wschodniej Francji w regionie Owernia-Rodan-Alpy. Należy do masywu Vanoise. Szczyt można zdobyć ze schroniska Refuge du Mont Pourri (2374 m). Należy do Parku Narodowego Vanoise.
Pierwszego wejścia dokonał Michel Croz w 1861 r.

</doc>
<doc id="1720350" url="https://pl.wikipedia.org/wiki?curid=1720350" title="Herb Canillo">
Herb Canillo

Herb parafii Canillo – herb jednej z 7 parafii Andory – Canillo
Przedstawia on na owalnej tarczy mapę Andory z zaznaczonym na niej kolorem pomarańczowym obszarem parafii. Nad mapą widnieje średniowieczny kościół (jest to Sant Joan de Casettes z XI wieku zbudowany w lombardzkim stylu romańskim) z dzwonnicą z trzema parami czarnych okien. U podstawy umieszczone są skrzyżowane gałązki wawrzynu.

</doc>
<doc id="1720352" url="https://pl.wikipedia.org/wiki?curid=1720352" title="Shut Up (album LaFee)">
Shut Up (album LaFee)

Shut Up – trzeci, pierwszy anglojęzyczny album niemieckiej wokalistki rockowej LaFee. Wydany został 27 czerwca 2008 roku. Pierwszy singiel "Shut Up" miał swoją premierę 30 maja na festiwalu "The Dome". Piosenki znajdujące się na albumie są przetłumaczonymi utworami z dwóch poprzednich płyt wokalistki: LaFee (2006) i Jetzt Erst Recht (2007).

</doc>
<doc id="1720354" url="https://pl.wikipedia.org/wiki?curid=1720354" title="René Le Senne">
René Le Senne

René Le Senne(ur. 8 lipca 1882 w Elbeuf-sur-Seine, zm. 1 października 1954 w Neuilly-sur-Seine) – filozof francuski uznawany za przedstawiciela filozofii ducha. Zajmował się także psychologią.
Życie.
René le Senne urodził się w 1882 roku w Elbeuf-sur-Seine. Okres licealny (1896-1899) spędził w Paryżu, uczęszczał do liceum Condorceta. Od 1903, do 1906 roku uczył się w École Normale, gdzie poznał między innymi Léona Brunschvicga. W 1912 ożenił się z Cécile Alier. W 1915 roku został zmobilizowany, jednak, z powodu choroby, został przesunięty do służb pomocniczych. Do 1923 roku uczył w liceum Thieres de Marseille, później przeniósł się do placówek paryskich – uczył między innymi Simone Weil. W 1931 obronił doktorat na podstawie rozprawy "Le devoir" i rozprawy uzupełniającej "Le mensonge et le caractère". W latach 1931-1941 wykładał w École normale supérieure. Od 1934, wraz z Luisem Lavellem, wydawał serię Philosophie de l'Esprit. W latach 1942-1952 był profesorem Sorbony. W 1947 roku uzyskał doktorat "honoris causa" uniwersytetu w Louvain. W 1951 otrzymał Legię Honorową. Od 1952 był na emeryturze. Zmarł w 1954 roku.

</doc>
<doc id="1720355" url="https://pl.wikipedia.org/wiki?curid=1720355" title="Dent Parrachée">
Dent Parrachée

Dent Parrachée – szczyt w Alpach Graickich, części Alp Zachodnich. Leży we wschodniej Francji w regionie Owernia-Rodan-Alpy. Należy do masywu Vanoise. Szczyt można zdobyć ze schroniska Refuge de la Dent Parrachée (2511 m). Należy do Parku Narodowego Vanoise.

</doc>
<doc id="1720362" url="https://pl.wikipedia.org/wiki?curid=1720362" title="Grande Motte">
Grande Motte

Grande Motte – szczyt w Alpach Graickich, części Alp Zachodnich. Leży we wschodniej Francji w regionie Owernia-Rodan-Alpy. Należy do masywu Vanoise. Szczyt można zdobyć ze schroniska Refuge du Palet (2587 m) lub Refuge de la Leisse (2487 m). Należy do Parku Narodowego Vanoise.
Pierwszego wejścia dokonali Cuthbert, Blandford i Rowsell w 1864 r.

</doc>
<doc id="1720363" url="https://pl.wikipedia.org/wiki?curid=1720363" title="Fryderyk Holenderski">
Fryderyk Holenderski

Fryderyk, książę Niderlandów, właśc.: Wilhelm Fryderyk Karol, nid. Willem Frederik Karel (ur. 28 lutego 1797 w Berlinie, zm. 8 września 1881 w Wassenaar) – książę holenderski z dynastii Orańskiej-Nassau, admirał floty.
Życiorys.
Urodził się jako drugi żyjący syn Wilhelma VI Orańskiego (późniejszego króla Zjednoczonych Niderlandów (tzn. Holandii i Belgii oraz wielkiego księcia Luksemburga Wilhelma I) i jego żony Wilhelminy Pruskiej. Jego starszym bratem był przyszły król Holandii i wielki książę Luksemburga Wilhelm II.
Wychowywany na berlińskim dworze walczył w kampanii 1813 roku. Następnie wstąpił do armii holenderskiej. Po utworzeniu decyzją kongresu wiedeńskiego w 1815 roku Zjednoczonego Królestwa Niderlandów pełnił wiele ważnych funkcji politycznych i wojskowych. W latach 1826–1829 był ministrem wojny. Przyjęty w 1816 roku do loży masońskiej został w latach 60. wybrany Wielkim Mistrzem Wielkiego Wschodu Niderlandów.
Małżeństwo i dzieci.
21 maja 1825 w Berlinie poślubił swoją kuzynkę – księżniczkę pruską Ludwikę. Para miała czworo dzieci:

</doc>
<doc id="1720364" url="https://pl.wikipedia.org/wiki?curid=1720364" title="Herb Ordino">
Herb Ordino

Herb Ordino – herb przedstawia na tarczy francuskiej u góry w polu błękitnym dwie srebrne góry. Pod nimi złota krokiew, na której umieszczone są (od prawej heraldycznie) czerwony kościół, czerwona sosna (pośrodku) i czerwona krowa z błękitnym dzwonkiem (po lewej). Pod złotą krokwią druga krokiew czerwona, na której znajdują się srebrny kwiat róży, otwarta księga (pośrodku) i złota litera O. U podstawy (w trójkącie) w polu błękitnym srebrne źródło. Tarcza okolona jest gałązkami wawrzynu.
Kościół to XII wieczny romański kościół Sant Marti de la Cortinada. Czerwona krowa z dzwonkiem to herb francuskiego hrabstwa Bearn (z herbu Andory). Kwiat róży nawiązuje do obchodzonego tutaj w pierwszą niedzielę lipca "święta róż". Otwarta księga to "Manuel Digest" z 1748, historia Andory autorstwa Antoniego Fiter i Rossell który urodził się w Ordino w 1706 roku. Złota litera O to pierwsza litera nazwy parafii i rzeźba "Ordino Arcalis 91" autorstwa włoskiego artysty Mauro Staccioli.

</doc>
<doc id="1720365" url="https://pl.wikipedia.org/wiki?curid=1720365" title="In the Halls of Awaiting">
In the Halls of Awaiting

In the Halls of Awaiting – pierwszy album studyjny fińskiej grupy muzycznej Insomnium.

</doc>
<doc id="1720368" url="https://pl.wikipedia.org/wiki?curid=1720368" title="Lüchow (Wendland)">
Lüchow (Wendland)

Lüchow (Wendland) – miasto powiatowe w Niemczech, w kraju związkowym Dolna Saksonia. Jest siedzibą powiatu Lüchow-Dannenberg i jednocześnie administracji gminy zbiorowej Lüchow (Wendland). Ma charakterystyczną zabudowę zabytkowego centrum miasta z budynkami o konstrukcji i fasadach muru pruskiego. 
Położenie geograficzne.
Lüchow (Wendland) leży w południowej części powiatu Lüchow-Dannenberg. Przez środek miasta płynie rzeka Jeetzel, lewy dopływ Łaby. W obszarze miasta można wyróżnić jeszcze kilka akwenów. Są to "Lübelner Mühlenbach", lewy dopływ Jeetzel, "Alte Jeetzel", odnoga Jeetzel, kanały: "Luciekanal" i "Königshorster Kanal". Ponadto jest wiele małych cieków wodnych oraz rowów melioracyjnych.
Podział miasta.
Miasto Lüchow (Wendland) składa się z wielu dzielnic. Były to przed reformą obszarów gminnych w 1972 samodzielne miejscowości: "Beutow", "Bösel", "Gollan", "Grabow", "Jeetzel", "Kolborn", "Krautze", "Künsche", "Loge", "Lübeln", "Lüchow", "Lüsen", "Müggenburg", "Plate", "Rantzau", "Reddebeitz", "Reetze", "Rehbeck", "Saaße", "Satemin", "Seerau", "Tarnitz" i "Weitsche".
Historia.
Lüchow (Wendland) było po raz pierwszy wzmiankowane w 1158, a prawa miejskie otrzymało w 1293. Tereny, na których leży miasto, zasiedlało już od VII wieku n.e. plemię Drzewian należące do Słowian połabskich. Również nazwa miejscowości pochodzi od pierwotnej nazwy słowiańskiej, która brzmiała prawdopodobnie "Ljugow" lub "Lugow". 
Na tych terenach ustanowione było hrabstwo Lüchow, które istniało w okresie 1044 – 1320. Było blisko powiązane ze Starą Marchią i Brandenburgiem. Po rozwiązaniu hrabstwa w 1320 Lüchow stał się częścią Księstwa Brunszwiku i Lüneburga aż do 1815, kiedy wraz ze wspomnianym księstwem został włączony do Księstwa Elektorskiego Hanower, które było Królestwem Hanoweru od tego roku a od 1866 pruską prowincją.
Transport.
Lüchow (Wendland) znajduje się od wieków na uboczu szlaków komunikacyjnych. Z tego powodu są duże odległości do autostrad lub dróg szybkiego ruchu. Do metropolii hamburskiej można dojechać autostradą A39 (dawna A250), ale żeby ją osiągnąć należy jechać 67 km drogą krajową B248 do Dannenberg (Elbe) a potem drogą B216. Jeszcze dalej jest do południowego odcinka autostrady A39. Żeby do niej dotrzeć, należy jechać 75 km drogą B248 do Wolfsburga. W mieście krzyżują się dwie drogi krajowe B248 z Northeim do Dannenberg (Elbe) i B493 z Uelzen do Schnackenburga. 
W Lüchow (Wendland) znajdował się kiedyś port rzeczny na rzece Jeetzel, z którego transportowano rolne towary do Hamburga przez Jeetzel i Łabę.

</doc>
<doc id="1720373" url="https://pl.wikipedia.org/wiki?curid=1720373" title="Herb La Massany">
Herb La Massany

Herb La Massany, parafii Andory, przedstawia na tarczy francuskiej obrzeżonej czerwono, dwudzielnej w słup, w polu prawym złotym trzy pionowe błękitne faliste pasy. Pole lewe jest szachowane złoto czerwono na 15 pól. Pośrodku tarczy jest zielone drzewo sosny. Tarcza okolona jest gałęziami dębowymi.
Herb przyjęty został w 1976 roku. Trzy faliste pasy to rzeki Riu d’Arinsal, Riu Montaner i Riu de Pal. Szachownica nawiązuje do herbu comarca Alto Urgell (Katalonia).

</doc>
<doc id="1720376" url="https://pl.wikipedia.org/wiki?curid=1720376" title="Rozgrywki">
Rozgrywki

Rozgrywki (ang. "State of Play") – brytyjski 6-odcinkowy serial telewizyjny, wyemitowany w 2003 roku w telewizji BBC One (w Polsce w 2009 roku w TVP1).
Scenarzystą serialu jest Paul Abbot, reżyserem David Yates. W rolach głównych wystąpili: David Morrissey, John Simm, Kelly Macdonald, Polly Walker, Bill Nighy i James McAvoy. "Rozgrywki" opowiadają historię dziennikarskiego śledztwa w sprawie śmierci młodej kobiety, uwikłanej w romans z angielskim parlamentarzystą.
Serial został bardzo pozytywnie oceniony przez widzów i krytykę, otrzymał w 2004 roku 3 nagrody BAFTA (m.in. dla Billa Nighy za najlepszą rolę męską w serialu telewizyjnym) i kilkanaście innych wyróżnień. Na jego podstawie powstał w 2009 roku hollywoodzki film kinowy, w Polsce wyświetlany pod tytułem "Stan gry".

</doc>
<doc id="1720377" url="https://pl.wikipedia.org/wiki?curid=1720377" title="Grzybinkowate">
Grzybinkowate

Grzybinkowate, grzybinki (Leiodidae) – rodzina chrząszczy. Zalicza się do niej około 2000 opisanych przez naukę gatunków. Kształt osobnika jest zwykle globularny, rzadziej wydłużony. Osiągają one rozmiary małe lub bardzo małe (do 10 mm). Większość gatunków posiada pałeczkowate czułki.
Larwy i imago pożywiają się na grzybach w gnijącej roślinności lub szczątkach zwierzęcych. Niektóre gatunki zamieszkują w ptasich gniazdach.
Przedstawiciele tej rodziny występują w całej Europie z wyjątkiem północnych jej krańców oraz w całej Azji, Ameryce Północnej i Afryce Północnej.
Systematyka.
Do rodziny tej należy 6 podrodzin:

</doc>
<doc id="1720382" url="https://pl.wikipedia.org/wiki?curid=1720382" title="Pomór królików">
Pomór królików



</doc>
<doc id="1720383" url="https://pl.wikipedia.org/wiki?curid=1720383" title="Philippe Paul de Ségur">
Philippe Paul de Ségur

Philippe Paul de Ségur (ur. 4 listopada 1780 w Paryżu, zm. 25 lutego 1873 tamże) – hrabia, historyk i generał francuski, uczestnik szarży pod Somosierrą, Kawaler Krzyża Wielkiego Legii Honorowej.
Pochodził z rodziny o tradycjach wojskowych i patriotycznych. Ojciec Louis Philippe de Ségur, był francuskim historykiem i dyplomatą. Dziadek Philippe-Henri de Ségur był marszałkiem Francji i ministrem do spraw wojny. Pradziadek François Henri de Ségur był porucznikiem i generalnym inspektorem kawalerii i dragonów francuskich.
25 września 1806 ożenił się z Antoinette Charlotte le Gendre de Luçay (ur. 1787, zm. 1813) i doczekał się z nią trojga dzieci:
Po raz drugi ożenił się w 1826 w Paryżu. Jego drugą żoną została Marie Françoise Louise Célestine de Vintimille de Luc (ur. 1787, zm. 1862), poprzednio żona Jeana, hrabiego Greffulhe. Doczekał się z nią dwóch córek:

</doc>
<doc id="1720390" url="https://pl.wikipedia.org/wiki?curid=1720390" title="Kościół Trójcy Przenajświętszej w Borkowie">
Kościół Trójcy Przenajświętszej w Borkowie

Kościół Trójcy Przenajświętszej w Borkowie – zabytkowy kościół katolicki w Borkowie. Jest kościołem parafialnym (parafia pw. Trójcy Przenajświętszej) i należy do diecezji łomżyńskiej (Dekanat Kolno). Powstał w latach 1923–1932.

</doc>
<doc id="1720393" url="https://pl.wikipedia.org/wiki?curid=1720393" title="Na krawędzi mroku">
Na krawędzi mroku

Na krawędzi mroku (ang. "Edge of Darkness") – brytyjski 6-odcinkowy serial telewizyjny, wyprodukowany przez BBC Television we współpracy z Lionheart Television International, po raz pierwszy wyemitowany przez stację BBC Two od 4 listopada do 9 grudnia 1985 roku. W Polsce serial emitowany był na TVP1 od 2 do 30 stycznia 1992 roku.
Napisany przez Troya Kenedy'ego Martina i wyreżyserowany przez Martina Campbella, serial uzyskał 11 nominacji do nagrody BAFTA i zdobył sześć z nich, w tym dla najlepszego serialu, aktora (Bob Peck) i za muzykę (dla Erica Claptona, autora słynnego motywu przewodniego do serialu). "Na krawędzi mroku" uznawane jest przez Brytyjski Instytut Filmowy jako jedno z najlepszych i najbardziej wpływowych dzieł brytyjskiego dramatu telewizyjnego. 
W 2010 roku odbyła się premiera hollywoodzkiej wersji kinowej serialu w reżyserii Martina Campbella i z Melem Gibsonem w roli głównej pt. "Furia".
Opis fabuły.
Policjant Ronald Craven (Bob Peck) próbuje poznać prawdę o zabójstwie swojej córki Emmy (Joanne Whalley). Śledztwo wprowadza go w świat mrocznych powiązań rządu i przemysłu nuklearnego oraz szpiegostwa. Serial oscyluje między konwencją thrillera politycznego, kryminału i science-fiction (z uwagi na wątek zagrożenia nuklearnego, będącego osią fabuły). Nasycony jest politycznym klimatem lat 80. XX wieku w Wielkiej Brytanii, zwłaszcza administracji premier Margaret Thatcher w kontekście jej konfliktu z lewicą i związkami zawodowymi.
Nagrody i nominacje.
BAFTA 1986

</doc>
<doc id="1720394" url="https://pl.wikipedia.org/wiki?curid=1720394" title="Michael Dietrich Michaelsen">
Michael Dietrich Michaelsen

Michael Dietrich (Diedrich) Michaelsen (ur. 1680, zm. 1748) – niemiecki uczony, prawnik i polityk. Szwagier kompozytora G.F. Händla.
Michaelsen był ożeniony z siostrą Händla. Podobnie jak on pochodził z Halle i tam mieszkał. Najpierw był profesorem prawa na uniwersytecie w Halle, a potem radcą króla pruskiego Fryderyka Wilhelma I w Departamencie Wojny.
Znane są listy jakie Händel pisał doń z Londynu do Halle (20 II 1719, 22 VI 1723) i do Berlina (11 III 1729, 23 II 1731, 10 VIII 1731, 21 VIII 1733, 28 VIII 1736) w języku francuskim lub niemieckim.
Jako prawnik był Michaelsen m.in. autorem książki: "De libris mercatorum suspectis" ("Z podejrzanych ksiąg kupieckich") wydanej w drukarni Heinricha Bodina w Halle w 1707 roku.

</doc>
<doc id="1720395" url="https://pl.wikipedia.org/wiki?curid=1720395" title="John Maynwaring">
John Maynwaring



</doc>
<doc id="1720405" url="https://pl.wikipedia.org/wiki?curid=1720405" title="Mont Turia">
Mont Turia

Mont Turia – szczyt w Alpach Graickich, części Alp Zachodnich. Leży we wschodniej Francji w regionie Owernia-Rodan-Alpy. Należy do masywu Vanoise. Sąsiaduje bezpośrednio z Mont Pourri. Szczyt można zdobyć ze schroniska Refuge du Mont Pourri (2374 m). Należy do Parku Narodowego Vanoise.
Pierwszego wejścia dokonali W. Coolidge, B. Brevort i C. Amer 2 lipca 1874 r.

</doc>
<doc id="1720407" url="https://pl.wikipedia.org/wiki?curid=1720407" title="Dżepcziszte">
Dżepcziszte

Dżepcziszte (, ) – wieś w północnej Macedonii Północnej w gminie Tetowo.

</doc>
<doc id="1720408" url="https://pl.wikipedia.org/wiki?curid=1720408" title="Ulica Librowszczyzna w Krakowie">
Ulica Librowszczyzna w Krakowie

Ulica Librowszczyzna – ulica w Krakowie łącząca ulicę M. Zyblikiewicza i ulicę Wielopole. Na jej miejscu w średniowieczu znajdowały się rezydencje krakowskiego patrycjatu, a w XVI wieku – posiadłość zwana ogrodem Gutteterowskim. Od roku 1619 teren należał do Jezuitów, a po kasacie zakonu w 1773 teren należał do Wielopolskich. Za czasów Rzeczypospolitej Krakowskiej, z uwagi na bliskość starego koryta Wisły, mieściły się tam warsztaty i składy portowe Librowskich i innych kupców. Znajdował się tam również targ bydła.
Ulicę wytyczono w 1895 r. Najstarsze kamienice pochodzą z końca XIX wieku i noszą cechy eklektyzmu. Na rogu z ulicą M. Zyblikiewicza znajduje się Dom Pracowników Pocztowej Kasy Oszczędności, wzniesiony w latach 1923-1927 według projektu Adolfa Szyszko-Bohusza.
Nazwę ulicy nadano w 1907 r. na cześć Librowskich. Najbardziej znanym przedstawicielem tej rodziny był Piotr Librowski pochodzący z krakowskiej rodziny kupieckiej, najstarszy obywatel miasta Krakowa – zmarł 18 marca 1825 r. w wieku 124 lat i 6 miesięcy w Krakowie. Był właścicielem dóbr majątkowych Wielopole koło Krakowa.

</doc>
<doc id="1720409" url="https://pl.wikipedia.org/wiki?curid=1720409" title="Walter von Bülow-Bothkamp">
Walter von Bülow-Bothkamp

Walter von Bülow-Bothkamp (ur. 24 kwietnia 1894, zm. 6 stycznia 1918) – niemiecki as myśliwski z czasów I wojny światowej z 28 potwierdzonymi zwycięstwami powietrznymi. Dowódca Jagdstaffel 36.
Życiorys.
Przed wojną studiował na uniwersytecie w Heidelbergu, do armii wstąpił po wybuchu wojny. Został przydzielony do 17 Pułk Huzarów. Z pułkiem brał udział w ciężkich walkach w Alzacji.
Na wiosnę 1915 roku został przeniesiony do lotnictwa. Przeszedł szkolenie z pilotażu wraz ze swoim młodszym bratem Konradem, od 15 kwietnia do 15 września 1915. Pierwszym przydziałem liniowym Waltera była jednostka rozpoznawcza Feldflieger-Abteilung 22. W jednostce odniósł dwa zwycięstwa powietrzne, pierwsze 10 października 1915 roku. W końcu roku został przeniesiony do operującego na terytorium Palestyny Fliegerabteilung 300. W jednostce latał do grudnia 1916 roku odnosząc kolejne dwa potwierdzone zwycięstwa powietrzne.
W grudniu 1916 roku powrócił na front zachodni i został przydzielony do eskadry myśliwskiej Jagdstaffel 18. W pierwszych dniach maja został mianowany dowódcą Jagdstaffel 36, w której odniósł 9 zwycięstw. 13 grudnia 1917 roku został przeniesiony na stanowisko dowódcy do legendarnej Jasta Boelcke. Zginął zestrzelony w okolicach Ypres 6 stycznia 1918 roku.

</doc>
<doc id="1720410" url="https://pl.wikipedia.org/wiki?curid=1720410" title="Rok pierwszy (film 2009)">
Rok pierwszy (film 2009)

Rok pierwszy (ang. "Year One", 2009) – przygodowa komedia, reżyserowana przez Harolda Ramisa i wydana przez Judd Apatow. Gwiazdami w filmie byli: Jack Black i Michael Cera oraz kluczowi: Christopher Mintz-Plasse jako biblijny Isaac i Hank Azaria w roli biblijnego patriarchy Abrahama. Prapremiera filmu miała miejsce w Ameryce Północnej 19 czerwca 2009 roku.
Fabuła.
Zed (Jack Black) i Oh (Michael Cera) - para ze zgromadzenia łowieckiego zostaje z niego wyrzucona za lenistwo. Wyruszają więc w pełną przygód podróż po antycznym świecie.

</doc>
<doc id="1720411" url="https://pl.wikipedia.org/wiki?curid=1720411" title="Walter von Bulow-Bothkamp">
Walter von Bulow-Bothkamp



</doc>
<doc id="1720412" url="https://pl.wikipedia.org/wiki?curid=1720412" title="Pointe de la Fournache">
Pointe de la Fournache

Pointe de la Fournache – szczyt w Alpach Graickich, części Alp Zachodnich. Leży we wschodniej Francji w regionie Owernia-Rodan-Alpy. Należy do masywu Vanoise. Szczyt można zdobyć ze schroniska Refuge de la Dent Parrachée (2511 m). Należy do Parku Narodowego Vanoise.

</doc>
<doc id="1720414" url="https://pl.wikipedia.org/wiki?curid=1720414" title="Mistrzostwa Świata w Siatkówce Plażowej 2001">
Mistrzostwa Świata w Siatkówce Plażowej 2001

Rezultaty III. MŚ w siatkówce plażowej, rozegranych między 1 - 4 sierpnia 2001 r. w austriackim Klagenfurt am Wörthersee.

</doc>
<doc id="1720416" url="https://pl.wikipedia.org/wiki?curid=1720416" title="Mathilde Johansson">
Mathilde Johansson

Mathilde Johansson (ur. 28 kwietnia 1985 w Göteborgu) – francuska tenisistka pochodzenia szwedzkiego.
Kariera tenisowa.
Jest tenisistką praworęczną z oburęcznym backhandem. Dotychczasowym największym sukcesem tej tenisistki jest trzecia runda w French Open 2012. Johansson może również się poszczycić awansowaniem do dwóch finałów turniejów cyklu WTA Tour – w Bogocie i Båstad.
Ponadto na swoim koncie ma czternaście zwycięstw singlowych w zawodach ITF oraz jedno zwycięstwo deblowe w tych samych zawodach.
Ulubioną nawierzchnią tenisistki jest nawierzchnia ceglana.

</doc>
<doc id="1720417" url="https://pl.wikipedia.org/wiki?curid=1720417" title="Dôme de la Sache">
Dôme de la Sache

Dôme de la Sache – szczyt w Alpach Graickich, części Alp Zachodnich. Leży we wschodniej Francji w regionie Owernia-Rodan-Alpy. Należy do masywu Vanoise. Szczyt można zdobyć ze schroniska Refuge du Mont Pourri (2374 m) lub Refuge de Turia (2427 m). Należy do Parku Narodowego Vanoise.

</doc>
<doc id="1720419" url="https://pl.wikipedia.org/wiki?curid=1720419" title="Hudż">
Hudż

Hudż – dawne, niewielkie miasto w Palestynie położone 15 kilometrów na południowy wschód od dzisiejszej Strefy Gazy. Często identyfikowane jako miasto o nazwie Oga, będące częścią państwa Filistynów. Ostatecznie wieś została założona przez Turków Osmańskich na początku XIX wieku. Wieś została doszczętnie zniszczona pod koniec lat 40. XX w.; ostatni człowiek opuścił Hudż 31 maja 1948.
Położona na górzystym terenie w okolicach pustyni Negew, szacowana powierzchnia wioski wynosiła 22 dunamy (ok. 23 km2); 3/4 zajmowali Arabowie, zaś pozostała część Żydzi. Według spisu powszechnego z 1945, wieś (wraz z sąsiednią osadą Dorot) zamieszkiwało 1040 ludzi, z czego 240 Żydów.
Historia.
Pierwsze wzmianki o wiosce pochodzą z VI wieku, kiedy to została ona wspomniana w Mapie Madaba.
Wieś została oficjalnie założona pomiędzy 1818-1820 przez Mustafę Beya, osmańskiego gubernatora Gazy i Jafy. Zbudował posterunek policji, a także nakłonił Beduinów osiedlających się na obrzeżach do przeprowadzki do Hudż. Wśród ówczesnej ludności Hudż przeważali przedstawiciele plemion Jebarat i Wahaideh, które uczestniczyły w buncie przeciwko dominacji egipskiej (1834). Większość Wahaideh zginęła podczas powstania, reszta zaś opuściła tamtejszy teren. Edward Robinson w 1838 zauważył, że domy w Hudż są zbudowane z utwardzonego błota, zaś populacja wioski wzrosła z 200 do 300 osób, którzy trudnili się głównie wyrabianiem chleba. Według źródeł z końca XIX w. wieś miała kształt prostokąta i większość obiektów była zbudowana z kamienia.
Pod Hudż rozegrała się bitwa pomiędzy wojskami tureckimi a armią brytyjską w 1917. Po zakończeniu I wojny światowej wieś rozrosła się na wschód. We danych z lat 20. XX wieku mieszkańcy trudnili się głównie uprawą fig, winogron i migdałów.
Wieś została zniszczona podczas wojny arabsko-izraelskiej w 1948. 31 maja 1948 wojska egipskie przetransportowały mieszkańców Hudż do Strefy Gazy. We wrześniu 1948 mieszkańcu Hudż wnieśli do rządu Izraelskiego prośbę o powrót na swoje ziemie, rząd nie wyraził jednak na to zgody.
W 1998 liczbę uchodźców z Hudż do Strefy Gazy oszacowano na ponad 6000.

</doc>
<doc id="1720420" url="https://pl.wikipedia.org/wiki?curid=1720420" title="2 Batalion Komandosów Zmotoryzowanych">
2 Batalion Komandosów Zmotoryzowanych

2 Batalion Komandosów Zmotoryzowanych – pododdział piechoty zmotoryzowanej Polskich Sił Zbrojnych na Zachodzie. 
Formowanie i szkolenie.
25 lipca 1944 w miejscowości Numana Naczelny Wódz, gen. broni Kazimierz Sosnkowski, w obecności dowódcy 2 Korpusu Polskiego, gen. dyw. Władysława Andersa, wizytując 1 Samodzielną Kompanię Commando, zapowiedział jej przeniesienie do Bazy 2 Korpusu Polskiego i przeformowanie w pięciokompanijne "Commando". Zgodnie z zapowiedzią Naczelnego Wodza kompania 3 sierpnia 1944 opuściła m. Numana udając się na południe Włoch. Następnego dnia rzut kołowy dotarł do miejscowości San Basilio ze stacją kolejową na szlaku łączącym Bari z Tarentem. Dzień później dotarł tam także rzut kolejowy kompanii. W San Basilio kompania podporządkowana została, pod względem gospodarczym, dowódcy 7 Dywizji Piechoty. 15 sierpnia 1944 dowódca 2 KP rozkazał sformować batalion Commando - samodzielną jednostkę pod względem ewidencyjnym i gospodarczym, w składzie trzech kompanii szturmowych i kompanii ciężkiej, łączącej w sobie elementy kompanii wsparcia i kompanii dowodzenia. 
1 września 1944 stan ewidencyjny batalionu wynosił 18 oficerów oraz 236 podoficerów i szeregowców. 
10 października 1944 roku baon obchodził swoje święto w rocznicę przybycia 1 Samodzielnej Kompanii Commando do niedużej, nadmorskiej miejscowości Fairbourne w Walii.
29 października 1944 pododdział przeniesiony został do miejscowości Ostuni, położonej 35 km na północny zachód od Brindisi. 5 listopada 1944 roku została otwarta szkoła podoficerska dla 62 elewów wybranych z żołnierzy baonu.
Na początku listopada 1944 podjęte zostały wstępne decyzje zmierzające do sformowania dywizji pancernej. W skład tej wielkiej jednostki pancernej wejść miała 2 Brygada Pancerna, po uprzednim przeformowaniu jej z armijnej brygady czołgów. Zgodnie z brytyjskim etatem brygada pancerna wchodząca w skład dywizji pancernej miała mieć trzy pułki pancerne i batalion piechoty zmotoryzowanej (ang. "Motor Battalion"). Dowództwo II KP postanowiło przeformować batalion Commando w batalion motorowy. Jednostką bliźniaczą, w składzie 1 Dywizji Pancernej, był 10 Pułk Dragonów.
8 listopada 1944 roku oddział otrzymał rozkaz L.dz. 4753/M/SD/44 dowódcy 2 Korpusu z 22 października 1944 roku w sprawie nadania nazwy „2 Batalion Komandosów Zmotoryzowanych”. 
Batalion składał się z 5 kompanii. W jego szeregach znaleźli się komandosi z rozwiązanej 1 Samodzielnej Kompanii Commando, polscy partyzanci z Francji i Grecji, Polacy mający za sobą służbę w Wehrmachcie oraz cichociemni, których nie zdołano przerzucić do kraju. W marcu 1945 roku wcielono do niego również 85 Litwinów – żołnierzy kontraktowych Wojska Polskiego. Kadra oficerska rekrutowała się z 1 sk"C". 31 grudnia 1944 roku stan osobowy batalionu wynosił 34 oficerów i 831 szeregowców. 27 stycznia brytyjskie władze wojskowe zatwierdziły etat jednostki, lecz odmówiły uznania jej za oddział Commando. Ignorując ten fakt, żołnierze nosili zastrzeżone dla formacji komandosów zielone berety oraz naszywki „Commando” na rękawach. Batalion miał spełniać rolę doborowej piechoty zmotoryzowanej, więc oprócz przeszkolenia typowego dla komandosów jego żołnierze odbyli intensywne ćwiczenia współpracy z bronią pancerną oraz treningi w obsłudze pojazdów i zwalczaniu czołgów.
8 stycznia 1945 roku szef Sztabu Naczelnego Wodza przedstawił prezesowi Rady Ministrów Tomaszowi Arciszewskiemu wniosek „w sprawie zapoczątkowania udziału Polskich Sił Zbrojnych przeciw Japonii u boku Anglo-Sasów w szczególności przy boku Stanów Zjednoczonych Ameryki”. W fazie wstępnej generał dywizji Stanisław Kopański proponował użyć batalionu „Commando”, jednego okrętu wojennego i jednego dywizjonu lotnictwa myśliwskiego. Użycie jednostki lotniczej rozpatrywano w dwóch wariantach. Pierwszy zakładał wysłanie całego dywizjonu, a drugi tylko personelu latającego, który pod polskim dowództwem miał wystąpić w ramach wyższego związku lotniczego sprzymierzonych. 
Organizacja i obsada personalna batalionu.
Dowództwo
kompania dowodzenia
kompania wsparcia
1 kompania motorowa
2 kompania motorowa
3 kompania motorowa 
Działania bojowe.
Jednostka została włączona do 2 Brygady Pancernej i weszła do walki 17 kwietnia 1945 roku podczas bitwy o Bolonię. Szczególnie ciężkie walki toczyła 18 i 19 kwietnia o przeprawy na rzece Gaiana przeciwko elitarnej niemieckiej 1 Dywizji Strzelców Spadochronowych. Po zdobyciu Bolonii (21 kwietnia) batalion wziął udział w pościgu za wycofującym się na północ nieprzyjacielem. Wkrótce potem, 2 maja wojska niemieckie we Włoszech skapitulowały. W trakcie walk 2 Batalion Komandosów Zmotoryzowanych stracił 10 zabitych i 40 rannych.
Po wojnie.
Po zakończeniu działań bojowych batalion stacjonował w okolicach Bolonii. Na początku czerwca przeszedł do Porto Civitanova i gdzie przebywał do końca września 1945 roku. Od 1 października nowym miejscem postoju batalionu stały się koszary włoskie w Macerata, w których komandosi przebywali aż do końca pobytu we Włoszech.
Jego kadry, dzięki napływowi byłych jeńców wojennych, zostały zwiększone do 63 oficerów i 1033 szeregowych. 
W czerwcu i lipcu 1946 roku jednostka została przetransportowana drogą morską do Wielkiej Brytanii. Po przyjeździe rozmieszczony został w Duncombe Park, Helmsley, Yorkshire. 30 czerwca 1947 roku została rozwiązana z jednoczesnym przeniesieniem całego stanu osobowego do 206 Unit P.R.C.(Polish Resettlement Corp – Polski Korpus Przysposobienia i Rozmieszczenia). Z batalionu wyodrębniono zespół likwidacyjny pod dowództwem Juliana Kuczyńskiego, który od 1 czerwca prowadził rozliczenie ewidencji oddziału. Nominalnie (przez ostatni miesiąc) ostatnim dowódcą oddziału – ciągle figurującego jako 2 Batalion Komandosów – był por.Kuczyński, podczas gdy mjr Smrokowski został dowódcą nowej formacji.
Odznaka batalionu.
Odznakę tworzą trzy elementy godła Combinet Operations - albatros w locie, kotwica oraz pistolet maszynowy wpisane w okrągłą obwódkę. Wymiary:30 mm. Wykonanie: Jan Główka

</doc>
<doc id="1720422" url="https://pl.wikipedia.org/wiki?curid=1720422" title="Büyükşehir Belediyesi Stambuł">
Büyükşehir Belediyesi Stambuł

Büyük Belediyesi Stambuł (pełna nazwa: Büyükşehir Belediyesi Spor Kulübü Erkek Voleybol Takımı) – turecki męski klub siatkarski powstały w 1990 r. w Stambule. Klub występuje w Aroma 1. Lig.
Sukcesy.
Mistrzostwo Turcji:
Superpuchar Turcji:

</doc>
<doc id="1720423" url="https://pl.wikipedia.org/wiki?curid=1720423" title="Acela Express">
Acela Express

Acela Express – rodzaj amerykańskich elektrycznych pociągów pasażerskich dużych prędkości, osiągających prędkość 240 km/h, poruszających się po linii Northeast Corridor. Pociągi rozpoczynają swój bieg w Bostonie a kończą w Waszyngtonie. Acela Express kursuje po tej trasie od 16 października 2000 roku. Operatorem połączenia jest Amtrak.
Czas przejazdu z Nowego Jorku do Waszyngtonu wynosi 2 h 50 min.

</doc>
<doc id="1720424" url="https://pl.wikipedia.org/wiki?curid=1720424" title="Teofil Dziama">
Teofil Dziama

Teofil Bogumił Dziama (ur. 5 stycznia 1895 w Zalesiu, zm. 11 października 1943 w Auschwitz-Birkenau) – podpułkownik pilot Wojska Polskiego, kawaler Orderu Virtuti Militari.
Życiorys.
Syn Emila i Aliny z domu Michałek. Po zdaniu matury rozpoczął studia na politechnice lwowskiej, był członkiem Drużyn Sokolich. Po wybuchu I wojny światowej wstąpił do Legionów Polskich, został wcielony do 16 kompanii 2 pułku piechoty Legionów. Do wiosny 1915 roku służył na froncie w Karpatach, następnie został przeniesiony do 4 pułku piechoty Legionów. W latach 1915–1916 brał udział w walkach na Lubelszczyźnie, Polesiu i Wołyniu. Po kryzysie przysięgowym został wcielony do 40 pułku piechoty armii Austro-Węgier i skierowany na front włoski. W 1918 roku dostał się do niewoli alianckiej i został skierowany do armii Hallera. Wstąpił do formujących się oddziałów lotnictwa, przeszedł szkolenie w zakresie pilotażu w Longvie i Pau oraz szkolenie pilotów myśliwskich w Biscarrosse. Został przydzielony do służby w 39 eskadrze breguetów. Po powrocie do Polski służył od 10 czerwca 1920 roku w 17 eskadrze wywiadowczej w Warszawie, a od 27 sierpnia w 16 eskadrze wywiadowczej, operującej z lotniska mokotowskiego. Na początku września eskadra przebazowana została na lotnisko Markowszczyzna koło Białegostoku i podporządkowana dowódcy 2 Armii. Stąd wykonywała loty na dalekie rozpoznanie, a później walczyła w bitwie nad Niemnem. 19 września, w załodze z Michałem Blaicherem rozpoznał rejon dworca kolejowego w Lidzie. 22 września, również w załodze z Michałem Blaicherem, wyróżnił się podczas ataków szturmowych na oddziały Armii Czerwonej.
26 września wyróżnił się wykonując zadanie spędzenia sowieckich saperów z mostów na Niemnie w rejonie Skidla. 1 października 1920 lecąc samolotem Bristol F.2 Fighter z obserwatorem, ppor. Antonim Romanowskim, zaatakował oddział sowiecki we wsi Horeliszki, a następnie sam został zaatakowany przez trzy sowieckie myśliwce. W stoczonej walce powietrznej trafił i zmusił do lądowania jeden samolot nieprzyjaciela, a sam na uszkodzonym płatowcu powrócił na lotnisko. W październiku jego jednostka przebazowana została na lotnisko Porubanek, przemianowana na eskadrę lotniczą Litwy Środkowej i podporządkowana dowódcy Wojska Litwy Środkowej. 4 i 5 października, w załodze z Michałem Blaicherem, wyróżnił się podczas lotu wywiadowczego na rozpoznanie mostów i przepraw na linii kolejowej Lida – Mołodeczno. 5 listopada 1920 lecąc z obserwatorem, ppor. Lucjanem Moszczeńskim, zbombardował litewskie lotnisko na Poniemoniu.
Z dniem 1 września 1922 przeniesiony został z 2 do 1 pułku lotniczego w Warszawie, w którym objął dowództwo 7 eskadry myśliwskiej im. Tadeusza Kościuszki. W lipcu 1924 został przydzielony z Departamentu IV Ministerstwa Spraw Wojskowych do Wyższej Szkoły Pilotażu na stanowisko szefa pilotażu. W 1925 przeniesiony został do Departamentu IV Żeglugi Powietrznej MSWojsk.. W 1928 dowodził III dywizjonem myśliwskim 1 pułku lotniczego w Warszawie. W 1932 został komendantem bazy 1 pułku lotniczego. Z dniem 30 kwietnia 1935 przeniesiony został w stan spoczynku. W kampanii wrześniowej 1939 pozostawał w dyspozycji dowódcy Lotnictwa MSWojsk.
W czasie okupacji niemieckiej zaangażował się w działalność konspiracyjną. 24 października 1940 razem z żoną Aliną, córką Danutą i synem Mirosławem został zatrzymany przez Gestapo i osadzony na Pawiaku. 4 kwietnia 1941 wywieziony został do niemieckiego obozu koncentracyjnego Auschwitz-Birkenau (nr obozowy: 13578). W obozie został członkiem Związku Organizacji Wojskowej, którego założycielem był rtm. Witold Pilecki. W związku działał razem z ppłk. pil. Juliuszem Gilewiczem i ppłk. dypl. kaw. Kazimierzem Stamirowskim. We wrześniu 1943 został zatrzymany w grupie 78 osób wraz z 28 innymi członkami związku i osadzony w bloku nr 11. 11 października tego roku rozstrzelany razem z 54 innymi osobami. Symboliczny grób znajduje się na cmentarzu ewangelicko-augsburskim w Warszawie (aleja 54, grób 13).

</doc>
<doc id="1720426" url="https://pl.wikipedia.org/wiki?curid=1720426" title="Dôme de l’Arpont">
Dôme de l’Arpont

Dôme de l’Arpont – szczyt w Alpach Graickich, części Alp Zachodnich. Leży we wschodniej Francji w regionie Owernia-Rodan-Alpy. Należy do masywu Vanoise. Szczyt można zdobyć ze schroniska Refuge dell’Arpont (2309 m). Należy do Parku Narodowego Vanoise.

</doc>
<doc id="1720428" url="https://pl.wikipedia.org/wiki?curid=1720428" title="Jezioro Bukowskie">
Jezioro Bukowskie



</doc>
<doc id="1720429" url="https://pl.wikipedia.org/wiki?curid=1720429" title="Zbiornik Bukówka">
Zbiornik Bukówka



</doc>
<doc id="1720431" url="https://pl.wikipedia.org/wiki?curid=1720431" title="Prezydenci miasta Jaworzno">
Prezydenci miasta Jaworzno

Jaworzniccy prezydenci byli na przestrzeni lat różnie nazywani:

</doc>
<doc id="1720433" url="https://pl.wikipedia.org/wiki?curid=1720433" title="Paul Rostock">
Paul Rostock

Paul Rostock (ur. 18 stycznia 1892 r. w Kręcku, zm. 17 czerwca 1956 w Bad Tölz) – naczelny chirurg berlińskiej Kliniki Chirurgicznej, od 1943 roku przewodniczący biura nauk medycznych i badań naukowych w ramach Trzeciej Rzeszy. Oskarżony o zbrodnie wojenne za przeprowadzanie wraz z wieloma innymi lekarzami SS przerażających eksperymentów medycznych na więźniach z obozów koncentracyjnych w Dachau i Natzweiler-Struthof, a następnie uniewinniony.
Kariera medyczna i naukowa.
Paul Rostock studiował medycynę na Uniwersytecie w Greifswaldzie, ukończył doktorat w Jenie w 1921 roku, tam też otrzymał licencję medyczną i rozpoczął staż w klinice chirurgicznej. Kolejne lata były pasmem sukcesów dla Rostocka. Od 1927 do 1933 roku pełnił on rolę asystenta dyrektora medycznego w szpitalu Bergmannsheil w Bochum, tam pierwszy raz spotkał się z Karlem Brandtem, który w tamtejszym szpitalu pełnił rolę stażysty.
W 1933 roku otrzymał posadę Dyrektora Medycznego w Berlinie, a 8 lat później przyznano mu rangę profesorską i zasiadł jako dyrektor na Uniwersytecie Berlińskim, w owym czasie Karl Brandt otrzymał etat asystenta dyrektora do spraw medycznych. W 1942 roku Paul Rostock objął stanowisko dziekana wydziału medycznego na uniwersytecie w Berlinie.
Kariera wojskowa.
1 maja 1937 roku dr Paul Rostock zapisał się do partii nazistowskiej (NSDAP - nr legitymacji 5917621), 2 lata później wybrano go na doradcę generalnego chirurga w Wehrmachcie. Następne lata przyniosły kolejne awanse dla Paula Rostocka w szczeblach kariery w SS. 20 lutego 1940 roku został członkiem Narodowo-Socjalistycznego Związku Lekarzy Niemieckich (niem. "Nationalsozialistischer Deutscher Ärztebund"). W 1943 roku Komisarz Generalny ds. zdrowia i opieki medycznej Karl Brandt mianował Rostocka na jego zastępcę oraz na przedstawiciela Departamentu Nauk i Badań Medycznych.
Eksperymenty medyczne.
Paul Rostock zaangażowany był w wiele eksperymentów w których „królikami doświadczalnymi” byli więźniowie obozów koncentracyjnych, a wśród nich m.in. więźniowie polityczni, jeńcy wojenni itp. Od grudnia 1941 do lutego 1945 roku, Rostock uczestniczył w eksperymentach z tyfusem w obozie Natzweiler-Struthof. Celem owych eksperymentów było celowe zarażenie osób, z których blisko 95% ponosiło śmierć. Od lipca do września 1944 roku uczestniczył w eksperymentach z morską wodą, był również świadkiem eksperymentów celowego zarażania żółtaczką.
Procesy norymberskie.
Podczas rozpraw norymberskich Paul Rostock został oskarżony o: wspólne planowanie lub konspirowanie, zbrodnie wojenne, zbrodnie wojenne przeciwko ludzkości, przynależność do przestępczej organizacji. 20 sierpnia 1947 amerykański Sąd Wojskowy uniewinnił Paula Rostocka z popełnionych przez niego czynów. Wraz z nim uniewinniono również: Konrada Schaefera, Kurta Lome, Siegfrieda Ruffa, Hansa Wolfganga Romberga, Georga Augusta Weltza i Adolfa Pokornego. 
Oskarżony Rostock w ostatniej mowie podkreślił:

</doc>
<doc id="1720436" url="https://pl.wikipedia.org/wiki?curid=1720436" title="Dômes de la Vanoise">
Dômes de la Vanoise

Dômes de la Vanoise (Dôme de Chasseforêt) – szczyt w Alpach Graickich, części Alp Zachodnich. Leży we wschodniej Francji w regionie Owernia-Rodan-Alpy. Należy do masywu Vanoise. Szczyt można zdobyć ze schroniska Refuge dell'Arpont (2309 m) lub Refuge della Vallette (2590 m). Należy do Parku Narodowego Vanoise.
Pierwszego wejścia dokonali Victor, Pierre i André Puissieux w 1876 r.

</doc>
<doc id="1720437" url="https://pl.wikipedia.org/wiki?curid=1720437" title="Wczesne lato">
Wczesne lato

Wczesne lato – fenologiczna pora roku, w czasie której kwitnie m.in. robinia akacjowa, poziomka, jarząb czy bez czarny. Występuje zazwyczaj od 10 do 30 czerwca i trwa średnio 20 dni. W Polsce jest to często okres deszczowy i burzowy bez wysokich temperatur, pomimo że w jego trakcie przypada dzień przesilenia letniego (21 czerwca).

</doc>
<doc id="1720439" url="https://pl.wikipedia.org/wiki?curid=1720439" title="Lista odcinków serialu animowanego Niezwykłe przypadki Flapjacka">
Lista odcinków serialu animowanego Niezwykłe przypadki Flapjacka

Poniżej znajduje się lista wraz z opisem odcinków serialu animowanego Niezwykłe przypadki Flapjacka, emitowanego na kanale Cartoon Network od 7 marca 2009 roku.

</doc>
<doc id="1720442" url="https://pl.wikipedia.org/wiki?curid=1720442" title="Grand Roc Noir">
Grand Roc Noir

Grand Roc Noir – szczyt w Alpach Graickich, części Alp Zachodnich. Leży we wschodniej Francji w regionie Owernia-Rodan-Alpy. Należy do masywu Vanoise. Szczyt można zdobyć ze schroniska Refuge de Vallonbrun (2270 m) lub Refuge de la Femma (2360 m). Należy do Parku Narodowego Vanoise.

</doc>
<doc id="1720445" url="https://pl.wikipedia.org/wiki?curid=1720445" title="Jezioro Dobromierz">
Jezioro Dobromierz



</doc>
<doc id="1720447" url="https://pl.wikipedia.org/wiki?curid=1720447" title="Zbiornik Czorsztyński">
Zbiornik Czorsztyński



</doc>
<doc id="1720454" url="https://pl.wikipedia.org/wiki?curid=1720454" title="Dôme des Nants">
Dôme des Nants

Dôme des Nants – szczyt w Alpach Graickich, części Alp Zachodnich. Leży we wschodniej Francji w regionie Owernia-Rodan-Alpy. Należy do masywu Vanoise. Szczyt można zdobyć ze schroniska Refuge de la Valette (2590 m). Należy do Parku Narodowego Vanoise.

</doc>
<doc id="1720455" url="https://pl.wikipedia.org/wiki?curid=1720455" title="Aiguille de Péclet">
Aiguille de Péclet

Aiguille de Péclet – szczyt w Alpach Graickich, części Alp Zachodnich. Leży we wschodniej Francji w regionie Owernia-Rodan-Alpy. Należy do masywu Vanoise. Szczyt można zdobyć ze schroniska Refuge de Peclet-Polset (2474 m). Należy do Parku Narodowego Vanoise.
Pierwszego wejścia dokonali bracia Puiseux i L. Boutant w 1877 r.

</doc>
<doc id="1720456" url="https://pl.wikipedia.org/wiki?curid=1720456" title="Zofia Praussowa">
Zofia Praussowa

Zofia Praussowa z Kuleszów, ps. "Ryksa Górnikowa", "Górnicka", "pani Katarzyna" (ur. 3 września 1878 w Budzowie, zm. przed 27 stycznia 1945 w Auschwitz) – polska polityk, działaczka PPS i PPS – dawnej Frakcji Rewolucyjnej, posłanka na Sejm I i II kadencji w latach 1922–1927 i 1928–1930, inspektorka pracy i feministka.
Życiorys.
Pobierała nauki w pensji Garnteckiej w Częstochowie a następnie ukończyła ze złotym medalem gimnazjum w Kazaniu, a potem w 1904 Wydział Matematyczny wyższych Kursów Bestużewa w Petersburgu. Od 1899 była zaangażowana w działalność Polskiej Partii Socjalistycznej, gdzie poznała swego od męża Ksawerego Praussa. W latach 1901–1902 była przedstawicielką partii w Petersburgu. Pomogła w ucieczce Józefa Piłsudskiego z więzienia, a w 1902 udało jej się uwolnić aresztowanego przez policję męża i wywieźć go z pomocą Aleksandra Sulkiewicza za granicę. Po ukończeniu studiów powróciła na ziemie polskie i była działaczką PPS na terenie Częstochowy i Zakopanego. Wchodziła w skład Okręgowego Komitetu Robotniczego PPS w Częstochowie (1904–1905). Od 1904 członkini Organizacji Bojowej PPS, zorganizowała przemyt broni z Niemiec do Królestwa Polskiego. 3 maja 1905 aresztowana za kolportowanie odezw przeciwko poborowi do carskiego wojska. Więziona w Kielcach, a następnie wywieziona do Rosji, skąd bardzo szybko uciekła. Od tej pory działała w Królestwie Polskim na stopie nielegalnej. Związana ze "starymi" w PPS, od lutego 1906 działała jako członkini OKR w Łodzi a następnie w Warszawie. Po ponownym ją aresztowaniu więziona na Pawiaku (od września do grudnia 1906). Zwolniona wyjechała w kwietniu 1907 za granicę i rozpoczęła studia matematyczne na paryskiej Sorbonie, które ukończyła w 1911 i wróciła do Zakopanego, gdzie założyła koedukacyjną szkołę średnią. Po rozłamie w PPS należała do PPS – Frakcji Rewolucyjnej (1906–1918).
Po wybuchu I wojny światowej najpierw zorganizowała intendenturę strzelców w Zakopanem a następnie działała w 1914 w Polskiej Organizacji Narodowej, w komisariacie częstochowskim gdzie pracowała przy werbunku do I Brygady LP. Od 1915 działała w zorganizowanym przez jej męża Centralnym Biurze Szkolnym. Organizatorka i komendantka oddziału żeńskiego Polskiej Organizacji Wojskowej w Piotrkowie. Od 1917 mieszkała w Warszawie, gdzie działała w PPS – organizując pracę dzielnicy partyjnej Powązki. Od 1915 działaczka Ligi Kobiet Pogotowia Wojennego a w latach 1917–1918 członkini jej Naczelnego Zarządu. Od stycznia 1918 członkini Centralnego Komitetu Równouprawnienia Kobiet (1918–1919).
Po odzyskaniu niepodległości pracowała w Ministerstwie Pracy i Opieki Społecznej. W październiku 1918 rozpoczęła szkolenie dla inspektorów pracy zorganizowane przez Sekcję Ochrony Pracy pod kierownictwem Franciszka Sokala. Po ukończeniu kursów została inspektorką pracy. Ze względu między innymi na swoją znajomość środowiska robotniczego, była uważana za wybitną inspektorkę pracy i miała duży autorytet w tym środowisku. W 1921 była inicjatorką protestu środowiska inspektorów pracy przeciwko planom ministra ochrony pracy i opieki społecznej Edwarda Pepłowskiego dotyczących podporządkowania instytucji inspekcji pracy ministerstwu spraw wewnętrznych. W 1922 stała na czele dwóch warszawskich obwodów inspekcji pracy.
W latach dwudziestych odgrywała ważną rolę w zjednoczonej Polskiej Partii Socjalistycznej - była członkinią Rady Naczelnej (1919-1928) i Centralnego Komitetu Wykonawczego PPS (1920–1928) oraz przewodniczącą Centralnego Wydziału Finansowego. Zorganizowała Centralny Wydział Kobiecy PPS i była jego przewodniczącą w latach 1923–1928. Była redaktorką czasopisma PPS „Głos Kobiet”. Należała także do Klubu Politycznego Kobiet Postępowych. 
W 1922 została wybrana do Sejmu I kadencji, z listy PPS (okręg nr 1). Większe zaangażowanie się w działalność polityczną spowodowało rezygnację z funkcji w inspekcji pracy. W Sejmie wchodziła w skład Komisji Ochrony Pracy, Opieki Społecznej i Inwalidzkiej i udzielała się, między innymi, w pracach nad regulacjami prawnymi dotyczącymi ochrony pracy i problematyki zatrudnienia kobiet i młodocianych. W 1928 została ponownie wybrana w skład Sejmu, tym razem z listy krajowej PPS. 
Po konfliktach z kierownictwem partii na tle stosunku do sanacji i Józefa Piłsudskiego w 1928, opuściła PPS i współtworzyła PPS – dawną Frakcję Rewolucyjną, od tej pory była już związana z obozem pomajowym. Po rozwiązaniu Sejmu w sierpniu 1930 nie uzyskała ponownie mandatu poselskiego.
W czasie II wojny światowej działała w Związku Walki Zbrojnej – AK. W dniu 10 listopada 1942 została aresztowana przez Niemców i uwięziona na Pawiaku, potem przebywała w obozie koncentracyjnym na Majdanku i w Auschwitz. Zmarła tuż przed wyzwoleniem obozu przez Armię Czerwoną.
Życie prywatne.
Urodziła się w rodzinie właścicieli ziemskich, była córką Aleksandra Kuleszy u Emilii z Rogozińskich. Jej mężem od 1899 był Ksawery Prauss. Córki: Jadwiga Jędrzejowska i Ewa Prauss-Płoska, żołnierz Kedywu Armii Krajowej, żona Stanisława Płoskiego, matka Zofii Romaszewskiej.
Upamiętnienie.
W 2021 ukazał się komiks "Karolina i Klara. Medalion czasu" autorstwa Sebastiana Frąckiewicza i Anny Krztoń. Jedną z bohaterek jest Zofia Praussowa. Komiks wydała Fundacja Kosmos dla Dziewczynek. Przed wydaniem wersji książkowej komiks ukazał się w czasopiśmie „Kosmos dla Dziewczynek”. 

</doc>
<doc id="1720457" url="https://pl.wikipedia.org/wiki?curid=1720457" title="Gianmarco Zigoni">
Gianmarco Zigoni

Gianmarco Zigoni (ur. 10 maja 1991 w Weronie) – włoski piłkarz występujący na pozycji napastnika. Od 2011 roku gra w Avellino, dokąd jest wypożyczony z Milanu. Jego ojciec – Gianfranco również był zawodowym piłkarzem.
Kariera klubowa.
Gianmarco Zigoni jest wychowankiem klubu Treviso FC, dla którego w rozgrywkach juniorów strzelił ponad 100 goli. W sezonie 2008/2009 został włączony do dorosłej kadry swojego zespołu występującego w rozgrywkach Serie B. Włoch zadebiutował w nim 26 stycznia 2009 w przegranym 1:2 meczu z Anconą, w którym strzelił honorowego gola dla Treviso. Zigoni rozpoczął spotkanie w podstawowym składzie i w 50. minucie został zmieniony przez Riccardo Musettiego. W swoim drugim występie przeciwko Brescii zdobył bramkę już w pierwszej minucie, a pojedynek zakończył się wygraną Treviso 3:2. Przez cały sezon Zigoni rozegrał 18 ligowych spotkań – 10 w podstawowym składzie oraz 8 wchodząc z ławki rezerwowych i strzelił w nich 2 gole.
Pod koniec maja 2009 agent Zigoniego – Gabriele Savino powiedział, że chęć pozyskania jego klienta wyraziły AC Milan i Juventus F.C.. 27 czerwca wiceprezydent Milanu – Adriano Galliani poinformował, że klub z Mediolanu osiągnął porozumienie w sprawie transferu Zigoniego, który dołączył do włoskiego zespołu wspólnie z Davide Di Gennaro. Treviso za transfer otrzymało 1,2 miliona euro. Na konferencji prasowej Adriano Galliani powiedział, że młody piłkarz dołączy do Primavery – młodzieżowego zespołu Milanu do lat 20. W Serie A Zigoni zadebiutował 28 marca 2010 w zremisowanym 1:1 meczu z S.S. Lazio, kiedy to w 77. minucie zmienił Filippo Inzaghiego. Był to jego jedyny mecz w drużynie seniorów Milanu.
20 lipca 2010 Zigoni został zawodnikiem Genoi, do której trafił na zasadzie współwłasności w ramach rozliczenia za transfer Sokratisa Papastatopulosa do Milanu. Do Genoi trafiła wówczas również połowa praw do kart Rodneya Strassera i Nnamdiego Oduamadiego, jednak obaj zawodnicy pozostali w Milanie. W 2011 roku został wypożyczony do Avellino.
Kariera reprezentacyjna.
W lutym 2009 Zigoni został powołany przez Francesco Roccę do kadry reprezentacji Włoch do lat 20 na spotkanie Pucharu Czterech Narodów przeciwko Austrii. Pojedynek został rozegrany 11 lutego, Austriacy wygrali 2:1, a Zigoni zdobył honorową bramkę dla Włochów. W marcu tego samego roku Zigoni otrzymał powołanie do zespołu do lat 19, a w kwietniu do reprezentacji do lat 18.

</doc>
<doc id="1720458" url="https://pl.wikipedia.org/wiki?curid=1720458" title="Santiago Copello">
Santiago Copello

Santiago Luis Copello (ur. 7 stycznia 1880 w San Isidoro na terenie archidiecezji La Plata (miasto), zm. 9 lutego 1967 w Rzymie) – argentyński duchowny katolicki, kardynał, arcybiskup Buenos Aires i prymas Argentyny, wysoki urzędnik kurii rzymskiej.
Życiorys.
Po ukończeniu seminarium duchownego w La Plata podjął studia na Papieskim Uniwersytecie Gregoriańskim w Rzymie i tam otrzymał święcenia kapłańskie 28 października 1902 roku. Po powrocie do kraju w 1903 roku podjął pracę duszpasterską w archidiecezji La Plata. 8 listopada 1918 roku papież Benedykt XV mianował go biskupem tytularnym Aulona i biskupem pomocniczym La Plata, sakrę biskupią przyjął 30 marca 1919 roku w San Isidoro z rąk bp Juan Nepomuceno Terrero y Escalada biskupa La Plata. 15 maja 1928 roku mianowany biskupem pomocniczym Buenos Aires. 20 września 1932 roku podniesiony do godności arcybiskupa metropolity Buenos Aires i 18 grudnia 1932 roku odbył ingres do archikatedry w Buenos Aires. Na konsystorzu 16 grudnia 1935 roku Pius XI wyniósł go do godności kardynalskiej z tytułem prezbitera San Girolamo dei Croati i 29 stycznia 1936 roku nadał tytuł prymasa Argentyny.
Uczestnik trzech konklawe w roku 1939, 1958 i 1963. 25 marca 1959 roku Jan XXIII mianował go Kanclerzem Świętego Kościoła Rzymskiego. 14 grudnia 1959 zmienił tytuł prezbiterialny na San Lorenzo in Damaso. Uczestniczył w obradach soboru watykańskiego II w latach 1962–1965. Był pierwszym kardynałem pochodzącym z Argentyny i Ameryki Łacińskiej. Zmarł 9 lutego 1967 roku w Rzymie, pochowano go w archikatedrze metropolitalnej w Buenos Aires.

</doc>
<doc id="1720462" url="https://pl.wikipedia.org/wiki?curid=1720462" title="Cmentarz żydowski w Opolu Lubelskim">
Cmentarz żydowski w Opolu Lubelskim

Cmentarz żydowski w Opolu Lubelskim – dokładna data założenia kirkutu nie jest znana, przypuszczalnie była to połowa XVII wieku. Wiadomo, że na terenie kirkutu znajdował się ohel oraz drugi budynek, prawdopodobnie służący jako dom przedpogrzebowy. W czasie drugiej wojny światowej hitlerowcy zdewastowali kirkut, używając macewy do utwardzania ulic i chodników. Proces niszczenia trwał także po 1945. W latach sześćdziesiątych teren kirkutu ogrodzono siatką i zadrzewiono. Do dziś przetrwały pojedyncze fragmenty macew. Cmentarz ma powierzchnię 2 ha.

</doc>
<doc id="1720463" url="https://pl.wikipedia.org/wiki?curid=1720463" title="Skarpe TV">
Skarpe TV



</doc>
<doc id="1720473" url="https://pl.wikipedia.org/wiki?curid=1720473" title="Leszno Kartuskie">
Leszno Kartuskie

Leszno Kartuskie – przystanek kolejowy w Lesznie na linii kolejowej nr 214 Somonino-Kartuzy.
Historia.
Przed 1979.
Kolej dotarła do Leszna wcześnie, bo w 1901 wraz z budową linii kolejowej łączącej Kościerzynę z Kartuzami, lecz aż do 1979 pociągi jeździły tędy bez zatrzymywania się.
1979-2002.
Przystanek w Lesznie Kartuskim powstał w 1979, zatrzymywały się tu wszystkie pociągi osobowe relacji Kościerzyna-Kartuzy, a potem Somonino-Kartuzy.
Po 2002.
W 2003 roku ruch pociągów osobowych został zamknięty. Po zawieszeniu połączeń pasażerskich przez Leszno przejeżdżają tylko pociągi towarowe, obsługujące od czasu likwidacji przewozów na linii Pruszcz Gdański - Łeba cały ruch towarowy z Kartuzami. 26 czerwca 2010 wznowiono sezonowy ruch pasażerski na trasie Gdynia Gł. – Kartuzy, który był realizowany w wakacyjne weekendy. W następnych latach pociągi jeździły we przez całe wakacje codziennie.
Linia kolejowa.
Przez Leszno przechodzi linia kolejowa nr 214 Somonino-Kartuzy. Jest to północna część dawnej linii kolejowej łączącej Kościerzynę z Kartuzami. Z części środkowej (pomiędzy Gołubiem Kaszubskim a Somoninem), utworzono linię kolejową nr 201 łączącą Nową Wieś Wielką z Gdynią Portem. Pozostała, południowa część została rozebrana. Linia jest jednotorowa, normalnotorowa, niezelektryfikowana.
Pociągi.
Pociągi osobowe.
Ruch pociągów osobowych zawieszono 01.02.2003 r. W latach 2010-14 kursowały pociągi sezonowe Gdynia-Kartuzy. 
Infrastruktura.
Na przystanku Leszno Kartuskie nie ma żadnych semaforów ani innych tego typu urządzeń. Jedyny peron jest jednokrawędziowy, znajduje się na nim metalowa wiata przystankowa służąca za poczekalnię.

</doc>
<doc id="1720474" url="https://pl.wikipedia.org/wiki?curid=1720474" title="Total Drama Action">
Total Drama Action



</doc>
<doc id="1720476" url="https://pl.wikipedia.org/wiki?curid=1720476" title="Stanisław Gabriel Żeleński">
Stanisław Gabriel Żeleński

Stanisław Gabriel Żeleński (ur. 21 lutego 1873 w Warszawie, zm. 28 sierpnia 1914 pod Łukowem) – krakowski architekt, właściciel i kierownik Krakowskiego Zakładu Witrażów S.G. Żeleński (1904–1914).
Życiorys.
Był bratem literata Tadeusza Kamila Marcjana „Boya” (1874–1941) i urzędnika bankowego Edwarda Narcyza (1878–1910), synem kompozytora Władysława (1837–1921) i Wandy z domu Grabowskiej (1841–1904).
Stanisław Żeleński po ukończeniu studiów na Politechnice Lwowskiej początkowo pracował na stanowisku architekta rządowego Starostwa Krakowskiego. Gdy wraz z architekturą secesyjną rozpowszechniły się witraże nie tylko w kościołach, ale i nawet w budynkach mieszkalnych, Żeleński odkupił w roku 1904 założony w roku 1902 przez architekta Władysława Ekielskiego i malarza Antoniego Tucha zakład wyrobu witraży pod nazwą „Krakowskie Zakłady Witrażów, Oszkleń Artystycznych i Fabryki Mozaiki Szklanej”. Od tego czasu zakład działał pod nazwą „Krakowski Zakład Witrażów S.G. Żeleński”. W roku 1906 zakład został przeniesiony do nowego budynku, zaprojektowanego przez Stanisława Żeleńskiego oraz Ludwika Wojtyczkę przy ulicy Krasińskiego 23. W budynku tym mieści się obecnie Muzeum Witrażu w Krakowie.
Zasługą Stanisława Żeleńskiego było traktowanie firmy jako zakładu rzemiosła artystycznego. Artyści mogli współuczestniczyć w realizacji swoich projektów, dzięki czemu uzyskiwano realizacje zgodne z wymaganiami twórców.
Do roku 1912 wykonano witraże w 53 kościołach i kaplicach w Małopolsce, 27 we Lwowie, 13 w Księstwie Poznańskim i 16 w Królestwie Polskim, a także w wielu budynkach mieszkalnych i użyteczności publicznej.
W czasie I wojny światowej Żeleński służył w austriackiej 12 Dywizji Piechoty tzw. "krakowskiej" jako oficer ordynansowy gen. Tadeusza Jordan Rozwadowskiego. 27 sierpnia 1914 został ciężko ranny w bitwie pod Grądami. Zmarł następnego dnia w Łukowie i tam został pochowany. Okoliczności śmierci opisał gen. Rozwadowski w swych wspomnieniach. Zakład prowadziła nadal jego żona Izabela z Madeyskich. Następnie firmę przejął młodszy syn Stanisława Gabriela i Izabeli – Adam Żeleński (ur. 1 września 1905 w Krakowie, zm. 21 czerwca 1963 w Krakowie).
W okresie powojennym zakład został upaństwowiony, a następnie przekształcony w spółdzielnię. W roku 2001 został nabyty przez prywatnego właściciela Piotra Ostrowskiego, który oprócz zakładu urządził w budynku muzeum witraży. Zakład działa obecnie nadal za zgodą spadkobierców rodziny Żeleńskich pod historyczną nazwą i logiem firmy.
W zakładzie przy ul. Krasińskiego powstały witraże według kartonów Jana Matejki, Stanisława Wyspiańskiego, Józefa Mehoffera, Kazimerza Sichulskiego, Karola Frycza i wielu innych. W późniejszych latach realizowano w nim projekty m.in. Zbigniewa Pronaszki i Wojciecha Jastrzębowskiego.

</doc>
<doc id="1720479" url="https://pl.wikipedia.org/wiki?curid=1720479" title="Jan First">
Jan First

Jan First (ur. 1 września 1939 w Nowym Sączu) – polski rzemieślnik i polityk, poseł na Sejm PRL IX kadencji.
Życiorys.
Ukończył liceum ogólnokształcące w Nowym Sączu. Z zawodu jest mistrzem elektrykiem, od 1965 prowadził własny zakład instalatorstwa elektrycznego w Nowym Sączu. W 1971 wstąpił do Stronnictwa Demokratycznego, gdzie był wiceprzewodniczącym Wojewódzkiego oraz Miejskiego Komitetu. Przez kilka kadencji był radnym Wojewódzkiej Rady Narodowej w Nowym Sączu. Sprawował też funkcję sekretarza Rady Izby Rzemieślniczej w Nowym Sączu. W latach 1985–1989 pełnił mandat posła na Sejm PRL IX kadencji w okręgu Nowy Sącz. Zasiadał w Komisji Polityki Społecznej, Zdrowia i Kultury Fizycznej oraz w Komisji Skarg i Wniosków.
18 września 2002 został Starszym Cechu w Cechu Rzemiosł Różnych i Przedsiębiorczości w Nowym Sączu.

</doc>
<doc id="1720480" url="https://pl.wikipedia.org/wiki?curid=1720480" title="Tuning samochodowy">
Tuning samochodowy



</doc>
<doc id="1720481" url="https://pl.wikipedia.org/wiki?curid=1720481" title="Pomnik Jana Nepomucena w Knurowie">
Pomnik Jana Nepomucena w Knurowie

Kapliczka św. Jana Nepomucena w Knurowie – obiekt sakralny w Knurowie, usytuowany przy skrzyżowaniu ulicy Dworcowej i Koziełka. 
Misterna rzeźba ufundowana przez Franciszkę Szulcową w roku 1919. Poświęcona w tym samym roku przez miejscowego proboszcza ks. J. Gladischa.
Kapliczka jest wykonana z szarego piaskowca (z Dolnego Śląska) przez rzeźbiarza Józefa Baumaistera z Wrocławia. Kapliczka posiada ośmiospadowy daszek oparty na bogato profilowanych słupach. Stoi na miejscu dawniejszej, drewnianej.
Święty Jan przedstawiony został w pozycji stojącej. Wskazujący palec podniesiony do ust symbolizuje utrzymanie tajemnicy spowiedzi.

</doc>
<doc id="1720482" url="https://pl.wikipedia.org/wiki?curid=1720482" title="Tommy Kaira">
Tommy Kaira

, formalnie – japońskie przedsiębiorstwo zajmujące się produkcją samochodów sportowych i tuningiem samochodowym.
Przedsiębiorstwo założone zostało w 1968 roku jako Tomita Dream Factory, a jego siedziba mieści się w Kioto. Firmę założyli Yoshikazu Tomita i Kikuo Kaira.

</doc>
<doc id="1720483" url="https://pl.wikipedia.org/wiki?curid=1720483" title="Aiguille de Polset">
Aiguille de Polset

Aiguille de Polset – szczyt w Alpach Graickich, części Alp Zachodnich. Leży we wschodniej Francji w regionie Owernia-Rodan-Alpy. Należy do masywu Vanoise. Szczyt można zdobyć ze schroniska Refuge de Peclet-Polset (2474 m). Należy do Parku Narodowego Vanoise. roga normalna prowadzi przez lodowiec Gebroulaz.

</doc>
<doc id="1720486" url="https://pl.wikipedia.org/wiki?curid=1720486" title="Wacław Garbaj">
Wacław Garbaj

Wacław Garbaj (ur. 12 stycznia 1946 w Zielonej Górze, zm. 30 listopada 2011 tamże) – polski rzemieślnik i polityk, poseł na Sejm PRL IX kadencji.
Życiorys.
W 1968 uzyskał tytuł zawodowy magistra ekonomii w Wyższej Szkole Ekonomicznej w Poznaniu. W latach 60. i 70. pracował w Zielonogórskim Przedsiębiorstwie Budowlanym „Nadodrze” (m.in. jako zastępca kierownika). Działał w Związku Harcerstwa Polskiego, Związku Młodzieży Socjalistycznej, Zrzeszeniu Studentów Polskich i Towarzystwie Przyjaźni Polsko-Radzieckiej. Od 1980 był prezesem zielonogórskiej izby rzemieślniczej. Zasiadał we władzach wojewódzkich (był m.in. kierownikiem Wydziału Organizacyjnej Wojewódzkiego Komitetu) i krajowych (Centralnym Komitecie) Stronnictwa Demokratycznego. Był radnym Wojewódzkiej Rady Narodowej w Zielonej Górze. W 1985 uzyskał mandat posła na Sejm PRL IX kadencji w okręgu Zielona Góra z ramienia SD. Zasiadał w Komisji Ochrony Środowiska i Zasobów Naturalnych, Komisji Polityki Społecznej, Zdrowia i Kultury Fizycznej, Komisji Spraw Samorządowych oraz w Komisji Nadzwyczajnej do rozpatrzenia projektu ustawy o zmianie ustawy Ordynacja wyborcza do rad narodowych. W 1989 bez powodzenia ubiegał się o reelekcję. Później był dyrektorem oddziału Bankowego Towarzystwa Ubezpieczeń i Reasekuracji „Heros” w Zielonej Górze. Zasiadał w zarządzie Federacji Sportu w Zielonej Górze, był też prezesem klubu sportowego.
Odznaczony Złotym i Srebrnym Krzyżem Zasługi. Pochowany na cmentarzu komunalnym w Zielonej Górze.

</doc>
<doc id="1720488" url="https://pl.wikipedia.org/wiki?curid=1720488" title="Oblężenie Termessos">
Oblężenie Termessos

Oblężenie Termessos – starcie zbrojne, które miało miejsce w roku 334 p.n.e.
Po zdobyciu Halikarnasu wojska Aleksandra skierowały się ku mieście Gordion. W trakcie marszu opór Macedończykom stawili mieszkańcy Termessos, którzy odrzucili warunki pokojowe Aleksandra. Chcąc kontynuować marsz król macedoński musiał przejść przełęczą znajdującą się poniżej Termessos. Samo miasto znajdowało się na szczycie góry i prowadziło do niego zaledwie kilka ścieżek a wszystkie przejścia zablokowane były silnie bronionymi bramami. Okoliczne wzgórza również zajęte zostały przez obrońców co uniemożliwiało jakikolwiek atak przez przełęcz.
Aleksander rozłożył obóz pod miastem, symulując odpoczynek wojska. Gdy tylko mieszkańcy Termessos opuścili swoje stanowiska na wzgórzach, Macedończycy przypuścili atak pod górę. Lekkozbrojna piechota pokonując straże przeciwnika zdobyła wzgórza, zajmując dogodne stanowiska do ataku na samo miasto. W międzyczasie swoją pomoc zaproponowali Aleksandrowi członkowie plemienia Selgów, którzy zobowiązali się zdobyć miasto. Dzięki temu wsparciu Aleksander mógł na czele części swoich sił skierować się przeciwko innemu miastu -Sagallasos. Krótko po wymarszu na Macedończyków uderzyli z pobliskiej góry górale z Termessos oraz Sagallasos. Wybuchła zacięta i wyrównana walka. W końcu w centrum lepiej uzbrojona falanga Aleksandra rozbiła szyki wroga. Barbarzyńcy rzucili się do ucieczki, nie ścigani przez Macedończyków z uwagi na trudny górzysty teren. Po tym zwycięstwie Aleksander skierował się do miast Gordion oraz Issos.

</doc>
<doc id="1720490" url="https://pl.wikipedia.org/wiki?curid=1720490" title="Federico Villagra">
Federico Villagra

Federico Villagra (ur. 21 maja 1969) – argentyński kierowca rajdowy obecnie startujący w Rajdowych Mistrzostwach Świata.
Kariera.
W młodości ścigał się w motocrossie. W 1997 roku rozpoczął starty w rajdach samochodowych. W tym samym roku po raz pierwszy wystartował w Rajdzie Argentyny zaliczanym do klasyfikacji Rajdowych Mistrzostw Świata.
Po wielu latach sukcesów w rodzinnym kraju (m.in. mistrzostwa kraju w grupie N4 w latach 2001-2005), w 2005 roku wystartował po raz pierwszy w rajdzie WRC poza Argentyną. W 2006 i 2007 wygrał grupę N podczas Rajdu Argentyny. Sukces ten pozwolił mu na starty w półfabrycznym zespole Munchi's Ford World Rally Team od połowy sezonu 2007.
W sezonie 2007 zdobył swoje pierwsze punkty w mistrzostwach świata zajmując 7. miejsce w Rajdzie Japonii. Rok później poprawił ten wynik zajmując 6. miejsce w Argentynie. W sezonie 2009 natomiast, w Argentynie i w Grecji zajmował 4. miejsca, co jest jego najlepszym wynikiem w Rajdowych Mistrzostwach Świata.
Starty w rajdach WRC.
"brak roku 1997"

</doc>
<doc id="1720494" url="https://pl.wikipedia.org/wiki?curid=1720494" title="Bogusław Zieliński">
Bogusław Zieliński

Bogusław Michał Zieliński (ur. 1951) – profesor doktor habilitowany, wykładowca UAM specjalizujący się w tematyce południowosłowiańskiej.
Życiorys.
W 1975 ukończył studia z zakresu filologii polskiej na Uniwersytecie im. Adama Mickiewicza, a rok później studia socjologiczne na tej samej uczelni. W 1984 doktoryzował się na UAM. W 1998 uzyskał habilitację z zakresu literaturoznawstwa na podstawie monografii "Serbska powieść historyczna. Studia nad źródłami, ideami i kierunkami rozwoju". W 2007 otrzymał tytuł naukowy profesora.
Od października 1999 piastuje urząd Kierownika Instytutu Filologii Słowiańskiej Wydziału Filologii Polskiej i Klasycznej Uniwersytetu im. Adama Mickiewicza w Poznaniu, równocześnie pełniąc funkcję Przewodniczącego Komisji Komparatystyki Literackiej przy Międzynarodowym Komitecie Slawistów, Koordynatora Międzynarodowego Programu Badawczego pt. "Mapa kulturowa nowej Europy: miasta, szlaki, podróże", Przewodniczącego Komisji Slawistycznej przy Oddziale PAN w Poznaniu. Członek Rady Naukowej Towarzystwa im. Janka Kupały w Mińsku (Białoruś), Komisji Filologicznej Poznańskiego Towarzystwa Przyjaciół Nauk oraz komitetu redakcyjnego czasopisma "Południowosłowiańskie Zeszyty Naukowe".
Autor kilkuset artykułów, prac popularnonaukowych i publicystycznych. Posiada uprawnienia tłumacza przysięgłego języka bośniackiego, serbskiego i chorwackiego. Doktoraty pod jego kierunkiem napisali m.in. Joanna Rękas i Marinko Zekić.
Wybrane publikacje.
Prace zbiorowe

</doc>
<doc id="1720495" url="https://pl.wikipedia.org/wiki?curid=1720495" title="Nowy cmentarz żydowski w Janowie Lubelskim">
Nowy cmentarz żydowski w Janowie Lubelskim

Nowy cmentarz żydowski w Janowie Lubelskim – kirkut położony w Janowie Lubelskim przy ul. Wojska Polskiego, na południowy wschód od zwartej zabudowy miasta, po zachodniej stronie szosy, na lekkim wzniesieniu na zachód od jeziora Misztalec. Założony w 1824 roku ma powierzchnię 1,4 ha. 

</doc>
<doc id="1720499" url="https://pl.wikipedia.org/wiki?curid=1720499" title="Onufry Rutkowski">
Onufry Rutkowski

Onufry Józef Rutkowski, krypt.: "X. O. R. S. P.", (ur. 26 grudnia 1746, zm. 1815 w Lublinie) – polski pijar i poeta.
Życiorys.
W wieku 15 lat (29 sierpnia 1762) wstąpił w Podolińcu do zakonu pijarów, przyjmując wówczas imię Onufry (imię chrzestne: Józef). Po zakończeniu nowicjatu studiował kolejno: Nowy Sącz (humaniora 1765 i logika 1766) i Międzyrzecz Korecki (fizyka 1767).
Twórczość.
Autor wydanego we Lwowie w 1775 r. zbioru "Zabawki poetyckie rozmaitym wierszem polskim napisane...", dedykowanego Jakubowi Komorowskiemu, kasztelanowi santockiemu.

</doc>
<doc id="1720501" url="https://pl.wikipedia.org/wiki?curid=1720501" title="Dongfeng Motor">
Dongfeng Motor

Dongfeng Motor Corporation (chiń upr. 东风汽车公司, chiń. trad. 東風汽車公司, pinyin "Dōngfēng Qìchē Gōngsī") – chińskie państwowe przedsiębiorstwo branży motoryzacyjnej, produkujące m.in. samochody osobowe, ciężarowe oraz autobusy.
Przedsiębiorstwo założone zostało w 1969 roku, a jego siedziba mieści się w Wuhanie, w prowincji Hubei. Obecnie jest trzecim pod względem wielkości produkcji aut na rynek chiński przedsiębiorstwem oraz największym producentem aut użytkowych. Współpracuje z Peugeotem, Citroënem, Hondą, Nissanem i Kia Motors.
Dwie spółki zależne Dongfeng Motor Corporation notowane są na giełdach – Dongfeng Motor Group Co., Ltd na giełdzie w Hongkongu (SEKH: 0489), a Dongfeng Automobile Co., Ltd na giełdzie w Szanghaju (SSE: 600006).

</doc>
<doc id="1720502" url="https://pl.wikipedia.org/wiki?curid=1720502" title="Mont de Gébroulaz">
Mont de Gébroulaz

Mont de Gébroulaz – szczyt w Alpach Graickich, części Alp Zachodnich. Leży we wschodniej Francji w regionie Owernia-Rodan-Alpy. Należy do masywu Vanoise. Szczyt można zdobyć ze schroniska Refuge de Peclet-Polset (2474 m). Należy do Parku Narodowego Vanoise.

</doc>
<doc id="1720504" url="https://pl.wikipedia.org/wiki?curid=1720504" title="Monaster Ducha Świętego w Wilnie">
Monaster Ducha Świętego w Wilnie

Monaster Świętego Ducha (lub "Monaster Zesłania Ducha Świętego") – prawosławny klasztor w Wilnie działający nieprzerwanie od 1609. W I Rzeczypospolitej jeden z ważniejszych ośrodków prawosławia. Po przyłączeniu Wileńszczyzny do Imperium Rosyjskiego monaster II, a następnie I rangi, od 1845 siedziba biskupów wileńskich i litewskich. Legalnie działający w granicach II Rzeczypospolitej od 1924, dotychczasowe funkcje pełnił bez przeszkód również po znalezieniu się Wilna w granicach ZSRR. Jego cerkiew, pod tym samym wezwaniem co cały monaster, jest miejscem szczególnej czci świętych męczenników wileńskich – Jana, Antoniego i Eustachego, których relikwie przechowywane są w głównej nawie świątyni.
Monaster zajmuje zespół jednopiętrowych budynków w podwórzu za ozdobną bramą wjazdową pod numerem 10 przy ulicy Aušros Vartų (Ostrobramskiej).
Historia.
Początki.
Monaster powstał w 1609 z inicjatywy prawosławnego bractwa Świętej Trójcy, używającego od tej pory nazwy bractwa Świętego Ducha. Bractwo to, liczące kilkuset członków wywodzących się zarówno z warstwy rzemieślniczej, jak i spośród arystokracji, istniało od 1585 i przyjmowało za jeden ze swoich głównych celów obronę prawosławia przed wpływami katolicyzmu, czynnie sprzeciwiało się unii brzeskiej, wydawało we własnej drukarni liczne publikacje teologiczne i polemiczne. W 1597 zdołało również, po wystosowaniu kolejnej prośby, uzyskać przywilej królewski na budowę nowej cerkwi prawosławnej w Wilnie, na gruncie należącym do sióstr Teodory i Anny Wołowicz. Fakt, że obiekt znajdował się na prywatnym gruncie należącym do rodziny szlacheckiej, przesądził o tym, że jej budowa mogła zostać zakończona, a w latach następnych obiektu nie przekazano unitom. Cerkiew ta została wzniesiona z drewna blisko monasteru Świętej Trójcy, z którym związane było bractwo, i otrzymała wezwanie Ducha Świętego.
Po przekazaniu cerkwi i klasztoru Świętej Trójcy unitom bractwo przeniosło swoją siedzibę oraz drukarnię (wkrótce zamkniętą po publikacji kolejnej pracy polemicznej) na teren budynków sąsiadujących z cerkwią Świętego Ducha. Tam też z jego inicjatywy powstał męski monaster, którego pierwszym przełożonym został drukarz w pracowni bractwa, Longin Karpowicz, który przybrał imię zakonne Leoncjusz. Po jego śmierci w 1620 godność tę objął (pełnił ją do przyjęcia unii w 1625) inny dawny członek bractwa Melecjusz (Smotrycki). Podstawę wspólnoty stanowili mnisi, którzy nie chcieli przyjąć unii i w związku z tym zbiegli z monasteru Świętej Trójcy. Monaster utrzymywał się z pracy mnichów w sadzie i gospodarstwie oraz dzięki pomocy świeckich ofiarodawców, rekrutujących się głównie z szeregów szlachty należącej do bractwa Świętego Ducha, jak podkomorzy trocki Bogdan Ogiński. Po 1611 działająca przy nim cerkiew była jedyną czynną prawosławną świątynią w mieście i równocześnie centrum przeciwników unii. Od początku swojego istnienia, na mocy prawa nadanego bractwu Świętego Ducha przez patriarchę konstantynopolitańskiego Jeremiasza II, monaster był stauropigialny, a zatem podlegał bezpośrednio patriarsze Konstantynopola, a po 1686 patriarsze Moskwy.
XVII–XVIII wiek.
W momencie powstania monaster mieścił się w budynkach z XVI–XVII wieku. Na teren klasztoru prowadziła brama. Po lewej stronie klasztornego dziedzińca znajdował się jednopiętrowy budynek mieszczący pomieszczenia mieszkalne przeznaczone dla przełożonego i namiestnika monasteru oraz mieszczące kancelarię. W podobnym obiekcie po prawej stronie mieszkali zakonnicy, mieściła się jadalnia i kuchnia. W dalszej części dziedzińca mieściła się cerkiew.
Równolegle do cerkwi położone były dwa kolejne jednopiętrowe budynki – położony po prawej stronie świątyni mieścił dalsze cele dla zakonników oraz drugą jadalnię, po lewej – przytułek dla sierot oraz cele posłuszników. W dalszej części dziedzińca rozlokowane były obiekty gospodarcze – spichlerz, stajnia, dwie obory, magazyn. W sąsiadujących obiektach działało bractwo Świętego Ducha i organizowana przez nie szkoła, znana z wysokiego poziomu i mająca w zamierzeniach organizatorów stanowić alternatywę dla kolegiów jezuickich.
W połowie XVII wieku monaster Świętego Ducha był już na tyle ważnym ośrodkiem duchowym, że pod jego szczególną opieką pozostawało 19 innych, później powstałych wspólnot monastycznych, w tym dwie żeńskie. Były to klasztory w Jewiach, Mińsku, Kupiatyczach, Surdegach, Drui, Newlu, Kroniach, Ceprze, Hrozowie, Sielcu, Nowym Dworze, Pryłukach, Kiejdanach oraz Zabłudowie, których fundatorzy uważali, że podporządkowanie powoływanych do życia monasterów powszechnie znanemu i kojarzonemu z silnym bractwem Świętego Ducha klasztorowi zagwarantuje im przetrwanie w razie konfliktu z unitami. Tak powstała sieć monasterów była największą z trzech istniejących na terenie Rzeczypospolitej. Tomasz Kempa uważa, że związek z monasterem Świętego Ducha mógł być przyczyną, dla której przeważająca część wymienionych monasterów, mimo konwersji na katolicyzm obrządku bizantyjskiego ich fundatorów i finansowych dobroczyńców, pozostała przy prawosławiu.
Mnisi wywodzący się z klasztoru Świętego Ducha byli przenoszeni na stanowiska przełożonych innych monasterów lub obejmowali katedry biskupie. Melecjusz (Smotrycki) został arcybiskupem Połocka, Józef Bobrykowicz – mścisławskim, mohylewskim i orszańskim. Monaster pozostawał jednym z głównych ośrodków sprzeciwu wobec unii. Przez krótki czas mnichem w nim był późniejszy święty prawosławny, wielki przeciwnik unii Atanazy Brzeski. Był to jeden z dwóch klasztorów na terenie I Rzeczypospolitej, którym zarządzał biskup ordynariusz odpowiedniej eparchii (w tym wypadku wileńskiej) lub wybrany przez metropolitę kijowskiego, w porozumieniu z bractwem Świętego Ducha, archimandryta. W innych ośrodkach – poza monasterem Trójcy Świętej w Słucku – przełożeni nosili tytuł ihumena.
W latach 1629 i 1637 monaster był napadany przez grupy zwolenników unii, dążących do likwidacji ostatniego silnego ośrodka dyzunitów na ziemiach litewskich. Mnisi mieli również problemy z otrzymaniem zezwolenia na budowę nowej, murowanej cerkwi, które ostatecznie uzyskali przywilejem Władysława IV z 1632. W tym samym dokumencie król potwierdzał podległość 17 innych monasterów wobec zwierzchnika monasteru Świętego Ducha. Poświęcenie nowej świątyni miało miejsce 16 kwietnia 1634 i według opowiadań świadków miało zostać zakłócone przez katolików. W 1648, z uwagi na trudności finansowe, przestała działać drukarnia przy monasterze, a w kilka lat później także szkoła.
W drugiej połowie stulecia, w czasie wojen Rzeczypospolitej Obojga Narodów ze Szwecją i Rosją, monaster kilkakrotnie ucierpiał w trakcie działań wojennych lub został splądrowany. Szczególnie podupadł wskutek walk o Wilno w czasie wojny polsko-rosyjskiej 1654–1667; po odzyskaniu miasta przez wojska polskie w 1661, mnisi zostali oskarżeni przez wileńskich unitów o współpracę z Rosjanami, co nie miało podstaw. W rzeczywistości zakonnicy obawiali się wejścia obcych wojsk i w związku z tym ukryli część cerkiewnych kosztowności. Wątpliwości co do postawy członków wspólnoty nie miał jednak król Jan II Kazimierz, który w tym samym roku w liście do władz miasta potwierdził ich wierność Rzeczypospolitej i nakazał, w związku z wojennymi stratami, zwolnić monaster od opłat na rzecz wojska. W 1677 monaster odwiedził późniejszy święty prawosławny Dymitr Rostowski. Kolejne zniszczenia przyniosła III wojna północna. W odbudowie monasteru finansowo pomagał car rosyjski Piotr I. Rosyjska rodzina carska od tej pory regularnie przekazywała na potrzeby klasztoru ofiary pieniężne, ikony oraz utensylia liturgiczne. Zrekonstruowane budynki przetrwały jednak tylko 39 lat, spłonęły niemal całkowicie w pożarze Wilna w 1749. Jego odbudowa była możliwa dzięki pomocy finansowej z Rosji w wysokości 6 tys. rubli. Władze miejskie zgodziły się na rekonstrukcję zabudowań monasteru dopiero w 1751, z zastrzeżeniem, by nowe obiekty nie wyróżniały się zbytnio wśród sąsiadujących budynków, a położona bezpośrednio przy ulicy brama nie była zbyt bogato dekorowana. Odbudową kierował Jan Krzysztof Glaubitz, który wykonał również nowy ikonostas dla klasztornej cerkwi.
W granicach Imperium Rosyjskiego.
W 1795, po III rozbiorze Polski, Wilno znalazło się w granicach Cesarstwa Rosyjskiego jako stolica guberni. Przyniosło to poważne zmiany w sytuacji monasteru, który został podporządkowany biskupowi mińskiemu i wołyńskiemu, a następnie biskupowi wileńskiemu, który pełnił równocześnie funkcję zwierzchnika monasteru. Wspólnotę tworzyło w tym okresie 13 zakonników, z czego na stałe w Wilnie przebywało dziewięciu, pozostali natomiast żyli czasowo w innych monasterach pozostających pod opieką wileńskiego. Monastery te, oprócz trzech, w końcu XVIII w. zostały decyzją Świętego Synodu uznane za niezależne. W maju 1797 car Paweł I uznał wileńską wspólnotę monastyczną za monaster II klasy, co oznaczało coroczną dotację rządową w wysokości 2500 rubli. Natomiast następca Pawła I, Aleksander I rozważał w 1806 możliwość likwidacji monasteru. Z powodu braku czynnych cerkwi prawosławnych w Wilnie monasterska świątynia Świętego Ducha spełniała dla miejscowej ludności zadania cerkwi parafialnej, toteż Aleksander I planował rozproszenie zakonników w innych wspólnotach i zmianę cerkwi Świętego Ducha w katedrę eparchii wileńskiej. Plan ten przedłożył Świętemu Synodowi, jednak ten w wyrażonej opinii zdecydowanie odradził władcy zamykanie monasteru cieszącego się tak szczególnym szacunkiem i z tak długą tradycją umacniania prawosławia na Litwie.
Kolejne zniszczenia klasztor poniósł w czasie wojny w 1812, kiedy został zajęty przez wojska napoleońskie, które sprofanowały cerkiew, paląc królewskie wrota i uszkadzając ikonostas. Odbudowa obiektu była możliwa dzięki pomocy finansowej kupca Aleksandra Słuckiego, który wydzielił na ten cel 4500 rubli. W 1833, za sprawą działań archimandryty Płatona (Rudinskiego), wspartego przez generała gubernatora Wilna księcia Dołgorukowa, klasztor został zaliczony w poczet monasterów I klasy, co wiązało się z podniesieniem wsparcia finansowego do 4176 rubli. Dzięki temu do końca lat 30. możliwa była przebudowa cerkwi klasztornej, która miała odebrać jej zewnętrznej architekturze cechy upodabniające ją do kościołów rzymskokatolickich. Do przeprowadzenia prac budowlanych sprowadzono włoskiego architekta Giacomo de la Porto. W tym okresie monaster liczył jedynie pięciu mnichów. W celu podniesienia jego prestiżu archimandryta Płaton (Gorodecki), dotąd rektor seminarium duchownego w Kostromie, zaprosił do Wilna 11 mnichów lub posłuszników z tego miasta. W efekcie w 1840 liczba zakonników wzrosła do 9 mnichów i 5 posłuszników. W 1845, z inicjatywy tego samego przełożonego, dotychczasową bramę wjazdową na teren klasztoru zastąpiła nowa, z wizerunkiem Chrystusa i sceną zesłania Ducha Świętego, wykonana w stylu staroruskim. W cerkwi monasterskiej pojawiły się nowe ołtarze – Zesłania Ducha Świętego oraz świętych Konstantyna i Heleny. Później, w 1852, w podziemiach cerkwi urządzona została kaplica ku czci męczenników wileńskich – świętych Jana, Antoniego i Eustachego, których szczątki w 1655 przeniesiono tam z cerkwi św. Mikołaja w Wilnie. Do kaplicy prowadziło osobne wejście z ikoną męczenników ufundowaną przez Iwana Sieniawina. Podziemia klasztornej cerkwi stały się również miejscem pochówku prawosławnych biskupów wileńskich; w 1868 został w nim pochowany Józef Siemaszko, inicjator rozbudowy budynków klasztornych. W tym czasie w monasterze zamieszkiwało 9 mnichów oraz 5 posłuszników. Ich liczba wzrosła w końcu XIX wieku, gdy obowiązki archimandryty klasztoru spełniał arcybiskup Juwenaliusz (Połowcew). W 1904 wspólnota liczyła 15 mnichów oraz 34 posłuszników. Kolejny przełożony, metropolita Nikander (Mołczanow) przeprowadził generalny remont całego kompleksu. Pracami kierował eparchialny architekt A. Szpakowski. W 1913, z inicjatywy metropolity Tichona (Bieławina) został wzniesiony dom pielgrzyma. Już wcześniej, od czasu otwarcia kaplicy ku czci męczenników wileńskich, monaster stał się popularnym celem pielgrzymek.
Klasztor, oprócz tradycyjnie należących do niego budynków, posiadał po 1860 dwupiętrowy dom przy dzisiejszej ulicy Aušros Vartų (w późniejszym okresie wynajmowany władzom miasta) oraz 3 podobne obiekty w centrum Wilna, jak również dwa sklepy. W XVIII w. monaster otrzymał nadania ziemskie na przedmieściu Popowszczyzna, w stuleciu następnym ziemia ta była już całkowicie zabudowana przez różne osoby płacące z tego tytułu czynsz. Przy ulicy Rossa monaster posiadał ogród, od 1921 dzierżawiony (umowa opiewała na 36 lat) przez firmę Pacyfik, zaś na przedmieściu Łukiszki pojedynczą działkę, również wydzierżawioną.
W pierwszym roku I wojny światowej mnisi zaangażowali się w działalność dobroczynną, pracowali w szpitalach, w cerkwi odprawiane były nabożeństwa za zwycięstwa wojsk rosyjskich. 25 września 1914, udając się na front, monaster odwiedził car Mikołaj II, a w listopadzie tego samego roku – caryca Aleksandra Fiodorowna z córkami Olgą i Tatianą.
W czasie I wojny światowej.
W miarę zbliżania się frontu do Wilna mnisi z klasztoru Świętego Ducha udali się na bieżeństwo, z wyjątkiem mnichów Sawwacjusza, Makarego i Nikodema, którzy otrzymali od przełożonego zgodę na pozostanie na miejscu. Jeden z nich, mnich Makary, został wywieziony do obozu dla jeńców wojennych (opuścił go w 1917), innym pozwolono jednak zostać. Budynki klasztorne w czasie wojny nie poniosły strat. Mnisi zaczęli jednak wracać do nich dopiero w 1919, wtedy również dotarł do Wilna wyznaczony przez patriarchę Moskwy nowy biskup wileński Eleuteriusz (Bogojawlenski).
W II Rzeczypospolitej.
Prowadzona w II Rzeczypospolitej akcja rewindykacji majątku Kościoła prawosławnego w pierwszej fazie nie zagroziła istnieniu klasztoru, jako że nigdy nie był on w żaden sposób związany z instytucjami katolickimi. Władze doprowadziły jedynie do usunięcia Eleuteriusza (Bogojawleńskiego) z katedry biskupiej (a zatem także stanowiska przełożonego monasteru) za jego ostry sprzeciw wobec dążeń do autokefalii Kościoła prawosławnego w Polsce i niesubordynację wobec zwierzchnika Kościoła prawosławnego w Polsce metropolity Jerzego (Jaroszewskiego). Biskup został zatrzymany na terenie klasztoru bezpośrednio po odprawieniu nabożeństwa i zmuszony do wyjazdu z kraju. 21 października 1924 pismo nowego metropolity warszawskiego Dionizego z prośbą o formalne uznanie istnienia klasztoru spotkało się z przychylną odpowiedzią Ministerstwa Wyznań Religijnych i Oświecenia Publicznego.
Niemniej w 1925 monaster stracił na rzecz państwa lub Kościoła rzymskokatolickiego część posiadanego majątku: folwark Nowe Żyrowice razem z młynem i zespołem budynków gospodarczych, budynki mieszkalne i gospodarcze na uroczysku Jenczmieniszki (pow. wileński), fermę w Barunach, karczmę w Borunach oraz posiadane w tym mieście grunta, place i młyn przy wsi Smorgoni, młyn w Krewie, jeziora Niedzingi i Wielkie Dawgi oraz trzy domy i magazyn w Wilnie. Ponadto jezioro Pstrino znalazło się poza granicami II RP. W związku z brakiem ziemi pod uprawę klasztor nie mógł utrzymywać się z gospodarki rolnej, jednak dzierżawy posiadanych dóbr oraz dobrowolne wpłaty wiernych wystarczały na utrzymanie wspólnoty i regularną konserwację budynków klasztornych, m.in. wymianę instalacji elektrycznej w 1928 i zakup nowych świeczników dla cerkwi. Część dochodów monasteru była również przeznaczana na procesy sądowe o sporne działki z Dyrekcją Kolei oraz ze Skarbem Państwa.
W 1929 rzymskokatolicki arcybiskup wileński Romuald Jałbrzykowski wniósł, między innymi podobnymi wnioskami, pozew o rewindykację na rzecz swojej archidiecezji zarówno cerkwi, jak i klasztoru Świętego Ducha. Do postępowania sądowego jednak nie doszło, gdyż Sąd Najwyższy w oświadczeniu z 16 lutego 1934 zadeklarował brak kompetencji w zakresie rozstrzygania kwestii własności prawosławnych obiektów sakralnych. Wcześniej, w 1930, monaster znalazł się na liście ośmiu prawosławnych ośrodków zakonnych przeznaczonych do likwidacji. Jednak w sierpniu 1934 rządowy dokument w sprawie przyszłości klasztorów prawosławnych w jurysdykcji Polskiego Autokefalicznego Kościoła Prawosławnego wymieniał monaster Świętego Ducha jako jeden z siedmiu klasztorów przewidywanych do pozostawienia w dotychczasowym kształcie. Władze po raz drugi zmieniły zdanie w sprawie przyszłości monasteru w 1936, ponownie umieszczając go na liście klasztorów przeznaczonych do rozwiązania. Ostatecznie jednak do realizacji tych planów nie doszło.
W monasterze, według danych z 1937, przebywało 14 zakonników, w tym czterech archimandrytów i dwóch ihumenów. W czasie II wojny światowej mnisi z monasteru prowadzili przytułek dla sierot. W czasie hitlerowskiej okupacji ziem litewskich po ataku III Rzeszy na ZSRR, w budynkach monasteru organizowane były trzysemestralne kursy dla przyszłych księży. W czasie walk o Wilno zabudowania klasztoru zostały uszkodzone.
W granicach ZSRR.
Po 1945 Wilno znalazło się w granicach Litewskiej SRR, jednak monaster działał bez przeszkód przez cały okres istnienia ZSRR. W latach 1959–1960 wyremontowano system ogrzewania cerkwi, w 16 lat później zainstalowano w budynkach monasteru centralne ogrzewanie. Po 1982 arcybiskup Wiktoryn (Bielajew) zainicjował budowę windy prowadzącej na wieże cerkiewne i wyremontował budynki mieszkalne dla mnichów. Monaster w Wilnie był jedynym klasztorem na terenie ZSRR, który nie spotkał się ze strony władz z żadnymi represjami, mimo faktu, że w mieście szereg innych cerkwi zostało zamkniętych lub zaadaptowanych na cele niezwiązane z kultem religijnym. Monaster utrzymywał się wyłącznie z ofiar wiernych.
W 1947 w klasztorze żyło 13 mnichów oraz 4 posłuszników.
Na Litwie.
Od 1993 przy monasterze funkcjonuje licząca 13 tys. pozycji ogólnodostępna biblioteka literatury religijnej, w budynkach kompleksu klasztornego znajduje się również kancelaria eparchii wileńskiej i litewskiej oraz jej sekretariat odpowiedzialny za prowadzone przez prawosławnych kapłanów działania charytatywne. Zakonnicy prowadzą jadłodajnię dla osób ubogich oraz niewielki dom pielgrzyma. Ostatni generalny remont budynków monasteru zorganizował metropolita wileński i litewski Chryzostom (Martiszkin) w latach 1996–1997. W lipcu tego samego roku, w święto Zesłania Ducha Świętego, obchodzony był z udziałem patriarchy Moskwy Aleksego jubileusz 400 lat nieprzerwanego funkcjonowania cerkwi klasztornej.
Obecnie w monasterze przebywa 10 mnichów, z czego dwóch posiada godność archimandryty, zaś jeden – ihumena. Obiekt pozostaje ważnym celem pielgrzymkowym, jest to obecnie jedyny męski monaster na terenie Litwy. W latach 1960–2015 jeden z budynków klasztoru zajmowały mniszki z żeńskiej wspólnoty monastycznej św. Marii Magdaleny.
Architektura.
Budynki monasteru, zamieszkiwane przez mnichów oraz zajęte przez kancelarię eparchialną oraz bibliotekę zachowały się do naszych czasów w tej samej formie, w jakiej zostały odbudowane po pożarze w XVIII wieku. W skład kompleksu wchodzą trzy dwukondygnacyjne budynki pozbawione wyraźnych cech stylowych oraz budynki gospodarcze zaadaptowane w II połowie XX wieku na nowe cele. Jedynie brama wjazdowa wyraźnie reprezentuje styl staroruski, co ma akcentować duchową łączność monasteru z prawosławiem rosyjskim.
Centralne miejsce dziedzińca kompleksu zajmuje cerkiew klasztorna, będąca równocześnie parafialną. Pierwotnie wzniesiona w stylu barokowym, po ostatniej przebudowie bliższa jest klasycyzmowi. Fasada budynku respektuje zasady symetrii, dwie wieże wznoszą się na wysokość 49 metrów i są zwieńczone kopułami. Jedyną dekoracją zewnętrzną budynku są rzędy doryckich pilastrów. Budynek jest trójdzielny i orientowany, zbudowany na planie krzyża łacińskiego.
Pierwotny barokowy styl cerkwi jest widoczny we wnętrzu, które zostało uformowane w czasie odbudowy w latach 50. XVIII wieku. W tym stylu utrzymany jest ikonostas oraz płaskorzeźby i freski na ścianach. W cerkwi znajduje się 20 ikon autorstwa Iwana Trutniewa, w tym ikona Zwiastowania ufundowana przez carycę Marię Aleksandrowną. Centrum nawy zajmuje ozdobna raka zawierająca relikwie świętych męczenników wileńskich.
Przełożeni monasteru.
Zwyczajowo funkcję przełożonego klasztoru Świętego Ducha pełnił prawosławny biskup wileński, który wyznaczał w klasztorze swojego namiestnika. Zdarzały się jednak wyjątki od tej sytuacji. Poniżej przedstawiono wykaz przełożonych monasteru, którzy nie łączyli w tym czasie funkcji z godnością biskupią:

</doc>
<doc id="1720507" url="https://pl.wikipedia.org/wiki?curid=1720507" title="Dongfeng">
Dongfeng



</doc>
<doc id="1720508" url="https://pl.wikipedia.org/wiki?curid=1720508" title="Dôme de Polset">
Dôme de Polset

Dôme de Polset – szczyt w Alpach Graickich, części Alp Zachodnich. Leży we wschodniej Francji w regionie Owernia-Rodan-Alpy. Należy do masywu Vanoise. Szczyt można zdobyć ze schroniska Refuge de Péclet Polset (2514 m). Należy do Parku Narodowego Vanoise.

</doc>
<doc id="1720510" url="https://pl.wikipedia.org/wiki?curid=1720510" title="Lato w Nohant (komedia)">
Lato w Nohant (komedia)

Lato w Nohant − komedia w trzech aktach, autorstwa polskiego pisarza Jarosława Iwaszkiewicza (1894-1980), opublikowana w odcinkach w latach 1936–1937 w "Skamandrze".
Jej premiera miała miejsce 4 grudnia 1936 w Teatrze Małym w Warszawie.
Sztuka opowiada o pobycie polskiego pianisty i kompozytora Fryderyka Chopina (1810-1849) w okresie letnim w latach 40. XIX wieku w posiadłości francuskiej pisarki (a zarazem jego kochanki) George Sand (1804-1876) w Nohant-Vic we Francji.
Komedia doczekała się czterech adaptacji filmowych:

</doc>
<doc id="1720512" url="https://pl.wikipedia.org/wiki?curid=1720512" title="Pointes du Châtelard">
Pointes du Châtelard

Pointes du Châtelard – szczyt w Alpach Graickich, części Alp Zachodnich. Leży we wschodniej Francji w regionie Owernia-Rodan-Alpy. Należy do masywu Vanoise. Szczyt można zdobyć ze schroniska Refuge de Vallonbrun (2270 m) lub Refuge de la Femma (2352 m). Należy do Parku Narodowego Vanoise.

</doc>
<doc id="1720513" url="https://pl.wikipedia.org/wiki?curid=1720513" title="Marcin Gorzołka">
Marcin Gorzołka

Marcin Gorzołka (ur. w 1808, zm. 2 lipca 1877 w Borkach Wielkich) – działacz polski ze wsi Borki Wielkie (powiat oleski) koło Olesna na Górnym Śląsku. 
W latach 1839-1842 pełnił urząd sołtysa w rodzinnej wsi. Deputowany do Pruskiego Zgromadzenia Konstytucyjnego w 1848 roku. W latach 1848-1853 był trzykrotnie wybrany posłem do parlamentu w Berlinie, gdzie złożył ponad 100 interpelacji w sprawach swoich wyborców z Oleskiego i Kluczborskiego. Razem z ks. Józefem Szafrankiem był członkiem Koła Polskiego. Zachował się pisany po polsku rękopis Marcina Gorzołki pt. „Conto Buch fűr ein Freigärtner Martin Gorzolka zur Groß Borek 1843 Landtags-Abgeordneter von 1848-1853” – „Księga rachunkowa (kasowa) wolnego zagrodnika Marcina Gorzołki z Borek Wielkich 1843 posła do parlamentu w l. 1848-1853.”

</doc>
<doc id="1720514" url="https://pl.wikipedia.org/wiki?curid=1720514" title="Neohaematopinus sciurinus">
Neohaematopinus sciurinus

Neohaematopinus sciurinus – gatunek wszy z rodziny Polyplacidae. Powoduje wszawicę. Pasożytuje na gryzoniach z rodziny wiewiórkowatych takich jak: "Sciurus niger", "Sciurus granatensis", "Sciurus alleni", wiewiórka rudobrzucha ("Sciurus aureogaster"), "Sciurus colliaei", "Sciurus deppei", "Sciurus oculatus".
Samica wielkości 2,0 mm, samiec mniejszy osiąga wielkość 1,5 . U samców pierwszy segment anteny dłuższy niż u samic. Wszy te mają ciało silnie spłaszczone grzbietowo-brzusznie. Samica składa jaja zwane gnidami, które są mocowane specjalnym "cementem" u nasady włosa. Rozwój osobniczy trwa po wykluciu się z jaja około 14 dni. Występuje na terenie Ameryki Północnej w USA.

</doc>
<doc id="1720517" url="https://pl.wikipedia.org/wiki?curid=1720517" title="Dôme des Platières">
Dôme des Platières

Dôme des Platières – szczyt w Alpach Graickich, części Alp Zachodnich. Leży we wschodniej Francji w regionie Owernia-Rodan-Alpy. Należy do masywu Vanoise. Szczyt można zdobyć ze schroniska Refuge du Mont Pourri (2370 m) lub Refuge de Turia (2428 m). Należy do Parku Narodowego Vanoise.

</doc>
<doc id="1720518" url="https://pl.wikipedia.org/wiki?curid=1720518" title="Shrouded Divine">
Shrouded Divine

Shrouded Divine – pierwszy album studyjny szwedzkiego zespołu In Mourning, wydany przez Aftermath Music 2 stycznia 2008 r. Płyta została nagrana w sierpniu 2007 r. w Black Lounge Studio (Avesta, Szwecja). Projekt graficzny albumu opracował Mattias Lindström. Płyta ukazała się również w limitowanej edycji digipack. 
W listopadzie 2009 r., nakładem włoskiej wytwórni Kolony Records, ma ukazać się limitowana reedycja "Shrouded Divine" na płycie winylowej z nowym opracowaniem graficznym.
Lista utworów.
Wszystkie utwory napisane przez Tobiasa Netzella i In Mourning.

</doc>
<doc id="1720519" url="https://pl.wikipedia.org/wiki?curid=1720519" title="Robert Stolz">
Robert Stolz

Robert Elisabeth Stolz (ur. 25 sierpnia 1880 w Grazu, zm. 27 czerwca 1975 w Berlinie) – austriacki kompozytor i dyrygent.
Życiorys.
Syn dyrygenta Jacoba Stolza i pianistki Idy Bondy. Studiował w Wiedniu u Roberta Fuchsa i w Berlinie u Engelberta Humperdincka. Działalność dyrygencką rozpoczął w 1897 roku w Grazu, następnie dyrygował w Marburg an der Drau (1898–1902), Salzburgu (1902–1903) i Berlinie (1903–1905). Od 1907 do 1924 roku był dyrygentem Theater an der Wien, podczas pobytu w Wiedniu odniósł sukces jako autor operetek i pieśni. Od 1924 roku przebywał w Berlinie, gdzie komponował muzykę do filmów. W 1936 roku zmuszony przez nazistów do opuszczenia Niemiec, a w 1938 roku Austrii. Pomógł wydostać się z III Rzeszy wielu Żydom, opuszczając Austrię skomponował w formie żartu marsz żałobny dla Adolfa Hitlera.
Po opuszczeniu w 1938 roku Austrii wyjechał do Paryża, a w 1940 roku do Stanów Zjednoczonych, gdzie działał jako kompozytor muzyki filmowej w Hollywood. W 1946 roku wrócił do Wiednia, kontynuując działalność kompozytorską i dyrygencką. Dokonał nagrań płytowych dla wytwórni Ariola Eurodisc.
Wspólnie z autorem tekstu Ernstem Marischką napisał dla Jana Kiepury piosenkę "Ob blond, ob braun, ich liebe alle Frau'n!", polskie tłumaczenie: "Brunetki, blondynki", z tekstem Michała Halicza.
Twórczość.
Był autorem przeszło 60 operetek, w tym "Die lustigen Weiber von Wien" (1909), "Das Glücksmädel" (1910), "Das Lumperl" (1915), "Lang, lang, ist’s her" (1917), "Die Tanzgräfin" (1921), "Mädi" (1923), "Ein Ballroman oder Der Kavalier von zehn bis vier" (1924), "Eine einzige Nacht" (1927), "Peppina" (1931), "Wenn die kleinen Veilchen bluhen" (1932), "Venus im Seide" (1932), "Der verlorene Walzer" (1933), "Gruzi" (1934), "Frühling im Prater" (1949), "Karneval in Wien" (1950), "Trauminsel" (1962), "Frühjars-Parade" (1964). Ponadto skomponował muzykę do około 100 filmów i prawie 2000 pieśni.

</doc>
<doc id="1720522" url="https://pl.wikipedia.org/wiki?curid=1720522" title="Harry von Bülow-Bothkamp">
Harry von Bülow-Bothkamp

Harry von Bülow-Bothkamp (ur. 19 listopada 1897; zm. 27 lutego 1976) – niemiecki as myśliwski z czasów I i II wojny światowej z 30 potwierdzonymi zwycięstwami powietrznymi. Młodszy brat Waltera von Bülow-Bothkamp.
I wojna światowa.
Harry von Bülow-Bothkamp urodził się w rodzinnym zamku Bothkamp (Szlezwik-Holsztyn). Od 1914 roku wstąpił na ochotnika do armii. Został przydzielony do 18 Pułku Huzarów. Z pułkiem brał udział w ciężkich walkach i został promowany na podporucznika. W ślad za starszym bratem na własną prośbę został przeniesiony do lotnictwa w sierpniu 1916 roku.
Po uzyskaniu licencji pilota służył w jednostce rozpoznania FFA 53, a później FA 272 (A). Po paru miesiącach został przeniesiony do dowodzonej przez Waltera eskadry myśliwskiej Jagdstaffel 36. Pierwsze zwycięstwo odniósł 12 października 1917 roku. Do końca 1917 roku miał na swoim koncie 3 potwierdzone zwycięstwa. W jednostce latał do 25 sierpnia 1918 roku kiedy rozkazem Cesarza został zwolniony ze służby jako ostatni żyjący z 4 braci. Powrócił do rodzinnego majątku. Łącznie odniósł 6 zwycięstw powietrznych, 8 maja 1918 roku zestrzelił angielskiego asa Cecila Clarka z No. 1 Squadron RAF.
Okres międzywojenny.
Po zakończeniu wojny ukończył gimnazjum i studiował rolnictwo. Razem z innym asem Paulem Bäumer w 1919 roku założyli wytwórnię lotniczą Bäumer Aero GmbH w Hamburgu. Firma zbankrutowała w czasach wielkiego kryzysu.
W 1935 roku powrócił do służby w stopniu kapitana we właśnie powstałym lotnictwie wojskowym III Rzeszy Luftwaffe. Po roku służby został mianowany dowódcą Jagdgeschwader Richthofen i promowany do stopnia majora.
II wojna światowa.
Po wybuchu II wojny światowej 30 listopada 1939 roku został mianowany dowódcą eskadry myśliwskiej II/JG 77 (II eskadrą Jagdgeschwader 77), obowiązki te pełnił do 31 marca 1940. Z dniem 1 kwietnia 1940 został mianowany dowódcą Jagdgeschwader 2. Dowodził tą jednostką w czasie walk we Francji w maju i czerwcu 1940 roku odnosząc w tym okresie 12 zwycięstw powietrznych. Za swój wkład w dowodzenie dywizjonem został mianowany podpułkownikiem i odznaczony Krzyżem Rycerskim.
Od 1 września 1940 roku został mianowany komendantem Nachtjagdschule 1 - szkoły nocnych pilotów myśliwskich. Pozostawał na stanowisku dowódcy szkoły do października 1943 roku. Wtedy to został mianowany dowódcą 5 Dywizji Myśliwskiej.
Po zakończeniu wojny powrócił w rodzinne strony, gdzie zmarł z przyczyn naturalnych w 1976 roku.

</doc>
<doc id="1720523" url="https://pl.wikipedia.org/wiki?curid=1720523" title="Alfredo Vicente Scherer">
Alfredo Vicente Scherer

Alfredo Vicente Scherer (ur. 5 lutego 1903 w Bom Princípio w archidiecezji Porto Alegre, zm. 8 marca 1996 w Porto Alegre) – brazylijski duchowny katolicki, kardynał, arcybiskup Porto Alegre.
Życiorys.
Studiował w seminarium duchownym w Porto Alegre i na Papieskim Uniwersytecie Gregoriańskim w Rzymie. Święcenia kapłańskie otrzymał 3 kwietnia 1926 roku w Rzymie. W latach 1926 - 1933 był sekretarzem arcybiskupa Porto Alegre. 
13 czerwca 1946 roku papież Pius XII mianował go biskupem tytularnym Emeria i biskupem pomocniczym Porto Alegre, zaś 30 grudnia tego samego roku podniósł go do godności arcybiskupa metropolity Porto Alegre. Konsekracji arcybiskupa dokonał 23 lutego 1947 roku abp. Carlo Chiarlo nuncjusz apostolski w Brazylii. Uczestniczył w obradach Soboru Watykańskiego II w latach 1962 - 1965. 
Na konsystorzu 28 kwietnia 1969 roku Paweł VI wyniósł go do godności kardynalskiej z tytułem prezbitera Nostra Signora de La Salette. Uczestnik obydwu konklawe w roku 1978. 29 sierpnia 1981 roku złożył rezygnację z zarządzania archidiecezją Porto Alegre i przeszedł na emeryturę. 
Pochowany w archikatedrze metropolitalnej w Porto Alegre.

</doc>
<doc id="1720524" url="https://pl.wikipedia.org/wiki?curid=1720524" title="Roc des Saints Pères">
Roc des Saints Pères

Roc des Saints Pères – szczyt w Alpach Graickich, części Alp Zachodnich. Leży we wschodniej Francji w regionie Owernia-Rodan-Alpy. Należy do masywu Vanoise. Należy do Parku Narodowego Vanoise.

</doc>
<doc id="1720525" url="https://pl.wikipedia.org/wiki?curid=1720525" title="Parafia Podwyższenia Krzyża Świętego w Rejowcu Fabrycznym">
Parafia Podwyższenia Krzyża Świętego w Rejowcu Fabrycznym

Parafia Podwyższenia Krzyża Świętego w Rejowcu Fabrycznym – parafia rzymskokatolicka w Rejowcu Fabrycznym, należąca do dekanatu Chełm – Zachód w archidiecezji lubelskiej.
Historia.
W 1962 roku Rejowiec Fabryczny uzyskał prawa miejskie, na którego terenie powstała cementownia „Pokój” i osiedla robotnicze. W 1975 roku wikariusz parafii w Pawłowie ks. Henryk Kapica, otrzymał polecenie zorganizowania nowej parafii. Najpierw zakupiono dom z budynkiem gospodarczym, w którym urządzono kaplicę, a we wrześniu otwarto punkt katechetyczny. Przez kilka lat trwały prześladowania przez funkcjonariuszy SB. W 1979 roku otrzymano zgodę na budowę kościoła, a w 1980 roku otrzymano działkę pod budowę. 
1 czerwca 1981 roku dekretem bp Bolesława Pylaka została erygowana parafia pw. Podwyższenia Krzyża Świętego z wydzielonego terytorium parafii św. Jana Chrzciciela w Pawłowie i Rejowiec Osada. Kościół parafialny wybudowany w latach 1983-1994 według projektu architekta Stanisława Machnika. 5 czerwca 1994 roku odbyła się konsekracja kościoła, której dokonał abp Bolesław Pylak.

</doc>
<doc id="1720526" url="https://pl.wikipedia.org/wiki?curid=1720526" title="Jagdgeschwader 2">
Jagdgeschwader 2



</doc>
<doc id="1720527" url="https://pl.wikipedia.org/wiki?curid=1720527" title="In Mourning">
In Mourning

In Mourning – szwedzki zespół grający progresywny melodic death metal, założony w 2000 roku w Falun. 
W początkowym okresie działalności (2000–2001) grupa wykonywała metal gotycki, w kolejnych latach zmieniając styl na progresywny melodic death metal.
Pierwsze demo zawierające cztery utwory, zatytułowane "In Mourning", zespół wydał własnym nakładem w roku 2000. W późniejszych latach grupa nagrała jeszcze cztery płyty demo: "Senseless" (2002), "Need" (2003), "Confessions of the Black Parasite" (2004) i "Grind Denial" (2006).
W sierpniu 2007 roku In Mourning nagrało w Black Lounge Studio (Avesta, Szwecja) debiutancki album, który wyprodukował Jonas Kjellgren, zaś w październiku zespół podpisał kontrakt z norweską wytwórnią Aftermath Music. Płyta pod tytułem "Shrouded Divine" miała premierę 2 stycznia 2008 roku. 20 listopada 2009 roku, nakładem włoskiej wytwórni Kolony Records, ukazała się limitowana reedycja (500 sztuk) debiutanckiego albumu In Mourning na płycie gramofonowej z nowym opracowaniem graficznym.
W maju 2009 roku zespół podpisał z wytwórnią Pulverised Records kontrakt na wydanie dwóch albumów, zaś w sierpniu rozpoczął prace nad nową płytą, ponownie decydując się na Black Lounge Studio i współpracę z Jonasem Kjellgrenem. Album zatytułowany "Monolith" ukazał się 25 stycznia 2010 roku. Okładkę zaprojektował Travis Smith (autor okładek m.in. do "Blackwater Park" grupy Opeth i "Night Is the New Day" grupy Katatonia).

</doc>
<doc id="1720528" url="https://pl.wikipedia.org/wiki?curid=1720528" title="Turzyca gwiazdkowata">
Turzyca gwiazdkowata

Turzyca gwiazdkowata ("Carex echinata" Murray) - gatunek byliny należący do rodziny ciborowatych. Występuje w strefie klimatów umiarkowanych Eurazji i Ameryki Północnej oraz w Australii i Nowej Zelandii. W Polsce gatunek rodzimy, dość pospolity na niżu.
Zmienność.
Tworzy mieszańce z turzycą Davalla ("Carex davalliana"), t. dwupienną ("C. dioica"), t. rzadkokłosą ("C. remota"), t. siwą ("C. canescens") i t. życicową ("C. loliacea").

</doc>
<doc id="1720530" url="https://pl.wikipedia.org/wiki?curid=1720530" title="Lęki">
Lęki



</doc>
<doc id="1720531" url="https://pl.wikipedia.org/wiki?curid=1720531" title="Carex echinata">
Carex echinata



</doc>
<doc id="1720533" url="https://pl.wikipedia.org/wiki?curid=1720533" title="Pointe de la Sana">
Pointe de la Sana

Pointe de la Sana – szczyt w Alpach Graickich, części Alp Zachodnich. Leży we wschodniej Francji w regionie Owernia-Rodan-Alpy. Należy do masywu Vanoise. Szczyt można zdobyć ze schroniska Refuge de la Femma (2352 m). Należy do Parku Narodowego Vanoise.

</doc>
<doc id="1720535" url="https://pl.wikipedia.org/wiki?curid=1720535" title="Boogie Pimps">
Boogie Pimps

Boogie Pimps – zespół muzyki elektronicznej stworzony przez didżejów Marka J Klaka i Mirko Jacoba. Muzycy związali się z wytwórniami: Ministry of Sound i Superstar Records.
Dyskografia.
Single.
Grupa wydała:

</doc>
<doc id="1720537" url="https://pl.wikipedia.org/wiki?curid=1720537" title="Napredak Kruševac">
Napredak Kruševac

Fudbalski Klub Napredak Kruševac (serb.: Фудбалски Клуб Напредак Крушевац) – serbski klub piłkarski z siedzibą w Kruševacu (w okręgu rasińskim). Został utworzony w 1946 roku. Obecnie występuje w Super lidze Srbije.
Historia.
Klub powstał 8 grudnia 1946 roku jako FK Napredak Kruševac w wyniku fuzji trzech lokalnych klubów: FK Zakić, FK Badža i FK 14. Oktobar. W czasach Socjalistycznej Federacyjnej Republiki Jugosławii najwyższym poziomem rozgrywek piłkarskich w których "FK Napredak" występował to rozgrywki Prvej ligi SFR Јugoslavije, gdzie klub występował 6 sezonów: 1951, 1976/77, 1978/79-1980/81 i 1988/89.
W czasach Federalnej Republiki Jugosławii najwyższym poziomem rozgrywek piłkarskich w których "FK Napredak" występował to rozgrywki Prvej ligi SR Јugoslavije, gdzie klub występował 6 sezonów: 1992/93-1995/96, 2000/01 i 2003/04.
Stadion.
Klub rozgrywa swoje mecze domowe na stadionie Stadion Mladost w Kruševacu, który może pomieścić 10.300 widzów.
Sezony.
 * Z powodu sytuacji epidemicznej związanej z koronawirusem COVID-19 rozgrywki sezonu 2019/2020 zostały zakończone po rozegraniu 30 kolejek.

</doc>
<doc id="1720538" url="https://pl.wikipedia.org/wiki?curid=1720538" title="Carex stellulata">
Carex stellulata



</doc>
<doc id="1720540" url="https://pl.wikipedia.org/wiki?curid=1720540" title="Juan Salvini">
Juan Salvini

Juan Carlos Salvini - piłkarz argentyński, napastnik.
Salvini karierę piłkarską rozpoczął w 1940 roku w klubie CA Huracán. Razem z reprezentacją Argentyny wygrał turniej Copa Lipton 1945.
Jako piłkarz klubu Huracán wziął udział w turnieju Copa América 1946, gdzie Argentyna drugi raz z rzędu zdobyła tytuł mistrza Ameryki Południowej. Salvini zagrał w dwóch meczach - z Boliwią (zdobył 2 bramki) i Chile (w 12 minucie zastąpił go René Pontoni).
W Huracán grał do 1947 roku, po czym w 1948 roku przeniósł się do drużyny Racing Club de Avellaneda. Razem z Racingiem dwa razy z rzędu zdobył tytuł mistrza Argentyny - w 1949 roku i na koniec gry w klubie w 1950 roku. W lidze argentyńskiej Salvini rozegrał 174 mecze i zdobył 67 bramek.

</doc>
<doc id="1720541" url="https://pl.wikipedia.org/wiki?curid=1720541" title="Pointe de l’Échelle">
Pointe de l’Échelle

Pointe de l’Échelle – szczyt w Alpach Graickich, części Alp Zachodnich. Leży we wschodniej Francji w regionie Owernia-Rodan-Alpy. Należy do masywu Vanoise. Szczyt można zdobyć ze schroniska Refuge de Péclet-Polset (2514 m). Należy do Parku Narodowego Vanoise.

</doc>
<doc id="1720543" url="https://pl.wikipedia.org/wiki?curid=1720543" title="Juan Carlos Salvini">
Juan Carlos Salvini



</doc>
<doc id="1720544" url="https://pl.wikipedia.org/wiki?curid=1720544" title="Napredak Krusevac">
Napredak Krusevac



</doc>
<doc id="1720545" url="https://pl.wikipedia.org/wiki?curid=1720545" title="Robert Duncan (arcybiskup)">
Robert Duncan (arcybiskup)

Robert William Duncan Junior (ur. 5 lipca 1948 w Fort Dix) – amerykański duchowny anglikański, arcybiskup Kościoła Anglikańskiego w Ameryce Północnej
Życiorys.
W 1995 roku wybrany biskupem koadiutorem Pittsburgha (ECUSA). W latach 1997-2008 biskup episkopalny Pittsburgha (ECUSA).
Jeden z liderów konserwatywnego skrzydła w Kościele Episkopalnym Stanów Zjednoczonych Ameryki. Przeciwnik liberalnych reform w Kościołach anglikańskich. Orędownik zachowania przez Wspólnotę Anglikańską surowych zasad moralnych i dogmatycznych zgodnych z tradycjami anglikanizmu. Od 2004 przewodniczący separatystycznej grupy w łonie Kościoła Episkopalnego Stanów Zjednoczonych Ameryki. W 2008 roku wykluczony z Kościoła Episkopalnego Stanów Zjednoczonych Ameryki i pozbawiony funkcji biskupa ECUSA.
Od 22 czerwca 2009 do 2014 roku arcybiskup Kościoła Anglikańskiego w Ameryce Północnej (ACNA).

</doc>
<doc id="1720546" url="https://pl.wikipedia.org/wiki?curid=1720546" title="Herb Rejowca Fabrycznego">
Herb Rejowca Fabrycznego

Herb Rejowca Fabrycznego – jeden z symboli miasta Rejowiec Fabryczny w postaci herbu. Ustanowiony został uchwałą rady miejsko-gminnej 26 czerwca 1986 roku.
Wygląd i symbolika.
Herb przedstawia w polu czerwonym srebrny topór ze złotą rękojeścią, zwrócony ostrzem w prawo, z siedzącym na nim białym gołębiem o dziobie.
Swym kształtem nawiązuje do herbu rodowego Mikołaja Reja (Oksza – srebrny bojowy topór ze złotą rękojeścią w czerwonym polu). Natomiast gołąb, symbol pokoju, kojarzy się z cementownią noszącą w czasie powstawania herbu nazwę „Pokój” (później nazwana „Rejowiec”).

</doc>
<doc id="1720548" url="https://pl.wikipedia.org/wiki?curid=1720548" title="Aiguille du St-Esprit">
Aiguille du St-Esprit

Aiguille du St-Esprit – szczyt w Alpach Graickich, części Alp Zachodnich. Leży we wschodniej Francji w regionie Owernia-Rodan-Alpy. Należy do masywu Vanoise. Szczyt można zdobyć ze schroniska Refuge du Mont Pourri (2374 m). Należy do Parku Narodowego Vanoise.

</doc>
<doc id="1720551" url="https://pl.wikipedia.org/wiki?curid=1720551" title="Juraj Dančík">
Juraj Dančík

Juraj Dančík (ur. 21 lutego 1982) – słowacki piłkarz występujący na pozycji obrońcy. Jego największym sukcesem jest mistrzostwo Słowacji w sezonie 2001/2002.

</doc>
<doc id="1720554" url="https://pl.wikipedia.org/wiki?curid=1720554" title="Pointe du Bouchet">
Pointe du Bouchet

Pointe du Bouchet – szczyt w Alpach Graickich, części Alp Zachodnich. Leży we wschodniej Francji w regionie Owernia-Rodan-Alpy. Należy do masywu Vanoise. Szczyt można zdobyć ze schroniska Refuge de la Vogealle (1901 m). Należy do Parku Narodowego Vanoise.

</doc>
<doc id="1720555" url="https://pl.wikipedia.org/wiki?curid=1720555" title="Steve Brinkman">
Steve Brinkman

Steve Brinkman (ur. 12 stycznia 1978 w Bowmanville) – kanadyjski siatkarz, gra na pozycji środkowego. Wielokrotny reprezentant Kanady, uczestnik Mistrzostw Świata w 2006 roku, rozgrywanych w Japonii. W sezonie 2009/2010 miał reprezentować barwy polskiego klubu AZS-u UWM Olsztyn, z którym podpisał wstępną umowę. Mimo ewentualnych konsekwencji zdecydował się jednak zerwać umowę po otrzymaniu atrakcyjniejszej finansowo propozycji od japońskiego klubu FC Tokyo.
Sukcesy klubowe.
Puchar Top Teams:
Liga belgijska:
Liga hiszpańska:
Superpuchar Grecji:
Liga grecka:
Puchar Rumunii:
Liga rumuńska:
Superpuchar Włoch:
Klubowe Mistrzostwa Świata:
Puchar Włoch:
Liga Mistrzów:
Liga włoska:
Liga chińska:
Sukcesy reprezentacyjne.
Igrzyska Panamerykańskie:
Puchar Panamerykański:
Mistrzostwa Ameryki Północnej, Środkowej i Karaibów:
 

</doc>
<doc id="1720560" url="https://pl.wikipedia.org/wiki?curid=1720560" title="Stages (box)">
Stages (box)

Stages – pośmiertnie wydane zestawienie, zawierające 4 występy Jimiego Hendrixa w Sztokholmie, Paryżu, San Diego i Atlancie, zarejestrowane na przestrzeni 4 lat.
Lista utworów.
Autorem wszystkich utworów (chyba że zaznaczono inaczej) jest Jimi Hendrix.

</doc>
<doc id="1720563" url="https://pl.wikipedia.org/wiki?curid=1720563" title="Mistrzostwa Świata w Siatkówce Plażowej 1997">
Mistrzostwa Świata w Siatkówce Plażowej 1997

I. Mistrzostwa świata w siatkówce plażowej, które odbyły się w amerykańskim Los Angeles (na Los Angeles Tennis Center) w dniach 10-13 września 1997 roku. Mistrzostwa zdominowali sportowcy z Brazylii i Stanów Zjednoczonych. Po raz pierwszy mistrzostwa świata w siatkówce plażowej odbyły się oficjalnie. 

</doc>
<doc id="1720565" url="https://pl.wikipedia.org/wiki?curid=1720565" title="Dwór Kiwerskich w Rejowcu Fabrycznym">
Dwór Kiwerskich w Rejowcu Fabrycznym

Dwór Kiwerskich – dwór w Rejowcu Fabrycznym zbudowany w 1895 roku przez Mieczysława Morawskiego. Po jego śmierci dobra objął jego zięć Jan Kiwerski. Przy dworze założono park ze szpalerami grabów, świerków i kasztanowców. W budynku znajduje się obecnie siedziba Miejskiego Ośrodka Kultury "Dworek". Jest to parterowy, murowany budynek z gankiem. Mieści się przy ulicy Lubelskiej. 
Jest to jedyny rejestrowany zabytek Rejowca Fabrycznego.

</doc>
<doc id="1720568" url="https://pl.wikipedia.org/wiki?curid=1720568" title="Bellecôte">
Bellecôte

Bellecôte – szczyt w Alpach Graickich, części Alp Zachodnich. Leży we wschodniej Francji w regionie Owernia-Rodan-Alpy. Należy do masywu Vanoise. Szczyt można zdobyć ze schroniska Refuge du Mont Pourri (2374 m). Należy do Parku Narodowego Vanoise.
Pierwszego wejścia dokonali Nichols i Roswell 12 września 1866 roku.

</doc>
<doc id="1720570" url="https://pl.wikipedia.org/wiki?curid=1720570" title="Markus Feulner">
Markus Feulner

Markus Feulner (ur. 12 lutego 1982 w Scheßlitz) – niemiecki piłkarz występujący na pozycji pomocnika.
Kariera klubowa.
Feulner jest wychowankiem klubu SV Pettstadt, w którym treningi rozpoczął w 1988 roku. Potem trenował w klubie FC Bamberg, a w 1997 roku trafił do ekipy juniorskiej Bayernu Monachium. W 2001 roku został włączony do pierwszej drużyny Bayernu, grającej w Bundeslidze. W tych rozgrywkach zadebiutował 23 lutego 2002 roku wygranym 6:0 meczu z Energie Cottbus. W 2003 roku Feulner zdobył z klubem mistrzostwo Niemiec oraz Puchar Niemiec. W pierwszej drużynie Bayernu spędził 2,5 roku. W tym czasie rozegrał tam 13 ligowych spotkań.
W styczniu 2004 odszedł do 1. FC Köln, również z Bundesligi. Pierwszy ligowy mecz zaliczył tam 31 stycznia 2004 roku przeciwko Borussii Mönchengladbach (1:0). 20 marca 2004 roku w zremisowanym 2:2 pojedynku z VfB Stuttgart Feulner strzelił pierwszego gola w trakcie gry w Bundeslidze. W 2004 roku spadł z zespołem do 2. Bundesligi. Po roku powrócił z nim do Bundesligi. Jednak w 2006 roku ponownie spadł z klubem do 2. Bundesligi. Wówczas odszedł z drużyny.
Jego nowym klubem został pierwszoligowy 1. FSV Mainz 05. Pierwszy występ zanotował tam 12 sierpnia 2006 roku w wygranym 2:1 spotkaniu z VfL Bochum. W 2007 roku spadł z klubem do 2. Bundesligi. W Mainz grał jeszcze przez 2 lata. W sumie zagrał tam w 87 meczach i strzelił 15 goli.
W lipcu 2009 roku Feulner na zasadzie prawa Bosmana trafił do pierwszoligowej Borussii Dortmund. W jej barwach zadebiutował 29 sierpnia 2009 roku w zremisowanym 1:1 ligowym pojedynku z Eintrachtem Frankfurt.
Po zakończonym sezonie 2010/11 Borussii Dortmund poinformowała, że w sezonie 2011/12 będzie on bronił barw 1. FC Nürnberg. Środkowy pomocnik związał się ze swoim nowym pracodawcą dwuletnim kontraktem. Kwota transferu nie została ujawniona. W 2014 roku przeszedł do FC Augsburg.
Kariera reprezentacyjna.
Feulner rozegrał 13 spotkań i zdobył jedną bramkę w reprezentacji Niemiec U-21.

</doc>
<doc id="1720571" url="https://pl.wikipedia.org/wiki?curid=1720571" title="Porwak lodowcowy">
Porwak lodowcowy



</doc>
<doc id="1720573" url="https://pl.wikipedia.org/wiki?curid=1720573" title="The Jimi Hendrix Experience (box set)">
The Jimi Hendrix Experience (box set)

The Jimi Hendrix Experience – pośmiertnie wydany box set Jimiego Hendrixa, zawierający niewydane wcześniej nagrania studyjne i koncertowe, a także alternatywne wersje utworów. W 2013 ukazała się reedycja albumu zawierająca 4 dodatkowe kompozycje.
Lista utworów.
Autorem wszystkich utworów, chyba że zaznaczono inaczej jest Jimi Hendrix.

</doc>
<doc id="1720574" url="https://pl.wikipedia.org/wiki?curid=1720574" title="Grand Bec">
Grand Bec

Grand Bec – szczyt w Alpach Graickich, części Alp Zachodnich. Leży we wschodniej Francji w regionie Owernia-Rodan-Alpy. Należy do masywu Vanoise. Szczyt można zdobyć ze schroniska Refuge du Grand Bec (2405 m) lub Refuge du Plan des Gouilles (2352 m). Należy do Parku Narodowego Vanoise.

</doc>
<doc id="1720575" url="https://pl.wikipedia.org/wiki?curid=1720575" title="Tabletka powlekana">
Tabletka powlekana

Tabletka powlekana – tabletka pokryta stosunkowo cienką warstwą substancji powlekającej.
Przykłady otoczek i uzyskanych za ich pomocą rodzajów tabletek powlekanych:
W skład otoczki wchodzą również barwniki i woski (nadające kolor i połysk), plastyfikatory (zwiększające elastyczność), różne substancje wpływające na szybkość rozpadu tabletki, stopień przenikania do niej wody lub modulujące jej przyczepność do błon śluzowych. Tak samo i w takich samych celach powleka się kapsułki.
Pierwszymi tabletkami powlekanymi były drażetki.

</doc>
<doc id="1720576" url="https://pl.wikipedia.org/wiki?curid=1720576" title="Hermine Müller">
Hermine Müller

Hermine Müller (ur. 10 listopada 1938, zm. 17 września 1978) – niemiecka alpinistka.
Pokonała wiele najtrudniejszych dróg wspinaczkowy w całych Alpach, wspinała się również w amerykańskich Yosemite i w Himalajach Garhwalu. Od połowy lat 70. XX w. była uznawana za najlepszą alpinistkę niemiecką. Zginęła wraz z partnerem, Jakobem Gmuderem, na skutek odpadnięcia partnera i wyrwania się haka asekuracyjnego ok. 150 m poniżej szczytu Punta Tissi, na ekstremalnie trudnej drodze Philippa i Flamma w masywie Civetty w Dolomitach.

</doc>
<doc id="1720587" url="https://pl.wikipedia.org/wiki?curid=1720587" title="Pointe du Vallonnet">
Pointe du Vallonnet

Pointe du Vallonnet – szczyt w Alpach Graickich, części Alp Zachodnich. Leży we wschodniej Francji w regionie Owernia-Rodan-Alpy. Należy do masywu Vanoise. Szczyt można zdobyć ze schroniska Refuge du Grand Bec (2405 m). Należy do Parku Narodowego Vanoise.

</doc>
<doc id="1720589" url="https://pl.wikipedia.org/wiki?curid=1720589" title="Oospora">
Oospora

Oospora [gr. oón ‘jajo’ + spóros ‘nasienie] – otoczona grubą ścianą komórkową zygota. Powstaje w wyniku oogamii, ma diploidalną liczbę chromosomów i pełni funkcję przetrwalnika, który po okresie spoczynku lub po przetrwaniu niekorzystnych warunków życiowych może kiełkować. Występuje np. u grzybopodobnych lęgniowców ("Oomycota")/
U przedstawicieli wroślikowców ("Peronosporales") w oosporach czasami występują pęcherzykowate i otoczone błonką ciałka zwane ooplastami.

</doc>
<doc id="1720590" url="https://pl.wikipedia.org/wiki?curid=1720590" title="Meristogenys">
Meristogenys

Meristogenys – rodzaj płaza bezogonowego z rodziny żabowatych (Ranidae). 
Zasięg występowania.
Rodzaj obejmuje gatunki występujące na Borneo (Indonezja i Malezja).
Systematyka.
Etymologia.
"Meristogenys": "meristēs" „dokonujący podziału, rozdzielacz”, od μεριζω "merizō" „dzielić”; γενυς "genus", γενυος "genuos" „szczęka, żuchwa”.
Podział systematyczny.
Do rodzaju należą następujące gatunki:

</doc>
<doc id="1720591" url="https://pl.wikipedia.org/wiki?curid=1720591" title="Sandra Schmirler">
Sandra Schmirler

Sandra Marie Schmirler, z domu Peterson (ur. 11 czerwca 1963 w Biggar, zm. 3 marca 2000 w Reginie) – kanadyjska curlerka, triumfatorka trzech mistrzostw Kanady i świata. Jako kapitan reprezentacji Kanady na Zimowych Igrzyskach Olimpijskich 1998 zdobyła złoty medal, był to pierwszy turniej olimpijski kobiet w historii. Gdy nie uczestniczyła w zawodach, czasami komentowała mecze dla telewizji CBC. Zmarła w 2000 w wieku 36 lat na raka.
Kariera curlingowa.
Schmirler zaczęła grać w curling, gdy była uczennicą 7 klasy w szkole w Biggar. W późniejszych latach uprawiała także lekkoatletykę, piłkę siatkową, badminton, softball oraz pływanie. W klasie 9 wystartowała w kobiecej lidze Bangor. Grając jako trzecia w szkolnej drużynie (klasa 12) wygrała prowincjonalne mistrzostwa szkół średnich, wówczas zespół nie doznał żadnej porażki. Po ukończeniu szkoły średniej, gdy Sandra studiowała na Uniwersytecie Saskatchewan w Saskatoon, postanowiła dalej grać w curling. W 1983 po raz pierwszy wystartowała w mistrzostwach prowincji. Po ukończeniu uniwersytetu Schmirler przeprowadziła się do Reginy i pracowała w North West Leisure Center. Ciągle grając w curling została nazwana przez kierownika miejscowego lodowiska " Schmirler the Curler". W 1987 jako trzecia w zespole Kathy Fahlman Schmirler wygrała swoje pierwsze mistrzostwa prowincji. W Mistrzostwach Kanady 1987 drużyna Sandry Schmirler uplasowała się na 4. miejscu.
Priorytetem sezonu 1988–1989 dla Schmirler i Jan Betker było utworzenie nowego, stabilnego zespołu. Na początku sezonu 1990–1991 zdecydowały, że Schmirler będzie skipem, Betker będzie grać na pozycji trzeciej. Do zespołu przyjęto jako drugą Joan McCusker i jako otwierającą Marcia Gudereit. W tym samym sezonie ten zespół wygrał mistrzostwa prowincji, a na mistrzostwach kraju Schmirler powtórzyła rezultat z 1987. W 1993 drużyna w tym samym składzie ponownie wygrała rywalizację w Saskatchewan. W Round Robin Tournament of Hearts Saskatchewan z bilansem 9–2 zajął 1. miejsce i automatycznie znalazł się w finale. Pierwsze mistrzostwo Schmirler zdobyła pokonując w 11-endowym finale zespół Maureen Bonar z Manitoby 7:6. Było to pierwsze mistrzostwo kraju kobiet od sukcesu Marj Mitchell w 1980. Na Mistrzostwach Świata zespół z Kanady zdobył złoty medal pokonując w finale 5:3 Niemki (Janet Clews-Strayer). Rok później ekipa Schmirler powtórzyła sukcesy, zarówno krajowe, jak i te z mistrzostw świata. W finale Mistrzostw Świata 1994 Kanadyjki pokonały Szkotki (Christine Cannon) 5:3. Była to pierwsza w historii mistrzostw świata kobiet wygrana dwóch kolejnych zawodów przez tę samą drużynę i pierwsza od 1971 kiedy dokonał tego Don Duguid, w historii kobiecych rozgrywek taki sukces odniosły jeszcze tylko dwa, szwedzkie zespoły Elisabet Gustafson i Anette Norberg. W 1997 Schmirler i jej zespół wygrał mistrzostwa Kanady i świata po raz trzeci. Po każdym z tych trzech sezonów, ekipa Schmirler otrzymała tytuł "Team of the Year" nadawany przez SaskSport.
Na Zimowych Igrzyskach Olimpijskich 1998 curling stał się po raz pierwszy oficjalną dyscypliną medalową. Reprezentację Kanady wyłoniono w Olympic Curling Trials, które odbyły się w listopadzie 1997. Zespół Schmirler zakończył fazę grupową na pierwszym miejscu. W finale pokonała drużynę Shannon Kleibrink 9:6. By wygrać Schmirler zagrała trudny " in-off". Zespół Kanady był wymieniany w gronie faworytek do złota na igrzyskach. Po Round Robin Kanada zajmowała 1. miejsce, przegrała tylko jeden mecz z Norwegią (Dordi Nordby) 5:6. Mecz półfinałowy z Wielką Brytanią (Kirsty Hay) był bardzo wyrównany, grano punkt za punkt i spodziewano się dogrywki. W 10. endzie w ostatnim zagraniu Schmirler zagrała draw o mało nie psując zagrania, ostatecznie Kanada wygrała wynikiem 6:5. W finale Kanada zmierzyła się z Dunkami (Helena Blach Lavrsen), przez większą część meczu Kanadyjki dominowały przeciwniczki, mecz zakończył się 9. endem wynikiem 7:5. Po zdobyciu złota w Nagano, Sandra znalazła się na pierwszej stronie "New York Times". Drużynę mistrzyń olimpijskich nazwano "Team of the Year" przez Canadian Press, zawodniczki włączono w 1999 do Canadian Curling Hall of Fame.
Mecz finałowy igrzysk odbył się 15 lutego, a już 21 lutego rozpoczynały się mistrzostwa Kanady, gdzie zespół jako "Team Canada" miał bronić tytułu mistrzowskiego. Po rundzie grupowej i meczu 3/4 drużyna Schmirler w półfinale przegrała z Ontario 3:9 i ostatecznie zajęła 3. miejsce.
Życie prywatne.
Rodzina i edukacja.
Schmirler urodziła się 11 czerwca 1963 jako najmłodsza córka Shirley i Arta. Urodziła się ze stopą końsko-szpotawą i przez dwa miesiące nosiła gips korygujący tę wadę. Miała dwie siostry, Carol i Beverley. Uczęszczała do szkoły średniej w rodzinnym Biggar i na czas studiów przeprowadziła się do Saskatoon. Początkowo studiowała informatykę jednak po roku zmieniła kierunek na wychowanie fizyczne. W 1985 uzyskała tytuł inżyniera (ang. "Bachelor of Science"). Po przeprowadzce do Reginy, poznała swojego przyszłego męża Dela Petersona. Ślub odbył się 1 sierpnia 1987, w 1992 nastąpiła separacja i rok później rozwód. W curling grała pod nazwiskiem męża jako Sandra Peterson od 1987 do 1996.
W 1993 koleżanka z drużyny Marcia Gudereit zapoznała Sandrę z Shannonem England. Sandra ponownie wyszła za mąż 22 czerwca 1996. W 1997 Schmirler była w ciąży, odkryli to reporterzy podczas Scott Tournament of Hearts, 15 września 1997 urodziła się Sara Marion. W kwietniu 1999 na raka zmarł ojciec Sandry. 30 czerwca 1999 urodziła się druga córka Sandry i Shannona, Jenna Shirley.
Choroba i śmierć.
Po narodzinach Jenny w 1999 Sandra doznała wielu problemów zdrowotnych. Badania wykryły guz nowotworowy wielkości pięści za sercem. Po pogorszeniu się jej stanu zdrowia 6 września 1999 przeszła zabieg chirurgiczny. Podczas zabiegu obumarła część guza oderwała się, w ten sposób powstał skrzep krwi, który dostał się do płuca. Nastąpiło zatrzymanie akcji serca jednak Sandrę zdołano uratować. Miesiąc po wykryciu nowotworu podano dokładną diagnozę, Sandra była chora na gruczolakoraka przerzutowego ("Metastatic adenocarcinoma") z nieznanego ogniska pierwotnego. Z powodu niemożności stwierdzenia pochodzenia raka Sandra mówiła o swojej chorobie "rak z Marsa". Schmirler przeszła chemioterapię, radioterapię oraz zabiegi ortomolekularne prowadzone przez Canadian Cancer Research Group.
Podczas choroby Schmirler została usunięta z życia publicznego. Gdy stan Sandry polepszył się, zgodziła się komentować rozgrywki Mistrzostw Kanady Juniorów 2000. Wzięła udział w konferencji prasowej na zakończenie mistrzostw, kiedy to wyjawiła niewiele informacji o tym, co przeszła w czasie choroby. Więcej powiedziała o nadziejach na przyszłość:
Po powrocie z Moncton Schmirler czuła się dobrze, jednak badanie CAT wykazało plamki wokół płuc. Postanowiono zaniechać chemioterapię i pozostać przy terapii ortomolekularnej. Zaplanowano by uczestniczyła w pracach komentatorskich przy Tournament of Hearts, ale jej stan zdrowia na to nie pozwolił. Wysłała ze szpitala wiadomość, którą przeczytał dziennikarz TSN Victor Rauter:
Optymizm w jej wypowiedziach przeczył faktycznej kondycji. Zastosowano medycynę paliatywną. Sandra Schmirler zmarła rano 3 marca 2000 w wieku 36 lat.
Śmierć Sandry spowodowała nie tylko reakcje w Saskatchewan czy w środowisku curlingu ale w całym kraju. Premier Kanady Jean Chrétien powiedział w przemowie:
Stacja TSN zaoferowała nadawać uroczystości pogrzebowe na żywo i udostępnić sygnał dla innych stacji bez żadnych kosztów. Mąż Sandry zgodził się na transmisję pod warunkiem, że nie zostanie pokazana tam rodzina zmarłej. CBC także pokazało pogrzeb, był to pierwszy przypadek w historii, że pogrzeb kanadyjskiego sportowca na żywo pokazywano w dwóch ogólnokrajowych stacjach telewizyjnych. Rozpoczynający się Labatt Brier opóźniono, tak by kibice i zawodnicy mogli obejrzeć pogrzeb. W Reginie otworzono halę sportową Agridome i na ekranach pokazano pogrzeb, podobnie stało się w klubie Sandry Schmirler, Caledonian Curling Club. 900 osób uczestniczyło w uroczystościach pogrzebowych w Regina Funeral Home, a setki tysięcy oglądało w telewizji.
Nagrody i odznaczenia.
Wraz z członkiniami swojej drużyny Sandrze w 1998 Uniwersytet Regina przyznał tytuł doctora honoris causa (Doctor of Laws). W 2000 Sandra Schmirler została nagrodzona Saskatchewan Order of Merit, będąc tym samym pierwszą pośmiertnie nagrodzoną osobą. Tego samego roku Schmirler włączono do Canada's Sports Hall of Fame.
Po śmierci miasto Regina uhonorowało Sandrę Schmirler na kilka sposobów. South East Leisure Centre przemianowano na Sandra Schmirler Leisure Centre. Drogę, przy której leży Callie Curling Club i gdzie Schmirler grała, nazwano Sandra Schmirler Way. Rodzinne miasto Schmirler także uhonorowało ją tworząc pięć miesięcy po śmierci "The Sandra Schmirler Olympic Gold Park".
Fabryka papieru Scott Paper stworzyła w lutym 2001 "Sandra Schmirler Foundation". Fundacja ma na celu pomoc finansową w leczeniu noworodków w całej Kanadzie. W pierwszych czterech latach działalności fundusze zostały przekazane Children's Miracle Network, Canadian Cystic Fybrosis Foundation i Canadian Ronald McDonald Houses. Po zmianie misji, by pomagać noworodkom, obecnie środki przekazywane są bezpośrednio do szpitali.

</doc>
<doc id="1720592" url="https://pl.wikipedia.org/wiki?curid=1720592" title="Jan Kosznicki">
Jan Kosznicki

Jan Kosznicki (ur. 6 lipca 1892 w Żukowie, zm. 9 listopada 1939 koło Górnej Grupy) – polski nauczyciel, działacz społeczny.
Pochodził z rodziny chłopskiej, był synem Augustyna i Matyldy Ptach. Po ukończeniu szkoły powszechnej w Żukowie kontynuował naukę w seminarium nauczycielskim w Grudziądzu (lub w Kwidzynie), zdając egzamin dojrzałości i uzyskując uprawnienia do wykonywania zawodu nauczyciela. Był ranny na froncie I wojny światowej. Po wojnie pracował w szkole powszechnej w Ostrowitem koło Chojnic. 
Po pewnym czasie przeniesiony do pracy do Czerwińska koło Starogardu, był w miejscowej szkole powszechnej nauczycielem języka polskiego, historii i matematyki, a także pełnił funkcję kierownika. Jako przyrodnik amator doprowadził do założenia przy szkole cieplarni, był też zaangażowany w działalność Towarzystwa Pszczelniczego, w którym pełnił obowiązki sekretarza. Prowadził ponadto chór szkoły. We wsi wykonywał obowiązki sołtysa oraz przewodniczącego obszaru dworskiego, zajmował się m.in. problemem respektowania warunków płacowych wobec pracowników niemieckich majątków ziemskich. W 1929 był rozjemcą Sądu Grodzkiego w Nowem nad Wisłą na obwód Ostrowite.
Wybuch II wojny światowej zastał go w Czerwińsku i tamże w październiku 1939 aresztowany został przez gestapo. Po krótkim pobycie w więzieniu w Nowem nad Wisłą został 9 listopada 1939 rozstrzelany w pobliżu Górnej Grupy koło Grudziądza.
Był żonaty (Olga z domu Firyn), miał syna Mieczysława. 17 listopada 1957 na budynku szkoły w Czerwińsku odsłonięto poświęconą mu tablicę pamiątkową.

</doc>
<doc id="1720595" url="https://pl.wikipedia.org/wiki?curid=1720595" title="Pointe Rénod">
Pointe Rénod

Pointe Rénod – szczyt w Alpach Graickich, części Alp Zachodnich. Leży we wschodniej Francji w regionie Owernia-Rodan-Alpy. Należy do masywu Vanoise. Należy do Parku Narodowego Vanoise.

</doc>
<doc id="1720596" url="https://pl.wikipedia.org/wiki?curid=1720596" title="Dôme des Sonnailles">
Dôme des Sonnailles

Dôme des Sonnailles – szczyt w Alpach Graickich, części Alp Zachodnich. Leży we wschodniej Francji w regionie Owernia-Rodan-Alpy. Należy do masywu Vanoise. Szczyt można zdobyć ze schroniska Refuge de la Valette (2595 m). Należy do Parku Narodowego Vanoise.

</doc>
<doc id="1720597" url="https://pl.wikipedia.org/wiki?curid=1720597" title="Parafia św. Jana Chrzciciela i św. Bartłomieja Apostoła w Kazimierzu Dolnym">
Parafia św. Jana Chrzciciela i św. Bartłomieja Apostoła w Kazimierzu Dolnym

Parafia św. Jana Chrzciciela i św. Bartłomieja Apostoła w Kazimierzu Dolnym – parafia rzymskokatolicka w Kazimierzu Dolnym, należąca do archidiecezji lubelskiej i Dekanatu Kazimierz Dolny. Została erygowana 1 stycznia 1325. Kościół parafialny wybudowany w 1 połowie XIV wieku w stylu gotyckim, przebudowany w latach 1586-1613 w stylu barokowym. Znajduje się przy ulicy Zamkowej.

</doc>
<doc id="1720598" url="https://pl.wikipedia.org/wiki?curid=1720598" title="Sandra Peterson">
Sandra Peterson



</doc>
<doc id="1720599" url="https://pl.wikipedia.org/wiki?curid=1720599" title="Maszyna wektorów nośnych">
Maszyna wektorów nośnych

Maszyna wektorów nośnych, maszyna wektorów wspierających, maszyna wektorów podpierających – abstrakcyjny koncept maszyny, która działa jak klasyfikator, a której nauka ma na celu wyznaczenie hiperpłaszczyzny rozdzielającej z maksymalnym marginesem przykłady należące do dwóch klas. Często jest stosowana niejawnie w procesie rozpoznawania obrazów. 
Maszyna wektorów nośnych korzystająca z jądra radialnej funkcji bazowej jest w stanie klasyfikować nierozdzielne liniowo klasy. W przypadku wystąpienia więcej niż jednej klasy maszynę wektorów nośnych zazwyczaj uczy się metodą "one-versus-rest".

</doc>
<doc id="1720602" url="https://pl.wikipedia.org/wiki?curid=1720602" title="Edytor dyskowy">
Edytor dyskowy



</doc>
<doc id="1720604" url="https://pl.wikipedia.org/wiki?curid=1720604" title="Lato w Nohant">
Lato w Nohant



</doc>
<doc id="1720605" url="https://pl.wikipedia.org/wiki?curid=1720605" title="Pointe de Claret">
Pointe de Claret

Pointe de Claret – szczyt w Alpach Graickich, części Alp Zachodnich. Leży we wschodniej Francji w regionie Owernia-Rodan-Alpy. Należy do masywu Vanoise. Szczyt można zdobyć ze schroniska Refuge du Mont Pourri (2374 m). Należy do Parku Narodowego Vanoise.

</doc>
<doc id="1720606" url="https://pl.wikipedia.org/wiki?curid=1720606" title="The Roundhouse Tapes">
The Roundhouse Tapes

The Roundhouse Tapes to drugie koncertowe DVD zespołu Opeth. Oprócz zapisu koncertu, który odbył się w The Roundhouse w Londynie 9 listopada 2006 r., DVD zawiera wywiad z zespołem oraz fanami, a także galerię zdjęć i soundcheck.
Lista utworów.
Opracowano na podstawie materiału źródłowego.

</doc>
<doc id="1720607" url="https://pl.wikipedia.org/wiki?curid=1720607" title="Zbiornik Goczałkowicki">
Zbiornik Goczałkowicki



</doc>
<doc id="1720610" url="https://pl.wikipedia.org/wiki?curid=1720610" title="Odznaka Honorowa Wojskowa">
Odznaka Honorowa Wojskowa

Odznaka Honorowa Wojskowa (niem. "Militär-Ehrenzeichen") – trzynaste pod względem starszeństwa odznaczenie pruskie.
Historia.
Odznaka została ustanowiona w 1793 przez króla Fryderyka Wilhelma II, odrestaurowana 30 września 1830 przez jego syna Fryderyka Wilhelma III i zreorganizowana 27 lutego 1864 przez Wilhelma I, późniejszego cesarza niemieckiego (m.in. poprzez wprowadzenie złotego krzyża).
W hierarchii pruskich odznaczeń państwowych znajdowała się za Krzyżem Zasługi dla Kobiet i Dziewcząt, a przed Odznaką Honorową Powszechną.
Podział i insygnia.
Odznaczenie było podzielone na trzy klasy (stopnie):
Odznakę noszono na białej wstążce z czarnymi paskami wzdłuż boków, a uczestnicy wojen na czarnej wstążce z białymi paskami.
Złoty Krzyż Zasługi Wojskowej.
Najwyższy stopień odznaki – Złoty Krzyż Zasługi Wojskowej ("Goldenes Militär-Verdienst-Kreuz") – był jednocześnie najwyższym pruskim odznaczeniem wojskowym nadawanym żołnierzom i podoficerom. W czasie I wojny światowej został nadany 1760 razy za wybitną odwagę i męstwo na polu walki. Był porównywany do wojskowego orderu Pour le Mérite, który był przeznaczony tylko dla oficerów. Żołnierze uhonorowani krzyżem posiadali jako dodatkowe przywileje: opiekę państwa, miesięczne wynagrodzenie (od 1914 do 1939 r. – 9 marek, od sierpnia 1939 – 20 marek, a w RFN 25 DM) i zapewnioną wojskową paradę na pogrzebie.

</doc>
<doc id="1720614" url="https://pl.wikipedia.org/wiki?curid=1720614" title="Pointe de Méan Martin">
Pointe de Méan Martin

Pointe de Méan Martin – szczyt w Alpach Graickich, części Alp Zachodnich. Leży we wschodniej Francji w regionie Owernia-Rodan-Alpy. Należy do masywu Vanoise. Szczyt można zdobyć ze schroniska Refuge du Fond des Fours (2537 m). Należy do Parku Narodowego Vanoise.

</doc>
<doc id="1720615" url="https://pl.wikipedia.org/wiki?curid=1720615" title="Deutsche Tourenwagen Masters 2004">
Deutsche Tourenwagen Masters 2004

Deutsche Tourenwagen Masters Sezon 2004 – piąty sezon serii DTM po jej wznowieniu w 2000 roku.
Klasyfikacje generalne.
Zespoły.
"(punkty zdobywane podczas poszczególnych wyścigów)"

</doc>
<doc id="1720616" url="https://pl.wikipedia.org/wiki?curid=1720616" title="Zbiornik Soliński">
Zbiornik Soliński



</doc>
<doc id="1720617" url="https://pl.wikipedia.org/wiki?curid=1720617" title="Knack Roeselare">
Knack Roeselare



</doc>
<doc id="1720618" url="https://pl.wikipedia.org/wiki?curid=1720618" title="Dôme des Pichères">
Dôme des Pichères

Dôme des Pichères – szczyt w Alpach Graickich, części Alp Zachodnich. Leży we wschodniej Francji w regionie Owernia-Rodan-Alpy. Należy do masywu Vanoise. Szczyt można zdobyć ze schroniska Refuge de Plaisance (2160 m). Należy do Parku Narodowego Vanoise.

</doc>
<doc id="1720620" url="https://pl.wikipedia.org/wiki?curid=1720620" title="Panlogizm">
Panlogizm

Panlogizm (gr. πᾶν, "pan" – wszystko; λογιζμος, "logidzos" – rozumowanie, rozum) – filozoficzna doktryna G.W.F. Hegla, głosząca tożsamość bytu i myślenia.
„Panlogizm” jest idealistyczną teorią rozwoju przyrody i społeczeństwa. Stanowi etap logicznego rozwoju myśli, a poszczególne zjawiska i zdarzenia są koniecznymi momentami tego rozwoju (przyrody i dziejów ludzkich) w procesie realizowania się absolutu. Władysław Tatarkiewicz pisze o "panlogizmie" Hegla:

</doc>
<doc id="1720621" url="https://pl.wikipedia.org/wiki?curid=1720621" title="Zasada reaferencji">
Zasada reaferencji

Zasada reaferencji – cybernetyczna teoria wyjaśniająca, dlaczego te same bodźce ze świata otaczającego wywołują reakcje typu odruchu bezwarunkowego, jeśli docierają do osobnika (zwierzęcia lub człowieka) biernego, natomiast nie wywołują ich docierając do osobnika w aktywnym ruchu. 
Zasada ta została sformułowana w 1950 roku przez Ericha von Holsta i Horsta Mitteelstaedta. U człowieka dotyczy to np. wodzenia wzrokiem za uciekającym, spójnym ruchem elementów otoczenia (tzw. fizjologiczny oczopląs), które występuje np. podczas jazdy pociągiem, ale nie występuje podczas biegu czy choćby jazdy rowerem. 
Według zasady reaferencji wykonanie ruchu spontanicznego przesyła do ośrodkowego układu nerwowego tzw. kopię eferentną, która określa, jakiej informacji zmysłowej (aferencji lub aferentacji) należy się spodziewać w wyniku tego ruchu, a gdy taka spodziewana informacja dotrze jako tzw. reaferencja, pobudzenie zostanie "wygaszone". Inaczej się dzieje w 2 innych przypadkach:

</doc>
<doc id="1720622" url="https://pl.wikipedia.org/wiki?curid=1720622" title="Grand Roc">
Grand Roc

Grand Roc – szczyt w Alpach Graickich, części Alp Zachodnich. Leży we wschodniej Francji w regionie Owernia-Rodan-Alpy. Należy do masywu Vanoise. Należy do Parku Narodowego Vanoise.

</doc>
<doc id="1720624" url="https://pl.wikipedia.org/wiki?curid=1720624" title="Roche Chevrière">
Roche Chevrière

Roche Chevrière – szczyt w Alpach Graickich, części Alp Zachodnich. Leży we wschodniej Francji w regionie Owernia-Rodan-Alpy. Należy do masywu Vanoise. Szczyt można zdobyć ze schroniska Refuge du fond d'Aussois (2338 m). Należy do Parku Narodowego Vanoise.

</doc>
<doc id="1720625" url="https://pl.wikipedia.org/wiki?curid=1720625" title="FK Srem">
FK Srem



</doc>
<doc id="1720626" url="https://pl.wikipedia.org/wiki?curid=1720626" title="Stary cmentarz żydowski w Bychawie">
Stary cmentarz żydowski w Bychawie

Stary cmentarz żydowski w Bychawie – kirkut w Bychawie położony przy ul. Kościuszki, powstał w XVII wieku. W czasie okupacji hitlerowskiej został zdewastowany, do dzisiaj zachowały się fragmenty 2 macew. Kirkut zajmuje powierzchnię 0,6 ha.

</doc>
<doc id="1720630" url="https://pl.wikipedia.org/wiki?curid=1720630" title="Pointe de Thorens">
Pointe de Thorens

Pointe de Thorens – szczyt w Alpach Graickich, części Alp Zachodnich. Leży we wschodniej Francji w regionie Owernia-Rodan-Alpy. Należy do masywu Vanoise. Należy do Parku Narodowego Vanoise.

</doc>
<doc id="1720633" url="https://pl.wikipedia.org/wiki?curid=1720633" title="Wydział Transportu Politechniki Warszawskiej">
Wydział Transportu Politechniki Warszawskiej

Wydział Transportu Politechniki Warszawskiej – jednostka naukowo-dydaktyczna (jeden z 19 wydziałów) Politechniki Warszawskiej powstała w 1992, która zajmuje się problematyką szeroko pojętego transportu.
Historia.
W 1948 powołano w Politechnice Warszawskiej Wydział Ruchu Kolejowego przemianowany w rok później na Wydział Komunikacji. Na Wydziale tym kształcono inżynierów na specjalności eksploatacja kolei i zabezpieczenie ruchu pociągów.
Prekursorami działalności tego Wydziału byli wybitni specjaliści nie tylko z dziedzin związanych z prowadzonymi specjalizacjami, ale także z dziedziny telekomunikacji kolejowej, konstrukcji i eksploatacji pojazdów szynowych oraz trakcji elektrycznej. Należeli do nich:
W roku 1970 w Politechnice Warszawskiej przeprowadzono reorganizację i na Wydziale Maszyn Roboczych i Pojazdów powołano Instytut Transportu, który od roku 1972 został samodzielną jednostką organizacyjną na prawach Wydziału. Instytut kierowany przez prof. dr hab. inż. Mirosławę Dąbrowę-Bajon oraz prof. dr inż. Wiesława Bajona nie tylko kontynuował tradycje dydaktyczne i naukowe dawnego Wydziału Komunikacji, ale zgodnie z potrzebami i wymogami postępu rozszerzył swoje zadania. Dlatego w skład Instytutu weszła grupa specjalistów transportu samochodowego kierowana wówczas przez prof. Wiktora Sudrę. Swoją działalność rozpoczął także zespół informatyków.
Instytut składający się z pięciu zakładów naukowo-dydaktycznych kształcił magistrów inżynierów transportu w trzech podstawowych specjalnościach:
W całym okresie działalności Wydziału Komunikacji i Instytutu Transportu wypracowano i modernizowano model kształcenia inżyniera i magistra inżyniera transportu. Wychowano liczną, młodą kadrę naukową legitymującą się znacznymi osiągnięciami naukowymi. Wyrazem tego są uzyskane i uzyskiwane obecnie stopnie i tytuły naukowe oraz liczne prace naukowo-badawcze wykonywane dla potrzeb gospodarki.
Międzynarodową rangę działalności Instytutu nadawały i nadają:
W 1979 roku Instytut uzyskał uprawnienia do nadawania stopnia naukowego doktora nauk technicznych w dyscyplinie Transport.
W czerwcu 1992 roku, decyzją Centralnej Komisji ds Tytułu Naukowego i Stopni Naukowych, Instytut uzyskał uprawnienia do nadawania stopnia naukowego doktora habilitowanego nauk technicznych w dyscyplinie Transport.
W grudniu 1992 roku uchwałą Senatu Politechniki Warszawskiej, dotychczasowy Instytut przekształcony został w pełnoprawny Wydział Transportu.
Pierwszym dziekanem Wydziału Transportu PW był dr hab. inż. Andrzej Jabłoński (lata 1992–1996).
W latach 1996–2002 funkcję tę sprawował prof. dr hab. inż. Jerzy Leszczyński.
W latach 2002–2008 funkcję Dziekana Wydziału Transportu PW pełnił prof. dr hab. inż. Andrzej Chudzikiewicz, a w latach 2008–2016 funkcję tę pełnił prof. dr hab. inż. Wojciech Wawrzyński.
Obecnie (kadencja 2016-2020) funkcję Dziekana Wydziału Transportu PW pełni prof. dr hab. inż. Marianna Jacyna.
Wydział składa się obecnie z dziesięciu Zakładów naukowo-dydaktycznych. W strukturze Wydziału ponadto wyodrębniono Ośrodek Informatyki.
W 2014 roku rozpoczęła się budowa nowego skrzydła gmachu Nowej Kreślarni, siedziby Wydziału. Budynek zostanie wyposażone w nowoczesne rozwiązania w zakresie technologii informacyjnych i komunikacyjnych.
Dydaktyka.
Obecnie wydział daje możliwość podjęcia studiów na jednym kierunku: transport, w ramach którego studenci mają możliwość wyboru specjalności na studiach I stopnia
oraz na studiach II stopnia:

</doc>
<doc id="1720634" url="https://pl.wikipedia.org/wiki?curid=1720634" title="Historia ateizmu">
Historia ateizmu



</doc>
<doc id="1720635" url="https://pl.wikipedia.org/wiki?curid=1720635" title="Mont Pelve">
Mont Pelve

Mont Pelve – szczyt w Alpach Graickich, części Alp Zachodnich. Leży we wschodniej Francji w regionie Owernia-Rodan-Alpy. Należy do masywu Vanoise. Szczyt można zdobyć ze schroniska Refuge du Plan du Lac (2385 m). Należy do Parku Narodowego Vanoise.

</doc>
<doc id="1720637" url="https://pl.wikipedia.org/wiki?curid=1720637" title="Nowy cmentarz żydowski w Bełżycach">
Nowy cmentarz żydowski w Bełżycach

Nowy cmentarz żydowski w Bełżycach – kirkut założony w 1825 przy obecnej ulicy Przemysłowej, ostatni pochówek miał miejsce w 1943 roku. Do wybuchu II wojny światowej zajmował powierzchnię 0,8 ha. Pozostało niewiele śladów po macewach, które zostały zniszczone w czasie okupacji i po jej zakończeniu. Cmentarz przetrwał do końca okupacji, jednakże po 1945 roku został zdewastowany przez miejscową ludność. Macewy zostały wykorzystane jako materiał budowlany. W latach 60. XX w. teren cmentarza ogrodzono płotem z metalowej siatki i zadrzewiono. Pod koniec lat osiemdziesiątych XX wieku dzięki staraniom Szulima Cygielmana teren kirkutu został uporządkowany i ogrodzony. Ogrodzenie to mur z białego kamienia, przykryty czerwoną dachówką. Część muru okalająca bramę wejściową jest podwyższona i uformowana w kształt łuku, na którym ułożony został wzór z jaśniejszego kamienia, w kształcie Drzewa Życia.
Na terenie cmentarza zachował się tylko jeden cały nagrobek oraz kilkanaście macew datowanych na XIX i XX wiek, w tym część rozbitych. Umieszczono tu również kilka ocalałych macew zwróconych przez mieszkańców miasta. Projekt upamiętnienia wykonał architekt Zbigniew Gąsior.
Na cmentarzu znajdowała się mogiła 5 Żydów powieszonych w 1860 roku. Istniała również kwatera żołnierzy żydowskich poległych w czasie I wojny światowej. W czasie okupacji na terenie cmentarza chowano ofiary egzekucji, w tym 149 osób rozstrzelanych przed synagogą 2 października 1942 roku.

</doc>
<doc id="1720638" url="https://pl.wikipedia.org/wiki?curid=1720638" title="Épaule du Bouchet">
Épaule du Bouchet

Épaule du Bouchet – szczyt w Alpach Graickich, części Alp Zachodnich. Leży we wschodniej Francji w regionie Owernia-Rodan-Alpy. Należy do masywu Vanoise. Należy do Parku Narodowego Vanoise.

</doc>
<doc id="1720639" url="https://pl.wikipedia.org/wiki?curid=1720639" title="Jaime de Barros Câmara">
Jaime de Barros Câmara

Jaime de Barros Câmara (ur. 3 lipca 1894 w São José na terenie archidiecezji Florianópolis, zm. 18 lutego 1971 w Aparecida) – brazylijski duchowny katolicki, kardynał, arcybiskup São Sebastião do Rio de Janeiro
Życiorys.
Święcenia kapłańskie otrzymał 1 stycznia 1920 roku z rąk abp. Joaquim Domingues de Oliveira arcybiskupa Florianópolis. Po święceniach kapłańskich podjął pracę duszpasterską w archidiecezji Florianópolis. W latach 1935-1936 rektor seminarium duchownego Florianópolis. 19 grudnia 1935 roku papież Pius XI mianował go biskupem Mossoró, sakrę biskupią przyjął 2 lutego 1936 roku z rąk abp. Joaquim Domingues de Oliveira arcybiskupa Florianópolis. 15 sierpnia 1941 roku mianowany arcybiskupem Belém do Pará, a 3 lipca 1943 roku przeniesiony na stolicę metropolitalną w São Sebastião do Rio de Janeiro. Na konsystorzu 18 lutego 1946 roku Pius XII wyniósł go do godności kardynalskiej z tytułem prezbitera Ss. Bonifacio e Alessio. W latach 1958-1963 był przewodniczącym Konferencji Episkopatu Brazylii. Uczestnik konklawe w roku 1958 i 1963 roku. Uczestniczył w obradach II soboru watykańskiego. Zmarł 18 lutego 1971 roku w Aparecida. Pochowano go w archikatedrze metropolitalnej w Rio de Janeiro.

</doc>
<doc id="1720640" url="https://pl.wikipedia.org/wiki?curid=1720640" title="Pointe des Buffettes">
Pointe des Buffettes

Pointe des Buffettes – szczyt w Alpach Graickich, części Alp Zachodnich. Leży we wschodniej Francji w regionie Owernia-Rodan-Alpy. Należy do masywu Vanoise. Szczyt można zdobyć ze schroniska Chalet de Bonneval sur Arc (1810 m). Należy do Parku Narodowego Vanoise.

</doc>
<doc id="1720641" url="https://pl.wikipedia.org/wiki?curid=1720641" title="Aiguille Rouge">
Aiguille Rouge

Aiguille Rouge – szczyt w Alpach Graickich, części Alp Zachodnich. Leży we wschodniej Francji w regionie Owernia-Rodan-Alpy. Należy do masywu Vanoise. Szczyt można zdobyć ze schroniska Refuge du Mont Pourri (2374 m). Należy do Parku Narodowego Vanoise.

</doc>
<doc id="1720642" url="https://pl.wikipedia.org/wiki?curid=1720642" title="Pointe de la Réchasse">
Pointe de la Réchasse

Pointe de la Réchasse – szczyt w Alpach Graickich, części Alp Zachodnich. Leży we wschodniej Francji w regionie Owernia-Rodan-Alpy. Należy do masywu Vanoise. Szczyt można zdobyć ze schroniska Refuge du col de la Vanoise (2517 m). Należy do Parku Narodowego Vanoise.

</doc>
<doc id="1720643" url="https://pl.wikipedia.org/wiki?curid=1720643" title="Pointe du Dard">
Pointe du Dard

Pointe du Dard – szczyt w Alpach Graickich, części Alp Zachodnich. Leży we wschodniej Francji w regionie Owernia-Rodan-Alpy. Należy do masywu Vanoise. Szczyt można zdobyć ze schroniska Refuge du Nant du Beurre (2080 m). Należy do Parku Narodowego Vanoise.

</doc>
<doc id="1720644" url="https://pl.wikipedia.org/wiki?curid=1720644" title="Pokutująca Magdalena">
Pokutująca Magdalena

Pokutująca Maria Magdalena – seria kilku obrazów malarza francuskiego z okresu baroku Georges’a de La Toura, przedstawiających Marię Magdalenę siedzącą przed różnymi artefaktami: świecę, lustro, czaszkę lub perłę. Na każdym obrazie ubrana jest w białą bluzkę i czerwoną spódnicę, kolory symbolizujące czystość i miłość. Żaden z obrazów nie został przez artystę opatrzony datą (jeden jest sygnowany), stąd datowanie tych dzieł jest niepewne i stanowi przedmiot sporu między historykami sztuki. Najogólniej datowane są na lata 30.-40. XVII wieku. 
Georges de La Tour kilkukrotnie podejmował temat pokutującej Marii Magdaleny. Do dziś zachowało się kilka obrazów jego autorstwa o tej tematyce, ale przypuszczalnie było ich więcej. Cztery dzieła są powszechnie atrybuowane La Tourowi: 
Autorstwo co najmniej dwóch kolejnych obrazów jest niepewne. Są to: "Maria Magdalena z lustrem" (Musée Lorrain, Nancy) i "Maria Magdalena z książką" (obraz został wystawiony na aukcji w Neuilly-sur-Seine 23 czerwca 1998 r., jednak ze względu na niską cenę, jaką osiągnął, został wycofany ze sprzedaży).
Na wszystkich dziełach duże znaczenie odgrywa światło, co sugeruje, iż malarz był pod wpływem twórczości Caravaggia i caravaggionistów. Na płótnie z Metropolitan Museum of Art święta została przedstawiona w chwili nawrócenia. Na sobie ma jeszcze drogi strój, lecz na stole leżą zdjęte już korale z pereł i kolczyki. Podobny motyw porzuconych pereł znajduje się na obrazie Caravaggia "Maria Magdalena pokutująca". Ręce spoczywają na czaszce, co ma sugerować kontemplację nad nieuchronną śmiercią. Może też nawiązywać do śmierci Chrystusa na górze Golgoty (Górze czaszki). Wzrok Magdaleny pada na lustro, a jej profil – przedstawiony w skrócie perspektywicznym – sprawia wrażenie, że kobieta jest zamyślona i nieobecna. Lustro symbolizuje wiedzę, oświecenie i prawdę, natomiast świeca symbolizuje tu nadzieję i przemijanie życia.
Na obrazie znajdującym się obecnie w Luwrze Magdalena siedzi przed zapaloną świecą. Na kolanach również trzyma czaszkę. Jej twarz i wzrok zwrócone w stronę płomienia stwarzają wrażenie tęsknoty lub kontemplacji. La Tour w bardzo wyrazisty sposób przedstawił książki i dyscyplinę odbijającą się w szklance. Obraz ten, jako jedyny z cyklu, jest sygnowany ("La Tour fect"); obecnie podpis widoczny jest tylko w bardzo mocnym świetle lub podczas badań radiograficznych. Przez wiele lat, obraz uchodził za zaginiony i dopiero w 1944 roku został odnaleziony w kopalni soli w Górnej Bawarii. Wcześniej, w 1941 roku, został sprzedany muzeum w Kolonii, a przed bombardowaniem ukryty poza miastem. Obraz powrócił do Francji w 1949 roku.

</doc>
<doc id="1720645" url="https://pl.wikipedia.org/wiki?curid=1720645" title="Juan Sobrero">
Juan Sobrero

Juan Carlos Sobrero - argentyński piłkarz, obrońca.
Sobrero karierę piłkarską rozpoczął w 1939 roku w klubie Newell’s Old Boys Rosario. Jako piłkarz klubu Newell’s Old Boys wziął udział w turnieju Copa América 1946, gdzie Argentyna drugi raz z rzędu zdobyła tytuł mistrza Ameryki Południowej. Sobrero zagrał we wszystkich pięciu meczach - z Paragwajem, Boliwią, Chile, Urugwajem i Brazylią.
Nadal jako gracz klubu Newell’s Old Boys wziął udział w turnieju Copa América 1947, gdzie Argentyna trzeci raz z rzędu zdobyła tytuł mistrza Ameryki Południowej. Sobrero zagrał w sześciu meczach - z Paragwajem, Peru, Chile, Kolumbią (w 42 minucie wszedł na boisko za Nicolása Palmę), Ekwadorem i Urugwajem.
W 1949 roku na jeden sezon został piłkarzem klubu Racing Club de Avellaneda, razem z którym zdobył tytuł mistrza Argentyny. W 1950 roku zakończył karierę w Newell’s Old Boys. Łącznie w lidze argentyńskiej Sobrero rozegrał 244 mecze i zdobył 2 bramki.

</doc>
<doc id="1720647" url="https://pl.wikipedia.org/wiki?curid=1720647" title="Juan Carlos Sobrero">
Juan Carlos Sobrero



</doc>
<doc id="1720648" url="https://pl.wikipedia.org/wiki?curid=1720648" title="Gołożer">
Gołożer

Gołożer - całkowite lub prawie całkowite pozbawienie roślin liści przez odżywiające się nimi organizmy. Gołożery zazwyczaj wywołują larwy owadów licznie występujących i składających jaja w dużych ilościach w jednym miejscu. Najczęściej są to larwy chrząszczy np. stonki ziemniaczanej, motyli np. brudnicy mniszki lub rośliniarek np. gnatarza rzepakowca. Larwy wszystkich tych owadów występują licznie, są żarłoczne i wyposażone w gryzący aparat gębowy. Gołożery najbardziej są widoczne i dokuczliwe w przypadku roślin uprawnych. Rośliny pozbawione liści plonują słabo albo wcale co powoduje określone skutki ekonomiczne dla osób je uprawiających. Larwy pierścienicy nadrzewki często powodują gołożery miejscowe - objadają z liści jedną lub kilka najbliższych gałęzi drzewa. Środkiem zaradczym przeciw gołożerom są odpowiednia agrotechnika i przeprowadzone w porę zwalczanie postaci szkodzącej. Niektóre gołożery wynikają ze szczególnie sprzyjających warunków i mają charakter losowy. W 1711 r. wiatr skierował w okolice Zwierzyńca wielkie masy szarańczy wędrownej owada dla naszego klimatu nietypowego i w formie dorosłej jak i larwalnej (larwy są podobne do osobników dorosłych) objadającego "wszystko co żywe i zielone". Przy słabym wzroście rośliny, nawet mała ilość osobników objadających może okazać się wystarczająca do spowodowania gołożeru.
Niekiedy, w sprzyjających warunkach, np. na sałacie gołożerów mogą dokonywać niektóre gatunki ślimaków np. ślimak zaroślowy.

</doc>
<doc id="1720650" url="https://pl.wikipedia.org/wiki?curid=1720650" title="Division One (1963/1964)">
Division One (1963/1964)

I liga szkocka w piłce nożnej (1963/1964) – sześćdziesiąty siódmy sezon w historii rozgrywek. Mistrzem kraju został zespół Rangers. Awans uzyskały zespoły Greenock Morton i Clyde. Do Scottish Football League First Division spadły zespoły Queen of the South i East Stirlingshire.

</doc>
<doc id="1720653" url="https://pl.wikipedia.org/wiki?curid=1720653" title="Haematopinus antennatus">
Haematopinus antennatus



</doc>
<doc id="1720655" url="https://pl.wikipedia.org/wiki?curid=1720655" title="Acanthopinus antennatus">
Acanthopinus antennatus



</doc>
<doc id="1720656" url="https://pl.wikipedia.org/wiki?curid=1720656" title="Parafia św. Jana Chrzciciela w Janowie Lubelskim">
Parafia św. Jana Chrzciciela w Janowie Lubelskim

Parafia pw. św. Jana Chrzciciela w Janowie Lubelskim – parafia rzymskokatolicka znajdująca się w diecezji sandomierskiej w dekanacie Janów Lubelski. Jest jedną z dwóch parafii, które obejmują swoim zasięgiem miasto i okoliczne wioski. Parafia liczy około 8700 wiernych (2005).
Została erygowana w 1694. Stanowi Sanktuarium Matki Bożej Różańcowej Łaskawej. Przedmiotem kultu jest obraz Matki Boskiej z XVII wieku. koronowany w 1985 roku. Obecny kościół murowany został zbudowany przez dominikanów w latach 1694-1724. Mieści się przy ulicy Szewskiej.

</doc>
<doc id="1720657" url="https://pl.wikipedia.org/wiki?curid=1720657" title="Acanthopinus sciurinus">
Acanthopinus sciurinus



</doc>
<doc id="1720658" url="https://pl.wikipedia.org/wiki?curid=1720658" title="Division One (1964/1965)">
Division One (1964/1965)

I liga szkocka w piłce nożnej (1964/1965) – sześćdziesiąty ósmy sezon w historii rozgrywek. Mistrzem kraju został Kilmarnock. Awans uzyskały zespoły Stirling Albion i Hamilton Academical. Do Scottish Football League First Division spadły zespoły Airdrieonians i Third Lanark.

</doc>
<doc id="1720659" url="https://pl.wikipedia.org/wiki?curid=1720659" title="Neohaematopinus antennatus">
Neohaematopinus antennatus



</doc>
<doc id="1720660" url="https://pl.wikipedia.org/wiki?curid=1720660" title="Pomnik Powstańców Śląskich w Knurowie">
Pomnik Powstańców Śląskich w Knurowie

Pomnik Powstańców Śląskich w Knurowie – obiekt zabytkowy w Knurowie, usytuowany przy ulicy Dworcowej. Pomnik został zbudowany za kadencji ówczesnego naczelnika gminy Knurów, Antoniego Słoniny. W czerwcu 1923 gotowy pomnik poświęcił ksiądz Jan Chrząszcz. Zburzony przez Niemców na początku II wojny światowej. W okresie Polski Ludowej odbudowany jako Pomnik Wdzięczności Armii Czerwonej. Do pierwotnego wyglądu przywrócony w 1995.

</doc>
<doc id="1720661" url="https://pl.wikipedia.org/wiki?curid=1720661" title="Neohaematopinus macrospinosus">
Neohaematopinus macrospinosus



</doc>
<doc id="1720662" url="https://pl.wikipedia.org/wiki?curid=1720662" title="Neohaematopinus sciurinus sciurinus">
Neohaematopinus sciurinus sciurinus



</doc>
<doc id="1720668" url="https://pl.wikipedia.org/wiki?curid=1720668" title="Konstanty Jagiełło">
Konstanty Jagiełło

Konstanty Jagiełło ps. „Kostek”, „Zieliński”, „Bezzębny” (ur. 12 lipca 1916 we wsi Huta Żelechowska, zg. 27 października 1944 we wsi Łęki-Zasole) – działacz socjalistyczny i niepodległościowy.
Życiorys.
Po ukończeniu szkoły powszechnej rozpoczął pracę jako goniec w Zarządzie Głównym Związku Zawodowym Robotników Rolnych RP. Początkowo działał w sporcie robotniczym. Uprawiał boks w RKS „Prąd” (klubie związanym z PPS dawną Frakcją Rewolucyjną). Niebawem przeniósł się do związanej z PPS RKS „Skra” Warszawa.
Pod wpływem brata Władysława działacza OM TUR oraz siostry Marii członkini Czerwonego Harcerstwa związał się z młodzieżowym ruchem socjalistycznym. W 1934 został członkiem 21 Gromady Czerwonego Harcerstwa na Żoliborzu. Od 1935 rozpoczął działalność w OM TUR. Od 1936 został członkiem Polskiej Partii Socjalistycznej.
W związku z działalnością polityczną był dwukrotnie aresztowany: w 1935 za organizowanie bojkotu wyborów parlamentarnych oraz 1938 za agitację wyborczą na rzecz PPS w wyborach samorządowych w Warszawie.
W Czerwonym Harcerstwie pełnił funkcję kierownika gromad harcerskich na Powiślu, Żoliborzu oraz Annopolu. Następnie był hufcowym Hufca Warszawa-Północ i członkiem prezydium Okręgu Warszawskiego. Został też tuż przed wojną członkiem Rady Głównej Czerwonego Harcerstwa. Był jednym z najbliższych współpracowników Stanisława Dubois.
Już w październiku 1939 wraz ze Stanisławem Dubois stał się organizatorem grupy konspiracyjnej nazwanej później grupą „Barykada wolności. Organizował wydawanie „Barykady wolności”. Miał zostać oddelegowany do akcji specjalnych ZWZ.
Przypadkowo aresztowany 1 sierpnia 1940 (gdy wynosił karabin przechowywany w mieszkaniu matki). Osadzony na Pawiaku i poddany okrutnemu śledztwu, w wyniku, którego wybito mu wszystkie zęby (stąd jego późniejszy pseudonim „Bezzębny”).
22 września 1940 został wywieziony do niemieckiego obozu koncentracyjnego w Auschwitz (numer obozowy 4507). W obozie wraz ze Stanisławem Dubois był jednym z organizatorów konspiracji w Związku Organizacji Wojskowej organizowanej przez Witolda Pileckiego.
27 czerwca 1944 dzięki wsparciu organizacji PPS, uciekł wraz z Tomaszem Sobańskim z obozu. Przekazali wówczas konspiracyjnej organizacji PPS w Krakowie grypsy, plany obozu oraz szkice z zaznaczonym rozmieszczeniem sił SS. Początkowo – po ucieczce przebywał w Krakowie i Puszczy Niepołomickiej. Niebawem zgłosił się jednak do pracy konspiracyjnej na rzecz więźniów w Auschwitz
Został dowódcą oddziału PPS organizującego ucieczki więźniów z obozu w rejonie miasta Brzeszcze.
27 października 1944 miał odebrać więźniów: Bernarda Świerczynę, Czesława Duzela, Zbigniewa Raynocha, Piotra Piątego oraz Austriaka Ernsta Burgera. Z obozu miał ich wywieźć autem, które zawoziło brudną bieliznę do pralni w Bielsku, przekupiony SS-mann Johann Roth. Akcja ta okazała się jednak prowokacją. Więźniowie zostali zatrzymani (dwaj popełnili samobójstwo, pozostali w grudniu 1944 zostali zamordowaniu), zaś samochód zamiast z grupą więźniów przyjechał z oddziałem esesmanów. Jagiełło zginął w walce
Pośmiertnie odznaczony Orderem Krzyża Grunwaldu III klasy, Krzyżem Srebrnym Orderu Virtuti Militari oraz Medalem Zwycięstwa i Wolności 1945.
Upamiętnienie.
W miejscu gdzie zginął w miejscowości Zasole odsłonięto w 1948 r. pamiątkową tablicę na symbolicznej mogile.
Był patronem szkoły podstawowej nr 159 przy ul. Elbląskiej w Warszawie (przekształcona w gimnazjum), Technikum Łączności nr 1 w Łodzi (zlikwidowane w 1980 roku) oraz patronem szkoły podstawowej w Zasolu (została zbudowana z funduszy więźniów Oświęcimia – Belgów) oraz Zespołu Szkolno-Przedszkolny nr 2 w Zasolu (im. Kostka Jagiełły). W Zasolu istnieje również ulica Kostka Jagiełły.
W Warszawie na budynku przy ul. Krasińskiego 18, w którym mieszkał, znajduje się tablica pamiątkowa.

</doc>
<doc id="1720669" url="https://pl.wikipedia.org/wiki?curid=1720669" title="Parafia św. Jadwigi Królowej w Janowie Lubelskim">
Parafia św. Jadwigi Królowej w Janowie Lubelskim

Parafia pw. św. Jadwigi Królowej w Janowie Lubelskim – parafia rzymskokatolicka znajdująca się w diecezji sandomierskiej w dekanacie Janów Lubelski. Została erygowana 21 czerwca 1996 z parafii św. Jana Chrzciciela. Obecny kościół wybudowany został w latach 1997-99. Mieści się przy ulicy Księdza Skorupki. Do parafii należy także kaplica w szpitalu pw. Św. Łukasza.
Obszar parafii.
Ulice: 8 września, Bohaterów Porytowego Wzgórza, Jana Pawła II, Korczaka, Leśna, Łąkowa, Ogrodowa, Osiedle Przyborowie, Osiedle Rozwój, Osiedle Wschód, Słowackiego, Wiejska, Wojska Polskiego, Zamojskiego.
Miejscowości: Flisy, Szklarnia, Zofianka Dolna, Zofianka Górna.
Autor projektu.
Architekt Marek Gierulski.

</doc>
<doc id="1720672" url="https://pl.wikipedia.org/wiki?curid=1720672" title="Danny Lloyd (aktor)">
Danny Lloyd (aktor)

Danny Lloyd, także Dan Lloyd, właśc. Daniel Lloyd (ur. 1 stycznia 1973 w Chicago) – amerykański aktor.
W wieku pięciu lat dostał rolę Danny'ego Torrance'a w filmie "Lśnienie". Reżyser Stanley Kubrick specjalnie ukrywał przed Dannym, w jakim filmie gra – zatem młody Lloyd nie wiedział, iż gra w horrorze. O tym, że grał w filmie grozy, dowiedział się dopiero po premierze filmu. Sam aktor przyznaje, że niewiele pamięta z tego, co się działo na planie – był bowiem zbyt młody. Od premiery filmu w 1980 zagrał już tylko w jednym projekcie – "Will: The Autobiography of G. Gordon Liddy", w wieku dziewięciu lat. Po tym filmie Danny Lloyd stwierdził, iż nie interesuje go kariera aktora. Przez pewien czas pracował jako sprzedawca w sklepie, został nauczycielem w Missouri.

</doc>
<doc id="1720678" url="https://pl.wikipedia.org/wiki?curid=1720678" title="Wobbly Land">
Wobbly Land

Wobbly Land (2007-2010) – brytyjsko-irlandzki serial animowany dla dzieci w wieku przedszkolnym emitowany na kanale Polsat JimJam. Opowiada o przygodach mieszkańców krainy zwanej Wobbly Land.
Fabuła.
Wobbly Land to niezwykły świat, w którym trawa rośnie na słońcu, a drzewa krzyczą z radości, kiedy ktoś je obejmie. Mieszkańcami tej krainy są: bliźniaczki Molly i Layla, Czerwony Pan, bracia Num Num i Dadden-ga, Mały Szary oraz cztery małe duszki: Pomarańczka, Różyczka, Fioletka i Błękitek.
Wersja polska.
Opracowanie i udźwiękowienie: MediaVox
Opowiadał: Ireneusz Załóg

</doc>
<doc id="1720680" url="https://pl.wikipedia.org/wiki?curid=1720680" title="Marlon Jackson">
Marlon Jackson

Marlon David Jackson (ur. 12 marca 1957 w Gary) – amerykański piosenkarz.
Urodził się w rodzinie Josepha i Katherine Jacksonów. Wraz z braćmi założył zespół The Jackson 5, w którym był jednym z wokalistów. W tym samym zespole śpiewał jego brat, Michael Jackson. Jego ważniejsze partie wokalne można usłyszeć m.in. w piosenkach „Give it Up” i „Body”, kiedy bracia występowali już jako The Jacksons. Karierę muzyczną zawiesił w 1987 roku, po wydaniu jedynej solowej płyty "Baby Tonight". Marlon Jackson stworzył wyrazisty styl taneczny, co najlepiej widać w teledyskach do singli promujących longplay: „Don't Go” i „Baby Tonight”, oraz ich wykonaniach na żywo. W wieku 18 lat poślubił Carol Parker, z którą ma trójkę dzieci. Miał brata bliźniaka, Brandona, który zmarł od razu po urodzeniu. 

</doc>
<doc id="1720683" url="https://pl.wikipedia.org/wiki?curid=1720683" title="Ford World Rally Team">
Ford World Rally Team

Ford World Rally Team – brytyjski zespół rajdowy Rajdowych Mistrzostw Świata WRC. Przed 2005 rokiem funkcjonował pod nazwą Ford Motor Co, a od 2005 do połowy 2007 jako BP Ford World Rally Team. W połowie roku 2007 nazwa została zmieniona na BP Ford Abu Dhabi World Rally Team. Wraz z nadejściem sezonu 2011 zmieniono nazwę na Ford Abu Dhabi World Rally Team. Z rozpoczęciem sezonu 2012 Ford utracił sponsora w postaci Abu Dhabi. Nazwa znów uległa zmianie na Ford World Rally Team. Od 2012 roku w barwach Forda zasiadł Petter Solberg, na rzecz Mikko Hirvonena.
Samochody.
Do końca sezonu 1998 oficjalnym samochodem zespołu był Ford Escort WRC. W roku 1999 zadebiutował nowy model - Ford Focus WRC, który zakończył swoją karierę w 2010 roku. W roku 2011 swój rajdowy debiut miał Ford Fiesta RS WRC podczas Rajdu Szwecji.

</doc>
<doc id="1720684" url="https://pl.wikipedia.org/wiki?curid=1720684" title="BP Ford World Rally Team">
BP Ford World Rally Team



</doc>
<doc id="1720685" url="https://pl.wikipedia.org/wiki?curid=1720685" title="BP-Ford Abu Dhabi World Rally Team">
BP-Ford Abu Dhabi World Rally Team



</doc>
<doc id="1720688" url="https://pl.wikipedia.org/wiki?curid=1720688" title="Kościół św. Stanisława we Włocławku">
Kościół św. Stanisława we Włocławku

Kościół św. Stanisława we Włocławku – kościół rzymskokatolicki znajdujący się we Włocławku. 
Historia.
Na początku dwudziestego wieku, na przedmieściu Włocławka zwanym Bularką, zaplanowano utworzenie parafii. Przemysłowiec Leon Bojańczyk ofiarował na cel plac budowy świątyni plac, fundusze i pół miliona cegieł. Plany związane z budową świątyni przerwała I wojna światowa, a cegły zagrabili niemieccy żołnierze. 
Dopiero we wrześniu 1926 sufragan biskup Wojciech Owczarek poświęcił fundamenty i dokonał wmurowania aktu erekcyjnego pod budowę kościoła. Projekt w 1927 wykonał Adolf Buraczewski. Nawiązywał do stylu neobarokowego. . Realizację budowy pokrzyżowała kolejna wojna. Do 1939 roku ukończono korpus świątyni i oddano do użytku nawę główną, nawy boczne oraz dwie zakrystie. Podczas wojny służył jako magazyn cykorii.
W latach pięćdziesiątych dwudziestego wieku dokonano poświęcenia kościoła. Ceremonia miała miejsce 26 października 1958 – konsekracji dokonał biskup ordynariusz Antoni Pawłowski. 
Obecnie w kościele św. Stanisława Biskupa i Męczennika u zbiegu ulic Żeromskiego i Wiejskiej, w dzielnicy Południe, znajdują się m.in. nastawy stiukowe głównego ołtarza, zaprojektowane i wykonane przez artystę plastyka Antoniego Bisagę oraz witraż zaprojektowany i wykonany przez Elżbietę i Andrzeja Bednarskich z Rypina.
Dzwonnica została zaprojektowana przez włocławianina Wojciecha Bromirskiego. Kolorystykę wnętrza kościoła również zaprojektował włocławianin, artysta plastyk Włodzimierz Kaniewski.

</doc>
<doc id="1720689" url="https://pl.wikipedia.org/wiki?curid=1720689" title="Roc (szczyt)">
Roc (szczyt)

Roc szczyt w Alpach Graickich, części Alp Zachodnich. Leży w północnych Włoszech na granicy regionów Dolina Aosty i Piemont. Jest jednym z niższych szczytów Gran Paradiso. Należy do Masywu Gran Paradiso. Szczyt można zdobyć ze schronisk Rifugio Vittorio Emanuele II (2732 m) lub Rifugio Federico Chabod (2750 m). Od południa szczyt otacza lodowiec Noaschetta, a od północnego wschodu lodowiec Tribolazione.
Pierwszego wejścia dokona li C. Cookson, F. Truffer i L. Jantet 22 sierpnia 1894 r.

</doc>
<doc id="1720693" url="https://pl.wikipedia.org/wiki?curid=1720693" title="Szahr-e Kord">
Szahr-e Kord

Szahr-e Kord (perski: شهركرد) – miasto w zachodnim Iranie, na południowy zachód od Isfahanu.
Położone w górach Zagros. Ośrodek administracyjny ostanu (prowincji) Czahar Mahal wa Bachtijari. W mieście żyło, w 2005 roku, 133 000 mieszkańców. Miasto jest ośrodkiem handlu, tradycyjny wyrób dywanów i mozaik.

</doc>
<doc id="1720694" url="https://pl.wikipedia.org/wiki?curid=1720694" title="Prostaczek">
Prostaczek

Prostaczek ("L’Ingénu") – utwór francuskiego filozofa Voltaire’a, napisany w 1767 r., zaliczany do jego powiastek filozoficznych, chociaż ma też cechy apologu, satyry i powieści (zwłaszcza powieści rozwojowej i powieści sentymentalnej). Voltaire wydał "Prostaczka" anonimowo. Pełny tytuł dzieła brzmi "L’Ingénu. Histoire véritable, tirée des manuscrits du père Quesnel", a w przekładzie polskim Tadeusza Boya-Żeleńskiego: "Prostaczek. Historia prawdziwa, znaleziona w papierach ojca Quesnela". Wymieniony w tytule Pasquier Quesnel był w czasach Voltaire’a już nieżyjącym teologiem francuskim, jednym z przywódców ruchu jansenistycznego. Voltaire fikcyjnie przypisał mu autorstwo swojej książki, wskazując jednocześnie na jeden z głównych tematów dzieła: dużą część "Prostaczka" zajmują sprawy religii, w szczególności konflikt pomiędzy jezuitami a jansenistami. Tematyka "Prostaczka" obejmuje też jednak inne kwestie: powieść Voltaire’a jest krytyką sfer rządzących we Francji, a także etnocentryzmu, będąc jednym z dzieł odwołujących się do archetypu „szlachetnego dzikusa” ("le bon sauvage").
Streszczenie.
Chociaż Voltaire napisał "Prostaczka" w 1767 r., akcję powiastki przeniósł do 1679 r., kiedy Francja był jeszcze ogarnięta konfliktami religijnymi, przede wszystkim związanymi z ruchem jansenistycznym. Miejscem akcji na początku powieści jest klasztor Najświętszej Panny z Góry na wybrzeżu zatoki Saint-Malo w Bretanii, którego przeorem jest ksiądz de Kerkabon, oraz sąsiadująca z klasztorem miejscowość Góra. Później akcja przenosi się do Paryża i Wersalu, dokąd udaje się tytułowy bohater.
W Bretanii.
15 lipca 1679 r. ksiądz de Kerkabon przechadza się ze swoją siostrą nad brzegiem morza, wspominając smutny los ich brata i bratowej, którzy w 1669 r. wyjechali do Kanady (wtedy kolonii francuskiej) i od tego czasu zaginęli. W trakcie rozmowy widzą wpływający do zatoki niewielki angielski statek, z którego wysiada też młody (dwudziestoletni) człowiek, o prostych manierach, ale sprawiający sympatyczne wrażenie. Kiedy z zainteresowaniem dowiadują się od niego, że jest Huronem, Indianinem z Kanady, zapraszają go na plebanię na kolację. Nowym przybyszem są też zainteresowani inni członkowie socjety parafii: ksiądz de Saint-Yves z siostrą oraz delegat i poborca z żonami, którzy na wieść o przybyszu przychodzą na plebanię. Wszyscy należą do „śmietanki z całej parafii”. Kiedy zaczynają bezładnie zasypywać Hurona pytaniami, ten „łagodnie, ale stanowczo” zwraca im uwagę, że nie może odpowiadać wszystkim naraz. Następnie opowiada swoją historię. Huron nie wie, kto jest jego ojcem i matką. Pochodzi z Kanady, ale kiedyś w bitwie dostał się do angielskiej niewoli i dobrowolnie wyjechał do Anglii. Zapytany o nazwisko, Huron odpowiada, że zawsze nazywano go Prostaczkiem (franc. "L’Ingénu"), a to z powodu jego bezpośredniego sposobu bycia i rozmawiania: „Mówię po prostu, co myślę, tak jak robię wszystko, co chcę”. Goście rozmawiają też o różnych językach; okazuje się, że francuskiego Prostaczek nauczył się w Plymouth od pewnego hugenota, który zbiegł z Francji do Anglii.
Damy przy stole interesują zwłaszcza sprawy miłości w kraju Huronów; Prostaczek opowiada, że miał kiedyś ukochaną, Abakabę, ale zjadł ją niedźwiedź. Przybysz podoba się pannie de Kerkabon, siostrze przeora, jeszcze większe zainteresowanie Prostaczkiem wykazuje panna de Saint-Yves (z tekstu powieści nie dowiadujemy się jej imienia, ani też imienia żadnej innej, poza Prostaczkiem, postaci). Nie jest to w smak delegatowi, który w swoich planach ma ożenienie swojego syna z panną de Saint-Yves. Potem okazuje się, że Prostaczek, jak i inni Huroni, nie jest ochrzczony, towarzystwo postanawia więc go ochrzcić; Prostaczek wyraża jednak dezaprobatę dla tego pomysłu, twierdząc, że „prawo Huronów warte jest co najmniej tyleż, co bretońskie”; następnie wszyscy udają się na spoczynek.
Następnego dnia rano Prostaczek pokazuje przeorowi de Kerkabon i jego siostrze dwa małe portrety, które otrzymał od swojej indiańskiej mamki i które zawsze nosi na piersi. Ku ich zdumieniu okazuje się, że na portretach są wizerunki zaginionych w Kanadzie ich brata i bratowej. Wypytując Prostaczka, dochodzą do wniosku, że musi on być synem ich brata i jego żony, którzy zginęli, kiedy jeszcze był niemowlęciem, jest więc ich bratankiem. Prostaczek, który w ten sposób odnalazł rodzinę, postanawia nie wracać statkiem, który właśnie odpływa z powrotem do Anglii, i zostaje we Francji. Powraca sprawa chrztu Prostaczka; sprawa jednak nie jest prosta – najpierw należy mu przekazać najważniejsze prawdy religii katolickiej, ponieważ bohater powieści nic o nich wie. Przeor de Kerkabon ma też nadzieję, że po nawróceniu Prostaczek mógłby wstąpić do stanu duchownego i przejąć jego urząd.
Huron do spraw religii podchodzi z zainteresowaniem, ale też charakterystyczną dla siebie prostotą. Po przeczytaniu "Nowego Testamentu" chce odszukać sprawców ukrzyżowania Jezusa, aby go pomścić; zadaje też różne kłopotliwe pytania, w końcu daje się nawrócić. Pierwszą rzeczą, jaką chce jednak uczynić po nawróceniu, jest obrzezanie, co wprawia w popłoch pannę de Kerkabon i w zakłopotanie resztę towarzystwa. Po odciągnięciu go od tego zamiaru przychodzi czas na spowiedź, której celu Prostaczek nie rozumie. Przekonują go dopiero słowa z Listu św. Jakuba: „Wyznawajcie tedy grzechy jedni drugim”. Słowa te Prostaczek bierze jednak dosłownie i po wyspowiadaniu się żąda od duchownego, który udzielił mu rozgrzeszenia, aby ten również wyznał mu swoje grzechy. Kiedy wreszcie nadchodzi dzień chrztu, którego ma dokonać sam biskup z Saint-Malo, specjalnie przybyły na tę okazję, Prostaczka najpierw nigdzie nie można znaleźć, potem okazuje się, że poszedł nad rzekę i od godziny czeka zanurzony po szyję w wodzie na dokonanie obrzędu chrztu. Dopiero pannie de Saint-Yves udaje się go uprosić, aby Prostaczek dał się ochrzcić w zwykły sposób. Panna de Saint-Yves i jej brat, ksiądz, są jego rodzicami chrzestnymi, a Prostaczek na chrzcie otrzymuje imię Herkules, chociaż sam nigdy nie słyszał o takim świętym.
Incydent nad rzeką i ceremonia chrztu powodują, że Prostaczek zakochuje się w pannie de Saint-Yves i z miejsca wyznaje jej swoją miłość. Panna de Saint-Yves, która od dawna stara się o jego względy, odpowiada, że najpierw jest potrzebne zezwolenie jej brata, księdza de Saint-Yves, oraz przeora – jego stryja. Ten jednak, kiedy zdumiony słyszy od Prostaczka o jego planach matrymonialnych, nie chce słyszeć o daniu zgody na to małżeństwo. Ma od dawna nadzieję na przekazanie Prostaczkowi swojego opactwa, poza tym zaślubienie przez Prostaczka jego matki chrzestnej byłoby grzechem, od którego dyspensy może udzielić tylko sam papież. Prostaczek nie zgadza się z tą odmową i wpada do pokoju swojej ukochanej, aby ją „zaślubić”, tej ledwie się udaje ocalić swoją cześć panieńską, w końcu domownicy odciągają Prostaczka, tłumacząc mu, że do małżeństwa jest potrzebne dopełnienie wielu formalności. Po tym wydarzeniu panna de Saint-Yves za radą delegata (który wciąż myśli o jej ręce dla swojego syna) wbrew swojej woli zostaje zamknięta w klasztorze.
Prostaczek jest zrozpaczony stratą ukochanej, nosi się nawet z zamiarem podpalenia klasztoru, kiedy nagle następuje zwrot w jego życiu. Na wybrzeżu lądują Anglicy, aby złupić okolicę. Prostaczek przyłącza się do miejscowej milicji i, mężnie broniąc Bretanii, walnie przyczynia się do odparcia Anglików i zwycięstwa. Wszyscy namawiają go, aby pojechał na dwór królewski do Wersalu po nagrodę. Prostaczek wyrusza w drogę, przede wszystkim jednak z nadzieją, że dzięki królowi odzyska pannę de Saint-Yves.
Podróż do Wersalu. Uwięzienie.
Prostaczek wyjeżdża koczobrykiem do Wersalu; pierwszym przystankiem w jego podróży jest Saumur. Miasto jest opustoszałe; w miejscowej gospodzie mieszkańcy wyjaśniają Prostaczkowi, że są zmuszeni przez władze do opuszczenia ojczyzny, ponieważ, będąc protestantami, nie chcą uznać władzy papieża. Jest tak, mimo że król Francji, Ludwik XIV, jest w jawnym konflikcie ze Stolicą Apostolską, a wszystko z powodu intryg jezuitów, w szczególności ojca La Chaise, spowiednika króla, oraz markiza de Louvois, ministra wojny. Prostaczek obiecuje hugenotom swoją pomoc, mówi, że kiedy będzie w Wersalu, porozmawia o sprawie z panem Louvois i wstawi się za nimi u króla. Huron nie wie, że rozmowie tej przysłuchuje się szpieg ojca La Chaise, który sporządzi z niej raport i prześle go do Wersalu.
Po przyjeździe do Wersalu Prostaczek chce od razu widzieć się z królem. Kiedy służba wyśmiewa go, porywa się na nich z pięściami. Prostaczka z opresji ratuje gwardzista, pochodzący z Bretanii, który wyjaśnia mu, że to nie taka prosta sprawa rozmawiać z królem, najpierw trzeba mu być przedstawionym przez ministra de Louvois, do którego dojście też jest bardzo trudne. Prostaczek próbuje uzyskać dostęp do ministra przez pana Aleksandra, sekretarza w ministerstwie wojny, ten jednak jest zajęty jakąś damą, wreszcie po długim oczekiwaniu zostaje przyjęty przez kolejnego urzędnika – sekretarza pana sekretarza Aleksandra. Kiedy przedstawia mu świadectwa swojego męstwa w walce z Anglikami, ten mówi mu, że prawdopodobnie uzyska pozwolenia nabycia stopnia porucznika. Prostaczek jest zdumiony tym, że ma płacić za to, że odparł Anglików; żąda dowództwa kompanii kawalerii za darmo oraz oddania mu panny de Saint-Yves, wstawia się też za wypędzanymi protestantami.
Tymczasem do Wersalu do ojca La Chaise dociera raport jego szpiega, przedstawiający Prostaczka jako wroga jezuitów i sprzymierzeńca hugenotów, a minister de Louvois otrzymuje list od delegata z Góry, w którym ten oskarża Hurona o chęć podpalania klasztorów i porywania dziewcząt. Następnego dnia rankiem Prostaczek zostaje w swoim zajeździe aresztowany i osadzony w Bastylii, gdzie trafia do jednej celi ze starym jansenistą Gordonem z Port-Royal, który już od dwóch lat przebywa w więzieniu za swoje przekonania.
Gordon, „żwawy i pogodny staruszek”, okazuje Prostaczkowi wiele serca i współczucia, jest też współwięźniem pełnym szlachetności i hartu ducha, w którym osadzenie w Bastylii nie złamało wiary w Opatrzność i jansenistycznych przekonań. Czas spędzają na rozmowach na tematy religijne i filozoficzne. Dzięki Gordonowi Prostaczek dużo się uczy, czyta książki, które ten mu podsuwa. Między innymi zapoznaje się z traktatem filozoficznym "Szukanie prawdy" Nicolasa Malebranche’a, filozofa ze szkoły kartezjańskiej. Pod wpływem filozofii Kartezjusza Prostaczek skłania się ku determinizmowi, podczas gdy Gordon broni pojęcia łaski skutecznej, będącej głównym przedmiotem sporu pomiędzy jansenistami a jezuitami. Huron czyta też dużo książek z innych dziedzin, szczególnie pochłania go fizyka, astronomia i matematyka, nie znajduje natomiast żadnego pożytku z lektury dzieł historycznych – historia jest dla niego odrażająca lub pełna zmyślonych opowieści. Odkrywa też piękno literatury dramatycznej, zwłaszcza komedii Moliera i tragedii Racine’a. W więzieniu Prostaczek bardzo się rozwija duchowo: „podobny był krzepkiemu drzewu, które, zrodzone w niewdzięcznym gruncie, a przeniesione w żyzną glebę, bujnie puszcza korzenie i gałęzie”.
Rozmawiając o religii, Huron zaczyna rozumieć zasadniczą różnicę pomiędzy tym, jak społeczeństwo traktuje nauki ścisłe, a jak teologię. We współczesnym społeczeństwie nikt nie podważa dowiedzionych praw nauki, nie ma natomiast zgodności co prawd wiary. Jeśli jednak teologowie nie mogą się zgodzić co do tego, co jest jedyną prawdą, być może nie ma takiej prawdy. „Gdyby ta prawda była tak potrzebna jak słońce jest potrzebne ziemi, błyszczałaby jak ono”, stwierdza Prostaczek. Spory religijne nie mają więc sensu. „Ci, co narażają się na prześladowanie dla tych pustych szkolarskich sporów, wydają mi się niezbyt rozsądni; ci, którzy prześladują, to potwory”, konkluduje Huron. Twierdzenia Prostaczka zmieniają również Gordona, który zaczyna zastanawiać się, czy nie zmarnował swojego życia, cierpiąc w imię głoszonych przez siebie poglądów. Dzięki wyznaniom Prostaczka zaczyna też dostrzegać piękno uczucia miłości. „Słowem, stał się największy cud: Huron nawrócił jansenistę”, podsumowuje narrator.
Panna de Saint-Yves spieszy na ratunek.
Ponieważ przeor de Kerkabon i jego siostra nie mają żadnych wiadomości o Prostaczku, postanawiają go odszukać. Po przyjeździe do Wersalu okazuje się jednak, że dostojnicy kościoła, łącznie z ojcem La Chaise, są przeważnie zajęci damami i nie interesuje ich sprawa, z którą przyjechał ksiądz de Kerkabon.
Tymczasem w Bretanii panna de Saint-Yves dzięki delegatowi zostaje wypuszczona z klasztoru. Delegat nie uczynił tego bezinteresownie – wciąż dąży do złączenia jej małżeństwem ze swoim synem. Panna Saint-Yves odczuwa do niego wstręt, postanawia jednak skorzystać z okazji i posłużyć się fortelem. Udaje, że wyraża zgodę na małżeństwo, a następnie w dniu planowanego ślubu o czwartej rano wyjeżdża potajemnie do Wersalu, aby odnaleźć ukochanego. Tam zwraca się o pomoc do jezuity ojca Dowszystkiego („jezuity dla pospólstwa”) i na spowiedzi wyznaje mu swój cel przyjazdu do Wersalu, ten umieszcza ją u żony jednego z urzędników dworskich, z którą panna de Saint-Yves się zaprzyjaźnia. Wreszcie panna de Saint-Yves dowiaduje się od sekretarza ministra de Louvois, że Prostaczek od prawie roku jest osadzony w Bastylii. Sekretarz nie może jej więcej pomóc, radzi jednak, aby udała się do pana de Saint-Pouange, który jest krewnym i ulubieńcem ministra i jest z tego powodu bardzo wpływową osobą. (Pod postacią pana de Saint-Pouange w powieści kryje się współczesny Voltaire’owi Louis Phélypeaux, hrabia de Saint-Florentin, sekretarz stanu na dworze Ludwika XV.) Razem z przyjaciółką, u której znalazła schronienie, panna de Saint-Yves odwiedza pana de Saint-Pouange, który jest pod dużym wrażeniem jej urody. Wyznaje jej, że właśnie przed chwilą przyjmował jej brata, księdza de Saint-Yves, który żądał jej uwięzienia. Jeśli chodzi o jej ukochanego, jest gotów go uwolnić, ale w zamian żąda, aby oddała mu swoją cnotę. Panna de Saint-Yves przerażona odmawia, de Saint-Pouange, któremu coraz bardziej na niej zależy, coraz usilniej nalega, oferuje jej też pieniądze i honory, ta jednak nie ulega.
Kiedy panna de Saint-Yves na spowiedzi mówi ojcu Dowszystkiego o tych próbach nastawania na jej cześć, ten najpierw jest oburzony zachowaniem dygnitarza, kiedy jednak dowiaduje się, że chodzi o Saint-Pouange, całkowicie zmienia zdanie i przekonuje ją, że w takiej sytuacji oddanie się w celu ratowania Prostaczka nie byłoby grzechem, cytując św. Augustyna. Również przyjaciółka Bretonki namawia ją do tego kroku, mówiąc jej, że wielu mężów zawdzięcza swoje posady i urzędy swoim żonom, które zdobyły je dla nich tą drogą, postępek panny de Saint-Yves będzie więc tym bardziej godny pochwały, jako że chce uratować w ten sposób swojego ukochanego. Zaproszona na kolację przez Saint-Pouange i niemal siłą zaprowadzoną na nią przez przyjaciółkę, panna de Saint-Yves wreszcie ulega i traci swoją cześć panieńską w jego objęciach.
Następnego dnia rano panna de Saint-Yves jedzie do Paryża z rozkazem ministra i uwalnia Prostaczka. Nie mówi mu, jak tego dokonała, a ten w prostocie ducha się tego nie domyśla. Prosi ją tylko, aby pomogła też w uwolnieniu Gordona. Saint-Pouange jest gotów spełnić jej prośbę, ale w zamian żąda kolejnej schadzki, czego de Saint-Yves jednak już odmawia.
Po uwolnieniu Prostaczka wszyscy Bretończycy z Góry spotykają się; Prostaczek przyprowadza też jansenistę Gordona, który również został uwolniony z więzienia. Radość panny de Saint-Yves jest jednak zmącona jej wiedzą o tym, w jaki sposób doprowadziła do uwolnienia ukochanego. Wszyscy zasiadają do kolacji, podczas której przybywa przyjaciółka panny de Saint-Yves z Wersalu, przywożąc jej diamenty, podarunek od Saint-Pouange, które de Saint-Yves zostawiła u niego. Ta jest najpierw przerażona, że jej tajemnica może się wydać, potem rzuca przyjaciółce diamenty w twarz i każe jej wyjść z domu. Skrajnie wyczerpana przeżyciami, opuszcza zebranych i kładzie się do łóżka. Podczas gdy reszta towarzystwa rozmawia, panna de Saint-Yves dostaje gwałtownej gorączki.
Wezwany lekarz doprowadza tylko do pogorszenia jej stanu, po dwóch dniach stan chorej jest beznadziejny. W końcu na łożu śmierci panna de Saint-Yves wyznaje swoją „winę” i wyjawia, w jaki sposób uzyskała uwolnienie Prostaczka. Prostaczek zaprzecza jej, aby była winna, zgadza się z nim również Gordon, który „byłby ją potępił, wówczas gdy był jedynie jansenistą, ale obecnie, stawszy się mędrcem, poważał ją i płakał”. W tym momencie przybywa goniec od brata Vadbleda, jezuity, zaufanego ojca La Chaise. Ojciec La Chaise przekazuje przeorowi de Kerkabon wyrazy ubolewania z powodu uwięzienia Prostaczka. Zaprasza jego i Gordona do siebie. Okazuje się, że tymczasem i sam król dowiedział się o męstwie Hurona w walce z Anglikami, Prostaczek może więc zrobić furorę wśród dam na dworze. Prostaczek wzburzony nie przyjmuje zaproszenia i drze list na kawałki. Zaraz potem jego ukochana umiera.
W trakcie przygotowań do pogrzebu do domu zebranych przybywa de Saint-Pouange z przyjaciółką z Wersalu. Odrzucenie, jakiego doznał ze strony panny de Saint-Yves, spowodowało, że zaczął ją darzyć prawdziwą miłością. Widząc ją martwą, wpada w rozpacz, potem jednak postanawia wynagrodzić krzywdy, które wyrządził. Z jego protekcją Prostaczek zostaje oficerem, ksiądz de Saint-Yves, przeor i Gordon otrzymują po beneficjum, podarki otrzymują też przyjaciółka z Wersalu i ojciec Dowszystkiego. Gordon zapomina też o jansenizmie i za swoją dewizę przyjmuje zdanie: „Nieszczęście zda się na coś”. „Iluż poczciwych ludzi mogłoby powiedzieć: Nieszczęście nie zda się na nic”, komentuje to narrator w ostatnich słowach powiastki.
"Prostaczek" jako krytyka Kościoła i religii.
Głównym tematem "Prostaczka" jest krytyką zinstytucjonalizowanych form religii i nietolerancji religijnej, która przewija się jako motyw również w wielu innych utworach Voltaire’a (np. "Kandydzie"). Ostrze krytyki Voltaire kieruje przede wszystkim jezuitom, krytyczne uwagi i postulaty autora mają jednak bardziej ogólny charakter i dotyczą podstawowych kwestii dialogu i tolerancji religijnej.
Krytyka jezuitów i religii panującej.
Ze sprawami religii Prostaczek styka się już w Bretanii, gdzie ma też okazję poznać wielu przedstawicieli kleru – należą do nich przeor de Kerkabon, ksiądz de Saint-Yves, a także duchowni, którzy prowadzą katechizację Prostaczka przed udzieleniem mu chrztu. Dosłowne traktowanie prawd wiary i nakazów Biblii przez Prostaczka prowadzi do wielu nieporozumień, które stanowią o wartościach satyrycznych dzieła, Voltaire w tych początkowych rozdziałach powiastki nie posuwa się jednak do ostrej krytyki Kościoła. Jedynym naprawdę czarnym charakterem jest w nich nie przedstawiciel Kościoła, lecz delegat, który doprowadza do uwięzienia panny de Saint-Yves w klasztorze. W przedstawieniu postaci przeora de Kerkabon (jego nazwisko jest połączeniem niderlandzkiego słowa „kerk”, oznaczającego „kościół”, i francuskiego „bon” – „dobry”) dominują natomiast cechy pozytywne. Chociaż sprzeciwia się on małżeństwu Prostaczka i nie rozumie jego dążeń (cały czas ma nadzieję na objęcie przez Prostaczka urzędu po nim), traktuje swojego bratanka z miłością i chce dla niego jak najlepiej. Ksiądz de Kerkabon, choć jest dobrym katolikiem, nie zamyka się przy tym w sprawach Kościoła, lecz jest otwarty na uroki życia świeckiego: „Dość był bity w teologii; kiedy zaś znużył się św. Augustynem, szukał wytchnienia u Rabelego; toteż wszyscy go chwalili”, zauważa narrator. Fakt, że ksiądz de Kerkabon odczuwa przyjemność z lektury dzieł François Rabelais, renesansowego pisarza, którego satyryczna, pełna wulgaryzmów i zmysłowości powieść Gargantua i Pantagruel ściągnęła na jego głowę potępienie kręgów kościelnych, świadczy o tym, że horyzonty umysłowe przeora nie są bynajmniej ograniczone.
Ostra krytyka Kościoła w "Prostaczku" pojawia się dopiero w momencie przyjazdu bohatera do Saumur, kiedy to po raz pierwszy ma on okazję zetknąć się ze złowrogą, zdaniem Voltaire’a, działalnością jezuitów. W Saumur Prostaczek jest świadkiem opuszczania miasta przez hugenotów, którzy skarżą się, że zostali do tego zmuszeni na skutek intryg tego zakonu na dworze królewskim, w szczególności spowiednika królewskiego ojca La Chaise. Voltaire pisze tu o wydarzeniach historycznych – prześladowania protestantów (tzw. „dragonady”) rzeczywiście miały miejsce za panowania Ludwika XIV, chociaż ich przyczyną była nie tyle gorliwość religijna króla, co czynniki polityczne – Ludwik XIV dążył do zachowania potęgi Francji i wzmocnienia swojej władzy, a protestanci, którzy czasami kwestionowali autorytet królewski, mogli stanowić dla niego zagrożenie. Prześladowania te doprowadziły w końcu do odwołania edyktu nantejskiego z 1598 r., gwarantującego we Francji tolerancję religijną, i wydania w jego miejsce w 1685 r. (już po czasie, w którym rozgrywa się akcja "Prostaczka") edyktu z Fontainebleau, likwidującego wolności religijne, na skutek którego kilkaset tysięcy hugenotów uciekło z kraju.
Również uwięzienie Prostaczka w Bastylii po przybyciu do Wersalu następuje częściowo za sprawą jezuitów, a konkretnie ojca La Chaise, który prawdopodobnie (chociaż nie jest to powiedziane wprost w powieści) wpływa na ministra Louvois, aby ten wydał nakaz uwięzienia Hurona. Jezuici odgrywają też kluczową rolę w dalszych wydarzeniach. Kiedy panna de Saint-Yves przybywa do Wersalu, aby wydostać swojego ukochanego z więzienia, kieruje się najpierw do ojca Dowszystkiego – „jezuity pośledniej klasy”, który w powieści jest postacią dwuznaczną. Z jednej strony pomaga on pannie de Saint-Yves, zapewniając jej mieszkanie i pomoc żony jednego z dworskich dygnitarzy (kobieta ta, jej „przyjaciółka”, swoimi namowami do przyjęcia propozycji pana de Saint-Pouange doprowadzi wprawdzie później do tragedii i jej śmierci); z drugiej strony wykazuje się obłudą, o którą często oskarżano kler w czasach Voltaire’a. Kiedy w rozdziale XVI panna de Saint-Yves opowiada ojcu Dowszystkiego o niemoralnej propozycji Saint-Pouange, ten jest najpierw oburzony, twierdząc, że z to pewnością jakiś jansenista, kiedy jednak dowiaduje się, że chodzi o de Saint-Pouange, całkowicie zmienia zdanie i namawia ją do przyjęcia propozycji. Argumenty ojca Dowszystkiego w rozmowie z panną de Saint-Yves można streścić następująco:
W rozmowie tej przejawia się kazuistyczna metoda rozumowania, często stosowana przez jezuitów, która zwłaszcza w dobie oświecenia było powodem oskarżania tego zakonu o hipokryzję.
W związku z negatywnym stosunkiem Voltaire’a do zinstytucjonalizowanego Kościoła należy też wspomnieć o krytyce oficjalnej hierarchii kościelnej. Ojciec Dowszystkiego, chociaż z przedstawicieli swojego zakonu odgrywa w powieści największą rolę, przez narratora jest zaliczany do „jezuitów pośledniej klasy”, „jezuitów dla pospólstwa” (nie oznacza to, że tacy jezuici nie są ważni; jak zauważa narrator, dzięki spowiadaniu pokojówek mogą zyskiwać sekrety ich pań). Na drugim końcu tej swoistej drabiny społecznej w zakonie jezuitów i Kościele są jego wyżsi dostojnicy – spowiednicy księżniczek i wreszcie ojciec La Chaise, królewski spowiednik, „którego wszyscy łowcy beneficjów nazywali głową gallikańskiego Kościoła”. Charakterystyczne jest to, że chociaż nazwisko ojca La Chaise cały czas się przewija w powieści i ma on decydujący wpływ na tok akcji (doprowadzając do uwięzienia Prostaczka), on sam osobiście nie pojawia się w powieści. Kiedy przeor de Kerkabon przybył do Wersalu, chcąc porozmawiać w sprawie Prostaczka w ojcem La Chaise, ten „właśnie przyjmował pannę du Truon i nie miał czasu dla żadnych przeorów”. Czasu dla zwykłego księdza nie mieli też inni dostojnicy konsystorza: „prałat konferował właśnie z piękną panią de Lesdiguières w ważnych sprawach kościelnych”, a biskup z Meaux „badał właśnie, w towarzystwie panny de Mauléon, miłość mistyczną pani Guyon”, ironicznie zauważa narrator. W tym zainteresowaniu księży damami można dostrzec aluzję do niemoralnego życia czy nawet rozwiązłości, o którą oskarżano kler w czasach Voltaire’a (chociaż oskarżenia takie wprost nie padają w żadnym miejscu powieści); przede wszystkim jednak widać tu przepaść dzielącą dostojników Kościoła od reszty społeczeństwa, a nawet zwykłych księży.
Krytyka jansenizmu. Alternatywa dla fanatyzmu religijnego.
Jansenizm zrodził się we Francji w XVII w. jako ruch teologiczno-duchowy w ramach katolicyzmu. Dążenie do odnowienia życia duchowego i surowe zasady moralne, jakie propagował, rychło spowodowały zaniepokojenie oficjalnych kręgów francuskiego Kościoła, do tego doszły poważne różnice w poglądach teologicznych, stojące w sprzeczności z oficjalną doktryną katolicką. Należy tu wymienić przede wszystkim naukę o łasce skutecznej, według której łaska Boża jest niezbędna i wystarczająca do zbawienia, a sam człowiek, jeśli Bóg postanowił o jego zbawieniu, nie jest w stanie się tej łasce oprzeć. Poglądy te zbliżały naukę jansenistów do wyznań protestanckich, zwłaszcza kalwinizmu z jego nauką predestynacji.
Zapowiedź, że kwestia jansenizmu będzie odgrywała w "Prostaczku" ważną rolę, znajdujemy już na samym początku dzieła, w jego podtytule: „Historia prawdziwa znaleziona w papierach ojca Quesnela”. Fakt, że Voltaire uczynił autorem swojej książki Pasquiera Quesnela, wybitnego teologa jansenistycznego, nienawiść, jaką jezuici w powieści nieustannie okazują wobec jansenistów, a także osadzenie Prostaczka w Bastylii w jednej celi ze szlachetnym jansenistą Gordonem mogłyby na pierwszy rzut oka sugerować, że Voltaire sympatyzuje z jansenizmem, a nawet, że powieść jest swego rodzaju hołdem złożonym temu ruchowi. Że tak nie jest, czytelnik przekonuje się w rozdziałach opisujących rozmowy Prostaczka z Gordonem w Bastylii, w których dochodzi do nieoczekiwanej przemiany duchowej bohaterów. Prostaczek na skutek rozmów z jansenistą i lektur rozwija się duchowo, stopniowo wyzbywa się naiwności i zaczyna postrzegać świat takim, jaki jest naprawdę, z całym jego zakłamaniem i bezsensem sporów religijnych. Nie daje się też przekonać Gordonowi do jego poglądów, podaje w wątpliwość jansenistyczną doktrynę o łasce skutecznej, zarzucając mu:
Wreszcie i sam Gordon pod wpływem rozmów z Prostaczkiem, a także jego młodzieńczej, czystej miłości do panny de Saint-Yves, zaczyna wątpić w idee, w imię których dał się osadzić w więzieniu i sens swojego cierpienia, mówiąc:
To „nawrócenie” jansenisty Gordona (na końcu powieści porzuca on jansenizm, otrzymuje beneficjum i żyje z Prostaczkiem „do końca w serdecznej przyjaźni”) świadczy o tym, że Voltaire nie upatrywał alternatywy dla oficjalnie panującego wówczas we Francji katolicyzmu w przyjęciu jakiegoś innego wyznania czy doktryny. Również w „Kandydzie”, innej powiastce filozoficznej Voltaire’a, ostro atakującej Kościół katolicki, są uwagi krytyczne pod adresem wyznań protestanckich (np. podczas pobytu Kandyda w Holandii i Surinamie). Voltaire jest przeciwny wszelkiemu fanatyzmowi religijnemu, a jego poglądy filozoficzne w tej kwestii najlepiej streszczają słowa Prostaczka wypowiedziane do Gordona w rozdziale XIV:
Właściwym przesłaniem "Prostaczka" jest więc odrzucenie wszelkich sporów religijnych, jako bezsensownych i prowadzących do okrucieństwa wobec drugiego człowieka i prześladowań. Powyższy fragment dowodzi również, że Voltaire nie był ateistą i nie odrzucał koncepcji Boga. Bóg Voltaire’a jest jednak Bogiem deistycznym, „nieskończoną Istotą”, która jest duchową siłą sprawczą świata i która nie pragnie otaczania jej szczegółowymi doktrynami religijnymi, ani tym bardziej prześladowań w jej imię. Voltaire występuje tu przede wszystkim jako rzecznik tolerancji religijnej.
"Prostaczek" jako krytyka społeczeństwa francuskiego.
Akcja "Prostaczka" rozgrywa się na dwóch planach – w Bretanii oraz w Wersalu i w Paryżu, co umożliwia ukazanie społeczeństwa francuskiego w różnych jego warstwach oraz różnic pomiędzy życiem w stolicy i na prowincji.
Życie w klasztorze przeora de Kerkabon wygląda całkiem inaczej niż w Wersalu i Paryżu – toczy się spokojniej, mieszkańcy Bretanii mają mniej możliwości rozrywek, ale wydają się też mniej zepsuci niż arystokracja na dworze królewskim. Nie oznacza to, że Voltaire idealizuje prowincję. Wśród mieszkańców Góry i okolic są też czarne charaktery, przede wszystkim delegat (franc. "le bailli"), który reprezentuje na prowincji władzę króla i pełni przy tym obowiązki policyjno-sądownicze (tłumaczenie nazwy jego urzędu przez Boya-Żeleńskiego nie jest tu zbyt szczęśliwe, w Polsce podobny zakres władzy miał landwójt i słowo to byłoby w polskim tłumaczeniu powieści bardziej adekwatne). Oprócz delegata, który powoduje zamknięcie panny de Saint-Yves w klasztorze, do negatywnych postaci z prowincji można też zaliczyć księdza de Saint-Yves, który intryguje przeciwko własnej siostrze, domagając się od pana de Saint-Pouange jej uwięzienia. Również sama panna de Saint-Yves (jak i panna de Kerbakon) na początku powieści przedstawiona jest jako osoba dość pusta i niewyróżniająca wysokim poziomem inteligencji, Prostaczek podoba jej się jak każdy przystojny chłopiec zwykłej dziewczynie z małego miasteczka, dopiero później jej uczucie staje się naprawdę głębokie i prawdziwe. Mimo tych ograniczeń i prostoty jej mieszkańców Voltaire przedstawia życie na prowincji raczej w pozytywnym świetle, a dobre cechy charakteru jej mieszkańców widać zwłaszcza w scenie obrony wybrzeża przed Anglikami (w rozdziale VII), kiedy to mieszkańcy Góry wraz z Prostaczkiem własnymi siłami stworzonej przez siebie milicji, bez pomocy regularnego wojska, mężnie odpierają atak napastników.
Kontrastuje z tym obraz Wersalu i Paryża, a w szczególności arystokracji i kleru, żyjących z dochodów z różnych urzędów przyznawanych dzięki zmiennej łasce królewskiej lub zdobywanych drogą intryg i przez sypialnię małżonki starającego się o urząd. Przekonuje o tym pannę de Saint-Yves jej przyjaciółka z Wersalu, mówiąc:
Łączy się z tym problem wszelkich nadużyć władzy, które co krok spotykamy w powieści. W Wersalu Prostaczek długo nie może dostać się do żadnego kompetentnego urzędnika. W końcu zostaje wtrącony do Bastylii jedynie na podstawie donosu, bez żadnego procesu sądowego i, jak stwierdza sekretarz ministra Louvois, gdyby nie ofiarność jego ukochanej, groziłoby mu tam pozostanie do końca życia. Ksiądz de Kerkabon, kiedy przybywa do Paryża w poszukiwaniu swojego bratanka, nie może uzyskać żadnej pomocy wyższych urzędników Kościoła, żaden z nich nie jest zainteresowany rozmową ze zwykłym przeorem. Dopiero panna de Saint-Yves, dzięki swojej płci i urodzie, znajduje dojście do właściwych urzędników i uzyskuje uwolnienie swojego ukochanego, płaci jednak za to cenę najwyższą. Alienacja władzy z jej skorumpowaniem i wyobcowaniem z reszty społeczeństwa jest jednym z głównych tematów "Prostaczka".
Po przybyciu do Bretanii i później do Wersalu, Prostaczek nie rozumie stosunków panujących we Francji. Życie w jego ojczyźnie w Kanadzie było o wiele prostsze, a ludzie bardziej bezpośredni i prostolinijni. Kiedy w Bretanii proboszcz tłumaczy mu, że do zawarcia ślubu potrzeba wielu formalności („rejenta, księży, świadków, kontraktu, dyspensy”), ten odpowiada: „Muszą z was być bardzo nieuczciwi ludzie, skoro potrzebujecie między sobą tylu ostrożności!” Kiedy w Saumurs słyszy od wypędzanych hugenotów o ich smutnym losie, naiwnie obiecuje osobiście porozmawiać z królem i wstawić się w ich sprawie. Przybywszy do Wersalu i po długim czekaniu dopuszczony wreszcie przed oblicze trzeciorzędnego rangą urzędnika, komentuje to słowami: „Gdybym z odparciem Anglików czekał tak długo, jak pan mi kazałeś czekać na audiencję, hulaliby obecnie w Bretanii co wlezie.” Huron często porównuje sytuację we Francji z tym, jak jest w jego ojczyźnie w Kanadzie i w Anglii.
W czasach Voltaire’a ustrój polityczny w Anglii i stosunki społeczne panujące w tym kraju bardzo się różniły od ustroju i stosunków we Francji, oświeceniowi intelektualiści, w tym Voltaire, często więc pisali o różnicach między tymi krajami. Kiedy Prostaczek porównuje Anglię i Francję, porównanie to w jego oczach z reguły wypada na korzyść Anglii, chociaż jego rozmówcy mają czasami odmienne zdanie. Kiedy panna de Kerkabon jest oburzona, że Anglicy nie ochrzcili Prostaczka, ten odpowiada, że „w Anglii wolno ludziom żyć wedle ich ochoty”. Prostaczek z kolei jest oburzony, kiedy jego ukochaną, pannę de Saint-Yves, siłą zamykają w klasztorze – jest to dla niego „rzecz straszliwa, nieznana u Huronów i w Anglii”. Już będąc osadzonym w Bastylii, Huron zwraca uwagę, że Anglia, w przeciwieństwie do Francji, jest państwem prawa, gdzie nie więzi się ludzi bez wyroku: „Czyż nie istnieją prawa w tym kraju? Skazuje się ludzi bez wysłuchania ich!” Anglia w "Prostaczku" jest więc państwem, w którym panuje większa tolerancja religijna i w którym większą uwagę przywiązuję się do praw jednostki. Z drugiej strony obraz Anglików nie jest idealny, co widać w scenie obrony wybrzeża. Kiedy „zdradzieccy” Anglicy przybywają, „aby złupić opactwo w Górze, wypić wino jego stryja, a może i porwać pannę de Saint-Yves”, Prostaczek nie waha się stanąć w obronie swojej nowej ojczyzny.
"Prostaczek" jako krytyka etnocentryzmu.
"Prostaczek" jest jedną z pierwszych powieści krytykujących etnocentryzm – przekonanie o wyższości własnego narodu. Krytyka ta jest widoczna zwłaszcza w początkowych rozdziałach powieści, kiedy zaciekawione przybyciem Hurona towarzystwo gromadzi się w opactwie u przeora de Kerkabon. Kiedy zebrani zaczynają mówić o różnych językach, panna de Kerkabon stwierdza: „Zawsze sądziłam, że francuski język jest najpiękniejszy ze wszystkich, po dolnobretońskim”. Następnie „wszyscy się zgodzili, iż, gdyby nie przygoda z wieżą Babel, cała ziemia mówiłaby po francusku”. Francuzi podkreślają też swoją wyższość nad Anglikami. Według panny de Kerkabon Anglicy „to ludzie przeklęci od Boga; tylko patrzeć jak odbierzemy im Jamajkę i Wirginię”, co jest ironiczną aluzją autora do utraty przez Francję jej kolonii (w tym Kanady) na rzecz Anglii (nastąpiło to na skutek wojny siedmioletniej niedługo przed napisaniem powieści).
"Prostaczek" jest też jednym z dzieł w literaturze światowej eksploatujących motyw „szlachetnego dzikusa”. Motyw ten, którego autorstwo błędnie przypisuje się Jean-Jacques’owi Rousseau, jest w rzeczywistości prawie dwa stulecia starszy. Prawdopodobnie pierwszym autorem, który nie zgadzał się z twierdzeniem, że „dzicy” są „barbarzyńcami”, gorszymi od „cywilizowanych” Europejczyków, był Michel de Montaigne, który wyraził takie przekonanie, pisząc o południowoamerykańskich Indianach w eseju "O kanibalach" z 1580 r. Takim „szlachetnym dzikusem” jest Prostaczek, mówiący zawsze to, co myśli i wyrażający wprost swoje uczucia. Postać Hurona kontrastuje zarówno z postępowaniem wersalskiej i paryskiej arystokracji, cechującej się zewnętrzną ogładą, a w rzeczywistości zepsutej i knującej intrygi, jak również kleru, prześladującego inne wyznania i pełnego zakłamania.
"Prostaczek" jako synteza różnych gatunków literackich.
"Prostaczek" jest zaliczany do gatunku powiastki filozoficznej, gatunku którego Voltaire był współtwórcą i który satyryczną formę łączy z przemyśleniami na poważne tematy filozoficzne, społeczne lub moralne. Takim tematem w "Prostaczku" jest przede wszystkim kwestia prawdy i tolerancji religijnej; powiastka jest też jednak krytyką wielu negatywnych zjawisk w XVIII-wiecznej Francji, jak nadużyć władzy, kleru, wszechobecnej korupcji i zepsucia. Dzieło jest więc utworem moralizatorskim – apologiem – ubranym w szatę satyry.
W "Prostaczku" można też jednak wyróżnić inne podgatunki literackie: powieść sentymentalną i powieść rozwojową (tzw. "Bildungsroman"). Cechy powieści sentymentalnej są widoczne przede wszystkim w historii panny de Saint-Yves i jej tragicznym zakończeniu – motyw wykorzystania niewinnej dziewczyny był dość powszechny w XVIII-wiecznej literaturze, występuje np. w "Pameli" Samuela Richardsona.
W przedstawieniu głównego bohatera "Prostaczek" jest natomiast powieścią rozwojową, opisującą przemianę, jaką przechodzi on w trakcie powieści. Prostaczek, schodząc z pokładu statku w Bretanii, praktycznie nie zna Francji, ani w ogóle cywilizacji zachodniej, chociaż już od pewnego czasu mieszka w Anglii. W toku powieści dzięki odnalezieniu swojego stryja i miłości ku pannie de Saint-Yves zaczyna identyfikować się ze swoją nową ojczyzną, czego apogeum widzimy w bohaterskiej obronie francuskiego wybrzeża wraz z miejscową milicją przed Anglikami. Prostolinijność doprowadza go w końcu do uwięzienia, gdzie formuje się jego światopogląd (a także zmienia się światopogląd Gordona) – Huron staje się zwolennikiem racjonalizmu i tolerancji religijnej i tym samym alter ego autora książki – Voltaire’a.

</doc>
<doc id="1720698" url="https://pl.wikipedia.org/wiki?curid=1720698" title="Wojciech Kuczkowski">
Wojciech Kuczkowski

Wojciech Kuczkowski, ps. "Jastrzębiec" (ur. 16 stycznia 1930 w Bielsku Podlaskim, zm. 19 czerwca 2021) – polski pisarz, poeta, prozaik, eseista, reportażysta, ekolog, nauczyciel i wychowawca młodzieży, instruktor harcerski, harcmistrz, działacz turystyczny i krajoznawca, żeglarz i miłośnik turystyki wodnej, podróżnik, autor książek i artykułów krajoznawczych, organizator "Powitania Unii Europejskiej na polskich wodach w 2004 roku".
Życiorys.
Urodził się 16 stycznia 1930 w Bielsku Podlaskim w rodzinie oficera Policji Państwowej. Dzieciństwo spędził w Augustowie, natomiast podczas wojny przebywał w Pińczowie, gdzie uczęszczał na komplety tajnego nauczania gimnazjalnego. Pod koniec II wojny światowej został zaprzysiężony jako członek Szarych Szeregów.
W latach 1947–1957 mieszkał we Wrocławiu, gdzie studiował polonistykę. Udzielał się w Kole Młodych Pisarzy przy ZLP. Od 1952 pracował jako nauczyciel języka polskiego. W 1957 wyjechał do pracy w Kowarach, w 1962 został przeniesiony służbowo do Warszawy i oddelegowany do pracy w Głównej Kwaterze ZHP i prasie harcerskiej. W 1965 wrócił do pracy nauczycielskiej.
Od wojny do chwili obecnej czynny w ruchu harcerskim. Aktualnie członek Harcerskiego Kręgu Morskiego im. gen. Mariusza Zaruskiego i Stowarzyszenia Szarych Szeregów.
W Polskim Związku Żeglarskim pełnił funkcję członka komisji Żeglarstwa Śródlądowego Zarządu Głównego, w Polskim Towarzystwie Turystyczno-Krajoznawczym był wiceprzewodniczącym Komisji Turystyki Żeglarskiej ZG PTTK.
Autor mapy hydronawigacyjnej "Polskie śródlądowe szlaki żeglowe". Najnowsza wersja mapy została wydana w 2007 dzięki wsparciu Polskiego Związku Motorowodnego i Narciarstwa Wodnego. Na mapie tej umiejscowiono wszystkie śluzy, nadzory wodne, placówki administracji wodnej oraz wodowskazy. Również rewers mapy zawiera wiele cennych informacji, przede wszystkim namiary placówek i oznaczenia.
Odznaczenia i wyróżnienia.
Otrzymał liczne odznaczenia państwowe oraz wyróżnienia harcerskie i turystyczne, m.in.

</doc>
<doc id="1720700" url="https://pl.wikipedia.org/wiki?curid=1720700" title="Lato w Nohant (film 1963)">
Lato w Nohant (film 1963)

Lato w Nohant – polski film z 1963 w reżyserii Józefa Słotwińskiego. Jest to adaptacja filmowa sztuki pod tym samym tytułem napisanej przez Jarosława Iwaszkiewicza z 1937. Osobą odpowiedzialną za realizację telewizyjną była Joanna Wiśniewska.

</doc>
<doc id="1720701" url="https://pl.wikipedia.org/wiki?curid=1720701" title="Karbon (okres)">
Karbon (okres)



</doc>
<doc id="1720702" url="https://pl.wikipedia.org/wiki?curid=1720702" title="Nikolett Szabó">
Nikolett Szabó

Nikolett Szabó (ur. 3 marca 1980 w Budapeszcie) – węgierska lekkoatletka specjalizująca się w rzucie oszczepem.
Trzykrotna uczestniczka igrzysk olimpijskich - Sydney 2000, Ateny 2004 oraz Pekin 2008. Wszystkie olimpijskie starty kończyła na występie w eliminacjach. W roku 1996 wywalczyła srebro mistrzostw świata juniorów, a dwa lata później podczas imprezy tej samej rangi była czwarta. Podczas juniorskich mistrzostw Europy w Rydze (1999) zdobyła złoty medal broniąc tytułu wywalczonego dwa lata wcześniej w Lublanie. W 2001 sięgnęła po złoto młodzieżowych mistrzostw Europy rozegranych w Amsterdamie. Cztery razy startowała w seniorskich mistrzostwach globu - Ateny 1997 (odpadła w eliminacjach), Edmonton 2001 (odpadła w eliminacjach), Paryż 2003 (12. miejsce w finale) oraz Helsinki 2005 (odpadła w eliminacjach). W 2002 roku zakończyła na ósmym miejscu w finale występ na mistrzostwach Europy. Dwa razy brała udział w światowym finale lekkoatletycznym - Monako 2003 (3. miejsce) oraz Monako 2004 (8. miejsce). Reprezentantka Węgier w pucharze Europy. Rekord życiowy: 64,62 (22 lipca 2001, Patras). Wynik ten jest aktualnym rekordem Węgier.

</doc>
<doc id="1720704" url="https://pl.wikipedia.org/wiki?curid=1720704" title="Grivola">
Grivola

Grivola (inne nazwy: Grivolet, Aiguille de Grivola, Grivoé, Grivoésa) – szczyt w Alpach Graickich, części Alp Zachodnich. Leży w północnych Włoszech w regionie Dolina Aosty. Należy do Masywu Gran Paradiso. Szczyt można zdobyć ze schronisk Rifugio Federico Chabod (2750 m), Bivacco Luciano Gratton (3198 m), Bivacco Mario Balzola (3477 m), Bivacco Mario Gontier (2309 m), Rifugio Vittorio Emanuele II (2732 m) i Rifugio Vittorio Sella (2588 m). 
Pierwszego wejścia dokonali Ormsby, Bruce, Ambrogio Dayné, Cachat i Tairraz w 1859 r.

</doc>
<doc id="1720706" url="https://pl.wikipedia.org/wiki?curid=1720706" title="Cleanth Brooks">
Cleanth Brooks

Cleanth Brooks (ur. 16 października 1906, zm. 10 maja, 1994) – amerykański profesor i krytyk literacki. Wraz z i jeden z głównych przedstawicieli szkoły New Criticism.
W 1938 roku wraz z Robertem Warrenem wydał pierwszą antologię dla studentów, która przez kilkadziesiąt lat była jednym z głównych podręczników analizy literackiej na amerykańskich uniwersytetach. W 1947 roku w książce "The Well Wrought Urn: Studies in the Structure of Poetry" dokonał analizy krytyki literackiej, dając podstawy szkole Nowej Krytyki (wprowadził m.in. pojęcie herezji parafrazy).

</doc>
<doc id="1720707" url="https://pl.wikipedia.org/wiki?curid=1720707" title="Lato w Nohant (film 1972)">
Lato w Nohant (film 1972)

Lato w Nohant - polski film z 1972 w reżyserii Olgi Lipińskiej. Jest to adaptacja filmowa sztuki pod tym samym tytułem napisanej przez Jarosława Iwaszkiewicza z 1937. Osobą odpowiedzialną za realizację telewizyjną była reżyserka (asystowała jej Joanna Markowska). Za oświetlenie odpowiedzialny był Jan Tyszler. Utwory Chopina wykorzystane w filmie wykonywał Jerzy Romaniuk (za dźwięk odpowiedzialny był Tadeusz Małek) Całą produkcją kierowała Kazimiera Kielak.

</doc>
<doc id="1720708" url="https://pl.wikipedia.org/wiki?curid=1720708" title="SNRI">
SNRI



</doc>
<doc id="1720711" url="https://pl.wikipedia.org/wiki?curid=1720711" title="Wielka migracja Afroamerykanów w Stanach Zjednoczonych">
Wielka migracja Afroamerykanów w Stanach Zjednoczonych

Wielka migracja Afroamerykanów w Stanach Zjednoczonych – ruch migracyjny Afroamerykanów w latach 1915-1930 z południowych stanów USA do północnych, środkowo-zachodnich i zachodnich stanów. Łącznie w tym okresie 1,3 mln czarnych Amerykanów opuściło południowe stany. Afroamerykanie migrowali w celu ucieczki przed rasizmem, w poszukiwaniu zatrudnienia w miastach przemysłowych oraz lepszych warunków edukacyjnych dla swoich dzieci. Niektórzy historycy inaczej określają czasowe ramy „Wielkiej migracji” (nie 1915–1930, lecz ok. 1910–1970) i dzielą ją na dwa etapy. Pierwsza Wielka Migracja w latach 1910–1940, podczas której około 1,6 mln osób opuściło swoje domy, oraz Druga Wielka Migracja, która miała miejsce w latach 1940–1970, i podczas której 5 mln czarnoskórych Amerykanów przemieściło się do nowych miejsc zamieszkania. W przeciągu ostatnich 35 lat XX wieku naukowcy zaobserwowali ruch migracyjny odwrotny, tzw. Nowa Wielka Migracja, która trwa od 1965 roku.
Przyczyny.
Kiedy Proklamacja Emancypacji została podpisana w 1863, mniej niż 8% Afroamerykanów zamieszkiwało stany północno-wschodnie oraz środkowego zachodu. W 1900 ok. 90% mieszkało w dawnych stanach niewolniczych. Podczas migracji większość Afroamerykanów opuszczających ojczyste strony migrowało do wielkich miast, głównie położonych na północnym wschodzie USA: Nowego Jorku, Filadelfii, Bostonu, Buffalo, Baltimore, Minneapolis, Detroit, Chicago, Milwaukee, Kansas City, St. Louis, Pittsburghu, Cincinnati i Cleveland, jak również do mniejszych ośrodków przemysłowych takich jak: Gary, Dayton, Toledo, Peoria, Omaha, Newark, Flint i Albany.
W latach 1910–1930 populacja Afroamerykanów w północnych stanach wzrosła o około 40%, przy czym wzrost ten dotyczył głównie największych miast. Na początku ubiegłego wieku wielkie amerykańskie miasta, jak Chicago, Nowy Jork, Detroit i Cleveland corocznie odnotowywały znaczne wzrosty liczby mieszkańców. Przyczynami tego stanu rzeczy były migracje - zarówno zewnętrzne (głównie z Europy), jak i wewnętrzne (Afroamerykanów). W konsekwencji, w obliczu ostrej konkurencji m.in. o miejsca pracy, wzrosło napięcie między Afroamerykanami i białymi (głównie nowymi imigrantami z Europy, choć także wielu białych niewykwalifikowanych robotników ze starszej imigracji obawiało się konkurencji taniej siły roboczej w postaci Murzynów). Najbiedniejsze grupy społeczne – nowi przybysze z Europy oraz Afroamerykanie konkurowały także o tanie mieszkania.
Afroamerykanie przenosili się pojedynczo lub w małych grupkach rodzinnych. Rząd nie wspierał w żaden sposób migrantów. Podstawowym czynnikiem migracyjnym były szeroko rozumiane uprzedzenia rasowe i przypadki przemocy a nawet linczowania czarnych obywateli w południowych stanach. W północnych stanach na ogół mogli znaleźć lepsze szkoły, zaś dorośli mężczyźni łatwiej mogli uzyskać prawo do głosowania w wyborach. Rozwój przemysłu spowodował większą możliwość zatrudnienia.
Skutki.
Zmiany demograficzne.
Wielka migracja Afroamerykanów stworzyła pierwsze duże społeczność czarnych w północnych stanach USA. Szacuje się, że południowe stany w latach 1916–1918 opuściło 400 tys. czarnych Amerykanów, żeby wykorzystać wolne miejsca pracy, które pojawiły się na skutek I wojny światowej.
W 1910 roku liczba Afroamerykanów w Detroit wynosiła 6000. Na początku wielkiego kryzysu w 1929, liczba czarnych w mieście wzrosła do 120 000.
W 1910 łączna liczba ludności Chicago wynosiła 1 698 575. W 1920 liczba ludności wzrosła o więcej niż 1 mln mieszkańców. Podczas drugiej fali migracji (1940–1960) liczba czarnych wzrosła z 278 000 do 813 000. Chicago zostało uznane za czarną stolicę Ameryki.
Inne miasta, takie jak St. Louis, Cleveland, Baltimore, Filadelfia i Nowy Jork, także doświadczyły wzrostu liczby czarnych mieszkańców.
W południowych stanach wyjazd tysięcy Afroamerykanów spowodował znaczny spadek liczby czarnych obywateli. W Missisipi ich udział w populacji zmniejszył się z 56% (1910) do 37% w 1970. W Południowej Karolinie populacja Afroamerykanów spadła z 55% w 1910 do 30% w 1970.
Dyskryminacja, warunki pracy i mieszkaniowe.
Na Północy, częściej niż na Południu Afroamerykanie dzięki zdobytemu wykształceniu mogli znaleźć zatrudnienie w nowych profesjach oraz ewentualnie osiągnąć poziom klasy średniej. Jednak migranci napotykali się z różnymi formami dyskryminacji. Ponieważ tak wielu ludzi migrowało w krótkim czasie, często pojawiały się konflikty z europejskimi imigrantami, należącymi do klasy robotniczej. Murzyni i nisko opłacani imigranci z Europy stanowili wobec siebie naturalną konkurencję na rynku pracy, co skutkowało wzajemnymi oskarżeniami, m.in. o zaniżanie poziomu wynagrodzeń.
Afroamerykanie znajdywali zatrudnienie przede wszystkim w przemyśle stalowym, motoryzacyjnym, stoczniowym oraz w uboju i przetwórstwie zwierząt. Od 1910 do 1920 liczba czarnych zatrudnionych w przemyśle wzrosła niemal dwukrotnie z 500 tys. do 901 tys. Po Wielkim Kryzysie związki zawodowe zniosły segregację rasową, dzięki czemu Afroamerykanie uzyskali w latach 30 i 40. XX wieku dostęp do lepszych miejsc pracy.
Z powodu szybkiego wzrostu liczby Afroamerykanów oraz nowych imigrantów z Europy, stanowiących najuboższe warstwy społeczeństwa, pojawił się problem z dostępnością tanich domów na rynku. Obie grupy konkurowały nawet o najstarsze i najbardziej zużyte, a przez to najtańsze w wynajmie domy. Pojawiły się ograniczenia w zakresie możliwości osiedlania się w pewnych częściach miast, co było często następstwem przepełnienia dzielnic mieszkaniowych (np. w Chicago). Ograniczenia te dotyczyły zwykle ludności czarnoskórej, jednak często obejmowały też nowych białych imigrantów. W wyniku nadmiernej liczby ludności zaczęły się rozwijać przedmieścia miast, gdzie powstawały nowe osiedla mieszkaniowe. Dyskryminacja i zwiększenie kosztów utrzymania w centrach miasta ograniczyły zamieszkiwanie tych obszarów przez Afroamerykanów. Akt Mieszkaniowy z 1934 (ang. National Housing Act of 1934) przyczynił się do ograniczenia przydzielanych kredytów dla czarnych, zwłaszcza na tych obszarach, które były zamieszkiwane przez czarnych.
W okresie migrowania czarni często napotykali problemy związane ze zdobyciem mieszkania. Biali często uniemożliwiali zakup lub wynajem domów przez czarnych w białych dzielnicach. Nawet wtedy gdy czarnym udało się zakupić dom w białej dzielnicy, spotykali się z nieakceptacją ze strony białego społeczeństwa. Często dochodziło do gwałtownych wydarzeń, np.: zamieszkami przed domem czarnych, zamachami, a nawet morderstwami.
Afroamerykanie byli również mniej akceptowani z uwagi na ich południową kulturę. Różnicę kulturowe stworzyły poczucie inności wobec mieszkańców, którzy zamieszkiwali miasta przed przybyciem czarnych.

</doc>
<doc id="1720712" url="https://pl.wikipedia.org/wiki?curid=1720712" title="Lato w Nohant (film 1980)">
Lato w Nohant (film 1980)

Lato w Nohant – polski film z 1980 w reżyserii Olgi Lipińskiej. Jest to adaptacja filmowa sztuki pod tym samym tytułem napisanej przez Jarosława Iwaszkiewicza z 1937.

</doc>
<doc id="1720713" url="https://pl.wikipedia.org/wiki?curid=1720713" title="Lato w Nohant (film 1999)">
Lato w Nohant (film 1999)

Lato w Nohant - polski film z 1999 w reżyserii Agnieszki Glińskiej. Jest to adaptacja filmowa sztuki pod tym samym tytułem napisanej przez Jarosława Iwaszkiewicza z 1937. Osobą odpowiedzialną za dźwięk był Wacław Pilkowski.

</doc>
<doc id="1720716" url="https://pl.wikipedia.org/wiki?curid=1720716" title="Piccolo Paradiso">
Piccolo Paradiso

Piccolo Paradiso, fr. Petit Paradis lub Pic de l'Infortune – szczyt w Alpach Graickich, części Alp Zachodnich. Leży w północnych Włoszech na granicy regionów Dolina Aosty i Piemont. Jest jednym z niższych szczytów Gran Paradiso. Należy do Masywu Gran Paradiso. Szczyt można zdobyć ze schronisk Rifugio Vittorio Emanuele II (2732 m) lub Rifugio Federico Chabod (2750 m). Szczyt składa się z trzech wierzchołków: Punta Vaccarone (3868 m.), Punta Farrar (3921 m.) i Punta Frassy (3926 m).
Pierwszego wejścia dokonali P. G. Frassy i E. Jeantet 3 sierpnia 1869 r.

</doc>
<doc id="1720718" url="https://pl.wikipedia.org/wiki?curid=1720718" title="Władimir Kuzniecow (lekkoatleta)">
Władimir Kuzniecow (lekkoatleta)

Władimir Dmitrijewicz Kuzniecow (ros. Владимир Дмитриевич Кузнецов, ur. 2 kwietnia 1931 w Leningradzie – zm. 29 sierpnia 1986) – rosyjski lekkoatleta specjalizujący się w rzucie oszczepem, który reprezentował Związek Radziecki.
Kariera sportowa.
Trzykrotny uczestnik igrzysk olimpijskich – Helsinki 1952 (6. miejsce), Melbourne 1956 (12. miejsce) oraz Tokio 1964 (8. miejsce). W roku 1954 wywalczył w szwajcarskim Bernie wicemistrzostwo Europy. Cztery lata później, podczas kolejnych mistrzostw Europy był szósty. W 1954 roku zajął drugie miejsce w memoriale Janusza Kusocińskiego. Reprezentant ZSRR w meczach międzypaństwowych – także przeciwko Polsce. Rekord życiowy: 85,64 (23 września 1962, Baku).

</doc>
<doc id="1720722" url="https://pl.wikipedia.org/wiki?curid=1720722" title="Vladimir Kuznetzov">
Vladimir Kuznetzov



</doc>
<doc id="1720723" url="https://pl.wikipedia.org/wiki?curid=1720723" title="Efekt inotropowy">
Efekt inotropowy



</doc>
<doc id="1720728" url="https://pl.wikipedia.org/wiki?curid=1720728" title="Red Rain">
Red Rain

Red Rain – zespół z Nowej Zelandii grający rock akustyczny. Grupa została założona w 2004 roku, wtedy wydała swoją pierwszą płytę “ New Day” po czym ruszyła w swoją pierwszą światową trasę koncertową – ich koncert odbył się również w Polsce. Kolejny krążek "Symphony" ukazał się w 2006 roku. 29 lipca 2009 w Chełmie a na początku sierpnia 2009 w Warszawie odbędzie się koncert zespołu.

</doc>
<doc id="1720729" url="https://pl.wikipedia.org/wiki?curid=1720729" title="Dudu Georgescu">
Dudu Georgescu

Dudu Georgescu (ur. 1 września 1950 w Bukareszcie) – rumuński piłkarz, reprezentant kraju, grający na pozycji napastnika.
Kariera klubowa.
Georgescu karierę klubową zaczynał w 1969 w zespole Progresul Bukareszt. Już w pierwszym sezonie gry dla Progresulu zdobył mistrzostwo Ligi II. Sezon 1970/71 to debiut Georgescu w Liga I, zakończony spadkiem Progresulu. W 1973 przeniósł się do FCM Reşiţa, dla którego w 12 spotkaniach strzelił 7 bramek, czym zwrócił uwagę największych klubów w kraju. 
Jeszcze w tym samym roku zakupił go klub FC Dinamo Bukareszt. W zespole odnosił największe sukcesy w karierze. Czterokrotnie zdobył mistrzostwo Ligi I w sezonach 1974/75, 1976/77, 1981/82 i 1982/83. Raz sięgnął z drużyną po Puchar Rumunii w sezonie 1981/82. Do sukcesów drużynowych dorzucił także osiągnięcia indywidualne, takie jak czterokrotnie zdobyta korona króla strzelców Liga I w sezonach 1974/75 (33 bramki), 1975/76 (31 bramek), 1976/77 (47 bramek) i 1977/78 (24 bramki). Znakomite wyniki strzeleckie w sezonach 1974/75 i 1976/77 pozwolili Georgescu dwukrotnie sięgnąć po Europejskiego Złotego Buta dla najskuteczniejszego strzelca w ligach europejskich. Został również wybrany Piłkarzem roku w Rumunii w 1976. Przez 10 lat gry w barwach Dinama rozegrał 260 spotkań, w których 207 razy pokonywał bramkarzy rywali. 
W 1983 na rok odszedł do FCM Bacău, a rok później dołączył do Glorii Buzau. Następnie występował w Flacara Moreni i Muscelulu Campulung. Karierę piłkarską zakończył w 1988 w klubie Unirea Urziceni.
Kariera reprezentacyjna.
Georgescu w reprezentacji Rumunii zadebiutował 14 października 1973 w wygranym 9:0 meczu eliminacji do Mistrzostw Świata 1974 z Finlandią. Georgescu w tym spotkaniu strzelił debiutancką bramkę. 
Georgescu zagrał dla Rumunii m.in. eliminacjach do Mistrzostw Europy 1976 (5 spotkań/4 bramki), Mistrzostw Świata 1978 (4 mecze/2 gole), Mistrzostw Europy 1980 (2 mecze/2 bramki), oraz Mistrzostw Świata 1982 (1 mecz) i Mistrzostw Europy 1984 (1 mecz). Nie było mu dane zakwalifikować się na żadną z tych imprez. 
Ostatni raz w drużynie narodowej pojawił się 31 lipca 1984 w wygranym 1:0 spotkaniu z Chinami. Łącznie w latach 1973–1984 Georgescu zagrał w 40 spotkaniach, w których strzelił 21 bramek. 
Sukcesy.
Progresul Bukareszt
Dinamo Bukareszt

</doc>
<doc id="1720734" url="https://pl.wikipedia.org/wiki?curid=1720734" title="Miejski Urząd Bezpieczeństwa Publicznego w Częstochowie">
Miejski Urząd Bezpieczeństwa Publicznego w Częstochowie

Miejski Urząd Bezpieczeństwa Publicznego w Częstochowie (MUBP Częstochowa) – jednostka terenowa Ministerstwa Bezpieczeństwa Publicznego operująca na terenie miasta Częstochowa w latach 1945-1954 (dla pobliskich miejscowości właściwy był PUBP).
Podlegał bezpośrednio WUBP w Kielcach. Jego siedziba mieściła się przy ul. Śląskiej 22; od 1948 przy ul. Parkowej 4/6 (następnie Starucha, obecnie ks. Popiełuszki).
Kierownictwo (szefostwo).
Kierownicy (szefowie):
Zastępcy kierownika (zastępcy szefa):

</doc>
<doc id="1720741" url="https://pl.wikipedia.org/wiki?curid=1720741" title="Cresta Gastaldi">
Cresta Gastaldi

Cresta Gastaldi – szczyt w Alpach Graickich, części Alp Zachodnich. Leży w północnych Włoszech na granicy regionów Dolina Aosty i Piemont. Należy do Masywu Gran Paradiso. Szczyt można zdobyć ze schronisk Bivacchi Carlo Pol (3183m) Rifugio Gastaldi (2659 m). Od południa szczyt otacza lodowiec Noaschetta, a od północy lodowiec Tribolazione.
Pierwszego wejścia dokonali G.Yeld, William Coolidge, Christian Junior i R. Almer 12 sierpnia 1888 r.

</doc>
<doc id="1720747" url="https://pl.wikipedia.org/wiki?curid=1720747" title="Przestrzeń sprzężona (analiza funkcjonalna)">
Przestrzeń sprzężona (analiza funkcjonalna)

Przestrzeń sprzężona (także dualna lub dwoista) – przestrzeń wszystkich ciągłych funkcjonałów liniowych określonych na danej przestrzeni unormowanej lub, nieco ogólniej, przestrzeni liniowo-topologicznej. Przestrzeń sprzężoną do przestrzeni formula_1 oznacza się często formula_2 lub formula_3 Parę formula_4 nazywa się "parą dualną". Współczesna terminologia pochodzi od Bourbakiego. W przeszłości były też używane nazwy: "polarer Raum" (niem., dosł. przestrzeń polarna/biegunowa) – Hans Hahn, "transponierter Raum" (niem., dosł. przestrzeń transponowana)/"espace conjugué" (fr., dosł. przestrzeń dołączona) – Juliusz Schauder, "adjoint space" (ang., dosł. przestrzeń dołączona) – Leonidas Alaoglu.
W kontekście analizy funkcjonalnej dla odróżnienia od przestrzeni sprzężonej algebraicznie, w której nie zakłada się ciągłości funkcjonałów, mówi się czasami o "przestrzeni sprzężonej topologicznie". W skrajnych przypadkach przestrzeń sprzężona algebraicznie może mieć "bogatą" strukturę, podczas gdy sprzężona topologicznie może być trywialna. W klasie przestrzeni skończenie wymiarowych oba pojęcia pokrywają się.
Wyniki ogólnej teorii przestrzeni sprzężonych znajdują zastosowanie w wielu dziedzinach matematyki, np. w równaniach różniczkowych i całkowych, czy teorii aproksymacji. Przykładowo teoria dystrybucji zrodzona z potrzeb fizyki, zbudowana jest w oparciu o funkcjonały liniowe i ciągłe na pewnej przestrzeni liniowo-topologicznej (tzw. "przestrzeni funkcji próbnych").
Definicja formalna.
Niech formula_1 będzie przestrzenią liniowo-topologiczną nad ciałem formula_6 liczb rzeczywistych lub zespolonych. Zbiór formula_2 wszystkich funkcjonałów liniowych i ciągłych
nazywa się przestrzenią sprzężoną do formula_9
Przestrzeń sprzężona do przestrzeni unormowanej.
W dalszej części artykułu formula_1 oznaczać będzie nietrywialną przestrzeń unormowaną nad ciałem formula_6 liczb rzeczywistych lub zespolonych. W przestrzeni formula_2 można w naturalny sposób wprowadzić normę: jest nią funkcjonał
gdzie przestrzeń formula_1 nazywana jest

</doc>
<doc id="1720751" url="https://pl.wikipedia.org/wiki?curid=1720751" title="Trzeci Rzym">
Trzeci Rzym



</doc>
<doc id="1720754" url="https://pl.wikipedia.org/wiki?curid=1720754" title="Przestrzeń sprzężona">
Przestrzeń sprzężona

Termin „przestrzeń sprzężona” do danej może oznaczać jedną z poniższych przestrzeni liniowych:

</doc>
<doc id="1720756" url="https://pl.wikipedia.org/wiki?curid=1720756" title="Becca di Moncorvé">
Becca di Moncorvé

Becca di Moncorvé – szczyt w Alpach Graickich, części Alp Zachodnich. Leży w północnych Włoszech na granicy regionów Dolina Aosty i Piemont. Należy do Masywu Gran Paradiso. Szczyt można zdobyć ze schroniska Rifugio Vittorio Emanuele II (2732 m). Od północy szczyt otacza lodowiec Laveciau.
Pierwszego wejścia dokonał L. Vaccarone 12 sierpnia 1885 r.

</doc>
<doc id="1720757" url="https://pl.wikipedia.org/wiki?curid=1720757" title="TA3">
TA3

TA3 – słowacka komercyjna informacyjno-publicystyczna stacja telewizyjna, powstała 23 września 2001. 
Kanał TA3 nadaje niekodowanie z Astry 3B – 23,5°E oraz z Amosa 4°W (MPEG-4).

</doc>
<doc id="1720760" url="https://pl.wikipedia.org/wiki?curid=1720760" title="Tedom">
Tedom

TEDOM a.s. – czeskie przedsiębiorstwo z siedzibą w Třebíč, producent autobusów (2004), silników dużej pojemności (2003) i samochodów ciężarowych (2006). Przedsiębiorstwo działa od 1991 roku.
Historia.
Spółka Tedom została założona w 1991 roku. Specjalizowała się w produkcji układów kogeneracji (skojarzonego wytwarzania ciepła i energii elektrycznej) oraz innych urządzeń dla sektora energetycznego. Początkowo były to małe układy kogeneracji o mocy 22 kW, bazujące na silnikach spalinowych zasilanych gazem ziemnym. W 1993 roku, po nawiązaniu współpracy ze spółką VKS Hořovice, wprowadzono większe układy o mocy do 130 kW, korzystające z silników LIAZ. W 1995 roku obie firmy połączyły się, tworząc holding, który rok później wprowadził do produkcji jednostki kogeneracji typu CAT, wyposażane w silniki spalinowe Caterpillar, osiągające moc od 190 nawet do 3800 kW.
30 maja 2003 roku, od syndyka masy upadłościowej firmy Škoda Truck International (ex LIAZ), wykupiono zakłady Jamot w Jabłońcu nad Nysą, produkujące silniki wysokoprężne. Nazwę tej firmy zmieniono na Tedom Motory, a markę silników na Tedom. W 2004 roku od włoskiej firmy Mauri kupiono licencję na produkcję autobusów Kronos. W tym samym roku powstał pierwszy egzemplarz autobusu niskopodłogowego Tedom Kronos 123G. Wraz z napędzającym go silnikiem typu Tedom M1.2C o pojemności 11,9 dm³ przystosowanym do zasilania CNG zadebiutował na targach motoryzacyjnych w Brnie. W 2005 roku 5 szt. autobusów Tedom trafiło do Liberca i Bratysławy. Powstała wówczas także odmiana lokalna Tedom L12. W 2006 roku produkcja wzrosła do 12 szt. W listopadzie 2006 roku w Třebiču otwarto nową halę fabryczną przeznaczoną do produkcji autobusów. Na początku 2007 roku pokazano prototyp autobusu niskopodłowgowego Tedom C12G. W sierpniu 2010 roku zaprezentowano prototyp niskopodłogowego autobusu przegubowego Tedom C18G.
W 2006 roku łączne zatrudnienie w firmie wynosiło około 700 osób, w tym 18 osób w dziale autobusowym.
Obecny program produkcyjny:
Modele wycofane z oferty:

</doc>
<doc id="1720762" url="https://pl.wikipedia.org/wiki?curid=1720762" title="Becca di Montandayné">
Becca di Montandayné

Becca di Montandayné – szczyt w Alpach Graickich, części Alp Zachodnich. Leży w północnych Włoszech na granicy regionów Dolina Aosty i Piemont. Należy do Masywu Gran Paradiso. Szczyt można zdobyć ze schronisk Rifugio Federico Chabot (2750 m) lub Rifugio Leonessa (2930 m). Szczyt góruje nad lodowcem Tribolazione.

</doc>
<doc id="1720763" url="https://pl.wikipedia.org/wiki?curid=1720763" title="Macchi MC.205">
Macchi MC.205

Macchi MC.205 Veltro (wł.: chart) – włoski samolot myśliwski z okresu II wojny światowej.
Historia.
Macchi MC.202 Folgore był udaną konstrukcją i z tego powodu jego konstruktor Mario Castoldi skupił się na udoskonaleniu MC.202. Postanowiono zmienić silnik w samolocie Folgore na Daimler-Benz DB.605. W kwietniu 1942 w Lonate Pozzolo przeprowadzono pierwsze próby nowego prototypu, podczas których wykazał się dobrymi osiągnięciami. Dzięki zmianie silnika na DB.605 zwiększyły się zdolności lotne samolotu, przy nieznacznym wzroście masy. Zmiany w stosunku do MC 202 Folgore były niewielkie, co umożliwiło po sześciu miesiącach rozpoczęcie produkcji seryjnej. Samolot otrzymał nazwę „Veltro”, co oznacza „chart”.
Produkcja samolotów Veltro nie mogła się błyskawicznie rozwinąć z dwóch powodów, które sparaliżowały włoski przemysł. Brakowało materiałów potrzebnych do zaopatrzenia linii produkcyjnych oraz wystąpiły problemy z produkcją silnika DB.605. Produkcja maszyn ograniczyła się zaledwie do 12 miesięcznie. Brak paliwa wpłynął na ograniczenie zasięgu działań bojowych samolotu.
Macchi MC.205 Veltro różnił się o tyle od swojego poprzednika Folgore, że był lepiej uzbrojony i posiadał mocniejszy silnik. Na uzbrojenie składały się dwa działka kal.20 mm, które były montowane w skrzydłach oraz dwa zsynchronizowane ze śmigłem karabiny maszynowe kal.7,7 mm montowane w górnej części obudowy silnika. Mimo dobrego uzbrojenia, samolot był cały czas modyfikowany. W ten sposób pojawiła się wersja z dwoma działkami 20 mm w skrzydłach, a na górnej części obudowy silnika zamontowano karabiny maszynowe o większej sile ognia – 12,7 mm.
Macchi MC.205 Veltro miały tropikalny wzór kamuflażu, z piaskowobrązowym podkładem i nieregularnymi ciemnozielonymi liniami na całej powierzchni (określane jako pierścienie dymne).
Użycie bojowe.
Był to jeden z nielicznych samolotów włoskich mogących skutecznie stawić czoło samolotom alianckim. Veltro walczył po obu stronach konfliktu. Było to Lotnictwo Włoskiej Republiki Socjalnej (ANR) wywodzące się z Regia Aeronautica. Podczas potyczek z amerykańskimi Curtisami P-40 radziły sobie dobrze. Skutecznie stawiały opór aliantom, jednak było ich za mało, żeby znacząco mogły wpłynąć na losy wojny we Włoszech. Ich skuteczność zauważono także w Luftwaffe, która wyposażyła jedną z grup w Macchi MC.205.
Drugą stroną, po której walczył MC.205, była Fuerza Aerea Italiana Cobeligerante walcząca po stronie aliantów. Tutaj także dostrzeżono możliwości samolotów, jednak po tej stronie konfliktu Veltro nie zdobył sławy w działaniach wojennych. Jego sławę przyćmiły samoloty alianckie walczące na froncie południowym, takie jak Supermarine Spitfire oraz North American P-51 Mustang, które były wykorzystywane do najważniejszych zadań. Natomiast MC.205 powierzono jedynie misje zwiadowcze. Samoloty podczas misji zwiadowczych potwierdziły klasę, stawiając opór BF-109G, z którymi radziły sobie bez żadnych przeszkód. Innymi zadaniami Veltro było atakowanie lotnisk Luftwaffe w Grecji i Jugosławii, aby wesprzeć oddziały partyzantów walczące z Niemcami.
Wersje samolotu.
Z powodu ograniczonego czasu produkcji, przebiegu działań wojennych i okresu eksploatacji, w MC.205 wprowadzono tylko kilka modyfikacji:
Użytkownicy.
Po kapitulacji Włoch:
Inne informacje.
Zachowane egzemplarze.
Trzy samoloty Veltro przetrwały do dzisiaj, z których jeden został przywrócony do stanu lotnego i bierze udział w licznych pokazach lotniczych od 1986 roku.
Następny egzemplarz jest wystawiony w Muzeum Lotnictwa w Italienisches Luftfahrtmuseum (Włochy).
Wrak z Correzzola.
W listopadzie 2006 roku w gminie Correzzola, 8 metrów pod ziemią, znaleziono wrak rozbitego myśliwca MC.205. Odnaleziono kokpit, silnik, a w kabinie nadal znajdowało się ciało pilota. Resztki samolotu można oglądać w muzeum lotniczym w Fusignano.
Kultura masowa.
Myśliwce Veltro pojawiają się w jednej z misji w grze . Zadaniem gracza, wcielającego się w amerykańskiego żołnierza, jest dokonanie sabotażu na lotnisku wojsk Osi i uszkodzenie tych samolotów, uniemożliwiając tym samym ich wejście do walki przeciw siłom alianckim w czasie Operacji Husky.

</doc>
<doc id="1720764" url="https://pl.wikipedia.org/wiki?curid=1720764" title="Multi touch">
Multi touch



</doc>
<doc id="1720765" url="https://pl.wikipedia.org/wiki?curid=1720765" title="Zsuzsanna Olgyay-Szabó">
Zsuzsanna Olgyay-Szabó

Zsuzsanna Olgyay-Szabó (ur. 6 maja 1973 w Oroszlánach) – węgierska lekkoatletka specjalizująca się w skoku o tyczce.
Osiągnięcia.
W 2000 reprezentowała Węgry podczas igrzysk olimpijskich w Sydney. W eliminacjach nie zaliczyła jednak żadnej wysokości i odpadła z dalszej rywalizacji.

</doc>
<doc id="1720766" url="https://pl.wikipedia.org/wiki?curid=1720766" title="Zsuzsanna Szabó">
Zsuzsanna Szabó



</doc>
<doc id="1720767" url="https://pl.wikipedia.org/wiki?curid=1720767" title="Józef Feliks Ciszewski">
Józef Feliks Ciszewski

Józef Feliks Ciszewski (pseud. "Felek", "Feliks", ur. 15 grudnia 1876 we wsi Uładówka, zm. 25 stycznia 1938 w Kommunarce pod Moskwą) – polski inżynier elektryk, polityk socjalistyczny i komunistyczny. Od 1899 członek Polskiej Partii Socjalistycznej, kierownik Wydziału Wojskowego PPS-Lewicy. Od 16 grudnia 1918 członek-założyciel Komunistycznej Partii Robotniczej Polski, do lutego 1920 jednocześnie członek Komitetu Centralnego tej partii.
Życiorys.
Studiował na politechnikach w Petersburgu i w Karlsruhe. W 1899 wstąpił do sekcji zagranicznej Polskiej Partii Socjalistycznej. Po przyjeździe do Królestwa Polskiego zamieszkał w Łodzi, gdzie kierował lokalną strukturą PPS. Kierował następnie Okręgowym Komitetem Robotniczym PPS w Radomiu, w 1906 po rozłamie w PPS znalazł się w PPS-Lewicy.
W latach 1916–1919 członek Rady Miejskiej w Warszawie z ramienia PPS-Lewicy i Bundu. Członek KC KPRP, aresztowany na posiedzeniu 8 lutego 1920, więziony był w X Pawilonie Cytadeli Warszawskiej. Po uwolnieniu w 1921 wyjechał do RFSRR, pozostał na stałe w ZSRR. Członek WKP(b), pracownik Najwyższej Rady Gospodarki Narodowej (WSNCh) ZSRR, następnie główny energetyk w departamencie przemysłu metalurgicznego komisariatu ludowego przemysłu ciężkiego ZSRR.
W okresie „wielkiej czystki”, 28 października 1937 aresztowany przez NKWD. 25 stycznia 1938 skazany na śmierć przez Kolegium Wojskowe Sądu Najwyższego ZSRR z zarzutu o „uczestnictwo w organizacji terrorystycznej”, stracony tego samego dnia w miejscu egzekucji Kommunarka pod Moskwą i tam też pochowany anonimowo.
Zrehabilitowany 29 września 1956 postanowieniem Kolegium Wojskowego SN ZSRR.
Mąż Marii Koszutskiej.
Upamiętnienie.
W 1975 jego imieniem nazwano ulicę na warszawskim Ursynowie. W 2017 uchwałą Rady m.st. Warszawy jej patrona zmieniono na Jana Ciszewskiego.

</doc>
<doc id="1720769" url="https://pl.wikipedia.org/wiki?curid=1720769" title="NHL Entry Draft 2009">
NHL Entry Draft 2009

NHL Entry Draft 2009 był 47. draftem w historii. Odbył się w dniach 26 - 27 czerwca w Centre Bell w stolicy kanadyjskiej prowincji Quebec w mieście Montreal. Wydarzenie to było częścią uroczystości stulecia Montreal Canadiens, najstarszego klubu występującego w National Hockey League. Drużyny z NHL mogły wybrać zawodników. New York Islanders, którzy zakończyli poprzedni sezon na ostatnim miejscu jako pierwsi wybierali zawodnika do swojego zespołu.
Łącznie wybrano 211 zawodników w 7 rundach. Z pierwszym numerem wydraftowany został występujący na pozycji centra - Kanadyjczyk John Tavares. Jako drugi wybrany został szwedzki obrońca Victor Hedman, który przeszedł do Tampa Bay Lightning. Trzycim zawodnikiem draftu był kanadyjski center Matt Duchene, który przeszedł do Colorado Avalanche.
Ranking skautów.
Według scoutów największe szanse na pierwszy numer w drafcie miał John Tavares wśród hokeistów z Ameryki Północnej, zaś z Europy Victor Hedman. Wśród bramkarzy wymieniano najczęściej Matthew Hacketta z zawodników amerykańskich oraz Robina Lehnera z bramkarzy europejskich.

</doc>
<doc id="1720773" url="https://pl.wikipedia.org/wiki?curid=1720773" title="Carl Schlyter">
Carl Schlyter

Carl Schlyter (ur. 7 stycznia 1968 w Danderyd) – szwedzki polityk, poseł do Parlamentu Europejskiego VI i VII kadencji, deputowany krajowy.
Życiorys.
Ukończył studia z zakresu inżynierii chemicznej na Kungliga Tekniska Högskolan w Sztokholmie (specjalizacji biotechnologia i środowisko). Prowadził badania nad zanieczyszczeniami węgla kamiennego na Miami University. Później pracował w muzeum.
W połowie lat 90. został sekretarzem politycznym Partii Zielonych w sztokholmskiej radzie miasta. Później pełnił funkcję asystenta jednego z europosłów, urzędnika w zarządzie miasta i doradcy politycznego.
W 2000 wszedł w skład zarządu Partii Zielonych. W wyborach w 2004 uzyskał mandat deputowanego do Parlamentu Europejskiego. W 2009 uzyskał reelekcję. Przystąpił do grupy Zielonych i Wolnego Sojuszu Europejskiego, objął stanowisko wiceprzewodniczącego Komisji Ochrony Środowiska Naturalnego, Zdrowia Publicznego i Bezpieczeństwa Żywności. W 2014 wybrany na deputowanego do Riksdagu.

</doc>
<doc id="1720775" url="https://pl.wikipedia.org/wiki?curid=1720775" title="Dzieła Janusza Korczaka">
Dzieła Janusza Korczaka

Janusz Korczak (ok 1878-1942) – polski pedagog, publicysta, pisarz i lekarz. Autor wielu powieści, publikacji i wypowiedzi radiowych. Publikował w różnych czasopismach humoreski i artykuły na tematy społeczne, obyczajowe i wychowawcze. Dorobek pisarski Korczaka to ponad 20 książek, około 1400 tekstów drukowanych w około 100 pismach, oraz około 200 materiałów nie publikowanych. Poniżej znajduje się częściowa chronologiczna lista jego dzieł. 
debiut w prasie: humoreska „Węzeł gordyjski” w czasopiśmie Kolce (tygodnik) nr 39
Współpracuje z tygodnikiem „Głos” (rubryka "Na widnokręgach").
Pracuje nad "Jak kochać dziecko".
Korczak uprzedza swoich czytelników, że w książce nie znajdują, ani przepisów ani recept na nurtujące ich wątpliwości... "chcę by zrozumiano, że żadna książka, żaden lekarz nie zastąpią własnej czujnej myśli, własnego uważnego spostrzegania."
gazetc
ostatnie wpisy do "Pamiętnika"
Inne wydania.
Po śmierci Janusza Korczaka ukazały się między innymi:

</doc>
<doc id="1720777" url="https://pl.wikipedia.org/wiki?curid=1720777" title="Zgrupowania Commando">
Zgrupowania Commando

Zgrupowania Commando – polskie zgrupowania bojowe do zadań specjalnych, które podczas II wojny światowej w składzie 2 Korpusu Polskiego brały udział w walkach na froncie włoskim.
Pierwsze Zgrupowanie.
Pierwsze Zgrupowanie Commando zostało utworzone 16 maja 1944 w trakcie walk o Monte Cassino. Tworzyły go 1 Samodzielna Kompania Commando oraz szwadron szturmowy 15 Pułku Ułanów Poznańskich. Jego dowódcą został major Władysław Smrokowski z 1 Samodzielnej Kompanii Commando (w jego zastępstwie kompanią dowodził kapitan Stefan Zalewski). Podporządkowano je 5 Kresowej Dywizji Piechoty. W dniach 16–19 maja Zgrupowanie wzięło udział wraz z 6 Lwowską Brygadą Piechoty w zaciętych walkach z Niemcami o wzgórze San Angelo. Wspominał Jerzy Cieniewicz: Zgrupowanie zdobyło wzgórze odnosząc w czasie tych walk znaczne straty wynoszące 8 zabitych oraz 52 rannych. Maciej Zajączkowski pisał: Po bitwie o Monte Cassino Zgrupowanie zostało rozwiązane.
Drugie Zgrupowanie.
Drugie Zgrupowanie Commando zostało utworzone 3 czerwca 1944. Tym razem w jego skład, obok 1 Samodzielnej Kompanii Commando, weszła złożona w dużej części z włoskich i jugosłowiańskich ochotników 111 Kompania Ochrony Mostów (nieoficjalnie nazywana 2 Kompanią Commando). Dowodzenie zostało ponownie powierzone majorowi Smrokowskiemu. Z początkiem lipca komandosi wzięli udział w kampanii adriatyckiej. 8 lipca Zgrupowanie zostało przydzielone do 3 Dywizji Strzelców Karpackich. 9 lipca komandosi opanowali Monte Freddo, a w nocy z 11 na 12 lipca dokonali udanego wypadu w rejon wzgórza La Montagnola. W nocy z 15 na 16 lipca Zgrupowanie zostało przesunięte na lewe skrzydło odcinka 2 Korpusu i oddane pod rozkazy dowódcy 2 Brygady Pancernej. Na zarządzonej odprawie komandosi otrzymali zadanie sforsowania rzeki Musone na wprost wzgórza Monte Polesco i opanowania miejscowości Case Nuove. 17 lipca Zgrupowanie wzięło udział w natarciu 2 Brygady Pancernej jako oddział wsparcia 1 Pułku Ułanów Krechowieckich. Komandosi sforsowali rzekę i po ciężkich walkach zdobyli Case Nuove. Generał Władysław Anders podsumowując akcję, zwrócił się do komandosów: W pościgu za nieprzyjacielem 19 lipca Zgrupowanie opanowało miasteczko Castelferretti i rozpoznało przeprawy na rzece Esino. Reszta Zgrupowania, razem z Pułkiem Ułanów Karpackich, wzięła udział w bitwie o Ankonę. 
21 lipca Zgrupowanie zostało wycofane do odwodu 2 Korpusu i 3 sierpnia rozwiązane.

</doc>
<doc id="1720778" url="https://pl.wikipedia.org/wiki?curid=1720778" title="Aleksander Hertz (socjolog)">
Aleksander Hertz (socjolog)

Aleksander Hertz (ur. 3 grudnia 1895 w Warszawie, zm. 16 maja 1983 w Nowym Jorku) – polski socjolog, sympatyk PPS, współtwórca warszawskiego Klubu Demokratycznego, członek loży wolnomularskiej w Warszawie w czasach II Rzeczypospolitej.
Życiorys.
Był synem powstańca styczniowego, wywodził się z rodziny żydowskiej o tradycjach patriotycznych. Sam od młodzieńczych lat tradycje te kontynuował. Zajmował się głównie historią doktryn socjologicznych i socjologią stosunków politycznych. W jego dziełach socjologiczno-politycznych analiza służyła obywatelskiej przestrodze; popularnonaukowe miały upowszechnić wiedzę o społeczeństwie obywatelskim.
Od 1940 mieszkał w Stanach Zjednoczonych. Za granicą wydał kilka prac w języku angielskim: "The Rise of Peasant Democracy" i "The Case of an Eastern European Intelligentsia". Był prekursorem socjologii teatru. Pracę naukową (był wykładowcą Państwowego Instytutu Pedagogiki Specjalnej i Państwowego Instytutu Sztuki Teatralnej) łączył z działalnością popularyzatorską – współpracował z Polskim Radiem, publikował w miesięczniku „Wiedza i Życie”.
W miarę wzrostu wpływów nacjonalistycznych w II Rzeczypospolitej coraz ostrzej odczuwał to, że jest uważany za Żyda. Po latach emigracji, kiedy przeżył wewnętrznie Zagładę Żydów, napisał książkę "Żydzi w kulturze polskiej", którą uważał za najbardziej osobistą.
W PRL informacje na temat Aleksandra Hertza podlegały cenzurze. Jego nazwisko znajdowało się na specjalnej liście osób objętych całkowitym zakazem publikacji. Zalecenia cenzorskie dotyczące jego osoby zanotował Tomasz Strzyżewski, który w swojej książce o peerelowskiej cenzurze opublikował notkę informacyjną nr 9 z 1975 roku Głównego Urzędu Kontroli Prasy, Publikacji i Widowisk. Wytyczne dla cenzorów zawierały na liście autorów zakazanych jego nazwisko głosząc: „(...) "w stosunku do niżej wymienionych pisarzy, naukowców i publicystów przebywających na emigracji (w większości współpracowników wrogich wydawnictw i środków propagandy antypolskiej) należy przyjąć zasadę bezwarunkowego eliminowania ich nazwisk oraz wzmianek o ich twórczości, poza krytycznymi, z prasy, radia i TV oraz publikacji nieperiodycznych o nienaukowym charakterze (literatura piękna, publicystyka, eseistyka)"”. Jego twórczość pisarska została upowszechniona w Polsce dopiero po 1989 r.
Był pierwszym mężem Izabeli „Czajki” Stachowicz.

</doc>
<doc id="1720779" url="https://pl.wikipedia.org/wiki?curid=1720779" title="1 Samodzielna Kompania Komandosów">
1 Samodzielna Kompania Komandosów



</doc>
<doc id="1720782" url="https://pl.wikipedia.org/wiki?curid=1720782" title="Jan Bartmiński">
Jan Bartmiński

Jan Franciszek Bartmiński (ur. 29 stycznia 1950 w Przemyślu) – polski ekonomista i samorządowiec, działacz opozycji w okresie PRL, ostatni wicewojewoda przemyski.
Życiorys.
W 1973 ukończył studia z zakresu ekonomiki rolnictwa na Uniwersytecie Marii Curie-Skłodowskiej. Pracował w państwowych ośrodkach maszynowych w Przemyślu i Bezwoli, a także w Państwowym Gospodarstwie Rolnym w pierwszej z tych miejscowości.
W 1980 wstąpił do „Solidarności”, współpracował z zarządem Regionu Ziemia Przemyska związku. Po wprowadzeniu stanu wojennego podjął działalność na rzecz udzielania pomocy represjonowanym i członkom ich rodzin. Jako jeden z pierwszych dostarczył pomoc dla internowanych w Uhercach. W latach 80. brał także udział w kolportowaniu wydawnictw drugiego obiegu.
W 1989 wszedł w skład regionalnego Komitetu Obywatelskiego. W latach 90. sprawował mandat radnego przemyskiej rady miasta. Od 1990 do 1994 był przewodniczącym sejmiku samorządowego województwa przemyskiego. Podjął działalność w różnych organizacjach społecznych (w tym współpracę z Fundacją Rozwoju Demokracji Lokalnej). Od 1994 pracuje w bankowości, zajmuje stanowisko dyrektora oddziału Banku Gospodarki Żywnościowej w Przemyślu.
W 1998 przez niecały rok z rekomendacji Unii Wolności sprawował urząd wicewojewody przemyskiego – ostatniego w historii tego województwa. W wyborach samorządowych w 2006 i 2010 kolejny raz zostawał radnym Przemyśla, kandydując z listy Platformy Obywatelskiej. W 2014 bez powodzenia startował do sejmiku podkarpackiego.
Odznaczenia.
W 2015, "za wybitne zasługi dla przemian demokratycznych w Polsce, za osiągnięcia w pracy samorządowej i działalności na rzecz środowisk lokalnych", został przez prezydenta Bronisława Komorowskiego odznaczony Krzyżem Oficerskim Orderu Odrodzenia Polski. W 2017 otrzymał Krzyż Wolności i Solidarności.

</doc>
<doc id="1720785" url="https://pl.wikipedia.org/wiki?curid=1720785" title="Doppler mocy">
Doppler mocy



</doc>
<doc id="1720786" url="https://pl.wikipedia.org/wiki?curid=1720786" title="Anna Ibrisagic">
Anna Ibrisagic

Anna Ibrisagic (ur. 23 maja 1967 w miejscowości Sanski Most) – szwedzka polityk bośniackiego pochodzenia, posłanka do Parlamentu Europejskiego dwóch kadencji VI i VII kadencji.
Życiorys.
Ukończyła studia ekonomiczne. Pracowała jako tłumaczka języków: niemieckiego, rosyjskiego i angielskiego, później jako tłumacz przysięgły języka szwedzkiego i bośniackiego. Była również śpiewaczką operową i nauczycielką muzyki. Pełniła funkcję dyrektora wykonawczego Izby Handlowej w Norrbotten.
W latach 2002–2004 była posłanką do Riksdagu z ramienia Umiarkowanej Partii Koalicyjnej. W wyborach w 2004 uzyskała mandat deputowanej do Parlamentu Europejskiego. W PE VI kadencji przystąpiła do frakcji chadeckiej, pracowała też w Komisji Spraw Zagranicznych. W wyborach europejskich w 2009 skutecznie ubiegała się o reelekcję.

</doc>
<doc id="1720789" url="https://pl.wikipedia.org/wiki?curid=1720789" title="Kelly-Ann Baptiste">
Kelly-Ann Baptiste

Kelly-Ann Baptiste (ur. 14 października 1986) – trynidadzko-tobagijska lekkoatletka, sprinterka.
Nie wzięła udziału w mistrzostwach świata w Moskwie (2013) z powodu wykrycia u niej niedozwolonego dopingu.
Osiągnięcia.
Baptiste czterokrotnie reprezentowała Trynidad i Tobago podczas igrzysk olimpijskich:
Wielokrotnie zdobywała medale mistrzostw Trynidadu i Tobago.
Rekordy życiowe.
Baptiste razem z koleżankami z reprezentacji jest także aktualną rekordzistą kraju w sztafecie 4 × 100 metrów (42,03 w 2015).

</doc>
<doc id="1720793" url="https://pl.wikipedia.org/wiki?curid=1720793" title="Udawa">
Udawa



</doc>
<doc id="1720795" url="https://pl.wikipedia.org/wiki?curid=1720795" title="Źródłowisko Udawy">
Źródłowisko Udawy



</doc>
<doc id="1720799" url="https://pl.wikipedia.org/wiki?curid=1720799" title="Dariusz Milczarek">
Dariusz Milczarek

Dariusz Tadeusz Milczarek (ur. 1952) – polski politolog, doktor habilitowany, profesor UW. Od 1995 wicedyrektor, a od 2005 dyrektor Centrum Europejskiego Uniwersytetu Warszawskiego; kierownik Programu Wydawniczego CE i redaktor naczelny kwartalnika naukowego „Studia europejskie”.
Politolog zajmujący się nauką o stosunkach międzynarodowych (specjalność integracja europejska i europeistyka). Główne zainteresowania badawcze: polityczno-militarne aspekty procesów integracyjnych w Europie, polityka zagraniczna i bezpieczeństwa Unii Europejskiej; pozycja i rola UE w świecie.
Autor kilkudziesięciu rozpraw naukowych, w tym prac książkowych: „Pozycja i rola Unii Europejskiej w stosunkach międzynarodowych. Wybrane aspekty teoretyczne” (Warszawa 2003) oraz „Unia Europejska we współczesnym świecie” (Warszawa 2005), a także redaktor i współautor m.in. podręczników akademickich: „Integracja europejska. Wybrane problemy” (Warszawa 2003) oraz „Europeistyka w zarysie” (Warszawa 2006).

</doc>
<doc id="1720806" url="https://pl.wikipedia.org/wiki?curid=1720806" title="Punta Bianca">
Punta Bianca

Punta Bianca (Punta Bianca della Grivola) – szczyt w Alpach Graickich, części Alp Zachodnich. Leży w północnych Włoszech na granicy regionów Dolina Aosty i Piemont. Należy do Masywu Gran Paradiso. Szczyt można zdobyć ze schronisk Rifugio Vittorio Sella (2584 m).

</doc>
<doc id="1720808" url="https://pl.wikipedia.org/wiki?curid=1720808" title="Unicaja Almeria">
Unicaja Almeria



</doc>
<doc id="1720809" url="https://pl.wikipedia.org/wiki?curid=1720809" title="Stellaria media">
Stellaria media



</doc>
<doc id="1720810" url="https://pl.wikipedia.org/wiki?curid=1720810" title="Jan Stefan Witek">
Jan Stefan Witek

Jan Stefan Witek (ur. 29 października 1942 w Borzęcinie Dolnym, zm. 21 lipca 1981) – polski duchowny katolicki, teolog.
Życiorys.
Był synem Michała i Małgorzaty z Krawczyków. Uczęszczał do Małego Seminarium w Tarnowie, po maturze w 1960 kontynuował naukę w tarnowskim Instytucie Teologicznym. Studia seminaryjne musiał przerwać na dwa lata w związku ze służbą wojskową. Święcenia kapłańskie przyjął 4 czerwca 1967 w Tarnowie.
Pełnił posługę duszpasterską jako wikariusz kolejno w Ciężkowicach (1967–1969) i Nowym Sączu (1969–1972, parafia św. Małgorzaty). W latach 1972–1974 uzupełniał studia w Akademickim Studium Teologii Katolickiej przy Warszawskim Seminarium Metropolitalnym św. Jana Chrzciciela i w Sekcji Teologii Życia Wewnętrznego uzyskał w czerwcu 1974 stopień licencjata. Podstawą nadania stopnia była rozprawa "Życie i sylwetka duchowa majora Henryka Sucharskiego (1898–1946)", przygotowana pod kierunkiem ks. prof. Eugeniusza Werona SAC. Kilkanaście lat po śmierci autora tekst pracy licencjackiej ukazał się drukiem w redagowanej przez biskupa Bohdana Bejzego serii wydawniczej "Chrześcijanie" (tom XIX, 1992).
W 1974 ks. Jan Witek powrócił do pracy duszpasterskiej. Był wikariuszem parafii tarnowskich: katedralnej (1974–1976) oraz św. Maksymiliana Kolbego (1976–1980), a od czerwca 1980 parafii w Szczawnicy. Po roku pracy w Szczawnicy 21 lipca 1981 zmarł w wyniku obrażeń odniesionych w wypadku samochodowym. Pochowany został we Florynce koło Grybowa.

</doc>
<doc id="1720811" url="https://pl.wikipedia.org/wiki?curid=1720811" title="Thomas Kristensen">
Thomas Kristensen

Thomas Fauerskov Kristensen (ur. 17 kwietnia 1983 w Virum) – duński piłkarz grający na pozycji środkowego pomocnika.
Kariera klubowa.
Kristensen jest wychowankiem klubu Søllerød BK. Później był także piłkarzem juniorskiej drużyny Akademisk BK. W 2002 roku został piłkarzem dorosłej drużyny Lyngby BK i zadebiutował w niej w czwartej lidze duńskiej. W sezonie 2002/2003 awansował z klubem do trzeciej ligi.
Na początku 2005 roku Kristensen przeszedł do zespołu FC Nordsjælland z miasta Farum. 20 marca 2005 zadebiutował w duńskiej Superligaen w przegranym 1:2 wyjazdowym spotkaniu z Aarhus GF. W Nordsjælland grał przez 3,5 roku i był podstawowym zawodnikiem. Przez ten okres strzelił w pierwszej lidze 18 bramek w 96 rozegranych spotkaniach.
Latem 2008 roku Kristiensen odszedł do FC København. W tym stołecznym zespole po raz pierwszy w lidze wystąpił 21 lipca 2008 w zwycięskim 1:0 meczu z Esbjerg fB. W pomocy FCK zaczął grać z takimi zawodnikami jak Kanadyjczyk Atiba Hutchinson, Czech Libor Sionko i rodacy Hjalte Nørregaard oraz William Kvist. W 2009 roku wywalczył dublet – mistrzostwo i puchar kraju (2:1 w finale z Aalborgiem BK). W 2014 roku przeszedł do ADO Den Haag, a w 2016 do Brisbane Roar. W 2019 roku wrócił do Danii, gdzie został graczem trzecioligowego klubu FC Helsingør.
Kariera reprezentacyjna.
W reprezentacji Danii Kristensen zadebiutował 24 stycznia 2007 w przegranym 0:1 towarzyskim meczu z Salwadorem. W sierpniu 2007 roku został powołany przez selekcjonera Mortena Olsena do kadry na mecz z Irlandią, który przesiedział jednak na ławce rezerwowych. Następnie otrzymał powołania na mecze kwalifikacyjne do Euro 2008 ze Szwecją i Liechtensteinem, ale nie wystąpił w nich z powodu kontuzji.
W latach 2007–2012 w drużynie narodowej rozegrał 9 spotkań.

</doc>
<doc id="1720816" url="https://pl.wikipedia.org/wiki?curid=1720816" title="Andrzej Chruszczyński">
Andrzej Chruszczyński

Andrzej Chruszczyński (ur. 20 września 1935 w Strzale koło Nowogródka, zm. 3 czerwca 2009 w Warszawie) – krytyk literacki i badacz literatury XX wieku, długoletni polonista szkół warszawskich oraz publicysta oświatowy i nauczyciel akademicki, wychowawca młodzieży, animator amatorskiego ruchu teatralnego i turystyki. Miłośnik Bieszczadów i Beskidów.
Absolwent XXII LO w Warszawie, organizator i pierwszy przewodniczący stowarzyszenia absolwentów i wychowanków tej szkoły. Debiutował recenzjami literackimi w roku 1955 jako student polonistyki Uniwersytetu Warszawskiego. Tam też obronił rozprawę doktorską. Habilitację uzyskał w 1990 na Uniwersytecie Marii Curie-Skłodowskiej w Lublinie w oparciu o rozprawę "U schyłku międzywojnia. Autentyzm literatury polskiej lat 1933–1939". Wieloletni polonista i wychowawca w warszawskich liceach: VIII LO im. Władysława IV, XXII LO im. Jose Martii i XIII LO im. Leopolda Lisa-Kuli. Wykładowca literatury w Wyższej Szkole Pedagogicznej w Częstochowie, Akademii Bydgoskiej oraz Akademii Świętokrzyskiej w Kielcach. Profesor dwu ostatnich uczelni.
Specjalista w dziedzinie polskiej literatury międzywojennej i powojennej. Autor wielu recenzji literackich, artykułów publicystycznych, szkiców, esejów krytycznych i rozpraw historycznoliterackich, drukowanych w latach 1956–1968 na łamach m.in. Twórczości, Przeglądu Humanistycznego, Polonistyki, Kultury, Współczesności, Polityki, Literatury, Orki (Tygodnika Kulturalnego) oraz prasy codziennej.
W swoim najważniejszym dziele, "Intensywizm i autentyzm (1918–1956)", przedstawił propozycję nowej periodyzacji literatury polskiej XX wieku. Dla wyznaczonego przez siebie okresu literackiego, zamkniętego latami 1918–1956, zaproponował nazwę „intesywizm i autentyzm”. Intensywizm definiował jako polską odmianę ekspresjonizmu, określanego często mianem neoekspresjonizmu lub kreacjonizmu, obecnego pod koniec lat 20. i w latach 30. w dziełach takich twórców, jak Witkacy, Schulz czy Gombrowicz. Autentyzm definiował zaś, jako wielonurtowy kierunek w literaturze polskiej, skrystalizowany ostatecznie pod koniec lat 30., charakterystyczny przede wszystkim dla twórczości twórców określanych mianem „pokolenia 1910” oraz dla pisarzy bliskich im wiekiem i przeżyciem pokoleniowym. Filozoficznym podłożem tego kierunku był styk antypozytywistycznych doktryn antropologicznych: humanizmu socjalistycznego, personalizmu młodokatolickiego i wczesnego egzystencjalizmu. Dodatkowym bodźcem dla kształtowania profilu twórczości było poczucie szczególnej misji przypadającej pierwszemu powojennemu pokoleniu inteligencji polskiej, wyrosłemu w Polsce niepodległej i odpowiedzialnemu za los nie w pełni zintegrowanego narodu.
Pochowany na cmentarzu Powązkowskim w Warszawie (kwatera 337 pod murem-1-2).

</doc>
<doc id="1720821" url="https://pl.wikipedia.org/wiki?curid=1720821" title="Waldemar Kamiński">
Waldemar Kamiński

Waldemar Kamiński (ur. 30 sierpnia 1969 roku w Lublinie) - były polski piłkarz, występujący na pozycji napastnika.

</doc>
<doc id="1720825" url="https://pl.wikipedia.org/wiki?curid=1720825" title="111 Kompania Ochrony Mostów">
111 Kompania Ochrony Mostów



</doc>
<doc id="1720826" url="https://pl.wikipedia.org/wiki?curid=1720826" title="Skaczący Francuz z Maine">
Skaczący Francuz z Maine



</doc>
<doc id="1720829" url="https://pl.wikipedia.org/wiki?curid=1720829" title="Bark (album)">
Bark (album)

Bark – jest to album studyjny z 1971 roku, wydany w późnym okresie twórczości Jefferson Airplane. Dość istotne dla albumu były zmiany w samym zespole. Był to pierwszy album bez udziału współzałożyciela zespołu Marty Balin oraz pierwszy album zespołu, na którym zagrał skrzypek Papa John Creacha. Zabrakło również perkusisty Spencera Drydena, zastąpionego przez Joey Covingtona.

</doc>
<doc id="1720833" url="https://pl.wikipedia.org/wiki?curid=1720833" title="Punta Budden (Alpy Graickie)">
Punta Budden (Alpy Graickie)

Punta Budden – szczyt w Alpach Graickich, części Alp Zachodnich. Leży w północnych Włoszech na granicy regionów Dolina Aosty i Piemont. Należy do Masywu Gran Paradiso. Szczyt można zdobyć ze schronisk Rifugio Vittorio Emanuele II (2732 m). 

</doc>
<doc id="1720834" url="https://pl.wikipedia.org/wiki?curid=1720834" title="Eric Shipton">
Eric Shipton

Eric Earle Shipton (ur. 1 sierpnia 1907 na Cejlonie – zm. 28 marca 1977 w Anglii) – angielski podróżnik i eksplorator, himalaista, uznawany za jednego z największych wspinaczy wszystkich czasów. Pracownik brytyjskiej dyplomacji, odznaczony Orderem Imperium Brytyjskiego.
Był zwolennikiem organizowania niewielkich, bardzo mobilnych wypraw i alpinizmu prowadzonego bez zbędnego rozgłosu. Działał w górach Afryki, w Himalajach i Karakorum, a także w Patagonii i na Alasce. Shipton kierował dwiema brytyjskimi wyprawami na Mount Everest, w 1935 i 1951 r. Wyprawa z roku 1951 pokonała zerwy lodowca Khumbu.

</doc>
<doc id="1720835" url="https://pl.wikipedia.org/wiki?curid=1720835" title="Wieża widokowa Kolibki">
Wieża widokowa Kolibki



</doc>
<doc id="1720836" url="https://pl.wikipedia.org/wiki?curid=1720836" title="John Tavares">
John Tavares

John Tavares (ur. 20 września 1990 w Mississauga) – kanadyjski hokeista, reprezentant Kanady, olimpijczyk.
John Tavares posiada polskie pochodzenie. Jego matka, Barb Tavares była jedną z dziesięciorga dzieci polskich imigrantów, Bolesława i Józefy Kowal. Podstaw hokeja uczył go ojciec John.
Kariera klubowa.
Wychowanek Oakville Rangers. 26 czerwca 2009 roku został wybrany z numerem pierwszym w drafcie NHL przez drużynę New York Islanders. Wcześniej grał w juniorskich drużynach kanadyjskich m.in.: Milton Icehawks, Oshawa Generals oraz London Knights, jednak nigdy nie wygrał żadnej ligi juniorskiej. Pięciokrotnie dostawał indywidualne nagrody Kanadyjskiej Ligi Hokejowej. W sezonie 2008/2009 był najskuteczniejszym zawodnikiem sezonu zasadniczego w Ontario Hockey League. Jest dwukrotnym mistrzem świata juniorów razem z drużyną Kanady. Podczas Mistrzostw Świata Juniorów w 2009 roku zyskał miano najlepszego zawodnika turnieju (MVP), najlepszego napastnika (najskuteczniejszy zawodnik turnieju) oraz wybrany został do drużyny gwiazd turnieju (All-Stars Team). Uczestniczył również w mistrzostwach świata juniorów do lat 18 w 2006 roku, ale nie zdobył tam medalu.
Od września 2012 roku na okres lokautu w sezonie NHL (2012/2013) był związany rocznym kontraktem ze szwajcarskim klubem SC Bern. Następnie wrócił do gry w barwach Islanders. Od lipca 2018 zawodnik Toronto Maple Leafs, związany siedmioletnim kontraktem.
Kariera reprezentacyjna.
Zawodnik wielokrotnie uczestniczył w meczach międzynarodowych w juniorskiej reprezentacji Kanady w hokeju na lodzie. Po raz pierwszy na arenie międzynarodowej pokazał się na World U-17 Hockey Challenge w 2006 roku. Miał wtedy piętnaście lat. Występował wówczas w reprezentacji Saskatchewan. W tym samym roku miał zagrać na Memoriale Ivana Hlinki, jednak z powodu kontuzji nie pojechał na turniej
W kolejnym sezonie został pominięty w składzie Kanady na mistrzostwach świata juniorów do lat 18. Zagrał jednak w Super Series, gdzie przeciwko Rosyjskim zawodnikom strzelił jedną bramkę i asystował przy ośmiu, będąc drugim pod względem liczby zdobytych punktów w klasyfikacji kanadyjskiej zawodnikiem serii. Od tej pory Tavares uczestniczył w mistrzostwach świata juniorów. Najpierw w 2008 roku grał w czeskim turnieju na którym strzelił cztery bramki i razem ze zespołem zdobył złoty medal. Wyczyn ten powtórzył w 2009 roku, kiedy to również został wybrany MVP turnieju. Był najskuteczniejszym strzelcem strzelając osiem goli, został wybrany do drużyny gwiazd turnieju oraz do trójki najlepszych zawodników reprezentacji Kanady wybranych przez trenera Pata Quinna.
W seniorskiej reprezentacji Kanady uczestniczył w turniejach mistrzostw świata 2010, 2011, 2012, zimowych igrzysk olimpijskich 2014, Pucharu Świata 2016. Na edycji MŚ w 2010 był najlepszym strzelcem turnieju.

</doc>
<doc id="1720837" url="https://pl.wikipedia.org/wiki?curid=1720837" title="Paweł Konic">
Paweł Konic

Paweł Konic (ur. 29 sierpnia 1954 w Warszawie, zm. 11 listopada 2005 tamże) – polski krytyk teatralny i dyrektor teatru. Był absolwentem Wydziału Polonistyki na UW. Pracował początkowo w „Teatrze”, a następnie w „Dialogu”. W latach 1982–1984 pracował społecznie w warszawskim Duszpasterstwie Środowisk Twórczych przy pomocy dla rodzin osób internowanych.
Życiorys.
Był synem reżysera Andrzeja Konica. Współpracował z Maciejem Prusem jako kierownik literacki w warszawskim Teatrze Dramatycznym i łódzkim Teatrze Stefana Jaracza. Uczestniczył w jury licznych festiwali teatralnych. W latach 1992–1998 współpracował z A.T.Kijowskim jako członek jury Konkursu Teatrów Ogródkowych.
W 1994 został dyrektorem warszawskiego Teatru Małego, który przekształcił w scenę impresaryjną. W ciągu 10 lat dyrektorowania sprowadził do Warszawy ponad 1200 spektakli. 1 stycznia 2004 objął dyrekcję Teatru Telewizji.
W 2005 został odznaczony Srebrnym Medalem „Zasłużony Kulturze Gloria Artis”.

</doc>
<doc id="1720838" url="https://pl.wikipedia.org/wiki?curid=1720838" title="Linia 3">
Linia 3



</doc>
<doc id="1720840" url="https://pl.wikipedia.org/wiki?curid=1720840" title="Torre di Sant’Andrea">
Torre di Sant’Andrea

Torre di Sant’Andrea – szczyt w Alpach Graickich, części Alp Zachodnich. Leży w północnych Włoszech w regionie Piemont. Należy do Masywu Gran Paradiso. Szczyt można zdobyć ze schroniska Rifugio Vittorio Sella (2584 m).

</doc>
<doc id="1720842" url="https://pl.wikipedia.org/wiki?curid=1720842" title="The Helicopter Museum">
The Helicopter Museum

The Helicopter Museum – muzeum śmigłowców znajdujące się w Weston-super-Mare w hrabstwie Somerset w Anglii. Kolekcja składa się z ponad 80 maszyn.
Historia.
Muzeum jest dziełem pasjonata lotnictwa, pilota i historyka Elfana ap Reesa, który w 1958 roku zaczął tworzyć swoją prywatną kolekcję śmigłowców. Na początku były to dokumenty, zdjęcia i pamiątki związane ze śmigłowcami. Pierwszą w pełni kompletną maszynę, Rees zdobył w 1969 roku i był to Bristol Sycamore Mk. 3, pierwszy zaprojektowany w Wielkie Brytanii śmigłowiec, który wszedł do służby w Royal Air Force. W 1974 roku do kolekcji trafił Bristol Belvedere, śmigłowiec był w bardzo złym stanie technicznym i Elfan ap Rees skrzyknął grupę entuzjastów, która zajęła się odremontowaniem Belvedere. W grudniu 1976 roku przybył Westland Whirlwind. W 1978 roku kolekcja została umieszczona na małym lotnisku w Weston-super-Mare i udostępniona publiczności. Na początku prezentowano dziewięć śmigłowców, z czasem kolekcja rozrastała się aby w dniu dzisiejszym prezentować ponad 80 maszyn. 3 listopada 1989 roku kolekcja Elfana ap Reesa została oficjalnie otwarta jako Muzeum przez członka brytyjskiej rodziny królewskiej, Andrzeja, księcia Yorku. W 1991 roku huragan uszkodził kilka śmigłowców eksponowanych na wolnym powietrzu, dzięki pracy grupy wolontariuszy wszystkie zostały naprawione i przywrócone do pierwotnego stanu. Jednym z eksponatów muzeum jest polski śmigłowiec PZL SM-2, jeden z dwóch prezentowanych poza granicami Polski, drugi znajduje się w muzeum lotnictwa w Pradze. W muzeum poza kompletnymi śmigłowcami, prezentuje się również części maszyn, które w całości nie dotrwały do czasów współczesnych. Z maszyny Fairey Rotodyne pokazywany jest jedynie fragment kadłuba z przekładnią główną oraz łopatami wirnika, które zachowały się do dzisiaj. Innym unikalnym eksponatem jest jedyny zachowany prototyp śmigłowca Westland Lynx, który został uratowany z poligonu straży pożarnej. W muzeum znajduje się również jedyny zachowany egzemplarz pasażerskiej wersji śmigłowca Aérospatiale Super Frelon. Poza działalnością muzealną The Helicopter Museum wydaje własny miesięcznik oraz organizuje zloty miłośników wiropłatów.

</doc>
<doc id="1720844" url="https://pl.wikipedia.org/wiki?curid=1720844" title="Kōtoku-in">
Kōtoku-in

 – świątynia buddyjska, należąca do sekty Jōdo-shū, znajdująca się w japońskim mieście Kamakura. Sławna jest dzięki ogromnemu posągowi Buddy Amidy – Statui Wielkiego Buddy (Kamakura Daibutsu 鎌倉大仏), wykonanemu w 1252 r. z brązu prawdopodobnie przez Gorōemona Ōno.
Jest on drugim co do wielkości brązowym posągiem Buddy na terytorium Japonii po Wielkim Buddzie w świątyni Tōdai-ji w Narze. Jego wymiary to: 14 m – wysokość; 11 m – szerokość, oraz 3 m – wysokość twarzy, waga: 103 tony. Budda siedzi w pozycji lotosu. Maksymalna grubość płyt brązu, z jakich jest wykonana rzeźba - 10 cm. Z tyłu posągu drzwi i dwa okna, wewnątrz - schodki sięgające linii barków. Rzeźba stoi obecnie pod gołym niebem, lecz pierwotnie znajdowała się w wielkim drewnianym pawilonie, który został zniszczony w 1495 roku przez tsunami.

</doc>
<doc id="1720845" url="https://pl.wikipedia.org/wiki?curid=1720845" title="Jan Czeredys">
Jan Czeredys

Jan Czeredys (syn Jana i Marianny, ur. 15 października 1912 w Turowie, zm. 14 grudnia 1948 w Warszawie) – major. 
Życiorys.
Okres przedwojenny i wojny.
W 1932 ukończył Państwową Szkołę Budownictwa w Warszawie. W kampanii wrześniowej 1939 bronił twierdzy Modlin. W okresie okupacji niemieckiej działał w konspiracji w rejonie prawobrzeżnej Warszawy. W lipcu 1944 przedostał się do Lublina, wstąpił do wojska, pracował w Departamencie Kwaterunkowo-Budowalnym Ministerstwa Obrony Narodowej, jako szef sekcji eksploatacyjnej, w stopniu mjr.
Aresztowanie, proces, stracenie.
Aresztowany 13 lutego 1948 razem z Jerzym Brońskim, Stefanem Długołęckim i Feliksem Stroińskim i oskarżony o współudział w stworzeniu „monopolu prywatnych firm na dostawy do wojska”. Najwyższy Sąd Wojskowy w Warszawie skazał go 3 listopada 1948, wraz ze współpodsądnymi w tzw. sprawie kwatermistrzowskiej (S.3292/48), na podst. art. 3 pkt 3 Dekretu z dnia 13 czerwca 1946 r. o przestępstwach szczególnie niebezpiecznych w okresie odbudowy Państwa, na karę śmierci. Stracony 14 grudnia 1948 w więzieniu mokotowskim. Jego zwłoki zostały potajemnie pogrzebane na tzw. Łączce na Cmentarzu Wojskowym na Powązkach.
Identyfikacja.
28 lutego 2014 Rada Ochrony Pamięci Walk i Męczeństwa, Pomorski Uniwersytet Medyczny w Szczecinie i Instytut Pamięci Narodowej ogłosiły, że zidentyfikowano szczątki Jana Czeredysa wśród ofiar pomordowanych przez organa bezpieczeństwa publicznego w latach 1945–1956, pochowanych w Kwaterze na Łączce przy murze cmentarnym Cmentarza Wojskowego na Powązkach w Warszawie.
Identyfikację szczątków odnalezionych na kwaterze "Ł" przeprowadzono w ramach Projektu Poszukiwań Miejsc Pochówku i Identyfikacji Ofiar Totalitaryzmów Polskiej Bazy Genetycznej Ofiar Totalitaryzmów.
Upamiętnienie.
11 sierpnia 2013 odsłonięto tablicę pamięci mjr. Jana Czeredysa, która została umieszczona na placu 15 Sierpnia w Kobyłce koło Bazyliki Mniejszej pod wezwaniem Św. Trójcy w Kobyłce.

</doc>
<doc id="1720846" url="https://pl.wikipedia.org/wiki?curid=1720846" title="Bieg na 2000 metrów z przeszkodami">
Bieg na 2000 metrów z przeszkodami

Bieg na 2000 metrów z przeszkodami – konkurencja lekkoatletyczna, w której zawodnicy biegną pięć okrążeń stadionu, pokonując na każdym razem pięć przeszkód: cztery płoty o wysokości 91,4 cm dla mężczyzn i 76,2 cm dla kobiet oraz rów z wodą poprzedzony płotem o tej samej wysokości co pozostałe. Bieg ten jest rozgrywany prawie wyłącznie w zawodach na otwartym stadionie. Konkurencja ta nie jest rozgrywana podczas najważniejszych seniorskich imprez, kiedy to rozgrywany jest bieg na 3000 m z przeszkodami. Bieg na 2000 metrów z przeszkodami jest obecny w programie mistrzostw świata juniorów młodszych, w przeszłości był rozgrywany także na m.in. mistrzostwach Europy juniorów. Seniorzy często biegają go na mityngach oraz sprawdzianach jako przygotowanie do występów na 3000 metrów z przeszkodami.
Halowym rekordzistą świata na tym dystansie wśród mężczyzn jest Kenijczyk Paul Kipsiele Koech – 5:17,04 (14 lutego 2010, Gandawa), a halową rekordzistką świata Bahrajnka Winfred Yavi – 5:45,09 (9 lutego 2021, Liévin).

</doc>
<doc id="1720848" url="https://pl.wikipedia.org/wiki?curid=1720848" title="Dibona">
Dibona



</doc>
<doc id="1720849" url="https://pl.wikipedia.org/wiki?curid=1720849" title="Obraz Miłosierdzia Bożego">
Obraz Miłosierdzia Bożego



</doc>
<doc id="1720850" url="https://pl.wikipedia.org/wiki?curid=1720850" title="Stefan Długołęcki">
Stefan Długołęcki

Stefan Długołęcki (ur. 27 lipca 1906 r. w Montrealu, zm. 14 grudnia 1948 w Warszawie) – podpułkownik Wojska Polskiego.
Okres przedwojenny.
Był synem Albina i Natalii. Razem z rodzicami wrócił z Kanady do kraju. W czerwcu 1926 roku uzyskał maturę w Gimnazjum Męskim koła Polskiej Macierzy Szkolnej w Płońsku. Studiował prawo na UW, przerwał studia, działał w Związku Strzeleckim w Działdowie. W latach 1928–1929 odbył obowiązkową służbę wojskową w baonie podchorążych rezerwy piechoty nr 4 i w 32 Pułku Piechoty w twierdzy Modlin. Mianowany podporucznikiem rezerwy piechoty ze starszeństwem z 1 stycznia 1933 roku. Następnie pracował w administracji państwowej na Pomorzu Gdańskim i w Działdowie jako urzędnik skarbowy.
Okres wojny.
W kampanii wrześniowej 1939 roku walczył w szeregach macierzystego 32 Pułku Piechoty między innymi w obronie Modlina. Po poddaniu twierdzy znalazł się w obozie jenieckim II C Woldenberg w Dobiegniewie.
Okres powojenny.
Wiosną 1945 roku wrócił do domu rodziców w Milewie koło Płońska. We wrześniu tego roku powołany do wojska, zatrudniony w MON, przed aresztowaniem szef II Wydziału Budowlanego w stopniu ppłka.
Aresztowanie, proces, stracenie.
Aresztowany 14 lutego 1948 roku razem z Jerzym Brońskim, Janem Czeredysem i Feliksem Stroińskim, i oskarżony o współudział w stworzeniu "monopolu prywatnych firm na dostawy do wojska". Dręczony podczas przesłuchań: "...polecili mu się rozebrać, związali mu ręce i nogi, a następnie po zakneblowaniu mu ust chusteczką kopali go, bili pasem i kijem po całym ciele, do tego stopnia, że ciało mu spuchło i zsiniało, a do celi sprowadzał go klucznik ...". Oficerem śledczym był mjr. rez. Mieczysław Lis. 3 listopada 1948 roku NSW w Warszawie skazał go, razem ze współpodsądnymi w tzw. sprawie kwatermistrzowskiej (S.3292) na podst. 3 §2 Dekr.13.06.1946 na karę śmierci. Stracony 14 grudnia 1948 roku.
Upamiętnienie.
Od 2012 trwała próba określenia miejsca pochówku w ramach Projektu Poszukiwań Miejsc Pochówku i Identyfikacji Ofiar Totalitaryzmów (Instytut Pamięci Narodowej, Ministerstwo Sprawiedliwości oraz ROPWiM) . Szczątki ppłk. Stefana Długołęckiego zostały odnalezione w 2013 r. na terenie kwatery „Ł” Cmentarza Wojskowego na Powązkach w Warszawie, w trakcie II etapu prac poszukiwawczych prowadzonych przez zespół pod kierunkiem prof. Krzysztofa Szwagrzyka. Identyfikacja szczątków została ogłoszona 21 kwietnia 2017 podczas uroczystości w Pałacu Prezydenckim. 22 września 2019 w Kwaterze na Łączce odbył się pogrzeb 22 oficerów i żołnierzy straconych w więzieniu na Mokotowie, w tym ppłka Stefana Długołęckiego; wszyscy zostali pochowani w Panteonie – Mauzoleum Wyklętych-Niezłomnych na Łączce.

</doc>
<doc id="1720851" url="https://pl.wikipedia.org/wiki?curid=1720851" title="Gonbad-e Kawus">
Gonbad-e Kawus

Gonbad-e Kawus, Gonbad-e Kāvūs (perski. گنبد کاووس) – miasto w północnym Iranie, nad rzeką Gorgan, w ostanie Golestan. Położone jest przy granicy z Turkmenistanem.
W 2011 roku miasto liczyło 144 546 mieszkańców. Miasto jest ośrodkiem handlu i rzemiosła, zaś jego okolice są rejonem nawadnianej uprawy zbóż, bawełny i warzyw. Obecna jest także półkoczownicza hodowla owiec.
W 2012 roku zabytkowy grobowiec w mieście został wpisany na listę światowego dziedzictwa UNESCO.

</doc>
<doc id="1720854" url="https://pl.wikipedia.org/wiki?curid=1720854" title="REPL">
REPL

REPL () – proste, interaktywne środowisko programowania. 
Pojęcie to jest najczęściej stosowane w odniesieniu do języka programowania Lisp, 
lecz może być też zastosowany do wiersza poleceń powłoki.
Popularne są również środowiska dla innych języków takich jak Smalltalk, Perl, Python, Ruby, Haskell, Scheme, Clojure i wielu innych. Praktycznie każdy język uruchamiany jako interpreter posiada REPL.
Dzięki REPL użytkownik może wprowadzać polecenia, które zostaną wykonane a ich wynik wypisany na ekran. 

</doc>
<doc id="1720856" url="https://pl.wikipedia.org/wiki?curid=1720856" title="Wolfenstein (gra komputerowa 2009)">
Wolfenstein (gra komputerowa 2009)

Wolfenstein – gra z gatunku first-person shooter opracowana przez Raven Software we współpracy z id Software i wydana przez Activision Blizzard w 2009 roku. Jest kontynuacją "Return to Castle Wolfenstein".
Fabuła.
Akcja gry toczy się w roku 1943. Gracz ponownie wciela się w postać B.J. Blazkowicza (bohatera gier "Wolfenstein 3D" i "Return to Castle Wolfenstein") i walczy z nazistami w czasie trwania II wojny światowej. Zadaniem Blazkowicza jest powstrzymanie nazistów, na czele z Heinrichem Himmlerem, przed wprowadzeniem w życie ich planu, związanego z „Czarnym Słońcem” (ang. "Black Sun"). Czarne Słońce jest źródłem energii, które ma pomóc III Rzeszy w osiągnięciu całkowitej dominacji nad światem. Z energii Czarnego Słońca bohater korzysta przez większą część gry. Pozwala ona na przechodzenie do równoległego świata, w którym otwierają się ukryte normalnie przejścia i w którym można skuteczniej pokonywać przeciwników.
Rozgrywka.
Tryb rozgrywki wieloosobowej oparty jest o zmodyfikowany silnik gry , jakkolwiek oba tryby rozgrywki, zarówno dla jednego jak i wielu graczy, oparto o silnik id Tech 4.

</doc>
<doc id="1720857" url="https://pl.wikipedia.org/wiki?curid=1720857" title="Bart Staes">
Bart Staes

Bart Staes (ur. 7 sierpnia 1958 w Izegem) – belgijski i flamandzki polityk, poseł do Parlamentu Europejskiego V, VI, VII i VIII kadencji.
Życiorys.
Z wykształcenia jest nauczycielem niderlandzkiego, angielskiego i ekonomii.
W okresie 1983–1999 był zatrudniony w Parlamencie Europejskim jako asystent frakcji deputowanych. Od początku lat 80. działał we flamandzkiej Unii Ludowej, zasiadając we władzach tego ugrupowania i jego organizacji młodzieżowej. Po rozpadzie tej formacji dołączył do flamandzkiego ugrupowania Groen! (od 2012 działającego pod nazwą Groen).
W 1999, 2004, 2009 i 2014 uzyskiwał mandat posła do Parlamentu Europejskiego. Został członkiem grupy zielonych. W PE objął m.in. funkcję wiceprzewodniczącego Komisji Kontroli Budżetowej.

</doc>
<doc id="1720858" url="https://pl.wikipedia.org/wiki?curid=1720858" title="Ernst-Abbe-Sportfeld">
Ernst-Abbe-Sportfeld

Ernst-Abbe-Sportfeld – stadion w Jenie w Niemczech. Został nazwany imieniem Ernsta Abbe, przedsiębiorcy z Jeny.
Na stadionie swe spotkania rozgrywa drużyna FC Carl Zeiss Jena. 
Stadion został zbudowany 1924 roku i był dwa razy przechodził renowacje, od 1997 do 1999 i w 2006 roku. 25 maja 1996 Jan Železný ustanowił tutaj rekord świata w rzucie oszczepem – 98,48.

</doc>
<doc id="1720860" url="https://pl.wikipedia.org/wiki?curid=1720860" title="Incydent w Zatoce Tonkińskiej">
Incydent w Zatoce Tonkińskiej

Incydent w Zatoce Tonkińskiej – niejasny i nigdy do końca niewyjaśniony incydent zbrojny w Zatoce Tonkińskiej, mający miejsce 2 sierpnia 1964 roku, wykorzystany jako oficjalna przyczyna przystąpienia USA do wojny w Wietnamie. 
Historia.
Po wspomnianym incydencie prezydent USA Lyndon B. Johnson uzyskał swobodę działania, a do ataku na Wietnam miał prawo użyć "wszelkich niezbędnych środków". Na incydent składały się dwa wydarzenia: wymiana ognia USS „Maddox” z trzema wietnamskimi kutrami torpedowymi w dniu 2 sierpnia i wydarzenie z dnia 4 sierpnia, w którym USS „Maddox” i USS „Turner Joy” otworzyły ogień do niezidentyfikowanego celu radarowego. Historyk Howard Zinn w sprawie wydarzeń w zatoce, twierdzi: "incydent w Zatoce Tonkińskiej był prowokacją, a najwyższe władze amerykańskie okłamywały społeczeństwo, podobnie jak w przypadku inwazji na Kubę za czasów Kennedy’ego. W rzeczywistości bowiem CIA prowadziła w tym regionie tajną operację, której celem były północnowietnamskie przybrzeżne obiekty wojskowe, a zatem atak Wietnamczyków na amerykański okręt nie był „nieuzasadniony”. Ponadto niszczyciel Maddox nie odbywał wcale „rutynowego patrolu”, ale uczestniczył w misji szpiegowskiej, a co więcej do incydentu nie doszło na wodach międzynarodowych, lecz już w obrębie wietnamskich wód terytorialnych. Wbrew twierdzeniom McNamary w kierunku Maddoxa nie wystrzelono też żadnych torped".
W 1965 r. prezydent Lyndon B. Johnson skomentował wydarzenie w prywatnej wypowiedzi: "O ile wiem, to nasza marynarka strzelała do wielorybów". W roku 1971 pracownik Pentagonu Daniel Ellsberg przekazał dziennikarzom dokumenty znane jako Pentagon Papers, zawierające również materiały na temat incydentu. Wynikało z nich, że raporty na temat wydarzenia zostały sfałszowane. 30 listopada 2005 służby NSA przez odtajnienie dokumentów z owego okresu nieoficjalnie potwierdziły, iż administracja prezydenta Johnsona otrzymała nieprawdziwe informacje na temat incydentu.

</doc>
<doc id="1720862" url="https://pl.wikipedia.org/wiki?curid=1720862" title="Bulls (Super Rugby)">
Bulls (Super Rugby)

Bulls - południowoafrykański klub rugby union występujący w lidze Super Rugby. Zespół, znany obecnie pod nazwą Vodacom Bulls, jest aktualnym mistrzem Super 14 - w 2009 roku zwyciężył z nowozelandzką drużyną Chiefs. Drużyna występuje na stadionie Loftusa Versfelda w Pretorii. Franczyza Bulls rozciąga się na Prowincję Gauteng i Prowincję Limpopo. Z tego powodu zespołu nie należy mylić z drużyną Blue Bulls występującą w rodzimej lidze Currie Cup. Co prawda większość zawodników Bulls jest na co dzień graczami Blue Bulls, ale zespół z Super Rugby zasilają również gracze z Falcons z Gauteng.
W drużynie Bulls występuje między innymi Bryan Habana, najlepszy zawodnik 2007 roku. Kapitanem jest Pierre Spies.

</doc>
<doc id="1720863" url="https://pl.wikipedia.org/wiki?curid=1720863" title="Tecnico Universitario Ambato">
Tecnico Universitario Ambato



</doc>
<doc id="1720868" url="https://pl.wikipedia.org/wiki?curid=1720868" title="Momcził Karailiew">
Momcził Karailiew

Momcził Karailiew (bułg. Момчил Караилиев, ur. 21 maja 1982 w Sliwenie) – bułgarski lekkoatleta, trójskoczek.
Osiągnięcia.
Karailiew dwukrotnie brał udział w igrzyskach olimpijskich: w 2004 roku w Atenach zajął 22. miejsce w eliminacjach i nie awansował do finału, natomiast 4 lata później zajął 11. miejsce (Pekin 2008).
Reprezentant kraju w pucharze Europy i drużynowych mistrzostwach Europy.

</doc>
<doc id="1720872" url="https://pl.wikipedia.org/wiki?curid=1720872" title="Take Me as I Am">
Take Me as I Am

Take Me as I Am – piosenka zaaranżowana przez Boba Dylana, nagrana przez niego w kwietniu 1969 r. i wydana na albumie "Self Portrait" w czerwcu 1970 r. Znana także pod tytułem "Take Me as I Am (Or Let Me Go)".
Historia i charakter utworu.
Piosenka została skomponowana i napisana przez Baudleaux Bryanta. Jest to typowa sentymentalna piosenka country. W wykonaniu Raya Price'a dotarła do 10 pozycji na liście przebojów country.
Wersja Dylana jest przesłodzona, tym niemniej znakomicie zaśpiewana jego "głosem country", który artysta wykorzystał po raz pierwszy na albumie "Nashville Skyline".

</doc>
<doc id="1720873" url="https://pl.wikipedia.org/wiki?curid=1720873" title="Saїd El Khadraoui">
Saїd El Khadraoui

Saïd El Khadraoui (ur. 9 kwietnia 1975 w Leuven) – belgijski i flamandzki polityk, poseł do Parlamentu Europejskiego V, VI i VII kadencji.
Życiorys.
Od strony ojca ma pochodzenie marokańskie. Ukończył historię nowożytną na Katholieke Universiteit Leuven. Był urzędnikiem państwowym w gabinecie politycznym belgijskiego wicepremiera i ministrów resortowych. W 1999 został zatrudniony w Ministerstwie Spraw Zagranicznych. Od 1994 sprawował mandat radnego w Leuven, w latach 2001–2003 pełnił funkcję zastępcy burmistrza.
W 2003 został wybrany do Izby Reprezentantów z ramienia flamandzkiej Partii Socjalistycznej (sp.a). W tym samym roku objął wakujący mandat deputowanego do Parlamentu Europejskiego. W wyborach europejskich w 2004 i w 2009 skutecznie ubiegał się o reelekcję. W PE VII kadencji zasiadł we frakcji socjalistów i demokratów.

</doc>
<doc id="1720874" url="https://pl.wikipedia.org/wiki?curid=1720874" title="Witold Wenclik">
Witold Wenclik

Witold Wenclik (ur. 21 czerwca 1911 w Białymstoku, zm. 8 września 1993 tamże) – polski sędzia i adwokat, samorządowiec, w 1945 prezydent Białegostoku, w latach 1945–1952 poseł do Krajowej Rady Narodowej i na Sejm Ustawodawczy.
Życiorys.
Po ukończeniu liceum im. Zygmunta Augusta w rodzinnym Białymstoku studiował na Wydziale Prawa Uniwersytetu Stefana Batorego, gdzie związał się w lewicową grupą młodzieży. Jednocześnie był członkiem chrześcijańskiej korporacji akademickiej "Conradia". Do wybuchu II wojny światowej zatrudniony w sądownictwie białostockim. Podczas okupacji sowieckiej praktykował jako adwokat, kształcił się również w Wyższym Instytucie Prawnym w Mińsku. Po włączeniu Białostocczyzny w skład Prus Wschodnich w 1941 pracował jako księgowy w hucie szkła. Po wyzwoleniu Białegostoku spod okupacji niemieckiej w 1944 organizował tam polską administrację. W 1945 przez krótki okres sprawował urząd prezydenta Białegostoku, później mianowano go wiceprzewodniczącym Wojewódzkiej Rady Narodowej (1945–1950). Zakładał struktury Stronnictwa Demokratycznego na terenie województwa białostockiego. Z ramienia SD był posłem do Krajowej Rady Narodowej i Sejmu Ustawodawczego. Po odejściu z aktywnej polityki pracował jako adwokat. Był także pracownikiem centralnego aparatu partyjnego SD. 
Odznaczony m.in. Krzyżem Kawalerskim Orderu Odrodzenia Polski oraz dwukrotnie Złotym Krzyżem Zasługi. W grudniu 1983 wyróżniony Pamiątkowym Medalem z okazji 40 rocznicy powstania Krajowej Rady Narodowej.
Był żonaty z Wandą Iżele. Zmarł w 1993. Został pochowany na cmentarzu miejskim przy ul. Wysockiego w Białymstoku.

</doc>
<doc id="1720878" url="https://pl.wikipedia.org/wiki?curid=1720878" title="Zofia Rudnicka (1907–1981)">
Zofia Rudnicka (1907–1981)

Zofia Rudnicka, właściwie Paulina Hausman, ps. "Alicja" (ur. 1907, zm. 7 lutego 1981 w Warszawie) – polska prawniczka i sędzia, działaczka społeczna, członkini Rady Pomocy Żydom przy Delegaturze Rządu na Kraj „Żegota”.
Życiorys.
Ukończyła studia prawnicze na Uniwersytecie Jana Kazimierza we Lwowie, po czym do wybuchu II wojny światowej pracowała w Stryju jako adwokat. Po włączeniu miasta w skład Ukraińskiej SRR w 1939 zatrudniona w administracji radzieckiej. W 1942 przeniosła się do Krakowa, a później Warszawy. W tym samym roku znalazła się wśród założycieli i działaczy Rady Pomocy Żydom przy Delegaturze Rządu na Kraj „Żegota”. Od grudnia 1942 do lipca 1944 pracowała w Biurze Rady. Od 1943 należała do Stronnictwa Demokratycznego, a później Stronnictwa Polskiej Demokracji (SPD). 
Po zakończeniu wojny pracowała w sądownictwie, przez dwadzieścia lat (do 1969) była przewodniczącą Wydziału Cywilno-Rewizyjnego Sądu Wojewódzkiego dla m.st. Warszawy. Zasiadała w Radzie Naczelnej i Centralnym Sądzie Partyjnym SD. Odznaczona m.in. Krzyżem Kawalerskim Orderu Odrodzenia Polski, Krzyżem Walecznych i Złotym Krzyżem Zasługi. Pochowana jest na cmentarzu żydowskim przy ulicy Okopowej w Warszawie (kwatera 10, rząd 5).

</doc>
<doc id="1720882" url="https://pl.wikipedia.org/wiki?curid=1720882" title="Shaun Tan">
Shaun Tan

Shaun Tan (ur. w 1974 roku w Fremantle) – australijski ilustrator książek, głównie dla dzieci i młodzieży. 
Twórczość.
Twórca m.in. albumów "The Lost Thing", "The Red Tree", "The Arrival" (polskie wydanie: "Przybysz"). Książki przetłumaczono na wiele języków, wielokrotnie nagrodzono. Ilustrator między innymi "The Rabbits" Johna Marsdena, "Memorial" i "The Viewer" Gary'ego Crew'a (nagroda Crichton Award w dziedzinie ilustracji). Dwukrotny laureat Nagrody World Fantasy dla najlepszego ilustratora, między innymi za "Przybysza", uznanego przez The New York Times za najlepszą ilustrowaną książkę 2007 roku, laureat nagrody im. Astrid Lindgren. 
Film "The Lost Thing" Shauna Tana tworzony wspólnie z Andrew Ruhemannem otrzymał Oscara za najlepszy krótkometrażowy film animowany.

</doc>
<doc id="1720887" url="https://pl.wikipedia.org/wiki?curid=1720887" title="Dirk Sterckx">
Dirk Sterckx

Dirk Sterckx (ur. 25 września 1946 w Herent) – belgijski i flamandzki polityk, filolog, od 1999 do 2011 poseł do Parlamentu Europejskiego trzech kadencji.
Życiorys.
Z wykształcenia filolog germański, studia wyższe ukończył w 1969 na Uniwersytecie w Gandawie. Pracował jako nauczyciel, a od 1975 jako dziennikarz BRT (później przemianowanej na VRT). Od 1996 był głównym prezenterem wiadomości telewizyjnych. Od 2001 zasiada w radzie miasta Lint koło Antwerpii. Należy do Flamandzkich Liberałów i Demokratów (Open VLD), był przewodniczącym tej partii od lutego do czerwca 2004.
W 1999, 2004 i 2009 uzyskiwał mandat deputowanego do Parlamentu Europejskiego. Zasiadał we frakcji liberalnej, pracował w Komisji Transportu i Turystyki. Tuż przed ukończeniem 65 lat zdecydował się na rezygnację z mandatu i zakończenie kariery eurodeputowanego. W 2011, już po złożeniu mandatu, nominowany został do nagrody MEP Awards dla najbardziej pracowitych posłów Parlamentu Europejskiego w kategorii energia.

</doc>
<doc id="1720888" url="https://pl.wikipedia.org/wiki?curid=1720888" title="Veton Surroi">
Veton Surroi

Veton Surroi (ur. 17 lipca 1961 w Prisztinie) – kosowski polityk i dziennikarz, założyciel i były przywódca Reformistycznej Partii ORA.
Życiorys.
Syn Rexhata Surroi, który jako jeden z nielicznych Albańczyków był ambasadorem Jugosławii w czasie rządów Josipa Broz Tity. Część swojego życia Veton Surroi spędził w krajach Ameryki Łacińskiej. Studiował filozofię i filologię w boliwijskim La Paz i na Narodowym Uniwersytecie Meksykańskim. W roku 1988 zaangażował się w działalność polityczną, działając w Stowarzyszeniu Jugosłowiańskiej Inicjatywy Demokratycznej, pracował także dla czasopisma "Rilindja".
W latach 1993–1994 był korespondentem BBC w Prisztinie. W 1997 roku założył jedno z najbardziej znanych czasopism w Kosowie – "Koha Ditore", którego był redaktorem naczelnym i autorem komentarzy politycznych. W 2004 roku kierowana przez niego partia ORA uzyskała 6,2% głosów w wyborach i zdobyła siedem miejsc w parlamencie. Jednym z wybranych był Surroi, który w latach 2004–2008 zasiadał w parlamencie Kosowa.
Mówi po albańsku, angielsku, serbsku i po hiszpańsku.

</doc>
<doc id="1720892" url="https://pl.wikipedia.org/wiki?curid=1720892" title="I-node">
I-node



</doc>
<doc id="1720894" url="https://pl.wikipedia.org/wiki?curid=1720894" title="Lizawość">
Lizawość

Lizawość (łac. "allotriophagia") – jest to choroba występująca u zwierząt objawiająca się lizaniem, ogryzaniem, a nawet połykaniem różnych ciał niejadalnych. Występuje głównie u bydła domowego i u kóz najczęściej pod koniec zimy, a więc po dłuższym okresie karmienia wyłącznie paszami niepełnowartościowymi.
Etiologia.
Powodem lizawości jest niedobór składników mineralnych w pokarmie (sodu, wapnia, fosforanów, aminokwasów, mikroelementów lub witamin). Występuje m.in. przy łomikoście.
Leczenie.
Leczenie polega na uzupełnianiu brakujących składników w paszach m.in. z wykorzystaniem lizawek.

</doc>
<doc id="1720898" url="https://pl.wikipedia.org/wiki?curid=1720898" title="Johnny Zhivago">
Johnny Zhivago

Johnny Zhivago – brytyjski zespół punk rockowy założony w roku 1999 w Esseksie, w Anglii. Grupa rozpadła się w 2002. Steve Maloney następnie utworzył zespół "Vicious Cabaret", a Lee Wray "Zen Motel".
Nazwa zespołu zaczerpnięta została od nazwy fikcyjnego zespołu lub nazwiska wykonawcy wspomnianego w filmie "Mechaniczna pomarańcza" oraz książce o tym samym tytule.

</doc>
<doc id="1720899" url="https://pl.wikipedia.org/wiki?curid=1720899" title="Trash Palace">
Trash Palace



</doc>
<doc id="1720900" url="https://pl.wikipedia.org/wiki?curid=1720900" title="Pełnia księżyca">
Pełnia księżyca



</doc>
<doc id="1720901" url="https://pl.wikipedia.org/wiki?curid=1720901" title="Voyeryzm">
Voyeryzm



</doc>
<doc id="1720908" url="https://pl.wikipedia.org/wiki?curid=1720908" title="Guarinisuchus">
Guarinisuchus

Guarinisuchus – rodzaj morskiego krokodylomorfa z rodziny Dyrosauridae. Żył we wczesnym paleocenie, niedługo po wielkim wymieraniu kredowym, na terenie Ameryki Południowej. Został opisany w oparciu o szkielet zawierający czaszkę wraz z żuchwą, kość łokciową, łuski oraz izolowane zęby (DG-CTG-UFPE 5723). Odnaleziono również szczątki dwóch innych osobników (MN-7063-V oraz MDJ R 001). Zostały one odkryte w 2003 roku w datowanych na późny dan, około 62–61 mln lat temu, osadach formacji Maria Farinha w stanie Pernambuco w północno-wschodniej Brazylii. Nazwa "Guarinisuchus" pochodzi od słowa "guarini", w języku Tupi znaczącego „bohater”, oraz greckiego "suchus", oznaczającego krokodyla. Epitet gatunkowy gatunku typowego, "munizi", honoruje brazylijskiego paleontologa Geraldo da Costa Barrosa Muniza, który jako pierwszy badał obszar basenu Paraíba, gdzie odkryto szczątki "Guarinisuchus".
Czaszka holotypu "Guarinisuchus" jest niemal kompletna – brakuje jedynie prawej kości kwadratowej oraz kości kwadratowo-jarzmowej. Mierzy ona około 525 mm długości i 160 mm szerokości w najszerszym punkcie, na wysokości kości kwadratowo-jarzmowych, co pozwala oszacować długość całego osobnika na trzy metry. Wskazuje to, że "Guarinisuchus" był mniejszy od większości innych przedstawicieli Dyrosauridae. W szczęce "Guarinisuchus" znajdowało się prawdopodobnie 17–18 zębów, z czego 14 przypada na region przedoczodołowy. Liczba zębów znajdujących się w żuchwie jest szacowana na podobną. Zęby były stosunkowo długie.
Przeprowadzona przez Barbosę i współpracowników analiza filogenetyczna wykazała, że najbliższymi krewnymi "Guarinisuchus" są paleoceńskie formy afrykańskie: "Arambourgisuchus" i "Rhabdognathus". Może to sugerować, że Dyrosauridae wyewoluowały w Afryce i jeszcze przed końcem kredy przekroczyły Ocean Atlantycki w kierunku zachodnim, docierając do terenów obecnego stanu Pernambuco w Brazylii, gdzie odległość pomiędzy Afryką a Ameryką Południową była i jest najmniejsza, a następnie zasiedlając Amerykę Północną i inne obszary Ameryki Południowej. Możliwa jest również druga ewentualność, według której Dyrosauridae z północnej Afryki przedostały się do zachodniej, z której dotarły do terenów dzisiejszego stanu Pernambuco przecinając Atlantyk w kierunku południowym. Hipotezy te nie muszą się wykluczać, jednak weryfikacja drugiej spośród nich wymaga więcej informacji na temat zachodnioafrykańskich Dyrosauridae.
Na obszarze basenu Paraíba Dyrosauridae były stosunkowo rzadkie w mastrychcie, znacząco jednak zróżnicowały się w paleocenie. Jaszczurki z grupy mozazaurów, będące dominującymi morskimi drapieżnikami w późnej kredzie, po wielkim wymieraniu kredowym zostały zastąpione przez Dyrosauridae oraz duże rekiny. Niektóre duże rekiny występujące w mastrychcie na terenie basenu Paraíba wyginęły na przełomie kredy i paleogenu, jednak dwa rodzaje niewielkich rekinów z rodziny lamnowatych przetrwały wymieranie i występowały równolegle z "Guarinisuchus". Nie jest pewne, czy zastąpienie mozazaurów przez Dyrosauridae na przełomie kredy i paleogenu było zjawiskiem lokalnym czy też miało charakter globalny.

</doc>
<doc id="1720909" url="https://pl.wikipedia.org/wiki?curid=1720909" title="Guarinisuchus munizi">
Guarinisuchus munizi



</doc>
<doc id="1720910" url="https://pl.wikipedia.org/wiki?curid=1720910" title="Wzory znaków drogowych w Polsce">
Wzory znaków drogowych w Polsce



</doc>
<doc id="1720915" url="https://pl.wikipedia.org/wiki?curid=1720915" title="Deutsche Tourenwagen Masters 2003">
Deutsche Tourenwagen Masters 2003

Deutsche Tourenwagen Masters 2003 – czwarty sezon serii DTM po jej wznowieniu w 2000 roku. Mistrzem DTM w sezonie 2003 został Bernd Schneider, który wygrał zaledwie dwa wyścigi, zdobywając przy tym czterokrotnie pole position.
Klasyfikacja końcowa zespołów.
Zespoły.
"(punkty zdobywane podczas poszczególnych wyścigów)"

</doc>
<doc id="1720916" url="https://pl.wikipedia.org/wiki?curid=1720916" title="Wardan Sarkisjan">
Wardan Sarkisjan

Wardan lub Wartan Sarkisjan, ros. Вардан Вартан Саркисян (ur. 1898 w Tyflisie, zm. w końcu maja 1945 w ZSRR) – radziecki wojskowy (major), dowódca Waffen-Gruppe „Armenien” w składzie Kaukaskiego Związku Bojowego SS pod koniec II wojny światowej.
W okresie międzywojennym służył w Armii Czerwonej. W 1935 r. ukończył akademię wojskową w Leningradzie. Doszedł do stopnia majora. Po ataku wojsk niemieckich na ZSRR 22 czerwca 1941 r., dostał się do niewoli niemieckiej. Podjął kolaborację z Niemcami. Początkowo zajmował się organizacją Legionu Armeńskiego, formowanego od pocz. 1942 r. na terytorium Generalnego Gubernatorstwa. Objął funkcję dowódcy Legionu ze strony armeńskiej. Został czołowym działaczem Armeńskiego Komitetu Narodowego z siedzibą w Berlinie. Od lutego 1944 r. stał na czele Połączonego Sztabu Armeńskiego, sformowanego przy Ostministerium Alfreda Rosenberga, który koordynował działalność wszystkich armeńskich oddziałów i grup zbrojnych w składzie Wehrmachtu i Abwehry. Od poł. grudnia 1944 r. w stopniu Waffen-Standartenführera der SS dowodził 470-osobową Waffen-Gruppe „Armenien” w składzie Kaukasischer-Waffen-Verband der SS. Pod sam koniec wojny dostał się do niewoli alianckiej, ale zostały przekazany Sowietom. Po procesie został rozstrzelany pod koniec maja 1945 r.

</doc>
<doc id="1720917" url="https://pl.wikipedia.org/wiki?curid=1720917" title="Wartan Sarkisjan">
Wartan Sarkisjan



</doc>
<doc id="1720921" url="https://pl.wikipedia.org/wiki?curid=1720921" title="Epargyreus">
Epargyreus

Epargyreus – rodzaj motyla z rodziny powszelatkowatych (Hesperiidae).

</doc>
<doc id="1720923" url="https://pl.wikipedia.org/wiki?curid=1720923" title="Cme">
Cme



</doc>
<doc id="1720925" url="https://pl.wikipedia.org/wiki?curid=1720925" title="CME">
CME



</doc>
<doc id="1720932" url="https://pl.wikipedia.org/wiki?curid=1720932" title="Żółwinkowate">
Żółwinkowate



</doc>
<doc id="1720936" url="https://pl.wikipedia.org/wiki?curid=1720936" title="Józef Radwan (prawnik)">
Józef Radwan (prawnik)

Józef Wiktor Radwan (ur. 17 października 1858 w Warszawie, zm. 24 czerwca 1936 w Kaliszu) – polski prawnik, literat, dziennikarz, drukarz i wydawca; redaktor naczelny dziennika „Gazeta Kaliska”.
W latach 1894–1923 Radwan był prezesem Kaliskiego Towarzystwa Wioślarskiego, w 1919 został pierwszym prezesem nowo powstałego Polskiego Związku Towarzystw Wioślarskich.
Józef Radwan został pochowany na cmentarzu Miejskim w Kaliszu.

</doc>
<doc id="1720938" url="https://pl.wikipedia.org/wiki?curid=1720938" title="Macelowy Potok">
Macelowy Potok

Macelowy Potok – potok spływający z południowych stoków Pienin. Powstaje powyżej Macelowego Wąwozu z połączenia Kirowego Potoku i Czarnego Potoku. Górnym biegiem Macelowego Potoku jest Czarny Potok powstający na wysokości 683 m. Obydwa potoki mają swoje źródła w Pieninach Czorsztyńskich pod szczytami Nowej Góry i Cyrlowej Skały. Macelowy Potok spływa w południowo-wschodnim kierunku przez Macelowy Wąwóz i pola uprawne Sromowiec Niżnych, gdzie zmienia kierunek na północno-wschodni. Przepływa przez Rówień i uchodzi do Dunajca pod Facimiechem u podnóża Ostrej Skały. Jego dopływami są: Kirowy Potok, Kotłowy Potok, Korciepczany Potok i Szopczański Potok, również spływające z Pienin Czorsztyńskich.
Jest jednym z większych pienińskich potoków. Górna jego część (do wylotu z Macelowego Wąwozu) znajduje się na obszarze Pienińskiego Parku Narodowego. W wylocie jego doliny do Dunajca odkryto znaleziska świadczące o pobycie tutaj 9 tysięcy lat przed naszą erą (późny paleolit) zbieracko-łowieckiej ludności należącej do tzw. kultury tylczakowej. Były to kamienne ostrza broni drzewcowej i narzędzia do obróbki skóry i kości (drapacze, rylce, półtylczaki).
Cała zlewnia Macelowego Potoku znajduje się w obrębie wsi Sromowce Niżne w województwie małopolskim, w powiecie nowotarskim, w gminie Czorsztyn.

</doc>
<doc id="1720940" url="https://pl.wikipedia.org/wiki?curid=1720940" title="Alfabet mongolski">
Alfabet mongolski



</doc>
<doc id="1720942" url="https://pl.wikipedia.org/wiki?curid=1720942" title="Aftermath Music">
Aftermath Music

Aftermath Music – norweska wytwórnia płytowa z siedzibą w Trondheim. Jej właścicielem jest Haavard Holm, gitarzysta zespołu Dooms Vain, który prowadzi również webzine Metal Norge. Nakładem wytwórni ukazały się albumy m.in. In Mourning, Sarkom, The Funeral Orchestra, Runemagick, The Embraced, Azaghal. Oprócz działalności wydawniczej, Aftermath Music posiada także sklep w Trondheim oraz działa jako agencja bookingowa (m.in. Antimatter, Leafblade).

</doc>
<doc id="1720944" url="https://pl.wikipedia.org/wiki?curid=1720944" title="Alfabet mandżurski">
Alfabet mandżurski



</doc>
<doc id="1720946" url="https://pl.wikipedia.org/wiki?curid=1720946" title="Sopiko Guramiszwili">
Sopiko Guramiszwili

Sopiko Guramiszwili, (ur. 1 stycznia 1991) – gruzińska szachistka, arcymistrzyni od 2009, posiadaczka męskiego tytułu mistrza międzynarodowego od 2012 roku.
Kariera szachowa.
Wielokrotnie reprezentowała Gruzję na mistrzostwach świata i Europy juniorek w różnych kategoriach wiekowych, zdobywając trzy medale: złoty (Batumi 2006 – MŚ do 16 lat), srebrny (Kallithea 2003 – MŚ do 12 lat) i brązowy (Budva 2003 – ME do 12 lat). Była również kilkukrotną medalistką mistrzostw kraju juniorek, m.in. złotą w 2009 (w kategorii do 18 lat).
Normy na tytuł arcymistrzyni wypełniła w Barcelonie (2007), Petersburgu (2009, indywidualne mistrzostwa Europy) oraz Tbilisi (2009, indywidualne mistrzostwa Gruzji, VI miejsce).
W 2008 r. podzieliła IV m. (za Azərem Mirzəyevem, Karenem Mowsesjanem i Roiem Reinaldo Castineirą, wspólnie m.in. z Aną Matnadze) w otwartym turnieju w La Pobla de Lillet. W 2010 r. zdobyła w Zurychu brązowy medal mistrzostw świata studentek. W 2011 r. zwyciężyła w Benidormie, natomiast na przełomie 2011 i 2012 r. zwyciężyła w kobiecym turnieju festiwalu w Reggio Emilia. W 2012 r. podzieliła II m. (za Władimirem Jepiszynem, wspólnie z Tapanim Sammalvuo i Nino Baciaszwili) w Erice oraz ponownie zwyciężyła w Benidormie. W 2013 r. podzieliła I m. (wspólnie z Anastasiją Sawiną) w Linares oraz podzieliła III m. (za Nino Baciaszwili i Joanną Majdan-Gajewską, wspólnie z Kariną Szczepkowską-Horowską) w memoriale Krystyny Radzikowskiej we Wrocławiu.
Najwyższy ranking w dotychczasowej karierze osiągnęła 1 listopada 2013 r., z wynikiem 2441 punktów zajmowała wówczas 43. miejsce na światowej liście FIDE, jednocześnie zajmując 5. miejsce wśród gruzińskich szachistek.

</doc>
<doc id="1720948" url="https://pl.wikipedia.org/wiki?curid=1720948" title="Ława (prawo)">
Ława (prawo)

Ława – element władzy sądowniczej na wsi polskiej lokowanej na prawie niemieckim w XVIII wieku.
Wieś na prawie niemieckim miała samorząd, którego organem była "ława" złożona z kilku (2-7) członków pod przewodnictwem sołtysa. "Ława" była dla chłopów sądem pierwszej instancji.
Rozprawy w oznaczonych terminach odbywały się na rokach gajonych. Od wyroków "ławy" przysługiwało stronom prawo odwołania się do pana-włściciela wsi. "Ten na mocy immunitetu miał prawo sądu, ale w przywileju lokacyjnym zrzekał się go na rzecz ławy i sołtysa, zachowując sobie zazwyczaj sąd w najcięższych i najbardziej skomplikowanych sprawach, odbywany na tzw. 'rokach wielkich gajonych'. W wypadku sporu między chłopem a panem, chłop mógł odwołać się do sądu państwowego właściwego dla pana i pozwanego".

</doc>
<doc id="1720949" url="https://pl.wikipedia.org/wiki?curid=1720949" title="Urbanus">
Urbanus

Urbanus – rodzaj motyla z rodziny powszelatkowatych (Hesperiidae).

</doc>
<doc id="1720950" url="https://pl.wikipedia.org/wiki?curid=1720950" title="Autochton (ujednoznacznienie)">
Autochton (ujednoznacznienie)



</doc>
<doc id="1720953" url="https://pl.wikipedia.org/wiki?curid=1720953" title="Donat Makijonek">
Donat Makijonek

Donat Makijonek (ur. 16 maja 1891, zm. 18 czerwca 1941 w Oświęcimiu) – major pilot Wojska Polskiego, kawaler Orderu Virtuti Militari, as myśliwski Imperium Rosyjskiego.
Życiorys.
Donat Makijonek służył w Armii Imperium Rosyjskiego, początkowo w 97 Liwiandzkim pułku piechoty. Po przeszkoleniu w szkole mechaników otrzymał przydział w kwietniu 1912 r. do 3 Korpuśniego Awia Otriadu. W czerwcu 1912 r. rozpoczął naukę w Sewastopolskiej Szkole Lotniczej, którą ukończył 7 marca 1914 r. i powrócił do 3 Korpuśnego Aviaotriadu. Następnie ukończył kurs pilota myśliwskiego w Odessie i otrzymał przydział do 7 eskadry myśliwskiej (7 IO (istrebitielnyj aviaotriad - 7-й истребительный авиаотряд). Pierwsze zwycięstwo powietrzne odniósł 7 maja 1917 roku. 17 kwietnia 1917 roku razem z Jurijem Gilszerem i Wasylem Janczenką zestrzelił dwa austriackie samoloty Hansa-Brandenburg C.I. Po odniesieniu 8 potwierdzonych oraz jednego prawdopodobnego zwycięstwa w sierpniu 1917 roku został ciężko ranny. Do służby czynnej w armii rosyjskiej już nie powrócił. Dostał się do 1 Polskiego Oddziału Awiacyjno-Bojowego, po jego rozwiązaniu 11 maja 1918 r. trafił do niewoli niemieckiej. Uciekł z niewoli, jednak 28 czerwca 1918 w Niżnym Nowogrodzie został aresztowany przez bolszewików i osadzony w więzieniu Butyrki. Uciekł z więziennego szpitala w październiku.
W listopadzie dotarł do Polski i rozpoczął służbę w nowo powstałym lotnictwie polskim. Przeszedł kurs pilotażu, podczas którego w dn. 21 listopada 1918 r. miał wypadek na samolocie LVG C.V. 20 stycznia 1919 r. skierowano go najbardziej zasłużonej w okresie walki o granice Rzeczypospolitej eskadry lotniczej – 3 eskadry wywiadowczej. Najpierw pod dowództwem Juliana Słoniewskiego, a od czerwca 1919 roku jako jej dowódca. 6 lutego 1919 Naczelny Wódz mianował go z dniem 1 grudnia 1918 pilotem. 5 września 1919 r. otrzymał zakaz latania bojowego z powodów zdrowotnych. Z krótką przerwą w 1920 roku piastował stanowisko dowódcy do września 1921 roku. 9 września 1920 roku został zatwierdzony z dniem 1 kwietnia 1920 roku w stopniu kapitana, w Korpusie Wojsk Lotniczych, w grupie oficerów byłych Korpusów Wschodnich i byłej armii rosyjskiej.
Od 1923 r. pełnił funkcję zastępcy dowódcy, a następnie dowódcy I dywizjonu lotniczego. 1 grudnia 1924 roku został mianowany majorem ze starszeństwem z 15 sierpnia 1924 roku i 2. lokatą w korpusie oficerów aeronautycznych. W styczniu 1925 został przydzielony z 1 pułku lotniczego do Szkoły Pilotów w Bydgoszczy na stanowisko komendanta parku. W marcu tego roku został przesunięty na stanowisko dowódcy 3 eskadry, a w następnym roku ponownie na stanowisko komendanta parku. W październiku 1926 został przeniesiony do kadry oficerów lotnictwa z pozostawieniem na dotychczasowym stanowisku w szkole. Następnie pełnił służbę w Centralnej Szkole Podoficerów Pilotów Lotnictwa w Bydgoszczy. Z dniem 31 grudnia 1928 został przeniesiony w stan spoczynku. W 1934 roku, jako oficer stanu spoczynku pozostawał w ewidencji Powiatowej Komendy Uzupełnień Bydgoszcz Miasto. Posiadał przydział do Oficerskiej Kadry Okręgowej Nr VIII. Był wówczas „w dyspozycji dowódcy Okręgu Korpusu Nr VIII”.
W 1940 r. został aresztowany przez Niemców i osadzony w więzieniu na Zamku Lubelskim. Od 24 maja 1941 był więziony w obozie koncentracyjnym Auschwitz, gdzie otrzymał numer obozowy 16301. Zginął podczas pobytu w obozie.
Ordery i odznaczenia.
Jesienią 1919 roku pierwszych sześciu lotników polskich otrzymało prawo do dożywotniego noszenia Odznaki Pilota i Obserwatora za wybitne zasługi dla polskiego lotnictwa; byli to:

</doc>
<doc id="1720955" url="https://pl.wikipedia.org/wiki?curid=1720955" title="Torre di Sant’Orso">
Torre di Sant’Orso

Torre di Sant’Orso – szczyt w Alpach Graickich, części Alp Zachodnich. Leży w północnych Włoszech w regionie Dolina Aosty. Należy do Masywu Gran Paradiso. Szczyt można zdobyć ze schroniska Rifugio Vittorio Sella (2588 m). Lodowce pod szczytem to: lodowiec Coupé di Money od zachodu, a od wschodu lodowiec Valeille.
Pierwszego wejścia dokonali E.T. Compton, G. Yeld, F. Pession, A. Pellissier i L. Guichardaz w 1892 r.

</doc>
<doc id="1720956" url="https://pl.wikipedia.org/wiki?curid=1720956" title="Natalia Edzgweradze">
Natalia Edzgweradze

Natalia Edzgweradze (ur. 23 lipca 1975) – gruzińska szachistka i trener szachowy ("FIDE Trainer" od 2005), arcymistrzyni od 1999 roku.
Kariera szachowa.
W 1990 r. uczestniczyła w finale mistrzostw Związku Radzieckiego juniorek do 20 lat. Do 1995 r. czterokrotnie reprezentowała Gruzję na mistrzostwach świata i Europy juniorek, największy sukces odnosząc w 1994 r. w Matinhos, gdzie zdobyła brązowy medal mistrzostw świata do 20 lat.
W 1995 r. zajęła II m. w Laznym Bohdancu (za Igorem Dmitrijewem, przed m.in. Silvie Saljovą, Evą Repkovą i Giennadijem Rumiancewem) oraz uczestniczyła w turnieju międzystrefowym (eliminacji mistrzostw świata) w Kiszyniowie, zajmując miejsce w połowie tabeli. W 1996 r. odniosła duży sukces, samodzielnie zwyciężając (przed m.in. Jekatieriną Kowalewską) w kołowym turnieju w Moskwie, natomiast w 1998 r. podzieliła I m. (wspólnie z Mają Lomineiszwili) w finale indywidualnych mistrzostw Gruzji (ostatecznie otrzymując srebrny medal). W tym samym roku wystąpiła w męskim turnieju strefowym w Panormo, zdobywając 5½ pkt w 9 partiach, w jednej z nich odnosząc indywidualne zwycięstwo nad arcymistrzem Giennadijem Zajczikiem. W 1999 r. uczestniczyła w turnieju strefowym kobiet, rozegranym w Tbilisi. W tym samym roku zakończyła karierę szachistki.
Najwyższy ranking w karierze osiągnęła 1 stycznia 1997 r., z wynikiem 2355 punktów dzieliła wówczas 47-51. na światowej liście FIDE, jednocześnie zajmując 7. miejsce wśród gruzińskich szachistek. Od 2000 r. nie uczestniczy w turniejach klasyfikowanych przez Międzynarodową Federację Szachową.

</doc>
<doc id="1720958" url="https://pl.wikipedia.org/wiki?curid=1720958" title="Becco della Pazienza">
Becco della Pazienza

Becco della Pazienza – szczyt w Alpach Graickich, części Alp Zachodnich. Leży w północnych Włoszech na granicy regionów Dolina Aosty i Piemont. Należy do Masywu Gran Paradiso. Szczyt góruje nad lodowcem Ghiacciaio di Money.

</doc>
<doc id="1720959" url="https://pl.wikipedia.org/wiki?curid=1720959" title="Kościół starobrytyjski">
Kościół starobrytyjski

Kościół starobrytyjski – specyficzna, odrębna od Kościoła rzymskokatolickiego, forma organizacji kościelnej na obszarze wczesnośredniowiecznej Walii, Kornwalii i Brytanii, powstała w V wieku na skutek anglosaskiego najazdu na Brytanię i przerwania kontaktów z resztą chrześcijańskiej Europy. Ostatnie ogniska Kościoła starobrytyjskiego przetrwały do XIII wieku.
Początki chrześcijaństwa w Brytanii.
Początki chrześcijaństwa w Brytanii są trudne do ustalenia. Średniowieczne legendy podawały informacje o istnieniu wspólnot chrześcijańskich jeszcze przed podbojem rzymskim, co wydaje się mało prawdopodobne, dyskusyjna jest także informacja podana przez Tertuliana około roku 200, mówiąca, że słowa Ewangelii dotarły nawet do części Brytanii niezajętej przez Rzymian. Przenikanie chrześcijaństwa do Brytanii poświadczył około roku 240 Orygenes w swojej 4. homilii do Proroctwa Ezechiela. W tym mniej więcej okresie mógł ponieść śmierć męczeńską święty Alban, data jego śmierci jest jednak nieznana. Wykopaliska archeologiczne poświadczają istnienie w tym czasie wspólnot chrześcijańskich w Brytanii. 
Wspólnota chrześcijańska w Brytanii w momencie wydania edyktu mediolańskiego musiała być już bardzo silna. Na synodzie w Arles w 314 roku było obecnych trzech brytyjskich biskupów. Misjonarze z Brytanii wyprawiali się do Irlandii i na terytorium Piktów.
Powstanie Kościoła starobrytyjskiego.
Wielka i dynamicznie rozwijająca się wspólnota chrześcijańska w Brytanii została całkowicie unicestwiona w połowie V wieku na skutek najazdu Anglosasów. Rzymianie wycofali się z Brytanii w roku 410, otwierając plemionom germańskim drogę do podboju wyspy. Już około 430 roku w południowej Brytanii wylądowali Sasi, którzy jednak przez pewien czas współistnieli pokojowo z Brytami. Około 450 roku nastąpił pierwszy wielki najazd germański na Brytanię, kiedy to Jutowie opanowali Kent. W ślad za Jutami przybyły pozostałe plemiona germańskie. W przeciągu kilkudziesięciu lat Anglosasi opanowali całą wschodnią i centralną Brytanię, spychając jej rodzimych mieszkańców w trudno dostępne, izolowane, górzyste regiony w Walii i Kornwalii; część Brytów uciekając przed Germanami zasiedliła Bretanię.
Germańscy najeźdźcy byli poganami, ich najazd wiązał się zatem z anihilacją dotychczasowego Kościoła chrześcijańskiego. Chrześcijaństwo przetrwało na tzw. Krawędzi Celtyckiej, czyli terenach na które zostali wyparci chrześcijańscy Celtowie. Na skutek odizolowania od reszty chrześcijańskiej Europy chrześcijaństwo na Wyspach Brytyjskich uległo daleko idącym przeobrażeniom, przez co ostatecznie wykształciły się tam dwie odrębne zarówno od siebie jak i od Kościoła rzymskiego struktury kościelne. W Irlandii powstał Kościół iroszkocki, na terenie Walii i Kornwalii natomiast Kościół starobrytyjski, który obejmował swoimi wpływami także Brytów zamieszkujących Półwysep Bretoński.
Cechy odrębności Kościoła starobrytyjskiego.
W Kościele starobrytyjskim, podobnie jak w Kościele iroszkockim, nastąpiło zjawisko zwane rewolucją monastyczną; czyli całkowita reorganizacja administracji kościelnej i zanik systemu episkopalnego. Miejsce diecezji zajęły parochie, budowane wokół wielkich klasztorów. Rola biskupów została skrajnie zminimalizowana poprzez usunięcie ich poza nawias hierarchii kościelnej, zajmowali się tylko np. wyświęcaniem księży. Władza kościelna została skupiona w ręku przeorów i opatów. Nowa administracja kościelna nałożyła się na klanową strukturę społeczną.
Wspólne Kościołowi starobrytyjskiemu i iroszkockiemu były także odmienna od rzymskiej tonsura i własny sposób wyznaczania daty Wielkanocy. 
Między obydwoma Kościołami istniała jednak jedna istotna różnica. Iroszkoci organizowali szereg zakończonych sukcesem misji chrystianizacyjnych do Szkocji i anglosaskiej Brytanii. Kościół starobrytyjski odmawiał natomiast chrystianizacji Anglosasów; nienawiść do najeźdźców spowodowała, że chrześcijańscy Brytowie żyli w izolacji, wbrew podstawowym zasadom chrześcijańskim odmawiając Germanom prawa do zbawienia po śmierci.
Relacja Bedy Czcigodnego mówi także o odmiennym od rzymskiego rycie chrzcielnym, nie wiadomo jednak, na czym te różnice polegały.
Ponowna chrystianizacja Brytanii.
W VI wieku rozpoczęła się ponowna chrystianizacja Brytanii. Najpierw w 563 roku w Szkocji pojawił się mnich iroszkocki Kolumba, aż do swojej śmierci chrystianizując Piktów. W 597 roku do wybrzeży Kentu przybiła natomiast misja wysłanego przez papieża Grzegorza I biskupa Augustyna, mająca na celu chrystianizację Anglosasów i włączenie ich w struktury Kościoła rzymskiego. Grzegorz I chciał jednak budować nową organizację kościelną w Brytanii, a nie wskrzeszać Kościół z czasów rzymskich, co z góry musiało doprowadzić do sporu z Kościołami starobrytyjskim i iroszkockim.
Już za życia Augustyna doszło do spotkania przedstawicieli obu Kościołów, porozumienia jednak nie osiągnięto. Augustyn traktował Brytów jak odstępców, nakazując im przyjąć rzymską tonsurę, datę Wielkanocy i ryt chrzcielny, a także włączenie się do misji chrystianizacyjnej wśród Anglosasów. Mnisi brytyjscy odrzucili żądania Augustyna i odmówili uznania zwierzchności biskupów rzymskich.
Brytania trzech Kościołów.
Kościół starobrytyjski pozostał w izolacji i nie podporządkował się Rzymowi. Tymczasem w Brytanii postępowała chrystianizacja, prowadzona od południa przez Kościół rzymski, od północy zaś przez Kościół iroszkocki. W latach 20. VII wieku nastąpiła chrystianizacja Northumbrii; początkowo kraj został ochrzczony w obrządku rzymskim, szybko jednak powrócił do pogaństwa i ostatecznie dekadę później ponownie przyjął chrzest, tym razem już jednak w obrządku iroszkockim. Za Northumbrią chrześcijaństwo iroszkockie przyjęły Mercja i Essex. W tym samym czasie Kościół rzymski, po początkowych niepowodzeniach, objął swoim zasięgiem Wessex i East Anglię.
Brytania stała się areną rywalizacji Kościołów iroszkockiego i rzymskiego. Rywalizacja pogłębiła się, gdy w 651 roku na tronie Northumbrii zasiadł Oswiu, który pojął za żonę Eanfledę, córkę króla Kentu, zwolenniczkę Kościoła rzymskiego. W 664 roku Oswiu zwołał synod w Whitby, który miał ostatecznie uregulować sprawy kościelne w Brytanii. Synod zakończył się uznaniem wyższości rzymskiej organizacji kościelnej i nakazał Iroszkotom podporządkować się jej i przyjąć rzymskie zwyczaje. Data ta wyznacza początek likwidacji struktur Kościoła iroszkockiego, który przestał istnieć ostatecznie na przełomie roku 715/716, gdy zwierzchnictwo Rzymu przyjęła wyspa Iona.
Kościół starobrytyjski nie brał udziału w rzymsko-iroszkockim sporze. Od momentu spotkania z Kościołem rzymskim za czasów Augustyna został pozostawiony w izolacji, która pogłębiła się wraz z objęciem przez Kościół rzymski całej Brytanii i Irlandii. W następnych dziesięcioleciach poszczególni władcy walijscy uznawali zwierzchność Rzymu, doprowadzając do tego, że Kościół starobrytyjski stał się reliktem, istniejącym w kilku ostatnich ogniskach, które odmawiały podporządkowania się Kościołowi rzymskokatolickiemu. Ostatecznie Kościół starobrytyjski przestał istnieć dopiero na początku XIII wieku, gdy walijskie biskupstwo St David’s uznało zwierzchność arcybiskupa Canterbury.

</doc>
<doc id="1720960" url="https://pl.wikipedia.org/wiki?curid=1720960" title="Zbiornik Gołuchów">
Zbiornik Gołuchów



</doc>
<doc id="1720961" url="https://pl.wikipedia.org/wiki?curid=1720961" title="Globigeryna">
Globigeryna



</doc>
<doc id="1720962" url="https://pl.wikipedia.org/wiki?curid=1720962" title="Austriaccy posłowie do Parlamentu Europejskiego 2009–2014">
Austriaccy posłowie do Parlamentu Europejskiego 2009–2014

Austriaccy posłowie VII kadencji do Parlamentu Europejskiego zostali wybrani w wyborach przeprowadzonych 7 czerwca 2009.

</doc>
<doc id="1720964" url="https://pl.wikipedia.org/wiki?curid=1720964" title="Autochton (rodzaj)">
Autochton (rodzaj)

Autochton – rodzaj motyla z rodziny powszelatkowatych (Hesperiidae) obejmujący m.in. gatunki:

</doc>
<doc id="1720965" url="https://pl.wikipedia.org/wiki?curid=1720965" title="Herbetet">
Herbetet

Herbetet (inne nazwy: Mont Herbetet, Erbetet i Punta Herbetet) – szczyt w Alpach Graickich, części Alp Zachodnich. Leży w północnych Włoszech w regionie Dolina Aosty. Należy do Masywu Gran Paradiso. Szczyt można zdobyć ze schronisk Rifugio Vittorio Emanuele II (2732 m) i Rifugio Federico Chabod (2750 m). Szczyt otaczają cztery lodowce: na północnym wschodzie lodowiec Herbetet, na północnym zachodzie lodowiec Gran Neyron, na południowym zachodzie lodowiec Montandayné, a na południowym wschodzie lodowiec Tsasset.
Pierwszego wejścia dokonali L. Barale, A. i G. Castagneri 22 sierpnia 1873 r.

</doc>
<doc id="1720966" url="https://pl.wikipedia.org/wiki?curid=1720966" title="Gorgan">
Gorgan

Gorgan (pers. گرگان, dawniej Asterābad) – miasto w północnym Iranie, ośrodek administracyjny prowincji Golestan.
Położone 37 km od brzegów Morza Kaspijskiego. Zostało założone w czasach Achmenidów, obecną nazwę otrzymało w latach 30. XX wieku. W 2006 roku zamieszkane przez 274 438 ludzi. W mieście znajduje się port lotniczy Gorgan.

</doc>
<doc id="1720968" url="https://pl.wikipedia.org/wiki?curid=1720968" title="Punta di Ceresole">
Punta di Ceresole

Punta di Ceresole – szczyt w Alpach Graickich, części Alp Zachodnich. Leży w północnych Włoszech na granicy regionów Dolina Aosty i Piemont. Należy do Masywu Gran Paradiso. Szczyt można zdobyć ze schroniska Bivacchi Carlo Pol (3183 m). Szczyt otaczają lodowce Noaschetta na południu i Tribolazione na północy.
Pierwszego wejścia dokonali A.E. Martelli, J.J. Maquignaz i S. Meynet 1 lipca 1874 r.

</doc>
<doc id="1720969" url="https://pl.wikipedia.org/wiki?curid=1720969" title="Old Gray">
Old Gray

Old Gray – powieść autorstwa polskiego pisarza Wiesława Wernica z 1978 roku. 
Książka opowiada o przygodach trapera Karola Gordona. Fabuła tej powieści przygodowej dzieje się na Dzikim Zachodzie. Doktor Jan, przyjaciel głównego bohatera, wyrusza wraz z nim na pełną niebezpieczeństw wyprawę. Po drodze napada ich młody bandyta, który okazuje się synem gospodarza farmy, na której się zatrzymują. Kolejnym przystankiem jest Ukryte Miasto - siedziba Indian Czarnych Stóp. Wraz z ich wodzem Wysokim Orłem docierają do małego miasteczka na prerii. Tam spotykają Old Graya, który opowiada im o morderstwach dokonywanych na prerii. Bohaterowie wyruszają, aby znaleźć mordercę i go ukarać. Okazuje się, że jest to osoba, którą Old Gray ścigał od bardzo dawna. Przestępca jest przebiegły i schwytany uwalnia się o mało nie uśmiercając bohaterów. Ginie jednak pod kołami pociągu podczas ucieczki.

</doc>
<doc id="1720970" url="https://pl.wikipedia.org/wiki?curid=1720970" title="Państwo (ujednoznacznienie)">
Państwo (ujednoznacznienie)



</doc>
<doc id="1720972" url="https://pl.wikipedia.org/wiki?curid=1720972" title="Inna Gaponienko">
Inna Gaponienko



</doc>
<doc id="1720974" url="https://pl.wikipedia.org/wiki?curid=1720974" title="Ian Hudghton">
Ian Hudghton

Ian Hudghton (ur. 19 września 1951 w Forfar) – brytyjski i szkocki polityk oraz przedsiębiorca, poseł do Parlamentu Europejskiego IV, V, VI, VII i VIII kadencji.
Życiorys.
Ukończył Kingsway Technical College w Dundee, uzyskał następnie dyplom techniczny. Przez wiele lat był właścicielem małej firmy, urzędnikiem i politykiem samorządowym. Doszedł do stanowiska przewodniczącego rady okręgu Angus.
W 1998 wygrał wybory uzupełniające do Parlamentu Europejskiego przy obowiązującej wówczas w Wielkiej Brytanii ordynacji większościowej w eurowyborach. W 1999, 2004, 2009 i 2014 skutecznie ubiegał się o reelekcję z ramienia Szkockiej Partii Narodowej. Przystąpił do frakcji zielonych i regionalistów, zasiadł m.in. w Komisji Rybołówstwa.

</doc>
<doc id="1720980" url="https://pl.wikipedia.org/wiki?curid=1720980" title="Chandler Canterbury">
Chandler Canterbury

Chandler Canterbury (ur. 15 grudnia 1998) – amerykański aktor filmowy.
Urodził się w Houston w Teksasie, gdzie obecnie mieszka. Rozpoczął swoją karierę w Hollywood w 2007 roku rolą w filmie "Balls Out. Gary the Tennis Coach". Znany jest najbardziej z roli młodego Benjamina Buttona w melodramacie Davida Finchera "Ciekawy przypadek Benjamina Buttona". W filmie występuje obok takich gwiazd jak Brad Pitt, czy Cate Blanchett. Wystąpił także w filmie Zapowiedź, gdzie grał Caleba, syna głównego bohatera, profesora Johna Koestlera (w tej roli Nicolas Cage). Pojawił się również w filmie "Powder Blue" u boku Jessiki Biel, Raya Liotty i Foresta Whitakera. Wystąpił też z Christiną Ricci i Liamem Neesonem w thrillerze "After.Life" oraz z Jude Lawem i Forestem Whitakerem w "Repossession Mambo".
W 2008 roku otrzymał Nagrodę Młodych Artystów w kategorii " Najlepszy występ w serialu telewizyjnym – Gościnnie Występujący Młody Aktor". Dostał ją dzięki występowi w odcinku serialu sieci CBS – "Zabójcze umysły".

</doc>
<doc id="1720981" url="https://pl.wikipedia.org/wiki?curid=1720981" title="Świątynia Niebios">
Świątynia Niebios



</doc>
<doc id="1720983" url="https://pl.wikipedia.org/wiki?curid=1720983" title="Zalew Żurski">
Zalew Żurski



</doc>
<doc id="1720985" url="https://pl.wikipedia.org/wiki?curid=1720985" title="Jan Kowalkowski">
Jan Kowalkowski

Jan "Halszka" Kowalkowski (ur. 1921 zm. 1967) – porucznik, dowódca grupy dywersyjnej AK „Żelbet”, organizator i uczestnik szeregu udanych akcji na terenie Krakowa. Odznaczony został m.in. Krzyżem Walecznych i Orderem Virtuti Militari. Pochowany na Cmentarzu Podgórskim (kwatera XXI-zach.-29). Jego pseudonimem nazwano ulicę w Krakowie na Kurdwanowie (od ulicy Witosa do Stojałowskiego)
Linki zewnętrzne.
Informacje o Kowalkowskim

</doc>
<doc id="1720986" url="https://pl.wikipedia.org/wiki?curid=1720986" title="Othmar Karas">
Othmar Karas

Othmar Karas (ur. 24 grudnia 1957 w Ybbs) – austriacki polityk, z wykształcenia filozof, poseł do Parlamentu Europejskiego V, VI, VII, VIII i IX kadencji.
Życiorys.
W 1996 uzyskał magisterium z filozofii. Rok później ukończył studia ekonomiczne na Universität St. Gallen.
W latach 80. i 90. pracował w branży bankowej i ubezpieczeniowej, zajmując stanowiska kierownicze. W okresie 1976–1979 przewodniczył organizacji młodzieżowej Union Höherer Schüler, w latach 1980–1990 był pierwszym wiceprzewodniczącym zrzeszenia organizacji młodzieżowych Österreichischer Bundesjugendring. Od 1981 do 1990 kierował jednocześnie młodzieżówką Austriackiej Partii Ludowej.
W tym samym czasie wchodził także w skład władz krajowych ÖVP, w drugiej połowie lat 90. był sekretarzem generalnym tej partii. W latach 1980–1990 sprawował mandat posła do Rady Narodowej XVI i XVII kadencji. W 1995 został członkiem prezydium Europejskiej Partii Ludowej. Zaangażował się też w działalność krajowych organizacji humanitarnych, a także Österreichischer Arbeiter- und Angestelltenbund, organizacji pracowniczej działającej przy ÖVP.
W 1999, 2004, 2009, 2014 i 2019 był wybierany do Parlamentu Europejskiego. Objął m.in. funkcję wiceprzewodniczącego grupy chadeckiej.
Życie prywatne.
Żonaty z Christą Karas-Waldheim, córką Kurta Waldheima.

</doc>
<doc id="1720987" url="https://pl.wikipedia.org/wiki?curid=1720987" title="Torre del Gran San Pietro">
Torre del Gran San Pietro

Torre del Gran San Pietro (inne nazwy: Gran Peirro lub Grande Pietra) – szczyt w Alpach Graickich, części Alp Zachodnich. Leży w północnych Włoszech w regionie Dolina Aosty. Należy do Masywu Gran Paradiso. Szczyt można zdobyć ze schroniska Rifugio Vittorio Sella (2584 m). Szczyt otaczają lodowce: lodowiec Money na zachodzie, lodowiec Teleccio na południu oraz lodowiec Valeille na wschodzie.
Pierwszego wejścia dokonali M. Barretti, A. Gorret i J.P. Carrel w 1865 r.

</doc>
<doc id="1720989" url="https://pl.wikipedia.org/wiki?curid=1720989" title="Neohaematopinus griseicolus">
Neohaematopinus griseicolus

Neohaematopinus griseicolus – gatunek wszy z rodziny Polyplacidae. Powoduje wszawicę. Pasożytuje na gryzoniach z rodziny wiewiórkowatych takich jak: "Sciurus griseus".
U samców pierwszy segment anteny dłuższy niż u samic. Wszy te mają ciało silnie spłaszczone grzbietowo-brzusznie. Samica składa jaja zwane gnidami, które są mocowane specjalnym "cementem" u nasady włosa. Rozwój osobniczy trwa po wykluciu się z jaja około 14 dni. Występuje na terenie Ameryki Północnej w USA.

</doc>
<doc id="1720991" url="https://pl.wikipedia.org/wiki?curid=1720991" title="Lista kolorów w języku polskim">
Lista kolorów w języku polskim



</doc>
<doc id="1720992" url="https://pl.wikipedia.org/wiki?curid=1720992" title="Zbiornik Włocławski">
Zbiornik Włocławski



</doc>
<doc id="1720994" url="https://pl.wikipedia.org/wiki?curid=1720994" title="Tina Thörner">
Tina Thörner

Maria Christina „Tina” Thörner (ur. 24 lutego 1966 w Säffle) – szwedzka pilotka rajdowa. Dwukrotna zdobywczyni Pucharu Świata FIA w rajdach terenowych (2008 i 2009). Zajęła również drugie (2006) i trzecie miejsce (1999) podczas Rajdu Dakar. 
Kariera.
Do sportów motorowych weszła już w 1985 jako dziewiętnastolatka, startując w Rajdowych Mistrzostwach Świata (WRC) i Rajdowych Mistrzostwach Europy (ERC) jako pilotka Susanne Kottulinsky (1985–1987), a następnie Louise Aitken-Walker (1990–1992). W latach 1993–1995 pilotowała niemiecką zawodniczkę Isolde Holderied, a w latach 1996–1998 niemieckiego kierowcę Uwe Nittela. 
W 1999 zajęła trzecie miejsce w Rajdzie Dakar 1999 w kategorii samochodów (Mitsubishi Pajero) wraz z niemiecką zawodniczką Juttą Kleinschmidt. 
W sezonie 2002 była pilotką Kennetha Erikssona, z którym startowała przez cały sezon w serii WRC, w klasie A8 - jednak bez sukcesów. 
W 2006 zajęła drugie miejsce w Rajdzie Dakar 2006 pilotując Giniela de Villiers (Volkswagen Touareg). W 2009 podczas Rajdu Dakar była pilotką katarskiego kierowcy Nasira al-Atijja, (z którym nie ukończyła wyścigu, powodem było wykluczenie zawodnika z rajdu za opuszczenie kilku obligatoryjnych punktów kontroli na trasie szóstego etapu rajdu) - W tym samym roku wraz z francuskim kierowcą Guerlain Chicheritem zdobyła Puchar Świata FIA w rajdach terenowych - rok wcześniej zdobyła ten sam puchar świata z Nasirem al-Atijja.
W 2011 wzięła udział w szóstym sezonie programu rozrywkowego "Let’s Dance 2011", będącego szwedzkim formatem programu "Strictly Come Dancing". Thörner tańczyła w parze z łyżwiarzem figurowym Tobiasem Karlssonem - odpadli w dziesiątym tygodniu rywalizacji zajmując ostatecznie trzecie miejsce w programie. Pojawiła się również w dwóch odcinkach szwedzkiego reality show "Intresseklubben" - od 2012 nieregularnie występuje w szwedzkich programach reality show. 

</doc>
<doc id="1720995" url="https://pl.wikipedia.org/wiki?curid=1720995" title="Neohaematopinus sciurinus griseicolus">
Neohaematopinus sciurinus griseicolus



</doc>
<doc id="1720998" url="https://pl.wikipedia.org/wiki?curid=1720998" title="Byłgarsko nacionałno radio">
Byłgarsko nacionałno radio

Byłgarsko nacionałno radio (), w skrócie BNR – bułgarski publiczny nadawca radiowy, istniejący od 1930 roku. Produkuje dwa kanały o zasięgu ogólnokrajowym: informacyjne "Horizon" oraz "Hristo Botew". W skład BNR wchodzi również siedem rozgłośni regionalnych, nadawanych z ośrodków w Płowdiwie, Warnie, Szumeniu, Starej Zagorze, Błagojewgradzie, Sofii i Widiniu. Do firmy należy również "Radio Bułgaria", adresowane do publiczności zagranicznej i nadające programy w 11 językach.
Od 1993 BNR – podobnie jak Byłgarska nacionałna telewizija (BNT) – należy do Europejskiej Unii Nadawców.

</doc>
<doc id="1721000" url="https://pl.wikipedia.org/wiki?curid=1721000" title="Richard Seeber">
Richard Seeber

Richard Seeber (ur. 15 stycznia 1962 w Innsbrucku) – austriacki prawnik i polityk, poseł do Parlamentu Europejskiego VI i VII kadencji.
Życiorys.
Absolwent prawa (1984) i ekonomii (1988) na Uniwersytecie Leopolda i Franciszka w Innsbrucku. Praktykował jako prawnik, był też etatowym pracownikiem Izby Gospodarczej Tyrolu (w latach 1991–1995), następnie przez dziewięć lat zajmował stanowisko dyrektora przedstawicielstwa Tyrolu przy Unii Europejskiej w Brukseli.
W 2004 z listy Austriackiej Partii Ludowej został wybrany do Parlamentu Europejskiego. W VI kadencji PE przystąpił do grupy Europejskiej Partii Ludowej i Europejskich Demokratów, pracował m.in. w Komisji Petycji. W 2009 skutecznie ubiegał się o reelekcję.

</doc>
<doc id="1721001" url="https://pl.wikipedia.org/wiki?curid=1721001" title="Zbiornik Sromowski">
Zbiornik Sromowski



</doc>
<doc id="1721002" url="https://pl.wikipedia.org/wiki?curid=1721002" title="Pinus rotundata">
Pinus rotundata



</doc>
<doc id="1721003" url="https://pl.wikipedia.org/wiki?curid=1721003" title="Igloolik">
Igloolik

Igloolik - innuicka wioska w Nunavut w północnej Kanadzie. Chociaż znajduje się na niewielkiej wyspie o tej samej nazwie, często bywa lokalizowana na Półwyspie Melville’a, z którą sąsiaduje. Liczy 1400 mieszkańców.
Nazwa "Igloolik" oznacza w inuktitut tyle co „tutaj jest igloo”.
Merem Igloolik jest Lucassie Ivalu.
Historia.
Wykopaliska na Półwyspie Melville’a pokazały, iż te tereny były zamieszkane już w 2000 p.n.e. Pierwsi Europejczycy dotarli tutaj w 1822. Brytyjskimi statkami dowodził kapitan William Edward Parry. W 1867 i 1868 wyspę odwiedził amerykański podróżnik Charles Francis Hall.
W latach 30. XX wieku założona została w wiosce misja Kościoła rzymskokatolickiego (obecnie 45% mieszkańców to katolicy). W wiosce działa centrum badawcze zajmujące się dokumentacją tradycji i technologii kultury innuickiej. Prowadzone są również badania nad ruchami górotwórczymi i klimatem.

</doc>
<doc id="1721005" url="https://pl.wikipedia.org/wiki?curid=1721005" title="Luksemburscy posłowie do Parlamentu Europejskiego 2009–2014">
Luksemburscy posłowie do Parlamentu Europejskiego 2009–2014

Luksemburscy posłowie VII kadencji do Parlamentu Europejskiego zostali wybrani w wyborach przeprowadzonych 7 czerwca 2009.

</doc>
<doc id="1721006" url="https://pl.wikipedia.org/wiki?curid=1721006" title="Punta Nera">
Punta Nera

Punta Nera lub Punta Nera de la Grivola – szczyt w Alpach Graickich, części Alp Zachodnich. Leży w północnych Włoszech w regionie Dolina Aosty. Należy do Masywu Gran Paradiso. Szczyt można zdobyć ze schroniska Rifugio Vittorio Sella (2584 m). 

</doc>
<doc id="1721007" url="https://pl.wikipedia.org/wiki?curid=1721007" title="Zbiornik Czerniański">
Zbiornik Czerniański



</doc>
<doc id="1721008" url="https://pl.wikipedia.org/wiki?curid=1721008" title="Bairbre de Brún">
Bairbre de Brún

Bairbre de Brún (ur. 10 stycznia 1954 w Dublinie) – północnoirlandzka polityk, członkini Sinn Féin, od 2004 do 2012 posłanka do Parlamentu Europejskiego dwóch kadencji.
Życiorys.
Ukończyła studia pedagogiczne. Pracowała jako nauczycielka i pracownik społeczny. W latach 1998–2004 była posłem do Zgromadzenia Irlandii Północnej. W latach 1999–2000 i 2000–2002 pełniła funkcję ministra zdrowia, polityki społecznej i bezpieczeństwa publicznego Irlandii Północnej.
W wyborach w 2004 uzyskała mandat posłanki do Parlamentu Europejskiego. W 2009 z powodzeniem ubiegała się o reelekcję. Należała do frakcji GUE/NGL, Komisji Ochrony Środowiska Naturalnego, Zdrowia Publicznego i Bezpieczeństwa Żywności oraz Komisji Petycji. Mandat złożyła w 2012.

</doc>
<doc id="1721010" url="https://pl.wikipedia.org/wiki?curid=1721010" title="The Godzilla Power Hour">
The Godzilla Power Hour



</doc>
<doc id="1721011" url="https://pl.wikipedia.org/wiki?curid=1721011" title="Roccia Viva">
Roccia Viva

Roccia Viva – szczyt w Alpach Graickich, części Alp Zachodnich. Leży w północnych Włoszech na granicy regionów Dolina Aosty i Piemont. Należy do Masywu Gran Paradiso. Szczyt można zdobyć ze schronisk Bivacco Alessandro Martinotti (2588m) i Bivacco Stefano Borghi (2686m). Szczyt przykrywa od południowej strony lodowiec Roccia Viva.
Pierwszego wejścia dokonali A.E.Martelli, J.J.Maquignaz i S.Meynet 5 lipca 1874 r.

</doc>
<doc id="1721012" url="https://pl.wikipedia.org/wiki?curid=1721012" title="Władysław Uziembło">
Władysław Uziembło

Władysław Uziembło, ps. "Juliusz", "August" (ur. 3 maja 1887 w Pokrowskoje, zm. 3 grudnia 1980 w Warszawie) – działacz socjalistyczny i samorządowy, wiceprezydent Lublina, Radomia i Piotrkowa Trybunalskiego, poseł na Sejm I kadencji w II RP. Brat Adama, działacza PPS i dziennikarza. 
Życiorys.
Urodził się w Rosji, gdzie na zesłaniu przebywał jego ojciec socjalista Tomasz Józef Uziembło. W 1900 wraz z matką przybył do Lwowa, gdzie w 1906 ukończył średnią szkołę przemysłową. Od 1902 był członkiem szkolnych kółek „Promienistych”.
Od 1906 członek Polskiej Partii Socjalistycznej. Pracował jako ślusarz i jednocześnie prowadził konspiracyjną drukarnię PPS w Warszawie. Ścigany przez Ochranę zbiegł do Galicji. W 1912 wyjechał do Rosji i został zatrudniony w Moskwie przy budowie urządzeń elektrycznych. Był więziony za działalność polityczną (1915–1916). W 1917 w Charkowie wraz z Zygmuntem Zarembą znalazł się wśród założycieli Zjednoczenia Socjalistycznego Polskiego.
Od 1918 przeniósł się do Lublina. W listopadzie 1918 uczestniczył w pracach Tymczasowego Rządu Ludowego Republiki Polskiej w Lublinie.
5 listopada 1918 został członkiem, a następnie przewodniczącym Rady Delegatów Robotniczych w Lublinie.
23 lutego 1919 został wybrany radnym miejskim z listy PPS, a 20 marca 1919 Rada Miejska wybrała go na wiceprezydenta Lublina. W latach 1919–1923 był przewodniczącym Okręgowego Komitetu Robotniczego PPS w Lublinie oraz delegatem na Kongres Zjednoczeniowy PPS w Krakowie w kwietniu 1919. Od 1919 do 1939 był członkiem Rady Naczelnej PPS.
W 1922 został wybrany posłem na Sejm z listy PPS. Na polecenie władz centralnych PPS w 1923 zrzekł się stanowiska wiceprezydenta Lublina i podjął pracę w sejmowej Komisji Administracyjnej, rozpatrującej projekty uchwał dotyczących ustroju samorządu terytorialnego. Należał do Komisji Odbudowy Kraju i Komisji Specjalnej do Badania Więzień.
Od 1927 do 1930 był wiceprezydentem Radomia, zaś od 1930 do 1935 był kolejno zatrudniony w Magistracie Łodzi, w Warszawskiej Spółdzielni Mieszkaniowej i w budownictwie mieszkaniowym w Gdyni. W okresie 1935–1939 pełnił funkcję wiceprezydenta Piotrkowa Trybunalskiego.
Członek zarządu Związku Miast Polskich w 1932 roku.
Podczas okupacji (1939–1944) kierował laboratorium mikrofotografii PPS-WRN i placówką AK „Czarownica”, zajmującą się utrzymywaniem łączności z Londynem. Przejściowo pełnił również funkcję zastępcy Okręgowego Delegata Rządu w Łodzi.
Po wojnie działał w „lubelskiej” PPS. Zawodowo pracował m.in. w Ministerstwie Przemysłu Budowlanego oraz w przedsiębiorstwie budowlanym w Jeleniej Górze. W 1957 przeszedł na emeryturę. Pochowany na cmentarzu Powązki Wojskowe w Warszawie (kwatera C35-10-8).

</doc>
<doc id="1721013" url="https://pl.wikipedia.org/wiki?curid=1721013" title="Astrid Lulling">
Astrid Lulling

Astrid Lulling (ur. 11 czerwca 1929 w Schifflange) – luksemburska polityk, wieloletnia posłanka do Parlamentu Europejskiego.
Życiorys.
W 1955 ukończyła studia z ekonomii politycznej na Uniwersytecie w Saarbrücken. Pracowała jako sekretarz redakcji „Letzebuerger Arbechter-Verband” (od 1949 do 1963), współpracowała z biurem kontaktowym luksemburskich związkowców przy Europejskiej Wspólnocie Węgla i Stali. W latach 60. w Brukseli pełniła funkcję sekretarza generalnego związków zawodowych skupiających pracowników sektora rolnego i przemysłu spożywczego.
Karierę polityczną zaczynała w lewicowej Luksemburskiej Socjalistycznej Partii Robotniczej. W latach 1963–1971 stała na czele frakcji kobiet tego ugrupowania. Przeszła następnie do Partii Socjaldemokratycznej, a po rozwiązaniu PSD (w 1984) wstąpiła do centroprawicowej Chrześcijańsko-Społecznej Partii Ludowej.
Przez trzydzieści (od 1970 do 2000) lat była radną Schifflange, przez piętnaście (od 1970 od 1985) burmistrzem tej miejscowości. W latach 70. i 80. zasiadała w luksemburskiej Izbie Deputowanych. Była przewodniczącą frakcji parlamentarnej PSD, a także członkiem prezydium Izby Deputowanych.
Mandat deputowanej do Parlamentu Europejskiego po raz pierwszy sprawowała w okresie 1965–1974. Później do 1982 wchodziła w skład działającego przy Komisji Europejskiej komitetu doradczego ds. konsumentów. Ponownie do Europarlamentu została wybrana w wyborach powszechnych w 1989. Od tego czasu skutecznie ubiegała się o reelekcję w 1994, 1999 (mandat objęła kilka miesięcy po rozpoczęciu V kadencji), 2004 i 2009.
Odznaczona m.in. Krzyżem Komandorskim Orderu Zasługi Republiki Włoskiej i Krzyżem Oficerskim Orderu Zasługi Wielkiego Księstwa Luksemburskiego.

</doc>
<doc id="1721014" url="https://pl.wikipedia.org/wiki?curid=1721014" title="Testa della Tribolazione">
Testa della Tribolazione

Testa della Tribolazione – szczyt w Alpach Graickich, części Alp Zachodnich. Leży w północnych Włoszech na granicy regionów Dolina Aosty i Piemont. Należy do Masywu Gran Paradiso. Szczyt można zdobyć ze schronisk Bivacchi Carlo Pol (3183m) lub M. Gérard - E. Grappein (3200m). Szczyt przykrywają lodowce Noaschetta na południu oraz Tribolazione na północy.
Pierwszego wejścia dokonali W.A.B. Coolidge, G. Yeld, C. Almer, S. Henry i J. Jeantet 11 sierpnia 1885 r.

</doc>
<doc id="1721017" url="https://pl.wikipedia.org/wiki?curid=1721017" title="LDN 1773">
LDN 1773



</doc>
<doc id="1721018" url="https://pl.wikipedia.org/wiki?curid=1721018" title="Historia Gdyni">
Historia Gdyni

Historia Gdyni – dzieje miasta od czasów osadnictwa do czasów współczesnych.
Średniowiecze: między własnością cysterską a rycerską.
Początki Gdyni nie są znane. Po raz pierwszy została wspomniana w dokumencie biskupa włocławskiego Wolimira z 1253 r.; rozstrzygał on spór terytorialny między proboszczami w Rumi i Oksywiu. Pod nazwą "Gdina" wieś została wymieniona jako wchodząca w skład parafii oksywskiej; żadnych innych informacji o wsi dokument nie podawał. Oksywie było pierwszą miejscowością wchodzącą w XXI w. w skład Gdyni kiedykolwiek wymienioną w dokumentach; w roku 1209 książę Mściwój I przekazał Oksywie – wymienione pod nazwą „Oxhoft” – zakonowi norbertanek w Żukowie.
Kwestia feudalnej podległości wsi w okresie średniowiecznym jest niejasna. Według niektórych źródeł w połowie XIII wieku wieś Gdynia i położone na południe od niej miejscowości wchodzące obecnie w skład miasta były własnością klasztoru cystersów z Oliwy, a w ciągu następnego stulecia na podstawie nieznanego mechanizmu jej właścicielem został bogaty pomorski szlachcic, Jan z Różęcina (dziś Rusocin), wnuk kasztelana puckiego Wojsława z Różęcina. Inni autorzy uważają natomiast, że Gdynia pierwotnie była własnością książęcą, przekazaną na przełomie XIII i XIV wieku Rusocińskim; od tego czasu pozostawała przez około 100 lat rodową własnością rycerską, aż odziedziczył ją kolejny przedstawicielem rodu Rusocińskich, właśnie Jan z Różęcina.
W roku 1365 Gdynia otrzymała z rąk wielkiego mistrza Winricha von Kniprode (od roku 1308 Pomorze należało do Zakonu) przywilej lokacyjny na prawie chełmińskim. Władzę lokalną sprawowali dwaj sołtysi, zobowiązani do lekkozbrojnej służby konnej, wszyscy gburzy obciążeni byli podatkiem i rentą produktową na rzecz dworu, a prawo połowu w morzu również uwarunkowane było uiszczeniem opłaty. W latach 80. XIV wieku Jan z Różęcina za zgodą administracji krzyżackiej ufundował w lasach kaszubskich klasztor, do którego sprowadził zakon kartuzów; z czasem w miejscu tym powstaną Kartuzy. W roku 1382 Jan dokonał kolejnej donacji i przekazał Gdynię sprowadzonym kartuzom. Przynależne wsi tereny liczyły wówczas wraz z nieużytkami ok. 680 ha.
Okres nowożytny: pod rządami kartuzów.
Od schyłku XIV wieku do schyłku XVIII wieku przez kolejne 400 lat Gdynia była własnością klasztorną należącą do kartuskich kartuzów; wieś płaciła im coroczny czynsz, inne opłaty oraz zobowiązana była do szarwarków. Powrót w granice Polski po roku 1466 nie zmienił sytuacji. Z przeprowadzanych sporadycznie przez kartuzów inwentarzy wynika, że przez kolejne stulecia również wielkość Gdyni zbytnio się nie zmieniała: pojedyncze spisy z wieków XVI, XVII i XVIII wykazują liczbę 7-8 gburów i podobną licznę zagrodników (prawdopodobnie ok. 100-120 mieszkańców razem). Wcześniejsze opracowania twierdziły, że kartuzi sprowadzali niemieckich osadników oraz że sposród nich mianowali zwykle sołtysa, ale późniejsze prace nie powtarzają tej tezy. Od połowy XVII wieku do upadku Rzeczypospolitej sołectwo należało do kolejnych przedstawicieli rodziny Blumhoffów.
Od średniowiecza istniały we wsi karczmy; sołtys był zwykle karczmarzem. Potem kartuzi wybudowali we wsi również własną gospodę oraz cegielnię, którą wydzierżawili; funkcjonowała ona jednak stosunkowo krótko. Powiększyli też obszar Gdyni przez dodanie do areału wiejskiego obszaru sąsiednich łąk. Do istniejącego przysiółka Grabówek włączono 6 włók (ok. 100 ha) lasu na potrzeby opałowe i budowlane. Na tzw. Gdyńskich Górkach (dzisiejsza Kamienna Góra) funkcjonował folwark klasztorny, a na wzniesieniach na południe od wsi klasztor założył sad. Również sąsiednie tereny wiejskie, które później wejdą w skład miasta Gdynia, należały w większości do instytucji kościelnych.
W 1634 r. hetman Stanisław Koniecpolski, a następnie inżynier wojskowy Jan Pleitner zaproponowali królowi Władysławowi IV budowę przy Gdyni portu wojennego; planu tego nie zrealizowano. Najtragiczniejszym do tej pory epizodem w historii wsi były toczone w roku 1734 walki między stronnikami Stanisława Leszczyńskiego i Augusta III Sasa. Podczas kampanii przeciw Gdańskowi, gdzie schronił się Leszczyński, oddziały rosyjskie spaliły niemal wszystkie domy w Gdyni: sołectwo, 7 zagród gburskich, 5 zagrodniczych i 8 innych budynków, które odbudowywano potem w trudnych warunkach zimowych. Kartuzi na 3 lata zwolnili wieś z jakichkolwiek czynszów, kontrybucji i szarwarków. W kolejnych latach zanotowano we wsi wyraźny spadek populacji.
Wiek XIX: panowanie pruskie.
Prusy zajęły Pomorze i Gdynię w ramach I rozbioru Polski w roku 1772. Niemal natychmiast po ustanowieniu własnej administracji specjalnym edyktem dokonano wywłaszczenia kartuzów, a Gdynia stała się domeną kamery królewskiej. Przeprowadzony wówczas pierwszy urzędowy spis wykazał 71 mieszkańców i 7 łanów (ok. 126 ha) ziemi uprawnej. Kolejne spisy z lat 80. XVIII wieku wykazały 154 mieszkańców (w tym 152 katolików) mieszkających w 21 domach. Przyczyna podwojenia się liczby mieszkańców w ciągu 10–15 lat jest nieznana.
Pierwsze dekady XIX wieku przyniosły znaczne zmiany agrarne. Z terenu wsi wyłączono były folwark klasztorny, który stał się dziedziczną dzierżawą ; sprzedawany, z czasem przechodził on w kolejne ręce. Zlikwidowano większość wspólnych terenów wiejskich (głównie łąki, pastwiska, torfowiska) i podzielono je między chłopów, którzy w ramach tzw. pruskiej drogi do kapitalizmu zaczęli stopniowo przejmować prawo własności do gospodarstw i gruntów. Sołectwo było dziedziczne i od końca XVIII wieku należało do rodziny Kurrów. Od lat 20. XIX wieku z Gdańska przez skraj Gdyni prowadziła na północ rządowa droga bita. W 3. dekadzie stulecia ludność wsi liczyła ok. 200 osób. W połowie XIX wieku całkowicie zanikły już resztki instytucji postfeudalnych i rolnictwo gdyńskie funkcjonowało na zasadach gospodarki towarowo-pieniężnej.
W roku 1870 w sąsiedztwie zachodniego krańca wsi zbudowano linię kolejową, łączącą Gdańsk ze Szczecinem. Oficjalny akt oddania linii do użytku miał miejsce 1 września tego roku. W Gdyni nie było wtenczas jeszcze przystanku. Pierwszą gdyńską stację kolejową wybudowano w 1894 r. w postaci parterowego budynku z czerwonej cegły. Cztery lata później powstało połączenie kolejowe Gdyni z Puckiem.
Na przełomie dekad władze pruskie dokonały reformy administracyjnej tworząc gminę wiejską () Gdynia; w jej skład oprócz wsi Gdynia weszły sąsiednie przysiółki i kolonie, jak Grabówek (na północny zachód) i Świętojańskie (na południe). Landgemeinde Gdingen weszła w skład wójtostwa (Amt-Bezirk) Chylonia, które z kolei podlegało powiatowi (Kreis) w Wejherowie (po roku 1884 krótko powiatowi w Pucku); ten był częścią rejencji (Regierunsbezirk) Gdańsk, a ta wchodziła w skład prowincji (Provinz) Prusy Zachodnie. Cała gdyńska gmina wiejska liczyła wtedy wg urzędowych spisów 1 174 mieszkańców. W roku 1894 we wsi powstał przystanek kolejowy.
Początek XX wieku: "Ostseebad Gdingen" czy "boża zatoczka".
Spis z roku 1905 wykazał w gminie wiejskiej Gdynia 1 229 mieszkańców (68% katolików i 32% ewangelików); sama wieś liczyła 895 mieszkańców i 101 domów. Struktura zawodowa jest nieznana i nie wiadomo, jaki odsetek utrzymywał się głównie z rybołówstwa. Prawdopodobnie sporą grupę stanowili pracownicy lokalnych zakładów przemysłowych (2-3 cegielnie, tartaki, wapiennik, młyn) i warsztatów (szkutniczych, kowalskich). Pracę dawała kolej oraz usługi (trzy karczmy, rzeźnia, transport). Znaczącą rolę zaczynał też odgrywać rosnący sektor usług turystycznych. Nie wiadomo, jaka część mieszkańców utrzymywała się głównie z rolnictwa; niektórzy twierdzą, że większość. Kilku gospodarzy bliższych było statusu ziemian raczej niż chłopów. We wsi funkcjonowały sklepy, dwie szkoły (katolicka i ewangelicka) oraz placówka pocztowa (w szkole), nie było natomiast posterunku policji (najbliższy był w Chyloni) ani kościoła (parafia od stuleci znajdowała się na Oksywiu). Mimo że była od nich większa, przez mieszkańców sąsiednich wsi Gdynia uważana była za wieś biedną, o jej mieszkańcach wyrażano się lekceważąco.
W pierwszych dwu dekadach XX wieku latem wieś zaczęła nabierać charakteru wypoczynkowego; rocznie do Gdyni przyjeżdżało ok. 500 gości. W roku 1904 nowo powstałe Ostseebad-Genosenschaft Gdingen zbudowało obszerny Kurhaus. Do niego od przystanku kolejowego poprowadzono drugą po krętej Altdorferstrasse ulicę, biegnącą prosto przez łąki Kurhausallee. Przy niej i w okolicach powstało kilka willi letniskowych, wybudowanych przez członków gdańskiej lub sopockiej burżuazji. Niektórzy miejscowi zaczęli też przerabiać swoje domy, dobudowując piętra i letnie werandy. W roku 1906 gmina zbudowała na plaży drewniane łazienki kąpielowe. Do rybackiego pomostu zaczęły przybijać statki wycieczkowe z Gdańska. Bryczki wiozące letników z Sopotu rzadko odwiedzały Gdynię; najczęściej docierały tylko do folwarku Adlerhorst/Orłowo, gdzie od połowy XIX wieku funkcjonował prywatny dom kuracyjny. W latach 1910. w Gdyni odpoczywali m.in. Nowaczyński, Sieroszewski i Nowowiejski, a relacje prasowe letników ukazywały się w prasie wszystkich trzech zaborów. W polskich relacjach upowszechniło się określenie „boża zatoczka”. Pojawiły się pierwsze niemieckie pocztówki z Gdynią.
Stosunki narodowościowe w dobie Wielkiej Wojny.
Struktura narodowościowa Gdyni w początkach XX wieku jest nieznana. Pruskie statystyki szkolne rozróżniały między dziećmi niemieckimi, polskimi i kaszubskimi oraz wykazywały miażdżącą większość tych ostatnich przy minimalnym odsetku dzieci polskich. Ze spisów ludnościowych wynika, że 68% mieszkańców stanowili katolicy, co przez większość historyków i publicystów polskich traktowane jest jako pozostawanie w kręgu kultury polskiej. Pruskie mapy wykazywały w całym pasie przybrzeżnym od Gdańska do Rewy przewagę ludności niemieckojęzycznej. Polscy letnicy wskazywali na polski charakter wsi i pisali, że gdyńscy Kaszubi choć mówią specyficzną gwarą to śpiewają te same pieśni religijne co wszędzie na ziemiach polskich. Niektórzy podkreślali jednak brak wyraźnej tożsamości narodowej.
W tym czasie istniały w Gdyni ślady napięć na tle narodowym. Gdy w funkcjonującym od roku 1910 domu zakonnym sióstr szarytek posługę pełnił ks. Ludwik Rybka, zaniepokojone tonem jego homilii władze rejencji zażądały od biskupa chełmińskiego usunięcia sióstr; pozwolono im zostać dzięki petycji Gdynian do Berlina. Istnieje teoria, że ponawiane prośby dotyczące budowy przystani rybackiej były przez dziesięciolecia ignorowane z przyczyn politycznych. Zgodnie z nią, władze budowały infrastrukturę jedynie na terenach z przeważającą napływową ludnością niemiecką. Ostatecznie krótki prymitywny pirs zbudowano w roku 1906. Niektórzy twierdzą, że w związku z tym Niemcy dążyli do nadania wiosce charakteru rybackiego, a Polacy letniskowego.
Nie wiadomo, ilu mieszkańców Gdyni poległo w niemieckich mundurach na frontach Wielkiej Wojny; w mniejszej sąsiedniej wsi Chylonia zginęło co najmniej 40 mężczyzn. Do początków roku 1920 Gdynia pozostawała częścią Niemiec i w roku 1919 przeprowadzono na jej terenie wybory do Reichstagu oraz wybory prezydenta Niemiec; bliższe szczegóły nie są znane. Nic nie wiadomo o aktywności politycznej Gdynian w tym okresie, choć dom Jana Radtke funkcjonował jako ośrodek polskiej działalności kulturalnej. We wrześniu 1919, a więc jeszcze kiedy Gdynia należała do Niemiec, Radtke zastąpił na stanowisku wójta Niemca Aarona Jansena. Skala ewentualnego exodusu gdyńskich Niemców po roku 1920 jest nieznana.
Wcielenie Gdyni i okolic do II Rzeczypospolitej.
Na mocy postanowień Traktatu Wersalskiego Gdynia znalazła się w II Rzeczypospolitej; wojsko polskie zajęło wieś w początkach lutego 1920. Choć na miejsce oficjalnych „zaślubin Polski z morzem” wybrano Puck, na skalę lokalną i bez pompy prawdopodobnie dzień wcześniej podobna ceremonia odbyła się w Gdyni. Po inkorporacji administracyjnej Gdynia miała ustrój gminy wiejskiej i podobnie jak inne przyłączone później do miasta gminy należała do powiatu wejherowskiego; wyjątkiem były wsie na Kępie Oksywskiej, które należały do powiatu puckiego. Oba powiaty znalazły się w województwie pomorskim ze stolicą w Toruniu.
W chwili wcielenia do Polski Gdynia była największą ze wszystkich okolicznych wsi (1 229 mieszkańców wg ostatniego spisu pruskiego). Spośród tych, które potem weszły w skład miasta, a wtedy stanowiły odrębne gminy wiejskie, najludniejsze były Wielki Kack (949), Chylonia (905), Oksywie (720), Cisowa (548) i Kolibki (w skład których wchodziło Orłowo, 465). Charakter przysiółków lub osad folwarcznych miały Redłowo (281), Obłuże (228), Witomino (100), Chwarzno (76) i mniejsze osiedla. W pobliżu Gdyni znajdowały się dwa duże zespoły dworskie; rodziny w Małym Kacku oraz świeżo wykupiony z rąk niemieckiego właściciela przez Witolda Kukowskiego majątek Kolibki.
W roku 1920 tereny, które dzisiaj tworzą miasto Gdynia, były podzielone między 4 parafie katolickie: dwie średniowiecznie: Michała Archanioła na Oksywiu (obecne dzielnice Oksywie, Obłuże, Pogórze, Babie Doły, Śródmieście, Grabówek, Działki Leśne, Kamienna Góra, Wzgórze, Witomino, Redłowo, Chwarzno-Wiczlino) oraz św. Apostołów w Chwaszczynie (Dąbrowa), a także św. Wawrzyńca w Wielkim Kacku (od 1906, Karwiny, Wielki Kack, Mały Kack, Orłowo) i św. Mikołaja w Chyloni (od 1915, Chylonia, Cisowa, Pustki Cisowskie, Leszczynki). Cały ten teren obejmowała istniejąca od roku 1823 parafia ewangelicko-augsburska w Małym Kacku, gdzie wcześniej istniał luterański zbór i gdzie od XVI wieku sprowadzono z Niemiec rzemieślników.
Budowa portu wojennego.
Początkowo bazę przyszłej marynarki wojennej planowano ulokować w Gdańsku, a po utworzeniu Wolnego Miasta w Tczewie. Wroga postawa władz gdańskich podczas wojny polsko-bolszewickiej sprawiła, że w Ministerstwie Spraw Wojskowych zaczęto poszukiwać innego miejsca. Szef Departamentu Spraw Morskich Kazimierz Porębski w początkach maja 1920 polecił Tadeuszowi Wendzie przeprowadzenie oględzin polskiego wybrzeża w celu m.in. wyboru miejsca dla budowy portu wojennego. W tym czasie polska morska flota wojenna w zasadzie nie istniała. Spodziewano się jednak przybycia po modernizacji w Wielkiej Brytanii byłych niemieckich torpedowców, planowano też zakupić kolejne okręty.
Wenda 20 czerwca przedstawił swój raport. Przeanalizował 8 potencjalnych lokalizacji, po czym wskazał Gdynię jako wariant najlepszy: za jej atuty uznał dogodną linię brzegową, dużą głębokość wód zatoki, osłonięcie od wiatrów, kotwiczne dno na redzie, niezamarzający tor wodny, względne oddalenie od granic państwa, bliską linię kolejową i obfitość wody słodkiej w postaci potoku Chylonka. Jego wątpliwości dotyczyły natomiast głębokości torfowisk. Rekomendacja została przyjęta przez Departament, MSW i rząd, który w październiku 1920 podjął decyzję o budowie w Gdyni „Tymczasowego Portu Wojennego i Schroniska dla Rybaków”. Nikt wówczas nie myślał jeszcze o lokalizacji w Gdyni portu handlowego.
Prace rozpoczęły się w maju 1921 według planów, które przedstawił Wenda. Najpierw na przyszłe tereny portowe doprowadzono bocznicę kolejową. W latach 1921–1922 zbudowano 550-metrowy kamienno-drewniany pirs. Po przezwyciężeniu załamania finansowego projektu w roku 1922 istniał już prostopadły falochron i mniejszy pirs rybacki, pogłębiono też powstały w ten sposób basen do 7 metrów oraz zbudowano szereg budynków i urządzeń portowych. We wrześniu 1922, przy okazji kolejnych problemów z finansowaniem, sejm przyjął ustawę o budowie portu; po raz pierwszy wspomniała ona o „porcie użyteczności publicznej”, a więc potencjalnie również o porcie handlowym. Wiosną 1923 odbyło się uroczyste otwarcie; oprócz kutrów rybackich w basenie portowym cumowały torpedowce i kanonierki.
Ostatnie lata wsi Gdynia.
Przeprowadzony we wrześniu 1921 – a więc już 4 miesiące po rozpoczęciu prac budowlanych – spis ludności wykazał we wsi Gdynia 1 268 mieszkańców (1 179 katolików, 82 ewangelików i 7 osób „innych wyznań”) i 132 budynki mieszkalne. Tylko niewielki odsetek utrzymywał się z rybołówstwa: we wsi mieszkało 23 „rybaków” lub było 20 „rodzin rybackich”; z drugiej strony, zarejestrowano w Gdyni 49 „łodzi rybackich”. Od czasu rozpoczęcia budowy portu wieś zaczęła gwałtownie zmieniać swój charakter. Ponieważ większość z ok. 600 ludzi zatrudnionych przy budowie w roku 1922 stanowili przyjezdni, doszło do żywiołowych przemian demograficznych: wśród młodych mężczyzn zaczęli przeważać przybysze, a kobiety znalazły się w znacznej mniejszości. Dla przyjezdnych zbudowano prowizoryczne baraki mieszkaniowe, natychmiast rozwinął się sektor usług związanych z zakwaterowaniem, wyżywieniem, etc. Jako baza marynarki wojennej Gdynia stała się też miejscowością garnizonową, w której stacjonowało kilkuset marynarzy. Wieś w ciągu kilkunastu miesięcy przestała być miejscem, gdzie niemal wszyscy znają się nawzajem.
Drugim przeobrażającym wieś procesem był rozwój sektora rekreacyjno-letniskowego, ułatwiony przez zbudowanie w roku 1921 linii kolejowej, omijającej Gdańsk. 29 kwietnia 1923 roku wmurowano kamień węgielny w budowę dworca w Gdyni. Uroczysty akt odbył się w obecności prezydenta RP Stanisława Wojciechowskiego. W pierwszej połowie lat 20. powstało w Gdyni kilkadziesiąt willi wypoczynkowych, pensjonatów i hoteli, w roku 1923 otwarto pierwszy wielkokubaturowy budynek, hotel "Polska Riwiera", w roku 1925 zbudowano nowe łazienki kąpielowe i otwarto nowoczesny pawilon restauracyjno-widowiskowy, "Casino". W okresie letnim w Gdyni przebywało 3 500 letników, a obrazy pól łubinu, suszących się na tyczkach sieci i Kaszubek w chustach ustępowały obrazom dansingów, Warszawianek w strojach kąpielowych i wznoszących kurz automobili. Wzdłuż gruntowych ulic zaczęto budować drewniane chodniki, wśród pól wytyczano nowe ulice-drogi, a w roku 1924 odsłonięto pierwszy w ówczesnej Gdyni pomnik, honorujący Sienkiewicza; wakacje w Gdyni spędzali inni znani pisarze. Błyskawiczny wzrost cen gruntów spowodował, że wiele gdyńskich rodzin, przede wszystkim Skwierczów, w ciągu kilku lat wyrosło na finansowych potentatów. W roku 1924 konsekrowano przy ulicy Świętojańskiej nowy kościół, choć jeszcze przez kilka lat Gdynia należała do parafii oksywskiej.
Gdynia miastem.
Pod koniec roku 1922 rada gminna z wójtem Radtke na czele podjęła starania o przyznanie Gdyni statusu miasta, kontynuowane w roku 1923 przez kolejną radę. Początkowo korespondencję prowadzono z urzędem wojewódzkim w Toruniu, a w roku 1924 podniesiono kwestię u władz w Warszawie. Szczegóły są nieznane, wiadomo jednak, że „sprawa się przeciągała”; w połowie lat 20. XX wieku mająca już ponad 10 tysięcy mieszkańców wieś Gdynia była ludniejsza od większości miast województwa pomorskiego. Do nadania praw miejskich doszło w wyniku swoistego zamachu stanu: w maju 1925 rada gminna podjęła samowolną decyzję o przyjęciu ustroju miejskiego. Nowy wojewoda pomorski Stanisław Wachowiak sprzyjał tym planom; w październiku zorganizował w Toruniu zjazd ministrów i doprowadził do zmian administracyjnych: z powiatów wejherowskiego i puckiego wydzielono niezamieszkałe tereny portowe, które przyłączono do Gdyni. W styczniu 1926 do Gdyni przyłączono Oksywie; protesty jego władz, również przed NSA, pozostały bezskuteczne. Wreszcie 10 lutego 1926 Rada Ministrów wydała rozporządzenie, zgodnie z którym od 4 marca 1926 Gdynia otrzymywała status miasta na terenie powiatu wejherowskiego.
Ustrój miejski Gdyni przyjęto w oparciu o pruską ordynację miejską z roku 1853; jako przestarzała była nieadekwatna dla rozwijającego się miasta. W kwietniu 1926 wojewoda pomorski w uzgodnieniu z rządem mianował burmistrza komisarycznego, Augustyna Krauze. Spowodowało to z kolei protesty mieszkańców Gdyni i części prasy pomorskiej. Choć sam Krauze był Kaszubą z podgdyńskiego Pierwoszyna twierdzono, że komisaryczny charakter władz jest lekceważeniem miejscowych i formą realizacji obcych interesów. Ostatecznie rząd ustąpił i w listopadzie 1926 odbyły się normalne wybory do samorządu miejskiego. W grudniu nowi radni wybrali na burmistrza Krauzego; dotychczasowy wójt Jan Radtke został wybrany zastępcą burmistrza. W skład samorządu weszli mniej więcej po połowie gdyńscy Kaszubi i przybysze, którzy osiedlili się w Gdyni w początkach lat 20. Nowe miasto liczyło około 12 000 mieszkańców.
1921–1945.
W kwietniu 1923 roku nastąpiło otwarcie portu tymczasowego, a w sierpniu tego samego roku przypłynął do Gdyni pierwszy pełnomorski statek, SS Kentucky pod banderą francuską. Kolejne realizacje etapów budowy portu doprowadziły do powstania portów: towarowego, rybackiego i pasażerskiego oraz stoczni.
W 1929 roku wybuchła afera z budową gmachu Poczty Głównej. Pracami budowlanymi kierował Edward Ruszczewski, który podczas budowy dopuszczał się nadużyć finansowych i malwersacji. Raport NIK stwierdził później, że gmach przepłacono ponad dziesięciokrotnie. Kosztował tyle co Opera Paryska. Początkowy kosztorys opiewał na 1,6 mln zł, a faktyczny koszt wyniósł ponad 4,8 mln zł. Inż. Ruszczewski trafił do więzienia.
W 1930 roku uruchomiono pierwszą regularną linię pasażerską Gdynia–Nowy Jork.
W 1934 roku Gdynia stała się największym portem na Bałtyku pod względem wielkości przeładunków, a zarazem najnowocześniejszym portem w Europie. W maju 1936 roku miasto liczyło 83 tys. mieszkańców, w grudniu tego samego roku 102 tys., zaś w 1939 roku już 127 tys. Gwałtowny wzrost liczby mieszkańców spowodowany był napływem rąk do pracy z całego prawie kraju, a szczególnie z Pomorza. Pomimo rozwoju, w latach 30. około 30% ludności mieszkało w ok. 2,5 tys. prymitywnych bud i baraków, co opisał Melchior Wańkowicz w „Wiadomościach Literackich” w 1937 r.
Pięć dni przed wybuchem II wojny światowej na placu Grunwaldzkim dał koncert Jan Kiepura, a dochód przeznaczono na Fundusz Obrony Morskiej.
Po obronie Gdyni i Kępy Oksywskiej we wrześniu 1939 roku miasto dostało się pod okupację niemiecką. Okupanci zmienili nazwę miasta na Gotenhafen, prawie całą polską ludność wysiedlili w inne rejony okupowanego kraju. Gotenhafen była dla Kriegsmarine bezpiecznym portem, aż do roku 1944 wolnym od alianckich nalotów. Była to ważna baza niemieckiej floty podwodnej, a pod koniec wojny punkt ewakuacyjny dla wojska i ludności cywilnej uchodzącej na zachód przed zbliżającymi się oddziałami Armii Czerwonej.
Po 1945.
II wojna światowa spowodowała znaczne zniszczenia portu. Wycofujący się Niemcy na kilka dni przed opuszczeniem miasta zatopili na wejściu awanportu i zalali betonem pancernik "Gneisenau"; celem operacji było uniemożliwienie wykorzystania portu przez marynarkę radziecką. Samo miasto nie uległo większym zniszczeniom. W 1945 roku Gdynia liczyła jedynie 74 tys. mieszkańców.
Na podstawie dekretu PKWN z 31 sierpnia 1944 zostały utworzone miejsca odosobnienia, więzienia i ośrodki pracy przymusowej dla „hitlerowskich zbrodniarzy oraz zdrajców narodu polskiego”. Obóz pracy nr 98 Ministerstwo Bezpieczeństwa Publicznego utworzyło w Gdyni.
18 stycznia 1946 roku została utworzona Oficerska Szkoła Marynarki Wojennej.
W 1947 Gdynia została odznaczona Orderem Krzyża Grunwaldu.
30 marca 1949, w czwartą rocznicę zdobycia Trójmiasta przez Armię Czerwoną, wspólnie obradujące Miejskie Rady Narodowe Gdańska, Gdyni i Sopotu specjalną uchwałą przyznały marszałkowi Konstantemu Rokossowskiemu tytuł Honorowego Obywatela Gdańska i Gdyni.
W grudniu 1970 roku stoczniowcy i mieszkańcy Gdyni zaprotestowali przeciwko istniejącemu porządkowi politycznemu. W wyniku reakcji sił bezpieczeństwa były ofiary śmiertelne i ranni. Wydarzenia te upamiętniają m.in. Pomnik Ofiar Grudnia 70 stojący w pobliżu Stoczni Gdyńskiej i 23-metrowy krzyż stojący przy Urzędzie Miasta.

</doc>
<doc id="1721019" url="https://pl.wikipedia.org/wiki?curid=1721019" title="Mateusz Leśniowski">
Mateusz Leśniowski

Mateusz Leśniowski (ur. 8 marca 1986 w Nowym Targu) – były polski hokeista, wychowanek Podhala Nowy Targ.
W pierwszym zespole Podhala rozegrał do tej pory 4 spotkania: 2 mecze ligowe (w sezonie 2006/2007) i 2 mecze w Pucharze Polski. Większość spotkań rozgrywa w I-ligowym zespole MMKS Nowy Targ, który jest zapleczem I drużyny Podhala.

</doc>
<doc id="1721020" url="https://pl.wikipedia.org/wiki?curid=1721020" title="Ciarforon">
Ciarforon

Ciarforon – szczyt w Alpach Graickich, części Alp Zachodnich. Leży w północnych Włoszech na granicy regionów Dolina Aosty i Piemont. Należy do Masywu Gran Paradiso. Szczyt można zdobyć ze schroniska Rifugio Vittorio Emanuele II (2732 m). Szczyt otaczają lodowce: Moncorvè na północy, Ciamousseretto na wschodzie, Breuil na południu oraz Monciair na zachodzie.
Pierwszego wejścia dokonali F. Vallino i A. Blanchetti 25 sierpnia 1871 r.

</doc>
<doc id="1721024" url="https://pl.wikipedia.org/wiki?curid=1721024" title="Felipe de Vigarny">
Felipe de Vigarny

Felipe de Vigarny, znany również jako Felipe Biguerny, Felipe Bigarny lub Felipe de Borgoña (ur. ok. 1475 w Langres, zm. 10 listopada 1542 w Toledo) – hiszpański rzeźbiarz i architekt, jeden z przedstawicieli stylu zwanego plateresco. Twórca rzeźb w katedrach miast Grenada i Toledo, zaprojektował kopułę katedry w Burgos.

</doc>
<doc id="1721025" url="https://pl.wikipedia.org/wiki?curid=1721025" title="Punta Rossa">
Punta Rossa

Punta Rossa – szczyt w Alpach Graickich, części Alp Zachodnich. Leży w północnych Włoszech w regionie Dolina Aosty. Należy do Masywu Gran Paradiso. Szczyt można zdobyć ze schroniska Rifugio Vittorio Sella (2584 m).
Pierwszego wejścia dokonali H. de F. Montgomery, S. Taylor i J. Tannler w 1864 r.

</doc>
<doc id="1721026" url="https://pl.wikipedia.org/wiki?curid=1721026" title="Becca di Gay">
Becca di Gay

Becca di Gay – szczyt w Alpach Graickich, części Alp Zachodnich. Leży w północnych Włoszech na granicy regionów Dolina Aosty i Piemont. Należy do Masywu Gran Paradiso. Szczyt można zdobyć ze schronisk Rifugio Pontesi (2217 m) lub Bivacco Borghi (2686 m). Szczyt góruje nad lodowcem Ghiacciaio del Gran Crou.
Pierwszego wejścia dokonali L. Vaccarone, P. Palestrino, A. Castagneri, A Boggiatto i G. Bricco 14 czerwca 1875 r.

</doc>
<doc id="1721027" url="https://pl.wikipedia.org/wiki?curid=1721027" title="Onyx">
Onyx



</doc>
<doc id="1721028" url="https://pl.wikipedia.org/wiki?curid=1721028" title="Zinaida Stahurska">
Zinaida Stahurska

Zinaida Uładzimirjeuna Stahurska, biał. Зінаіда Уладзіміреўна Стагурская (ur. 9 lutego 1971 w Witebsku, zm. 25 czerwca 2009 w okolicach Witebska) – białoruska kolarka szosowa, mistrzyni świata w kolarstwie ze startu wspólnego.
Kariera.
Karierę sportową rozpoczynała od biegów narciarskich. W 1993 rozpoczęła międzynarodową karierę kolarską, zwyciężając na 7 etapie wyścigu "Tour de l’Aude". Rok później zwyciężyła w zawodach Grand Prix rozgrywanych w Preszowie. Na mistrzostwach świata w Plouay w 2000 roku zdobyła złoty medal w wyścigu ze startu wspólnego (127,4 km). Przewaga, jaką uzyskała nad rywalkami, była tak duża, że już na kilometr przed metą uniosła ręce do góry w geście tryumfu. Na mecie wyprzedziła Holenderkę Chantal Beltman i Szwedkę Madeleine Lindberg o ponad minutę. Była pierwszą w historii reprezentantką Białorusi, która zdobyła złoty medal na szosowych mistrzostwach świata. W 2002 wygrała dwa etapy w Tour de France Féminin, zajmując w końcowej klasyfikacji drugie miejsce. Za stosowanie środków dopingujących (stanozolol i testosteron) w 2006 zdyskwalifikowana na dwa lata. Powróciła do ścigania w 2008, zajmując drugie miejsce w szosowych mistrzostwach Białorusi. Trzykrotnie startowała na igrzyskach olimpijskich, najlepszy wynik osiągając w 1996 na igrzyskach w Atlancie, gdzie zajęła czternaste miejsce w wyścigu ze startu wspólnego.
Mieszkała we włoskim miasteczku Prato i reprezentowała grupę Lazio Ciclismo Team Ladispoli. Tydzień przed wypadkiem przyjechała do rodziny w Witebsku, gdzie miała przygotowywać się do zawodów. Zginęła na 94 kilometrze trasy prowadzącej z Witebska do Homla. Stahurska jechała rowerem za samochodem trenera Władimira Pieczerina. Z nieznanych przyczyn samochód Honda CR-V, prowadzony przez obywatelkę Rosji, jadący z przeciwnej strony zjechał na lewy pas jezdni i uderzył w kolarkę. Zmarła w wyniku odniesionych obrażeń głowy.

</doc>
<doc id="1721030" url="https://pl.wikipedia.org/wiki?curid=1721030" title="Tresenta">
Tresenta

Tresenta – szczyt w Alpach Graickich, części Alp Zachodnich. Leży w północnych Włoszech na granicy regionów Dolina Aosty i Piemont. Należy do Masywu Gran Paradiso. Szczyt można zdobyć ze schroniska Rifugio Vittorio Emanuele II (2732 m).
Pierwszego wejścia dokonali M. Barretti i A. Blanchetti w 1867 r.

</doc>
<doc id="1721031" url="https://pl.wikipedia.org/wiki?curid=1721031" title="Chiefs (Super Rugby)">
Chiefs (Super Rugby)

Chiefs (dawniej Waikato Chiefs; pl. "Wodzowie") – nowozelandzki profesjonalny zespół rugby union występujący w lidze Super Rugby.
Do terytorium franczyzy Chiefs należy pięć zespołów regionalnych występujących w jednej z dwóch rodzimych lig Nowej Zelandii – National Provincial Championship lub Heartland Championship. Te zespoły to: Bay of Plenty (region Bay of Plenty), Counties Manukau (hrabstwa Manukau), King Country (dystrykt King Country), Thames Valley (dystrykt Thames Valley), Waikato (region Waikato). Podczas meczów na własnym terenie Chiefs występują na Waikato Stadium w Hamilton.
Kolorami zespołu jest czerń z żółtymi i czerwonymi elementami.

</doc>
<doc id="1721034" url="https://pl.wikipedia.org/wiki?curid=1721034" title="Boeing 314">
Boeing 314



</doc>
<doc id="1721037" url="https://pl.wikipedia.org/wiki?curid=1721037" title="ENRS">
ENRS

ENRS (fr. "Entreprise nationale de Radiodiffusion sonore") - algierski publiczny nadawca radiowy, istniejący od 1986. Korzenie publicznej radiofonii w Algierii sięgają roku 1962, jednak przez pierwsze 24 lata radio i telewizja stanowiły jedną firmę. ENRS nadaje trzy ogólnokrajowe kanały radiowe: "Radio Culture", "Radio El Bahdja" i" Radio Mitidja". Jest członkiem Europejskiej Unii Nadawców.

</doc>
<doc id="1721043" url="https://pl.wikipedia.org/wiki?curid=1721043" title="Grubowarg lisi">
Grubowarg lisi



</doc>
<doc id="1721045" url="https://pl.wikipedia.org/wiki?curid=1721045" title="León Strembel">
León Strembel

León Strembel - piłkarz argentyński, pomocnik.
Strembel rozpoczął karierę piłkarską w 1939 roku w klubie CA Lanús, gdzie grał do 1944 roku. Pierwszą bramkę w lidze argentyńskiej zdobył 16 sierpnia 1942 roku w zremisowanym 2:2 meczu przeciwko CA Tigre.
W 1945 roku przeszedł do klubu Racing Club de Avellaneda. W tym samym roku razem z reprezentacją Argentyny wygrał turniej Copa Lipton 1945.
Jako piłkarz klubu Racing wziął udział w turnieju Copa América 1946, gdzie Argentyna drugi raz z rzędu zdobyła tytuł mistrza Ameryki Południowej. Strembel zagrał we wszystkich pięciu meczach - z Paragwajem, Boliwią, Chile, Urugwajem (w 65 minucie zmienił go Saúl Ongaro) i Brazylią (w 30 minucie zmienił go Saúl Ongaro).
W 1947 roku Strembel przeszedł na krótko do klubu Atlanta Buenos Aires, po czym w 1948 roku wrócił do klubu Lanús. W 1956 roku razem z Lanús zdobył tytuł wicemistrza Argentyny.
W drużynie klubu Lanús grał do końca swej kariery w 1957 roku. Łącznie w lidze argentyńskiej rozegrał 304 meczów i zdobył 9 bramek.

</doc>
<doc id="1721046" url="https://pl.wikipedia.org/wiki?curid=1721046" title="Wojewódzki Urząd Bezpieczeństwa Publicznego w Poznaniu">
Wojewódzki Urząd Bezpieczeństwa Publicznego w Poznaniu

 
Wojewódzki Urząd Bezpieczeństwa Państwowego w Poznaniu (WUBP Poznań) – jednostka terenowa Ministerstwa Bezpieczeństwa Publicznego, funkcjonująca na terenie województwa poznańskiego w latach 1945-1954 (od powołania samego województwa do czasu zlikwidowania Ministerstwa Bezpieczeństwa Publicznego).
Siedziba WUBP mieściła się w budynku przy ul. Kochanowskiego, PUBP i areszt śledczy - przy ul. Wolność 47, zaś więzienie - przy ul. Młyńskiej.

</doc>
<doc id="1721049" url="https://pl.wikipedia.org/wiki?curid=1721049" title="Linie Kerleya B">
Linie Kerleya B



</doc>
<doc id="1721052" url="https://pl.wikipedia.org/wiki?curid=1721052" title="Leon Strembel">
Leon Strembel



</doc>
<doc id="1721053" url="https://pl.wikipedia.org/wiki?curid=1721053" title="Szopczański Potok">
Szopczański Potok

Szopczański Potok – potok będący lewym dopływem Macelowego Potoku. Spływa z południowych stoków Pienin pomiędzy Podskalnią Górą należącą do Pienin Czorsztyńskich, a Trzema Koronami w Masywie Trzech Koron; jego głęboka dolina stanowi naturalną granicę między tymi regionami. Potok ma swoje źródła pod Przełęczą Szopka, na wysokości około 700–740 m n.p.m. w dwóch bocznych odgałęzieniach Wąwozu Szopczańskiego: prawobocznym wąwozie Za Kocioł i lewobocznej dolince Pod Kopą. Wypływające z nich niewielkie cieki łączą się przy Rojowej Skale w potok spływający dnem głębokiego i ciasnego Wąwozu Szopczańskiego, a następnie przez Podłaźce na Rówień (Równię) w Sromowcach Niżnych, gdzie uchodzi do Macelowego Potoku.
Dno potoku w niektórych miejscach często jest suche i woda pojawia się w nim dopiero po większych opadach, poza tym ginie w szczelinowatym wapiennym podłożu zawalonym gruzowiskiem kamieni i piargów. Górna część potoku, do wylotu Szopczańskiego Wąwozu i tablicy informacyjnej, to chronione tereny Pienińskiego Parku Narodowego. Wzdłuż znacznej części potoku prowadzi żółty szlak turystyczny, zielony zaś w Podłaźcach przekracza go.

</doc>
<doc id="1721054" url="https://pl.wikipedia.org/wiki?curid=1721054" title="Maszyny wektorów podpierających">
Maszyny wektorów podpierających



</doc>
<doc id="1721055" url="https://pl.wikipedia.org/wiki?curid=1721055" title="SVM">
SVM



</doc>
<doc id="1721058" url="https://pl.wikipedia.org/wiki?curid=1721058" title="Mirosław Stec">
Mirosław Stec

Mirosław Tomasz Stec (ur. 1951) – polski prawnik, profesor nauk prawnych, nauczyciel akademicki.
Życiorys.
Z wykształcenia prawnik. Uzyskał stopień doktora, a w 1994 doktora habilitowanego na podstawie rozprawy pt. "Odpowiedzialność cywilna przewoźnika za szkody w przesyłce". W 2006 otrzymał tytuł profesora nauk prawnych. Specjalizuje się w prawie gospodarczym prywatnym, prawie transportowym i prawie handlowym. Zawodowo związany z Wydziałem Prawa i Administracji Uniwersytetu Jagiellońskiego i Katedrą Prawa Gospodarczego Prywatnego oraz Katedrą Prawa Samorządu Terytorialnego (jako jej kierownik) tej uczelni. Został również wykładowcą m.in. Wyższej Szkoły Administracji Publicznej w Kielcach i Uniwersytetu w Białymstoku, a także członkiem Komisji Prawniczej Polskiej Akademii Umiejętności.
Został redaktorem naczelnym periodyku „Finanse Komunalne”, członkiem kolegium redakcyjnego czasopism „Kwartalnika Prawa Prywatnego”, „Samorząd Terytorialny” i innych.
W pierwszej połowie lat 90. był delegatem pełnomocnika rządu odpowiadającym za reformę administracji publicznej w województwie krakowskim, a także wiceministrem w Urzędzie Rady Ministrów. Jako ekspert współtworzył przepisy dotyczące samorządu terytorialnego w Konstytucji RP oraz założenia reformy administracyjnej z okresu rządu Jerzego Buzka. Od 1999 do 2005 był przewodniczącym Rady Służby Cywilnej, w 2008 powołany do Kolegium Najwyższej Izby Kontroli, a w 2010 do Rady Legislacyjnej działającej przy prezesie Rady Ministrów, której został przewodniczącym.
Odznaczenia.
Odznaczony Krzyżem Kawalerskim Orderu Odrodzenia Polski (2009) oraz Odznaką Honorową za Zasługi dla Samorządu Terytorialnego (2015).

</doc>
<doc id="1721060" url="https://pl.wikipedia.org/wiki?curid=1721060" title="Duch marszałka Tito">
Duch marszałka Tito

Duch marszałka Tito (tyt. oryg. Maršal) – chorwacki film fabularny z roku 1999 w reżyserii Vinko Brešana.
Opis fabuły.
Akcja filmu rozgrywa się na wyspie Vis, na której w czasie II wojny światowej przez pewien czas kwaterował Josip Broz Tito. Pamiątki z tych czasów zgromadzono w miejscowym muzeum, którego zapuszczone stało się składnicą staroci. W czasie pogrzebu byłego partyzanta, jego współtowarzyszom ukazuje się postać Josipa Broza Tity. Do zbadania sprawy zostaje skierowany policjant Stjepan. Śledztwo ujawnia, że mieszkańcy wyspy widują nocami osobę, ubraną w mundur marszałka Tity. Wieść o tym, że na wyspie pojawił się Tito sprawia, że staje się ona miejscem pielgrzymek dawnych partyzantów. Burmistrz Luka widzi w tym szansę na zarobek i organizuje manifestacje i koncerty, nawiązujące do czasów socjalistycznej Jugosławii. Do nowych realiów dostosowuje się także miejscowy zespół, śpiewający komunistyczne pieśni w "nowoczesnej" aranżacji.
Grupa byłych partyzantów na czele z Marinko Cicinem oburzona postępowaniem burmistrza zamierza przejąć władzę nad wyspą. Na wyspę zostaje skierowanych dwoje agentów służb specjalnych z Zagrzebia (Lijan Mulderić i Danica Skulić). Jednak partyzanci kierowani przez Marinko przejmują władzę, a Stjepan i agenci zostają aresztowani. Dawni partyzanci organizują życie w mieście według starych, komunistycznych wzorców. Marszałkiem okazuje się chory psychicznie ojciec miejscowej nauczycielki, który przez wiele lat pracował w instytucjach propagandowych i uwierzył, że jest Titą.
Nagrody i wyróżnienia.
Film został wyróżniony nagrodą Grand Prix na Międzynarodowym Festiwalu Filmowym w Bratysławie w 2000, Złotą Areną na Festiwalu Filmowym w Puli, a także nagrodą dla reżysera na Festiwalu Filmowym w Karlowych Warach. Został też zgłoszony jako kandydat Chorwacji do nagrody Amerykańskiej Akademii Filmowej w kategorii najlepszego filmu nieanglojęzycznego, ale nie uzyskał nominacji.

</doc>
<doc id="1721066" url="https://pl.wikipedia.org/wiki?curid=1721066" title="Maszyna wektorów wspierających">
Maszyna wektorów wspierających



</doc>
<doc id="1721069" url="https://pl.wikipedia.org/wiki?curid=1721069" title="Przegląd Historii Sztuki">
Przegląd Historii Sztuki

Przegląd Historii Sztuki – rocznik wydawany w Krakowie w latach 1929-1933 pod redakcją Wojsława Molego; organ Polskiej Akademii Umiejętności. Na łamach pisma ukazywały się artykuły z dziedziny historii i teorii sztuki, monografie zabytków, informacje o odkryciach naukowych, sprawozdania z działalności muzeów, teksty na temat ochrony i inwentaryzacji zabytków, przegląd wydawnictw, recenzja. Z pismem współpracowali Zofia Ameisenowa, Zygmunt Batowski, Stanisław Gąsiorowski, Tadeusz Mańkowski, Michał Walicki.

</doc>
<doc id="1721071" url="https://pl.wikipedia.org/wiki?curid=1721071" title="Wiosna – wnętrze pracowni artysty">
Wiosna – wnętrze pracowni artysty

Wiosna – wnętrze pracowni artysty – obraz Leona Wyczółkowskiego namalowany w 1931 roku. Niektóre źródła podają rok powstania 1933, w tym historycy z Muzeum Okręgowego w Bydgoszczy.
Obraz przedstawia wnętrze pracowni artysty we dworku w Gościeradzu. Akwarela jest jedną z ostatnich prac Leona Wyczółkowskiego. Obraz przywołuje nastrój smutku, zadumy i osamotnienia. Jest coś nieuchwytnego w tej pracy. Niepokoi kolor czarny, którym artysta namalował sprzęty: krzesło fotel i komodę. Spoza rozchylonych wiatrem muślinowych firanek widać skąpany w słońcu sad i kwitnące na biało drzewko renklody. Ma się wrażenie, jakby artysta przed chwilą wstał, odłożył farby i wyszedł do sadu. Po wykonaniu pracy artysta napisał:
W dalszej części komentarza artysta notuje, iż czterokrotnie podejmował ten sam temat. Poza opisaną przez niego wersją znane są trzy inne, monochromatyczne, malowane tuszem. Prace te powstały jako studia do litografii, której artysta niestety nigdy nie wykonał.

</doc>
<doc id="1721074" url="https://pl.wikipedia.org/wiki?curid=1721074" title="Terry Fenwick">
Terry Fenwick

Terence William „Terry” Fenwick (ur. 17 listopada 1959 w Seaham) – angielski piłkarz występujący na pozycji obrońcy. Uczestnik Mistrzostw Świata 1986. Obecnie trener San Juan Jabloteh ze stolicy Trynidadu i Tobago.
Kariera piłkarska.
Fenwick rozpoczął karierę w Crystal Palace F.C., po czym odszedł do Queen’s Park Rangers F.C. Spędził tam 7 lat i przeszedł do Tottenhamu. W tym czasie był regularnie powoływany do reprezentacji Anglii. Stał się pierwszym obrońcą, który strzelił bramkę w finale Pucharu Anglii. Stało się to 22 maja 1982 roku w pierwszym meczu finału przeciwko Tottenhamowi.
Jest posiadaczem angielskiego rekordu żółtych kartek w jednym turnieju Mistrzostw Świata. Został ukarany trzema kartonikami na turnieju w 1986 roku. W tym samym Pucharze Świata w meczu z Argentyną był jednym z obrońców mijanych przez Diego Maradonę, gdy ten strzelał „Gola Wieku”.
W 1991 roku został skazany na 4 miesiące więzienia za prowadzenie samochodu pod wpływem alkoholu.
Fenwick strzelił wszystkie 8 bramek dla Tottenhamu z rzutów karnych w sezonie 1988/1989. W sezonie 1990/1991 został wypożyczony do Leicester City, a potem odszedł do beniaminka Premier League Swindon Town. W pierwszym sezonie 1993/1994 Swindon wygrało tylko pięć spotkań, strzeliło 42 bramki, tracąc aż 100. „The Robins” zajęli ostatnie 22. miejsce i spadli do Division One. Fenwick zagrał w tym sezonie 26 spotkań, po czym Paul Warhurst z Blackburn Rovers złamał mu nogę. W następnym sezonie zagrał tylko 2 mecze i został zwolniony z klubu i wkrótce potem zakończył karierę.
Kariera trenerska.
W 1995 roku zastąpił Jima Smitha na stanowisku szkoleniowca Portsmouth F.C. Pomimo dojścia aż do ćwierćfinału FA Cup 1996/1997 został zwolniony w 1998 roku.
Kolejnym klubem w którym podjął pracę był Northampton Town w 2003 roku. Trenował ten klub tylko przez 7 spotkań. Fenwick wygrał tam pierwszy mecz 1-0. W kolejnym przegrał z Blackpool F.C. 2-1. Od tamtego meczu Northampton 2 spotkania zremisowało i 3 przegrało. Ostatnim pojedynkiem w roli trenera była gra przeciwko Bristol City. Po porażce 2-1 fani domagali się jego zwolnienia i Fenwick odszedł z klubu. Zastąpił go Martin Wilkinson.
Obecnie Fenwick jest trenerem San Juan Jabloteh Port of Spain ze stolicy Trynidadu i Tobago. Zwyciężył z tym klubem mistrzostwo kraju i szereg pucharów.

</doc>
<doc id="1721075" url="https://pl.wikipedia.org/wiki?curid=1721075" title="Józef Kazimierz Ziemacki">
Józef Kazimierz Ziemacki

Józef Kazimierz Ziemacki (ur. 18 września 1856 w Wilnie, zm. 30 września 1925) – polski profesor chirurgii, jeden z odnowicieli Uniwersytetu Stefana Batorego w Wilnie (1919), honorowy rektor i oficjalny prorektor tej uczelni (1919–1925). Autor licznych prac z dziedziny medycyny. Działacz społeczny. Prezes Polskiego Towarzystwa Gimnastycznego „Sokół” w Petersburgu.
Życiorys.
Był synem Franciszka (1823–1868) i Amelii z Niekraszów. W 1866 roku został uczniem I Klasycznego Gimnazjum w Wilnie. W 1875 roku wstąpił na Wydział Przyrodniczy Uniwersytetu Petersburskiego, w 1876 przeszedł do Wojskowej Akademii Lekarskiej w Petersburgu. Jako student założył tajną bibliotekę polską w Petersburgu. Został jej pierwszym bibliotekarzem.
Studiował nauki lekarskie w Uniwersytecie Dorpackim (1880–1882); a następnie w Wiedniu, w Pradze i w Berlinie (1882–1884). W 1884 roku wrócił do Dorpatu, gdzie uzyskał stopień doktora medycyny.
Praca zawodowa.
W 1884 roku otrzymał posadę asystenta Chirurgicznego Oddziału Szpitala Obuchowskiego w Petersburgu. W 1886 roku został ordynatorem tego szpitala (1886–1890). Od 1890 roku pracował jako ordynator oddziału chirurgicznego i ginekologicznego w Gubernialnym Ziemskim Szpitalu w Połtawie. Równocześnie prowadził wykłady na Uniwersytecie w Charkowie z zakresu patologii chirurgicznej. W 1893 roku uzyskał stopień docenta przy Katedrze Patologii Chirurgicznej na Uniwersytecie Charkowskim. W 1900 roku zostaje mianowany Naczelnym lekarzem i chirurgiem Oddziału Klinicznego Szpitala Sióstr Czerwonego Krzyża Pokrowskiego Zgromadzenia w Petersburgu. Na tych stanowiskach pozostał w Petersburgu do maja 1918 roku.
W 1917 roku uruchomił prywatną lecznicę chirurgiczną w Piatigorsku, na Kaukazie. Po wybuchu rewolucji rosyjskiej udał się na Kaukaz do Essentuk, gdzie zajmował się praktyką lekarską do 29 kwietnia 1918 r.
Wydał szereg prac naukowych w językach polskim, rosyjskim, niemieckim i francuskim, cieszących się dużym uznaniem w kraju i zagranicą.
W 1918 roku Józef Ziemacki wrócił do Wilna, w 1919 został mianowany prorektorem i profesorem Anatomii Topograficznej i Chirurgii Operacyjnej odnowionego Uniwersytetu Stefana Batorego w Wilnie. W związku ze wskrzeszeniem Uniwersytetu, w uznaniu zasług dla Polski, został odznaczony Krzyżem Komandorskim Orderu Odrodzenia Polski.
Po wojnie w 1920 roku powrócił do Wilna i poświęcił się pracy naukowej oraz działalności społecznej. Wydał kilka prestiżowych prac naukowych, drukowanych w pismach polskich, francuskich i angielskich. Po ciężkiej chorobie zmarł 30 września 1925 roku. Pochowany został na cmentarzu Bernardyńskim obok rodziców (sektor C 32, al. na wprost kaplicy cmentarnej).

</doc>
<doc id="1721076" url="https://pl.wikipedia.org/wiki?curid=1721076" title="Mehmet Topuz">
Mehmet Topuz

Mehmet Topuz (ur. 7 września 1983 w Yozgacie) – piłkarz turecki grający na pozycji prawego lub środkowego pomocnika.
Kariera klubowa.
Karierę piłkarską Topuz rozpoczął w klubie z miasta Kayseri o nazwie Kayseri Yolspor. Następnie przeszedł do Kayseri Erciyessporu, zwanego wówczas Kayserisporem. 21 października 2000 roku zadebiutował w drugiej lidze w wygranym 7:1 domowym spotkaniu z Çorlusporem. Od sezonu 2002/2003 był podstawowym zawodnikiem klubu i grał w nim do końca 2004 roku.
Latem 2004 Topuz przeszedł do Kayserisporu, który zamienił się nazwą z Kayseri Erciyessporem i awansował wiosną tamtego roku do pierwszej ligi. W niej swój debiut zanotował 7 sierpnia w meczu z Trabzonsporem, przegranym przez Kayserispor 0:3. Z kolei 24 października 2004 zdobył pierwszego gola w Superlidze, w zwycięskim 4:1 domowym meczu z Akçaabatem Sebatspor. W 2006, 2007 i 2008 roku zajął z Kayserisporem 5. miejsce w lidze, najwyższe w historii występów klubu w pierwszej lidze. W 2006 roku wygrał też Puchar Intertoto. Z kolei w 2008 roku wystąpił w wygranym po serii rzutów karnych (11:10) z Gençlerbirliği Ankara finale Pucharu Turcji. W Kayserisporze Topuz grał do końca sezonu 2008/2009.
W 2009 roku Topuz otrzymał oferty z dwóch stambulskich zespołów: Beşiktaşu JK i Fenerbahçe SK. Ostatecznie w czerwcu podpisał kontrakt z tym drugim zespołem. Suma transferu wyniosła 7,5 miliona euro, a dodatkowo do Kayserisporu powędrował gracz Fenerbahçe Gökhan Emreciksin. W 2016 roku odszedł z klubu.
Kariera reprezentacyjna.
17 lutego 2004 roku Mehmet Topuz zadebiutował w reprezentacji Turcji U-21 w wygranym 2:0 towarzyskim spotkaniu z Danią. Łącznie w kadrze U-21 rozegrał 12 spotkań i strzelił 5 bramek. Z kolei w dorosłej reprezentacji Turcji swój debiut zanotował 1 marca 2006 roku w zremisowanym 2:2 towarzyskim meczu z Czechami. Z Turcją występował w eliminacjach do Euro 2008, jednak na ten turniej nie pojechał.

</doc>
<doc id="1721078" url="https://pl.wikipedia.org/wiki?curid=1721078" title="Gracias por la música">
Gracias por la música

Gracias por la música – album szwedzkiego zespołu ABBA wydany w 1980.
W 1979 zespół nagrał dwie piosenki w języku hiszpańskim tj. „I Have a Dream” i „Chiquitita”. Rok później muzycy zadecydowali o nagraniu jeszcze ośmiu piosenek i wydaniu całego albumu.
Album został doczekał się reedycji na płycie CD w Japonii w 1988 i w Argentynie w 1993.

</doc>
<doc id="1721079" url="https://pl.wikipedia.org/wiki?curid=1721079" title="Julia Görges">
Julia Görges

Julia Görges (ur. 2 listopada 1988 w Bad Oldesloe) – niemiecka tenisistka, finalistka French Open 2014 w grze mieszanej, zwyciężczyni WTA Elite Trophy 2017 w grze pojedynczej.
Kariera tenisowa.
Görges to tenisistka praworęczna z oburęcznym backhandem, od 2005 roku w gronie profesjonalistek.
W zawodach cyklu ITF odniosła 6 zwycięstw singlowych i tyle samo deblowych.
Jej pierwszym tytułem na poziomie WTA Tour było zwycięstwo w 2010 roku w Bad Gastein. Rok później na kortach ziemnych wygrała turniej rangi WTA Premier w Stuttgarcie oraz doszła do półfinału w Madrycie; w obu zawodach pokonała ówczesną liderkę rankingu Caroline Wozniacki.
W 2014 roku osiągnęła finał miksta podczas French Open, grając w parze z Nenadem Zimonjiciem. W 2015 roku w rozgrywkach deblowych dotarła do półfinału Australian Open i wygrała zawody w New Haven.
Kontynuując karierę deblową, w 2016 roku awansowała do półfinałów wielkoszlemowych w Australian Open i na Wimbledonie, a w Indian Wells – do finału.
Pod koniec 2017 roku wygrała w rozgrywkach gry pojedynczej w Moskwie, a następnie w zawodach WTA Elite Trophy.
Sezon 2018 Görges rozpoczęła od zdobycia tytułu w Auckland. Następnie doszła do półfinału w Petersburgu, ćwierćfinału w Dosze, finału w Charleston oraz przedostatniej rundy na Wimbledonie i w New Haven. W październiku zwyciężyła również w Luksemburgu.
W 2019 roku obroniła tytuł zdobyty przed rokiem w Auckland, a także awansowała do finału zawodów w Birmingham.
W październiku 2020 roku poinformowała o zakończeniu kariery zawodowej.
Życie prywatne.
Trenowana jest przez Saschę Nensela, byłego szkoleniowca Nicolasa Kiefera. Ojcem tenisistki jest Klaus Görges, a matką Inga Görges. Oboje rodzice pracują w biurze ubezpieczeń. Ma starszą siostrą Maike. Zaczęła grać w tenisa jako sześciolatka. Za wzór tenisowy uważa Martinę Hingis. Lubi nawierzchnię twardą.

</doc>
<doc id="1721080" url="https://pl.wikipedia.org/wiki?curid=1721080" title="Maria Chybińska">
Maria Chybińska

Maria Chybińska (ur. 18 kwietnia 1876 w Krakowie, zm. 26 listopada 1958 w Poznaniu) – polska malarka.
Życiorys.
Jej rodzicami byli Józef Gawełkowicz i Józefa z Baranowskich. Studiowała na krakowskiej Akademii Sztuk Pięknych, pod kierunkiem Włodzimierza Tetmajera, Jana Stanisławskiego i Jaceka Malczewskiego. Naukę kontynuowała w 1903 roku w Mediolanie. W latach 1906–1912 studiowała w Monachium. W 1904 roku wyszła za mąż za Adolfa Chybińskiego. W 1912 roku przeniosła się do Lwowa, gdzie przebywała do 1944 roku. W okresie lwowskim była najaktywniejsza twórczo. Uprawiała miniaturę portretową, malarstwo rodzajowe, pejzaż i ilustrację książkową. Od 1908 roku brała udział w wystawach we Lwowie, Bydgoszczy, Krakowie, Łodzi, Olsztynie, Poznaniu i Warszawie. Przed wojną miała w Łodzi, w 1926 roku, wystawę indywidualną. Od 1947 roku mieszkała w Poznaniu. W 1958 roku miała drugą indywidualną wystawę. W tym też roku zmarła. Została pochowana na cmentarzu na Jeżycach.

</doc>
<doc id="1721081" url="https://pl.wikipedia.org/wiki?curid=1721081" title="Kancelaria do spraw Marynarki Wojennej">
Kancelaria do spraw Marynarki Wojennej

Kancelaria do spraw Marynarki Wojennej – jedna z centralnych instytucji Cesarstwa chińskiego utworzona edyktem z 13 października 1885.
Do jej zadań należało ujednolicenie chińskich sił morskich, a także centralizacja ich dowództwa. Jej przewodnictwo objął książę Chun. Już jednak w 1888 większą część środków na realizację tych celów, przekazano na budowę podpekińskiego Pałacu Letniego cesarzowej wdowy Cixi, w praktyce czyniąc istnienie Kancelarii czysto formalnym. Ostatecznie zlikwidowano ją w 1893. Ocenia się, że z funduszu morskiego zdefraudowano od 10 do 20 milionów taeli (koszt nowoczesnego pancernika wynosił ok. 3 miliony taeli).

</doc>
<doc id="1721082" url="https://pl.wikipedia.org/wiki?curid=1721082" title="Another Town, Another Train">
Another Town, Another Train

Another Town, Another Train – piosenka szwedzkiego zespołu ABBA z albumu Ring Ring. Wydana na singlu w 1973 r. w Japonii. ABBA nagrała też tę piosenkę w niemieckiej wersji pod tytułem "Wer im Wartesaal der Liebe steht".

</doc>
<doc id="1721084" url="https://pl.wikipedia.org/wiki?curid=1721084" title="Karaś chiński">
Karaś chiński

Karaś chiński ("Carassius auratus") – gatunek słodkowodnej ryby z rodziny karpiowatych (Cyprinidae), w starszej literaturze określany nazwami: karaś srebrzysty, karaś srebrzysty chiński, karaś złocisty lub złoty karaś. Od jednego z jego podgatunków, "C. auratus auratus", również nazywanego karasiem złocistym lub złotym karasiem, wywodzą się liczne odmiany złotej rybki – popularnej ryby akwariowej.
Występowanie.
Karaś złocisty występuje w Azji (Chiny, Japonia, Korea, Wietnam). Podgatunek "C. auratus auratus" został introdukowany w wielu krajach świata. Zasiedla rzeki, jeziora i stawy.
Opis.
Ciało walcowate, lekko bocznie spłaszczone. W ostatnim promieniu płetwy grzbietowej 10–15 ząbków zwiększających długość od góry ku dołowi. Ubarwienie szarosrebrzyste.
Odżywianie.
Fauna denna i rośliny.
Rozród.
Dojrzewa w 3–4 roku życia. Trze się kilkakrotnie w V i VI składając ikrę na roślinności wodnej.
Podgatunki.
Wyróżniono następujące podgatunki karasia złocistego:

</doc>
<doc id="1721086" url="https://pl.wikipedia.org/wiki?curid=1721086" title="Carassius auratus">
Carassius auratus



</doc>
<doc id="1721091" url="https://pl.wikipedia.org/wiki?curid=1721091" title="Studnia abisyńska">
Studnia abisyńska

Studnia abisyńska (abisynka) – studnia rurowa wbijana lub wkręcana, służąca do wydobywania niewielkiej ilości wody z głębokości 5-7 m.
Budowa.
Abisynka składa się z metalowych rur o średnicy 32-75 mm, połączonych szczelnie za pomocą muf. Rury są zakończone u dołu stożkowym ostrzem lub świdrem, a nad powierzchnią ziemi – ręczną pompą kolumienkową. Nad ostrzem lub świdrem znajduje się filtr, który stanowi rura zaopatrzona w otwory, obciągnięta siatką metalową lub okręcona drutem. Rury wbija się za pomocą baby ręcznej lub kafara, albo wkręca posługując się drągiem jak pokrętłem. Przy wbijaniu górny koniec rury zabezpiecza się drewnianym jarzmem, które ściąga się śrubami. Filtr powinien być wprowadzony w warstwę wodonośną tak głęboko, aby przy niskim stanie wody gruntowej jego górna część nie ssała powietrza.
Wady.
Wadą tych studni jest łatwość uszkodzenia filtru przy wbijaniu lub wkręcaniu, co powoduje zanieczyszczenie rur studni. Wymaga to wyciągnięcia ich z gruntu, oczyszczenia, naprawy filtru i ponownego zagłębienia rur.
Przeznaczenie.
Abisynkę stosuje się tylko wtedy, gdy wiadomo, że warstwa wodonośna zalega na niewielkiej głębokości.

</doc>
<doc id="1721092" url="https://pl.wikipedia.org/wiki?curid=1721092" title="Kanał Odyńca">
Kanał Odyńca



</doc>
<doc id="1721094" url="https://pl.wikipedia.org/wiki?curid=1721094" title="Tylko zniszczenie">
Tylko zniszczenie

Tylko zniszczenie (oryg. "Самоуништување") – film fabularny produkcji macedońsko-tureckiej z 1996 roku w reżyserii Ertila Altanaja, zrealizowany na motywach powieści Saszko Naseva.
Opis fabuły.
Akcja filmu rozgrywa się na przedmieściach Skopja, gdzie mieszka Kuplung, wraz z żoną Stojną i synem Cole. Kuplung poniża swoją żonę, która cierpliwie znosi jego brutalność i prostactwo. Lubi też znęcać się nad swoim synem, który studiuje na jednej ze stołecznych uczelni. Oderwaniem od życia rodzinnego jest dla Kuplunga jego kochanka Šila, która jest żoną inspektora policji i brata Stojny. Szukając nowej kochanki Kuplung spotyka się z Vilmą, dziewczyną swojego syna, którą gwałci. Efektem tego związku jest ciąża Vilmy.
Kolejna awantura domowa powoduje, że Cole traci cierpliwość i zaczyna bić ojca. Wskutek pobicia Kuplung doznaje uszkodzenia kręgosłupa i od tamtej pory porusza się na wózku inwalidzkim. Cole żeni się z Vilmą, która rodzi mu syna.

</doc>
<doc id="1721101" url="https://pl.wikipedia.org/wiki?curid=1721101" title="Radio Praha">
Radio Praha

ČRo 7 - Radio Praha – całodobowa publiczna czeska stacja radiowa, należąca do nadawcy Český rozhlas, nadająca program dla zagranicy.
Regularną emisję rozpoczęła 31 sierpnia 1936 roku.

</doc>
<doc id="1721102" url="https://pl.wikipedia.org/wiki?curid=1721102" title="PME">
PME



</doc>
<doc id="1721110" url="https://pl.wikipedia.org/wiki?curid=1721110" title="Parafia Matki Bożej Pocieszenia w Świnnej Porębie">
Parafia Matki Bożej Pocieszenia w Świnnej Porębie

Parafia Matki Bożej Pocieszenia w Świnnej Porębie – parafia archidiecezji krakowskiej Kościoła katolickiego obrządku łacińskiego, wchodząca w skład dekanatu Wadowice – Południe.
Historia.
Parafia została erygowana przez arcybiskupa metropolitę krakowskiego kardynała Stanisława Dziwisza w 2008. Ziemie nowej parafii zostały wydzielone z parafii pw. św. Wojciecha w Mucharzu.
Parafia składa się ze wsi: Jamnik (ok. 300 wiernych), Koziniec (672 wiernych) oraz Świnna Poręba (764 wiernych).
Kościół parafialny.
18 października 2000 w Świnnej Porębie ówczesny arcybiskup metropolita krakowski kardynał Franciszek Macharski poświęcił kaplicę, która obecnie służy za tymczasowy kościół parafialny. Właściwy kościół parafialny ma powstać przy dotychczasowej kaplicy. W kościele znajduje się obraz Matki Bożej Pocieszenia z XIX wieku.
Koziniec.
W wiosce Koziniec, odległej o 2 km. od kościoła parafialnego, znajduje się kaplica pw. Matki Bożej Różańcowej. W kaplicy znajduje się obraz Matki Bożej Różańcowej z XIX wieku.

</doc>
<doc id="1721114" url="https://pl.wikipedia.org/wiki?curid=1721114" title="PMN">
PMN

 

</doc>
<doc id="1721118" url="https://pl.wikipedia.org/wiki?curid=1721118" title="Lista odcinków serialu Dowody zbrodni">
Lista odcinków serialu Dowody zbrodni

Lista odcinków serialu "Dowody zbrodni" "(ang. Cold Case)" emitowanego od 28 września 2003 r. w amerykańskiej telewizji CBS, a w Polsce przez TVN i 13 ulica. Serial składa się łącznie z 156 odcinków emitowanych w 7 sezonach.
Sezon 7 (2009).
 

</doc>
<doc id="1721123" url="https://pl.wikipedia.org/wiki?curid=1721123" title="Fiedosiejewcy">
Fiedosiejewcy

Fiedosiejewcy, także wspólnota teodozjańska – jeden z odłamów staroobrzędowców-bezpopowców, jaki uformował się w Rosji pod koniec XVII w. Głównym twórcą doktryny fiedosiejewskiej był Fieodosij Wasiljew, od imienia którego cała wspólnota przybrała swoją nazwę.
Historia.
W końcu XVII w., we względnie jednorodnym dotąd ruchu staroobrzędowym doszło do podziału na tle stosunku do kapłaństwa i hierarchii kościelnej. W związku z wymarciem kapłanów wyświęconych przed nieuznaną przez starowierców reformą liturgiczną patriarchy moskiewskiego i całej Rusi Nikona zabrakło duchownych, którzy mogliby sprawować posługę kapłańską we wspólnotach staroobrzędowych. W tej sytuacji część starowierców zliberalizowała swoje wymagania wobec kandydatów na duchownych swojego wyznania, druga zaś grupa uznała, że prawdziwe kapłaństwo przestało istnieć i odtąd jedynie Jezus Chrystus jest mistycznym przewodnikiem prawdziwych chrześcijan. W ten sposób powstały dwa, nieuznające siebie nawzajem nurty ruchu staroobrzędowego: popowcy i bezpopowcy.
W 1692 i 1694 w Nowogrodzie miały miejsce dwa zjazdy staroobrzędowców, zdominowane przez bezpopowców - kategorycznie odrzuciły one możliwość wyświęcania duchownych. Uczestnikiem obydwu soborów był Fieodosij Wasiljew, który głosząc idee bezpopowców na ziemi nowogrodzkiej i pskowskiej stał się następnie faktycznym twórcą nurtu fiedosiejewców. W 1706, po wizycie Wasiljewa w Pustelni Wygowskiej, najważniejszym ośrodku staroobrzędowym w północnej Rosji, doszło do rozłamu wśród bezpopowców, po którym zwolennicy nauki Wasiljewa zerwali kontakty ze wspólnotą zgromadzoną wokół pustelni (tzw. pomorcami).
Od 1771 głównym ośrodkiem fiedosiejewców był tzw. Cmentarz Przemienienia Pańskiego w Moskwie – kompleks obiektów mieszkalnych, sakralnych i gospodarczych ufundowany przez kupca Ilję Kawylina. Obiekt ten został skonfiskowany i zamknięty na mocy ukazu cara Mikołaja I Romanowa z 1853 i wrócił do fiedosiejewców dopiero po wydaniu w 1905 aktu tolerancyjnego. W związku z prześladowaniami prowadzonymi przez Mikołaja I część fiedosiejewców formalnie przeszła do Rosyjskiego Kościoła Prawosławnego, z prawem zachowania tradycyjnych obrzędów (jednowiercy).
Doktryna.
Fiedosiejewcy głosili skrajny ascetyzm, wszelkie formy współżycia płciowego uznając za grzech równy nierządowi, nie uznając sakramentu małżeństwa udzielonego w Cerkwi. Pary małżeńskie, które zgłaszały się do wspólnot fiedosiejewskich, mogły nadal zamieszkiwać razem, wspólnie spożywać posiłki i modlić się, lecz były zobowiązywane do całkowitej czystości. Od innych grup bezpopowców fiedosiejewców odróżniał także stosunek do żywności wytworzonej poza wspólnotą (w ich ocenie wymagała ona oczyszczenia przez modlitwę z pokłonami) i nieuznawanie krzyży innych niż te z inskrypcją INCI (cs. "Isus 'Nazaren Car' Iudiejskij").
W pozostałych kwestiach (bezwarunkowe zachowywanie obrzędów sprzed reformy Nikona, szacunek dla stanu mniszego, zalecenie ograniczania kontaktów z osobami innego wyznania) nauka fiedosiejewska nie różniła się od stanowiska wszystkich staroobrzędowców.

</doc>
<doc id="1721125" url="https://pl.wikipedia.org/wiki?curid=1721125" title="Sławomir Dawidziuk">
Sławomir Dawidziuk

Sławomir Dawidziuk (ur. 10 grudnia 1927 w Kuraszewie, zm. 13 lipca 1995 w Augustowie) – Sybirak, doktor inżynier nauk technicznych, główny geodeta wojewódzki w Białymstoku, działacz środowiskowy.
Rodzina i środowisko.
Urodził się 10 grudnia 1927 roku w miejscowości Kuraszewo na Białostocczyźnie w rodzinie nauczycielskiej – rodzice prowadzili tam Publiczną Szkołę Powszechną. Był młodszym synem Michała (1900–1995) oraz Ireny z Wierzchowskich (1899–1946) Dawidziuków; miał brata Bogumiła Mariana („Miłek”) (1926–2020). Ojciec przeszedł z prawosławia na katolicyzm (1925); młodszy syn został ochrzczony w obrządku greckokatolickim (zgodnie z popieraną wówczas przez władze państwowe tendencją). Matka po urodzeniu dzieci zajęła się ich wychowaniem w duchu religijnym i patriotycznym. W 1935 roku rodzina Dawidziuków przeprowadziła się do pobliskiego Topczewa, a rok później do Bielska Podlaskiego, gdzie ojciec pracował jako nauczyciel w wiejskich szkołach (m.in. w Orzechowiczach).
24 lipca 1954 roku zawarł związek małżeński z Krystyną Zofią Ruchałówną (lekarz medycyny, 1929–2017), z którego urodziło się dwoje dzieci: syn Krzysztof Zdzisław (inż. budownictwa, 1956–2002) oraz córka Hanna (mgr inż. rolnictwa, ur. 1959). Jako miłośnik przyrody i dziedzictwa kulturowego Podlasia w chwilach wolnych od pracy często odpoczywał z rodziną i przyjaciółmi w ulubionej miejscowości Tobołowo na Suwalszczyźnie.
Zmarł nagle 13 lipca 1995 roku w Augustowie, został pochowany na Cmentarzu Miejskim w Białymstoku przy ul. Wysockiegiego 63 (sektor 140, rząd P, kw. 8).
Wojna i deportacja 1940-1946.
Edukację podstawową, rozpoczętą w rodzinnym Kuraszewie, Sławomir Dawidziuk zakończył w Bielsku Podlaskim w 1939 roku. Tam też zastał Dawidziuków wybuch II wojny światowej. Ojciec – żołnierz wojny 1920 roku, potem oficer rezerwy – zmobilizowany 19 marca 1939 roku, walczył w obronie Warszawy, a okres niewoli niemieckiej spędził w oflagu Woldenberg. Na Kresach zaś sytuacja ekonomiczna okupacji sowieckiej zmusiła matkę do podjęcia pracy jako nauczycielka języka rosyjskiego w dziesięciolatce, bracia zaś rozpoczęli naukę w sowieckiej szkole.
13 kwietnia 1940 roku Sławomir Dawidziuk został deportowany wraz z matką i bratem do Związku Sowieckiego, gdzie w okresie maj 1942 – listopad 1944 roku pracował przymusowo w Republice Kazachskiej przy budowie kolei Akmolińsk – Kartały w charakterze robotnika, cieśli i brygadzisty. Następnie – po rozpoczęciu reewakuacji – od listopada 1944 do stycznia 1946 roku na Ukrainie w Zarządzie Iwańkowskich Kolei Dojazdowych jako robotnik fizyczny i pomocnik maszynisty. Tam wstąpił do Związku Patriotów Polskich. Przez długi czas zarabiał na utrzymanie całej rodziny; chora na serce ("angina pectoris") matka nie mogła podjąć pracy. Na obczyźnie otoczyła ona stałą opieką sierotę Danutę Nieścior, którą – aby umożliwić jej powrót – podała za swoją córkę. Z zesłania powrócił z matką i „siostrą” do Bielska Podlaskiego 17 lutego 1946 roku. Wywózkę, która pozbawiła go dzieciństwa, zawsze wspominał jako „poniewierkę i walkę o przetrwanie w głodowych warunkach”. W latach 90. napisał wspomnienia z tego okresu pt. "Przez pryzmat wspomnień. Deportacja 1940–1946", których obszerne fragmenty opublikowano na łamach „Przeglądu Geodezyjnego” w latach 1991–1992. Na emeryturze działał w regionalnych strukturach Związku Sybiraków.
Na zesłaniu jego brat Bogumił zaciągnął się do Armii Andersa, walczył pod Monte Cassino, a po wojnie osiadł w Wielkiej Brytanii. W listopadzie 1946 roku powrócił do Bielska Podlaskiego ojciec, który po wyzwoleniu oflagu ponad rok przepracował na Ziemiach Odzyskanych jako nauczyciel. 26 listopada 1946 roku schorowana matka Sławomira zmarła na serce. Po śmierci żony ojciec jego ożenił się z Ireną z Pasyniuków Jaszczuk (1915–2005).
Praca zawodowa.
W roku 1946 po wzięciu korepetycji (ze względu na sześcioletnią przerwę w nauce) Sławomir Dawidziuk rozpoczął edukację w III-IV klasie semestralnej Gimnazjum im. Tadeusza Kościuszki w Bielsku Podlaskim, gdzie rok później uzyskał tzw. małą maturę. W 1949 roku w klasie XI „b” bielskiej Szkoły Ogólnokształcącej Stopnia Licealnego uzyskał świadectwo dojrzałości. W okresie 1 października 1949 – 10 września 1950 roku odbył czynną służbę wojskową w LWP w Szkolnej Baterii Oficerów Rezerwy Artylerii w Inowrocławiu. W 1955 roku został mianowany na stopień podporucznika.
W 1950 roku zdał egzamin wstępny i rozpoczął studia wyższe pierwszego stopnia na Wydziale Geodezyjnym Politechniki Warszawskiej. Jako student – oficer rezerwy prowadził zajęcia na Studium Wojskowym PW z topografii, instrukcji strzelania artylerii i in., zarabiając tym sposobem na swoje utrzymanie. Dyplom inżyniera geodety o specjalności geodezji gospodarczej uzyskał 8 lutego 1954 roku i został skierowany nakazem pracy do Białegostoku, z którym związał się już na całe życie. W latach 50. został członkiem PZPR. 
Pracę zawodową rozpoczął 1 kwietnia 1954 roku w Wojewódzkim Zarządzie Urządzeń Rolnych w Białymstoku. Po odbyciu rocznego stażu pracy w produkcji bezpośredniej we wsi Kleszczele został przeniesiony do Działu Geodezji, Nadzoru i Ewidencji Gruntów. Tu przeszedł przez różne stanowiska w strukturze organizacyjnej geodezji rolnej aż do dyrektora Wojewódzkiego Biura Geodezji i Terenów Rolnych w Białymstoku. Nadzorował przebieg prac nad pomiarem i ewidencjonowaniem gruntów, a w latach 70. także uwłaszczeniem, w związku z czym często wyjeżdżał w teren. W wyniku reformy administracji państwowej z dniem l stycznia 1984 roku objął stanowisko dyrektora Wydziału Geodezji i Gospodarki Gruntami Urzędu Wojewódzkiego w Białymstoku – głównego geodety wojewódzkiego, które piastował do 31 sierpnia 1990 roku, tj. do czasu przejścia na emeryturę.
Działalność środowiskowa.
Sławomir Dawidziuk aktywnie uczestniczył w działalności statutowej Stowarzyszenia Geodetów Polskich (SGP), którego członkiem był od 2 sierpnia 1954 roku do swojej śmierci. W strukturze organizacyjnej białostockiego Oddziału Stowarzyszenia pełnił funkcje m.in. członka zarządu (4 kadencje, 1956–1960) i zastępcy przewodniczącego (7 kadencji, 1960–1961 oraz 1962–1968). Na szczeblu centralnym był m.in. z wyboru imiennego członkiem Zarządu Głównego (1965–1966), zastępcą przewodniczącego Sekcji Geodezyjnych Urządzeń Rolnych (1973–1986) oraz członkiem Głównej Komisji SGP ds. specjalizacji zawodowej inżynierów (1983-1992). W okresie odbudowy Stowarzyszenia po wojnie był przewodniczącym komisji organizacyjno-programowej (1956–1957) oraz oświatowo-szkoleniowej (1957–1958). 14-krotnie był delegatem na doroczne krajowe zjazdy SGP (lata 1956–1989).
Obok pracy administracyjnej brał czynny udział w różnego rodzaju przedsięwzięciach dydaktyczno-naukowych. Zasiadał w komitecie organizacyjnym krajowych konferencji naukowo-technicznych geodetów w Białymstoku (1968, 1978, 1984) i uczestniczył w licznych sesjach oraz sympozjach w całej Polsce. Z ramienia SGP uczestniczył w międzynarodowych konferencjach poświęconych geodezji, m.in. w Sofii (1968), Szarwas (Węgry, 1982) i Prisztinie. Brał czynny udział w posiedzeniu wyjazdowym VII Komisji Międzynarodowej Federacji Geodezyjnej (FIG) w 1975 roku w Wiźnie. W latach 1962–1967 był wykładowcą przedmiotu „urządzenia rolne” w Technikum Geodezyjnym w Białymstoku i Technikum Administracji Rolnej w Bielsku Podlaskim. Ponadto zasiadał w komitecie organizacyjnym VIII edycji Konkursu Wiedzy Geodezyjnej i Kartograficznej dla młodzieży średnich szkół geodezyjnych (Supraśl, 17–19 kwietnia 1986). W 1990 roku był członkiem komisji ds. egzaminów na uprawnienia zawodowe geodezji i kartografii.
Praca naukowa.
W listopadzie 1967 roku ukończył Studium Podyplomowe w zakresie planowania przestrzennego terenów wiejskich na Wydziale Melioracji Wodnych Wyższej Szkoły Rolniczej we Wrocławiu. W 1976 roku otworzył przewód doktorski na Wydziale Geodezji i Urządzeń Rolnych Akademii Rolniczo-Technicznej w Olsztynie (obecnie Uniwersytet Warmińsko-Mazurski) i po obronie pracy 6 czerwca 1981 roku uzyskał stopień naukowy doktora nauk technicznych. Napisał rozprawę pt. „Ocena i kierunki doskonalenia zasad przekształcania struktury terenowej na przykładzie województwa białostockiego”.
Zdobyta wiedza i doświadczenie pozwoliły mu recenzować rozprawy naukowo-badawcze w zakresie prac urządzeniowo-rolnych, opracowywać ekspertyzy m.in. dla PAN i Ministerstwa Rolnictwa oraz poszukiwać nowych rozwiązań technicznych i formalnych w dziedzinie geodezji i kartografii. Był współinicjatorem i aktywnie propagował ideę tzw. „społecznych scaleń gruntów”. Współautorstwo „metody wskaźnikowej szacunku gruntów”, która uzyskała w Ministerstwie Rolnictwa świadectwo racjonalizatorskie (1972), przyniosło mu nagrodę zespołową II stopnia NOT (1974). Zasiadał przez dwie kadencje (1984–1986 i 1987–1990) w Komitecie Geodezji PAN, a w latach 1988–1990 w Radzie Naukowej Ministerstwa Gospodarki Przestrzennej i Budownictwa. Po 1989 roku z ramienia SGP uczestniczył jako pełnomocny przedstawiciel w rządowych pracach nad nowymi uregulowaniami prawnymi w zakresie geodezji, gospodarki gruntami, planowania przestrzennego itp. W 1990 roku powołano go na wiceprzewodniczącego Państwowej Rady Geodezyjnej i Kartograficznej. Był też członkiem kilku ośrodków naukowych i zespołów problemowych. Jego dorobek publikacyjny obejmuje ponad pięćdziesiąt pozycji specjalistycznych – odczytów, referatów oraz artykułów prasowych, głównie do miesięcznika „Przegląd Geodezyjny”, w którym był członkiem rady programowej (1980–1989).
Nagrody i wyróżnienia.
Ukoronowaniem aktywnej i rzetelnej pracy zawodowej oraz działalności społecznej Sławomira Dawidziuka było uhonorowanie go Odznaką Honorową SGP (1976) oraz nadanie mu na XXXI Zjeździe Delegatów SGP godności Członka Honorowego (15 maja 1992). Otrzymał ponadto liczne odznaczenia środowiskowe i państwowe, w tym Srebrną (1962) i Złotą (1963) Odznakę „Za zasługi w dziedzinie geodezji i kartografii”, następnie Odznakę Honorową (1970), Srebrną Odznakę Honorową (1975) i Złotą Odznakę Honorową (1976) „Zasłużony Białostocczyźnie” oraz Krzyż Kawalerski (1974) i Krzyż Oficerski (1984) Orderu Odrodzenia Polski.

</doc>
<doc id="1721127" url="https://pl.wikipedia.org/wiki?curid=1721127" title="Rajdowe Samochodowe Mistrzostwa Polski 2004">
Rajdowe Samochodowe Mistrzostwa Polski 2004

Ten artykuł dotyczy sezonu 2004 Rajdowych Samochodowych Mistrzostw Polski.
Klasyfikacje.
Klasyfikacja generalna kierowców.
Kierowcy nie zgłoszeni do RSMP (startujący np. podczas Rajdu Polski) nie są brani pod uwagę. Do klasyfikacji wliczanych było 5 z 6 najlepszych wyników.

</doc>
<doc id="1721131" url="https://pl.wikipedia.org/wiki?curid=1721131" title="Geografia Austrii">
Geografia Austrii

Austria jest krajem położonym w południowej części Europy Środkowej, nie posiada dostępu do morza. Dwie trzecie zajmują Alpy, obejmujące przedgórze alpejskie na północy i na południu oraz wysokie Alpy Wschodnie w centrum. Stolicą i największym miastem jest liczący 1,897 miliona (2019) mieszkańców Wiedeń. Miasto to leży nad Dunajem, rzeką przecinającą całą Austrię z zachodu na wschód. Jest też obok Innsbrucka (stolicy Tyrolu) i Salzburga (stolicy kraju związkowego Salzburg) najczęściej odwiedzanym przez turystów miastem Austrii. Na naddunajskiej nizinie skupia się większość ludności kraju.
Współczesna Austria zajmuje zaledwie 12,5% powierzchni dawnych Austro-Węgier. Austria należy do Unii Europejskiej od 1995 roku, a jej walutą jest euro. Kraj jest podzielony na dziewięć prowincji. Siedem z nich – Górna Austria, Dolna Austria, Styria, Karyntia, Salzburg, Tyrol i Vorarlberg – ma długie tradycje historyczne daleko poprzedzające utworzenie Republiki Austrii po I wojnie światowej. Pozostałe dwa – Wiedeń i Burgenland – powstały po roku 1918.
Powierzchnia i granice.
Powierzchnia: 83 858 km².
Skrajne punkty:
Rozciągłość południkowa wynosi 280 km, a równoleżnikowa 550 km.
Austria graniczy z następującymi państwami
Łączna długość granic – 2562 km
Budowa geologiczna i rzeźba.
Terytorium Austrii leży na granicy dwóch jednostek geologiczno-morfologicznych. Na północy kraju są to stare góry i wyżyny, a na południu młode góry fałdowe, wykształcone w orogenezie alpejskiej. Na północy, na pograniczu z Czechami, leży Masyw Czeski zbudowany z paleozoicznych granitów i gnejsów. Masyw Czeski jest obszarem wyżynnym, którego wysokość nad poziom morza waha się od 400 do 900 m n.p.m. Zajmujące znaczną część kraju Alpy są systemem górskim złożonym z ciągnących się równoleżnikowo łańcuchów górskich. Północne przedgórze Alp – Wyżyna Austriacka – jest zbudowane z iłów, piasków i żwirów. Obszar ten jest pochylony ku północy, w stronę ciągnącej się równoleżnikowo doliny Dunaju. Tereny te wznoszą się od 300 do 600 m n.p.m. miejscami w postaci łagodnych wzgórz, osiągając około 800 m n.p.m.
Na wschodnim pogórzu Alp leży Pogórze Styryjskie, które jest zapadliskiem tektonicznym wypełnionym osadami mórz i jezior trzeciorzędowych. Tereny te przechodzą w obszar Kotliny Panońskiej. Na północnym wschodzie Alpy kończą się, tworząc łagodny fliszowy Las Wiedeński, którego maksymalna wysokość wynosi 893 m n.p.m. Same Alpy są górotworem zbudowanym z różnych skał. Tworzą je wapienie, granity, dolomity, gnejsy i łupki. W krajobrazie alpejskim dominuje wysokogórska rzeźba, gdzie występują formy glacjalne, lodowcowe i krasowe. Przeciętna wysokość masywów alpejskich wynosi od 1000 do 2500 m n.p.m. Większość alpejskich szczytów przekracza wysokość 2500 m n.p.m. Obszary górskie Alp pocięte są głębokimi i aluwialnymi dolinami, zaś główne łańcuchy górskie, wymienione niżej, oddzielają podłużne depresje pochodzenia tektonicznego.
Krainy fizycznogeograficzne.
Austrię można podzielić na trzy nierówne regiony geograficzne. Największym z nich, zajmującym 62% powierzchni kraju, są Alpy. Oprócz tego na wschodzie częściowo w granicach Austrii leży Kotlina Panońska, a na północy znajduje się pasmo górskie Szumawa.
Alpy.
Trzy główne łańcuchy górskie Austrii: Północne Alpy Wapienne, Centralne Alpy Wschodnie i Południowe Alpy Wapienne ciągną się przez większość kraju z zachodu na wschód. Centralne Alpy Wschodnie zbudowane są głównie z granitu i są też najwyższym pasmem austriackiej części Alp. W ich skład wchodzą między innymi takie pasma jak: Alpy Ötztalskie na granicy austriacko-włoskiej, Wysokie Taury w Tyrolu Wschodnim, Salzburgu i Karyntii oraz Alpy Zillertalskie na granicy austriacko-włoskiej. Północne Alpy Wapienne, które ciągną się od Vorarlbergu przez Tyrol do Salzburga wzdłuż granicy z Niemcami i dalej przez Górną i Dolną Austrię w kierunku Wiednia, oraz Południowe Alpy Wapienne na granicy z Włochami i Słowenią zbudowane są głównie z wapieni i dolomitów. Najwyższym szczytem Austrii jest Großglockner, który osiąga wysokość 3797 m n.p.m. Austriackie Alpy są najwyższe na zachodzie kraju i z reguły im dalej na wschód, tym są niższe.
Szumawa.
Granitowy masyw Szumawy (niem. "Böhmerwald") to niezbyt wysokie pasmo górskie położone na granicy z Niemcami i Czechami, na północ od doliny Dunaju. Otoczone przez niezalesione wyżyny, pasmo to zajmuje 10% powierzchni kraju. Wyróżnia się tu też grzbiet Manhartsberg, który oddziela Waldviertel od Weinviertel. Najwyższym szczytem Szumawy jest Plöckenstein o wysokości 1378 m n.p.m.
Kotlina Panońska.
Kotlina Panońska, zwana Nizina Środkowodunajską, jest obszarem nizinnym, a dokładniej zapadliskiem tektonicznym pochodzącym z trzeciorzędu. Jej zachodni kraniec znajduje się na obszarze Austrii, zajmując jej niewielką część i w kierunku zachodnim przechodzi w obszar systemu górskiego Alp.
Antropogeografia.
Około 10% powierzchni nie nadaje się do zagospodarowania. Są to tereny o charakterze wybitnie alpejskim. Niewiele ponad 40% terytorium kraju pokryte jest lasami, większość tych terenów leży w Alpach. Mniej niż jedna czwarta ziem Austrii nadaje się do zagospodarowania rolniczego. Najwięcej odpowiednich rolniczo terenów znajduje się na wschodzie kraju. Nieco ponad 20% powierzchni kraju zajmują łąki i pastwiska. Blisko połowa z nich to pastwiska położone wysoko w Alpach. Chociaż rolnictwo w rejonach górskich miało dawniej duże znaczenie ekonomiczne, obecnie funkcjonuje w większości dzięki dopłatom.
Wysokość Alp i ich powierzchnia względem terytorium Austrii powoduje, że duża część kraju nie nadaje się do zamieszkania. Łącznie tereny zagospodarowane rolniczo, komunikacyjnie oraz tereny zamieszkane zajmują około 40% (35 tys. km²) powierzchni kraju. Większość skupisk ludności leży w dolinie Dunaju oraz na nizinach i wyżynach na północ, wschód i południe od Alp. Mieszka tam w przybliżeniu ⅔ populacji Austrii.
W krajach związkowych leżących w Alpach większość ludności skupia się w dolinach rzek lub nad jeziorami, jak Bregencja nad Jeziorem Bodeńskim w Vorarlbergu, Innsbruck w dolinie on Innu w Tyrolu, Salzburg w dolinie rzeki Salzach w Salzburgu czy Klagenfurt nad jeziorem Wörthersee w Karyntii. Z reguły im większa jest dolina, tym gęściej jest zamieszkana.
Dobrym przykładem zależności między ukształtowaniem terenu a jego zamieszkaniem jest Tyrol. Jest to najbardziej górzysty kraj związkowy Austrii (niecałe 3% ziemi nadaje się pod uprawę), jest także najrzadziej zaludnionym – tereny zamieszkane stanowią tu 15% powierzchni. Z powodu swej górzystości Austria jest jednym z najrzadziej zaludnionych krajów w Europie Środkowej i Zachodniej. Gęstość zaludnienia wynosi 99,5 osoby na km², ponad dwukrotnie mniej niż w sąsiedniej Szwajcarii.
Granice Austrii nie mają zbyt wiele wspólnego z geografią terenu. Od czasu upadku cesarstwa rzymskiego Alpy i Dunaj nie wyznaczały granic politycznych. Nawet w podziale wewnętrznym Austrii granice krajów związkowych z rzadka opierają się na pasmach Alp.
Mimo swego położenia w Alpach Austria zawsze była krajem, przez który przebiegały szlaki komunikacyjne i handlowe. Dunaj od wieków łączył Europę Środkową z Półwyspem Bałkańskim, a także wschód z zachodem. Znaczenie austriackich szlaków zmalało po podziale Europy na dwa bloki po zakończeniu II wojny światowej. Po rozpadzie bloku wschodniego i otwarciu granic Austria zaczęła odzyskiwać dawną pozycję. Już w 1990 r. znacznie wzrósł ruch tranzytowy.
W austriackich Alpach znajdują się cztery przełęcze, które mają kluczowe znaczenie komunikacyjne. Pierwszą z nich jest przełęcz Semmering na granicy Dolną Austrią a Styrią i łączy Wiedeń z dolną Mürz i Mury. Ułatwia ona też dostęp do Słowenii i, przez Karyntię, do Włoch. Przełęcz Pyrhn między Górną Austrią a Styrią oraz między Wysokimi Taurami a Niskimi Taurami w kraju związkowym Salzburg łączą dolinę Mury w Styrii z doliną Drawy w Karyntii. Drogi prowadzące przez te przełęcze są najważniejszymi liniami komunikacyjnymi. Przełęcz Pyrhn często używana jest przez turystów jadących na wakacje nad Morze Śródziemne.
Najważniejszą przełęczą tutejszych Alp jest przełęcz Brenner leżąca na granicy austriacko-włoskiej. Leży ona na wysokości 1370 m i jest jedną z najniższych przełęczy alpejskich. Droga prowadzi przez dolinę Innu i stanowi najdogodniejsze połączenie krajów na północ od Alp z południem Europy.
Klimat.
Austria znajduje się pod wpływem klimatu umiarkowanego, jednak ze względu na położenie i rzeźbę występują lokalne różnice klimatyczne. Dokładnie Austria znajduje się pod wpływem trzech typów mas powietrza. Atlantyckie na północnym zachodzie, przez co klimat charakteryzuje się niskim ciśnieniem, łagodnym powietrzem z Prądu Zatokowego oraz dużymi opadami. Ma duży wpływ na północne stoki Alp, Prealpy oraz dolinę Dunaju. Kontynentalne masy powietrza, przez co klimat charakteryzuje się niskim ciśnieniem i opadami w lecie oraz wysokim ciśnieniem i chłodnymi oraz suchymi zimami. Występuje on we wschodniej części kraju. Trzecim typem mas powietrza, są śródziemnomorskie masy, przez co klimat cechuje się wysokim ciśnieniem, małym zachmurzeniem oraz ciepłym powietrzem. Klimat ten panuje na południu kraju.
Występuje tutaj fen, ciepły i suchy wiatr znad Sahary, który przesuwając się na północ potrafi podnieść temperaturę nawet o 20 °C w krótkim czasie. Meteopaci mogą wtedy odczuwać bóle głowy, rozdrażnienie lub problemy z krążeniem. W czasie zimy nagłe pojawienie się fenu może powodować destabilizację pokrywy śnieżnej i w efekcie schodzenie lawin.
W Austrii występuje piętrowość klimatyczna. Średnie temperatury stycznia wynoszą od −1 °C na nizinnych terenach, m.in. w dolinie Dunaju, do −10 °C na obszarach górskich. Wysoko w górach temperatury zimą mogą być jeszcze niższe i osiągać −20 °C. Latem w dolinach jest ciepło i średnie wartości osiągają 20 °C lub więcej, gdy nad obszary kraju dostają się zwrotnikowe masy powietrza.
Ze względu na obecność gór, które zajmują znaczną część kraju, ilość opadów w Austrii jest wysoka. Najniższe wartości opadowe, czyli 500 mm rocznie, reprezentują obszary Morawskiego Pola. Na pozostałych terenach nisko położonych opady roczne wynoszą od 600 do 900 mm. Im wyżej, tym opady są wyższe, w najwyższych partiach gór opady roczne sięgają 2000 mm, głównie pod postacią śniegu. W niższych partiach gór opady przekraczają wartość 1000 mm i przez większą część roku są to opady deszczu.
Wody.
Niemal całe terytorium kraju należy do zlewiska Morza Czarnego i jest odwadniane przez Dunaj. Jedynie niewielkie obszary na zachodzie kraju należą do zlewiska Renu, a co za tym idzie, do Morza Północnego (Ocean Atlantycki). Największe rzeki Austrii mają swoje źródła poza granicami kraju. Główną rzeką kraju jest Dunaj, który ma swoje źródła w pobliżu Donaueschingen, w południowo-zachodnich Niemczech. Zanim ujdzie do Morza Czarnego przepływa przez Austrię. Jest to jedyna duża rzeka europejska, która płynie z zachodu na wschód. Znaczenie tej rzeki jako szlaku komunikacyjnego zawsze było bardzo duże, a po wybudowaniu kanału Ren–Men–Dunaj (w 1992 roku) jeszcze się zwiększyło. Kanał ten łączy bowiem Morze Czarne z Morzem Północnym. Głównymi dopływami Dunaju na obszarze Austrii są Inn z Salzachem, Aniza (niem. "Enns"), Drawa z Murą i Morawa (na granicy z Czechami). Rzeki w Austrii są powszechnie wykorzystywane w hydroenergetyce.
W Austrii liczne są jeziora. Te większe mają pochodzenie lodowcowe i znajdują się przy granicach państwa. Największym jest Jezioro Bodeńskie o powierzchni 539 km², które znajduje się też częściowo w obrębie Szwajcarii i Niemiec. Drugim co do wielkości akwenem jest Jezioro Nezyderskie o powierzchni 152 km², które znajduje się w obrębie Austrii i Węgier. W głębi kraju leżą dwa pojezierza, jedno w krainie Salzkammergut, gdzie największym jeziorem jest Atter o powierzchni 46 km². Drugie pojezierze leży w Karyntii, gdzie największym akwenem jest jezioro Wörther o powierzchni 19 km². Pojezierza te stanowią ważny region turystyczny kraju. W górach występują liczne lodowce, o długości nawet do 10 km.
Gleby.
Austriackie gleby są przeważnie mało i średnio urodzajne. W niższych partiach gór występują gleby brunatne, bielicowe i rędziny, które są podatne na erozję. Dużą część kraju ze względu na rzeźbę pokrywają gleby inicjalne, rankery i obszary bezglebowe, które są typowe dla terenów wysokogórskich. Na północnym wschodzie kraju występują czarnoziemy, zaś na południowym wschodzie – gleby płowe. Równiny i obniżenia są wykorzystywane rolniczo.
Flora.
Szata roślinna uległa przeobrażeniom na obszarach nizinnych i w kotlinach, gdzie pierwotnie pokrywały je łąki. Obecnie obszary te zajmują tereny rolnicze. Naturalna roślinność skupia się na obszarach górskich. Ze względu na rzeźbę w kraju występuje piętrowość roślinna. Dolne partie gór porastają lasy mieszane, gdzie występują lasy bukowe i bukowo-jodłowe. Wyżej las przechodzi w strefę iglastą, gdzie rosną świerki z domieszką modrzewia. Górna granica lasu przebiega między 1600 a 2000 m n.p.m. Ponad lasami rosną zarośla, głównie kosodrzewiny, a także różaneczniki. Piętro wysokogórskie reprezentują łąki alpejskie – hale, gdzie występuje roślinność trawiasta, która wraz ze wzrostem wysokości przechodzi w nagie skały. W skład roślinności alpejskiej wchodzą szarotka, goryczka, goździk alpejski, arnika i wrzos. Na wschodnim pogórzu Alp występuje przewaga lasów liściastych, gdzie rosną dęby graby i buki. W dolinie Dunaju rosną lasy łęgowe. Tereny leśne zajmują w Austrii 39% powierzchni.
Fauna.
Fauna w Austrii jest charakterystyczna dla kontynentu europejskiego obszaru klimatu umiarkowanego. W lasach w Austrii żyją typowe zwierzęta leśne, jakie można zobaczyć w wielu lasach w państwach w Europie. Z dużych ssaków w lasach w Austrii żyją jelenie, sarny i dziki, a także bardzo małe populacje niedźwiedzi brunatnych. Z drobnej zwierzyny liczne są ssaki oraz bardzo dużo innych gatunków zwierząt leśnych spotykanych w lasach w Europie. Wysoko ponad obszarami lasów żyją kozice i świstaki. Z ptaków wysokogórskich dominują orły i jastrzębie, a do gatunków leśnych i nizinnych – bażanty, kuropatwy i ptaki wodne.
Ekologia i ochrona przyrody.
Od początku lat 90. XX wieku Austriacy walczą z kilkoma problemami ekologicznymi. Jednym z nich jest zanieczyszczenie powietrza spowodowane wzrastającym ruchem samochodowym i emisją spalin. Ruch na drodze przez przełęcz Brenner wzrósł z 600 tysięcy pojazdów rocznie w latach 70. do ponad 10 milionów rocznie w latach 90. Jedna czwarta pojazdów przejeżdżających przez Austrię to samochody ciężarowe.
Alpejskie doliny, którymi prowadzą drogi, są niezwykle wrażliwe na zanieczyszczenia. W szczególności zagrożone są wąskie doliny o gorszej cyrkulacji powietrza. Inwersja temperatury, czyli masy zimnego powietrza uwięzione przy gruncie pod warstwą cieplejszego powietrza, również przyczynia się do zanieczyszczenia powietrza.
Austria negocjowała z Unią Europejską w sprawie ustawienia limitów dla ruchu w Alpach, szczególnie w Tyrolu. Proponowano też przewożenie części towarów koleją. Ekolodzy zaproponowali między innymi przebicie tunelu podziemnego z Garmisch-Partenkirchen w południowych Niemczech do Bolzano w północnych Włoszech. Do zanieczyszczenia powietrza przyczynia się także klimat. Wiejące z północnego zachodu wiatry przynoszą ze sobą część zanieczyszczeń z zagranicy. Do granic Austrii docierają też zanieczyszczenia znad krajów byłego bloku wschodniego.
Z powodu zanieczyszczenia powietrza do 1991 roku 37% lasów Austrii zostało uszkodzonych przez kwaśne deszcze. Uszkodzenie drzew powoduje miejscami zanikanie lasów, które chronią położone w dolinach miejscowości przed lawinami i osunięciami gruntu. W latach 70. w związku rosnącymi problemami ekologicznymi zaczęto aktywnie działać na rzecz ochrony środowiska. W wyniku referendum w 1978 zamknięto nowo wybudowaną elektrownię jądrową i zaprzestano tego sposobu uzyskiwania energii. W 1984 sprzeciw obywateli spowodował porzucenie planów wybudowania elektrownia wodnej na terenach podmokłych.

</doc>
<doc id="1721136" url="https://pl.wikipedia.org/wiki?curid=1721136" title="Piotr (Polianski)">
Piotr (Polianski)



</doc>
<doc id="1721138" url="https://pl.wikipedia.org/wiki?curid=1721138" title="Asceza">
Asceza



</doc>
<doc id="1721141" url="https://pl.wikipedia.org/wiki?curid=1721141" title="Nowopietrowsk">
Nowopietrowsk



</doc>
<doc id="1721142" url="https://pl.wikipedia.org/wiki?curid=1721142" title="Zbiornik Rybnicki">
Zbiornik Rybnicki



</doc>
<doc id="1721146" url="https://pl.wikipedia.org/wiki?curid=1721146" title="Piotr (Polanski)">
Piotr (Polanski)



</doc>
<doc id="1721148" url="https://pl.wikipedia.org/wiki?curid=1721148" title="Letnie Igrzyska Paraolimpijskie 2000">
Letnie Igrzyska Paraolimpijskie 2000

11. Letnie Igrzyska Paraolimpijskie odbyły się w dniach 18 - 29 października 2000 roku w australijskim Sydney.
Podczas Igrzysk rozdano 551 złotych medali w 20 dyscyplinach.
W igrzyskach wystartowało 127 państw (w tym: Barbados, Benin Kambodża, Kostaryka, Salwador, Gwatemala, Gwinea, Irak, Laos, Liban, Lesotho, Madagaskar, Mali, Mauretania, Mongolia, Niger, Palestyna, Papua-Nowa Gwinea, Filipiny, Rwanda, Samoa, Sudan, Turcja, Turkmenistan, Vanuatu i Wietnam - państwa które nie startowały na paraolimpiadzie w Atlancie w 1996 roku).
Linki zewnętrzne.
Strona IPC

</doc>
<doc id="1721152" url="https://pl.wikipedia.org/wiki?curid=1721152" title="Refleksje">
Refleksje

Refleksje – płyta poznańskiego rapera Deepa oraz Bobika wydana przez UMC Records w 2006 roku.

</doc>
<doc id="1721153" url="https://pl.wikipedia.org/wiki?curid=1721153" title="Chrześcijańsko-Demokratyczna Partia Ludowa (Węgry)">
Chrześcijańsko-Demokratyczna Partia Ludowa (Węgry)

Chrześcijańsko-Demokratyczna Partia Ludowa (węg. "Kereszténydemokrata Néppárt", KDNP) – węgierska prawicowa, chadecka partia polityczna, działająca od 1989. Od 2006 formalny koalicjant Fideszu, faktycznie jego satelickie ugrupowanie.
Ugrupowanie utworzone zostało w okresie przemian politycznych, zwanych Jesienią Ludów. Nawiązywało do działającej w latach 1943–1949 formacji chadeckiej, tworzonej przez różne środowiska katolickie, rozwiązanej po represjach komunistycznych. W dwóch kadencjach między 1990 a 1998 KDNP posiadała liczącą około 20 posłów reprezentację w Zgromadzeniu Narodowym, uzyskując w wyborach poparcie na poziomie 6,5–7,0%. W latach 1990–1994 partia wchodziła w skład koalicji rządzącej, cztery następne lata pozostawała w opozycji. W wyborach parlamentarnych w 1998 (startując samodzielnie) i w 2002 (z list Partii Centrum) chadecy nie przekraczali progu wyborczego, pozostając poza parlamentem.
W 2006 partia podpisała porozumienie wyborcze z Fideszem – Węgierską Partią Obywatelską. Centroprawicowa koalicja przegrała wybory parlamentarne, uzyskując 42,49% głosów. Wybory te pozwoliły jednak powrócić chadekom do parlamentu, w nowym Zgromadzeniu Narodowym powołali własną liczącą 23 posłów frakcję. Ugrupowania kontynuowały współpracę także w zwycięskich dla koalicji wyborach krajowych w 2010, po których Zsolt Semjén objął urząd wicepremiera. Porozumienie utrzymywano także w zwycięskich dla centroprawicy wyborach w 2014, 2018 i 2022.
Oba ugrupowania utrzymywały współpracę także w wyborach do Parlamentu Europejskiego; europosłami z ramienia chadeków zostawali odpowiednio László Surján (2009) i György Hölvényi (2014, 2019).

</doc>
<doc id="1721154" url="https://pl.wikipedia.org/wiki?curid=1721154" title="Nacios">
Nacios

Nacios – znak, nacięcie na drzewie, wykonane siekierą albo innym narzędziem stosowanym w obróbce drewna.
"Nacios" najczęściej jest stosowany, jako znak graniczny do wytyczania granic w lesie. Ostrowski w "Prawie cywilnem" pisze: "Do liczby znaków granicznych należą też naciosy na drzewach, które lubo czasem na kilka calów zarastają i tylko plama czyli niewielki otwór domyślać się o nich każe, atoli za odszczepieniem drzewa, znak takowy w całości znajdzie się". Zaborowski w swojej "Geometryi" objaśnia: "Jeżeli w ciągu ściany granicznej znajdują się znakomitszej wielkości drzewa, na tych przez sąd graniczny wyrzynane bywają znaki na kształt krzyża, które zowią naciosy".

</doc>
<doc id="1721155" url="https://pl.wikipedia.org/wiki?curid=1721155" title="Geografia Czech">
Geografia Czech

Czechy, właściwie Republika Czeska – państwo leżące w Europie Środkowej bez dostępu do morza. Mimo braku sąsiedztwa akwenów morskich, kraj ma dość dogodne połączenie rzeczne z Bałtykiem poprzez Odrę i Morzem Północnym poprzez Łabę.
Czechy jako państwo zrodziły się w mniej więcej tych samych czasach co Polska, a przed 1993 kraj ten wraz ze Słowacją tworzył jednolite państwo. Obecnie ten wyżynno-górzysty kraj należy do Unii Europejskiej i NATO.
Powierzchnia i granice.
Powierzchnia – 78 864 km², co odpowiada jednej czwartej powierzchni Polski.
Skrajne punkty: północny 51°03′20.5″N, południowy 48°33′06.5″N, zachodni 12°05′26.9″E, wschodni 18°51′33,3E. Odległość między skrajnym wschodnim a skrajnym zachodnim punktem wynosi 493 km, zaś między skrajnym północnym a skrajnym południowym – 278 km. Geometryczny środek Czech znajduje się we wsi Číhošť.
Czechy graniczą z następującymi państwami:
Cyple.
Wybiegnięcia terytorium Czech w głąb innych państw sąsiednich (tzw. "cyple" lub "worki", czes. "výběžky"): cypel aski, cypel szluknowski (też „"cypel rumburski"” lub "worek szluknowski"), cypel frydlancki, cypel broumowski, cypel jawornicki (też „"cypel widnawski"” lub „"cypel jesienicki"”), cypel osobłoski i cypel brzecławski (też "Trójkąt dyjski" lub „"cypel lanżhocki"”).
Rzeźba terenu.
Czechy są krajem wyżynno-górzystym, gdzie obszary nizinne, głównie w postaci dolin rzecznych i obniżeń zajmują jedynie 24%. Obszar Czech zajmują dwie jednostki strukturalne, do których należą Masyw Czeski na zachodzie i fragment Karpat na wschodzie. Obszary wyżynne leżące między 300 a 800 m n.p.m. zajmują 72% powierzchni kraju, zaś góry tylko 4%.
Masyw Czeski jako całość ma postać rozległej kotliny, którą otaczają masywy górskie.
Masyw Czeski od Karpat oddziela kotlina rzeki Morawy, która na południu przechodzi w ciąg obniżeń, które łączą ją z Niziną Naddunajską. Na wschód od tego obniżenia leżące na wschodzie Karpaty dzielą się na Białe Karpaty, Jaworniki i Beskidy Morawskie, gdzie najwyższym szczytem tej części jest Łysa Góra o wysokości 1324 m n.p.m.
Budowa geologiczna.
Masyw Czeski zbudowany jest głównie z proteozoicznych skał krystalicznych, w skład których wchodzą gnejsy i granity, oraz z paleozoicznych skał osadowych, które zalegają w centralnej części masywu. W północnej części masywu występują osady pochodzące z kredy, a także neogeńskie wylewy wulkaniczne. Masyw Czeski ukształtowany został w orogenezie hercyńskiej, a następnie uległ procesowi erozji i denudacji. W trzeciorzędzie nastąpiły w masywie ruchy górotwórcze i obszar ten uległ spękaniu i wydźwignięciu.
Południowo-wschodnią część Masywu Czeskiego zajmuje Wyżyna Czesko-Morawska, która jest najstarszym geologicznie obszarem w Europie Środkowej. Środkową część masywu wypełnia Kotlina Czeska (Płyta Czeska). Na południu masywu obszar jest pagórkowaty, gdzie występują głębokie doliny rzek, oraz kotliny takie jak Kotlina Budziejowicka czy też Kotlina Trzebońska. Kotlina Czeska będąca centralną częścią masywu, otoczona jest zrębowymi obszarami górskimi. W czasie wypiętrzania się czeskich gór występowała działalność wulkaniczna, czego dzisiejszym dowodem są liczne pozostałości kominów i wylewów wulkanicznych, popiołów, a także źródła wód mineralnych i gorących. Na południowym zachodzie od Kotliny Czeskiej rozciągają się pasma Szumawy i Lasu Czeskiego, a na północnym zachodzie Rudawy. Na linii uskoków występują źródła cieplicowe (Karlowe Wary, Mariańskie Łaźnie). Od północnego wschodu kotlinę otaczają Sudety, gdzie wznosi się najwyższy szczyt graniczny z Polską – Śnieżka o wysokości 1602 m n.p.m.
Karpaty w obrębie Czech reprezentowane są przede wszystkim przez Zewnętrzne Karpaty Zachodnie, zbudowane z fliszu z wypreparowanymi twardzielcowymi grzbietami z wapienia jurajskiego.
Klimat.
Czechy leżą w strefie klimatu umiarkowanego ciepłego. Położenie Czech w Europie Środkowej, w sąsiedztwie Polski warunkuje istnienie klimatu przejściowego. Tak samo jak Polska, Czechy znajdują się w strefie wpływów zarówno mas polarnomorskich znad Oceanu Atlantyckiego, jak i mas kontynentalnych pochodzących z Azji. Wynikiem tego fakt jest zmienność pogodowa. Czechy tak jak Polska mają zbliżone wartości termiczne i opadowe.
Temperatura w Czechach uzależniona jest od przepływu mas powietrza. Zimą wartości te wynoszą od 0 °C, do −6 °C. Jedynie na obszarach górskich jest zimniej i występuje piętrowość klimatyczna. Temperatury na wschodzie są zazwyczaj niższe niż na zachodzie ze względu na wpływ oceanu (Prąd Zatokowy Golfsztrom). Latem, podobnie jak w Polsce, w najcieplejszym miesiącu lipcu temperatury wynoszą od 16 °C do 19 °C. Terytorium Czech w okresie letnim dostaje się pod wpływ mas zwrotnikowego powietrza, co oznacza występowaniem upałów. W górach jest chłodniej, jednak ze względu na niewielkie wysokości masywów, temperatury w ciągu dnia nie obniżają się poniżej 15 °C.
Wartości opadowe są niemal takie same jak w Polsce. Średnia ilość opadów wynosi do 500 do 700 mm rocznie, najwyższe wartości notuje się w górach, ponad 1000 mm rocznie, maksymalnie do 1200 mm rocznie. Podobnie jak w Polsce, maksimum opadowe przypada na okres lata.
Wody.
Czechy należą do zlewisk trzech mórz. Morze Północne, którego zlewisko obejmuje 51 399 km², zajmuje największą powierzchnię kraju. Drugie co do wielkości jest zlewisko Morza Czarnego, które na wschodzie kraju obejmuje obszar 22 744 km². Najmniejszym obszarem jest zlewisko Morza Bałtyckiego zajmują jedynie 4721 km² w obszarach graniczących z Polską.
Najdłuższą rzeką przepływającą przez ten kraj jest Łaba, należąca do zlewiska Morza Północnego, która w granicach państwa liczy 370 km długości. Jej najdłuższym dopływem jest Wełtawa, która przepływa przez stolicę kraju. Do pozostały rzek, wchodzących w skład zlewiska Morza Północnego, należą: Lužnice, Sazawa, Otava, Berounka i Ohrza. Najdłuższą rzeką należąca do zlewiska Morza Czarnego jest Morawa, o długości 246 km, która w swym dolnym biegu jest rzeką graniczną ze Słowacją. Do pozostałych rzek należących do zlewiska Morza Czarnego należą Beczwa i Dyja. Główną rzeką należącą do zlewiska Bałtyku jest Odra, która ma tutaj swe źródła, a w granicach kraju mierzy 135 km, a do pozostałych rzek należą Opawa, Osobłoga, Olza i Nysa Łużycka, które uchodzą do Odry.
Sieć rzeczna w kraju jest bardzo gęsta i intensywnie zasilana opadami górskimi (śnieg i deszcz).
Czechy mają niewiele naturalnych jezior. Największym jest Jezioro Czarne o powierzchni zaledwie 18,4 ha. Liczne są stawy. Dużo jest zbiorników retencyjnych mających na celu ochroną kraju przed powodziami, które ze względu na rzeźbą terenu i wysokie opady w górach są częstym zjawiskiem. Głównymi zbiornikami są: Orlicki, Lipieński i Slapski.
Czechy znane są z miejscowości uzdrowiskowych z wodami mineralnymi, także z gorącymi źródłami (cieplicami) m.in. Karlowe Wary (73 °C), Mariańskie Łaźnie (29,6 °C).
Gleby.
Powszechnymi glebami Czech są gleby bielicowe i brunatne. Z mniejszym stopniu występują rędziny, czarnoziemy i mady. Tereny górskie są pokryte kamienistymi glebami szkieletowymi, zaś w obniżeniach śródgórskich występują gleby torfowe.
Flora.
Szata roślinna charakterystyczna dla roślinności Europy Środkowej, klimatu umiarkowanego. Występuje piętrowość roślinna z uwagi na rzeźbę terenu. Dominują lasy mieszane z przewagą drzew iglastych rosnących na obszarach górskich. Głównymi gatunkami liściastymi są dęby, lipy, graby i klony, zaś do iglastych należą świerk, sosna i jodła. Lasy zajmują około 30% powierzchni Czech. W południowo-wschodniej części kraju miejscami występuje roślinność stepowa i trawiasta. Wiele obszarów Czech zostało przekształconych przez człowieka na potrzeby rolnictwa.
Fauna.
Świat zwierząt typowy dla europejskich lasów. W lasach Czech żyją jelenie, sarny i dziki, a do mniejszych gatunków należą krety, wiewiórki, oraz chomiki podgórskie. Z gadów występują m.in. jaszczurki i żmije. W górach żyją susły. Do innych gatunków zaliczyć należy wydry, kuny, zające i łasice. Do ptaków należą bażanty wyżynne i kuropatwy oraz różne gatunki kaczek.
Ochrona przyrody.
Obszary chronione zajmują 12,5 tys. km² (15,7% powierzchni kraju). W ich skład wchodzą: 4 parki narodowe, obszary chronionego krajobrazu, rezerwaty, których jest 891, pomniki przyrody, których jest 1297. Pięć obiektów ma status światowych rezerwatów biosfery. W Czechach są realizowane międzynarodowe projekty dotyczące poprawy stanu środowiska; od 2002 Czechy otrzymują znaczną pomoc międzynarodową, m.in. na budowę oczyszczalni ścieków.

</doc>
<doc id="1721156" url="https://pl.wikipedia.org/wiki?curid=1721156" title="Rusałka (Dvořák)">
Rusałka (Dvořák)

Rusałka () – czeska opera w trzech aktach skomponowana przez Antonína Dvořáka w 1900, wystawiona po raz pierwszy w roku 1901. Czeskie Libretto napisał Jaroslav Kvapil. Rusałki to w mitologii słowiańskiej demoniczne istoty zamieszkujące lasy, pola i zbiorniki wodne. Jest najbardziej znaną operą Dvořáka i swoistym kamieniem milowym czeskiej twórczości operowej.
Historia.
Libretto Kvapila powstawało do roku 1899, zanim doszło do pierwszego spotkania z Dvořákiem. Treść oparta została na baśniach Karela J. Erbena i Boženy Němcovéj; zawierała także elementy "Małej Syrenki" Hansa Christiana Andersena oraz "Ondyny" Friedricha de la Motte Fouquéa. Dvořák był zawsze zainteresowany twórczością Erbena, pracę nad operą rozpoczął 22 kwietnia 1900, skończył przed końcem listopada tego samego roku.
Uwiecznił w operze leśne jeziorko zwane Jeziorem Rusałki, które znajdowało się w miejscowości Vysoká u Příbramě w majątku Wacława Roberta Kounica (Wenzel Robert von Kaunitz), szwagra Dvořáka. Dvořák spędził w tym majątku kilka szczęśliwych lat. W okresie powojennym w pałacyku Kounica zostało utworzone muzeum im. Antonína Dvořáka.
"Rusałka" po raz pierwszy wystawiona została w Pradze 31 marca 1901 z Růženą Maturovą w roli głównej. Opera przyjęta została z ogromnym uznaniem zarówno w samych Czechach, jak i za granicą.
Treść.
Akt I.
"Łąka nad brzegiem stawu"
Trzy leśne nimfy drażnią się z Wodnikiem, władcą jeziora. Rusałka, jego córka, zwierza się ojcu, iż zakochała się w Księciu, który przychodzi nad jezioro popływać. Chce dla niego przybrać ludzką postać, co według Wodnika nie jest dobrym pomysłem. Mimo to prowadzi ją do wiedźmy, Ježibaby i prosi o pomoc. Rusałka śpiewa pieśń do księżyca ("Měsíčku na nebi hlubokém"), żeby ten opowiedział Księciu o jej uczuciach do niego. Ježibaba postanawia jej pomóc; oznajmia jej, iż jako człowiek straci jednak zdolność mowy. Ponadto jeśli Książę ją zdradzi, oboje zostaną na zawsze przeklęci. Rusałka przyjmuje warunki wiedźmy i wypija otrzymany od niej eliksir. Książę znajduje ją potem podczas polowania i zabiera ze sobą, czemu towarzyszy lament jej ojca i trzech sióstr.
Akt II.
"Ogród u Księcia w zamku"
Gajowy i jego bratanek, pracujący w kuchni, dowiadują się, że Książę zamierza poślubić niemą, bezimienną dziewczynę; podejrzewają czarną magię i wątpią w prawdziwość uczuć Księcia, który zdążył już nazbyt dobrze zapoznać się z zaproszoną na wesele Zagraniczną Księżniczką. Obca Księżniczka, zazdrosna przeklina parę; Książę odprawia Rusałkę. Wodnik zabiera ją z powrotem na swój staw. Zagraniczna Księżniczka, uzyskawszy uwagę Księcia, teraz nią gardzi.
Akt III.
"Łąka nad brzegiem stawu"
Rusałka prosi o ocalenie od nieszczęścia Ježibabę, która oznajmia, iż ocali ją od zguby, jeśli zdecyduje się na zabicie Księcia otrzymanym sztyletem. Odmawia, wrzucając sztylet do stawu. Rusałka staje się bludičką, duchem śmierci zamieszkującym głębiny stawu. Gajowy i Kuchcik rozmawiają z Ježibabą; twierdzą, iż to Rusałka zdradziła Księcia. Wodnik twierdzi, że to Książę zdradził rusałkę. Nimfy leśne, jej siostry opłakują jej los. Książę, szukający Rusałki, pojawia się nad jeziorem, gdzie wyczuwa jej obecność. Prosi ją o pocałunek mimo tego, że oznacza on śmierć i potępienie. Całuje ją i umiera. Wodnik oznajmia, iż jakiekolwiek poświęcenia są bezcelowe. Rusałka, wdzięczna Księciu za to, że pomógł jej doświadczyć ludzkich uczuć, posyła jego duszę Bogu. Sama powraca do głębin stawu jako demon ciemności.
Instrumentacja.
W operze wykorzystywane są: 2 flety, 1 flet piccolo, 2 oboje, 1 rożek angielski, 2 klarnety, 1 klarnet basowy, 2 fagoty, 1 kontrafagot, 5 rogów, 3 trąbki, 3 puzony, 1 tuba, instrumenty perkusyjne, harfa, instrumenty smyczkowe.
Nagrania.
"Rusałka" była kilkakrotnie nagrywana przez różne teatry. Wśród dostępnych płyt DVD są: nagranie z 1975 roku w wykonaniu Teatru Narodowego w Pradze, nagranie z 1986 roku z English National Opera, z 2002 roku z Opéra de Paris oraz z 2017 roku z teatrem Opera Nova w Bydgoszczy.

</doc>
<doc id="1721157" url="https://pl.wikipedia.org/wiki?curid=1721157" title="Zasłonak kleisty">
Zasłonak kleisty

Zasłonak kleisty ("Cortinarius mucosus" (Bull.) J. Kickx f.) – gatunek grzyba z rodziny zasłonakowatych "(Cortinariacae)". 
Systematyka i nazewnictwo.
Pozycja w klasyfikacji według Index Fungorum: "Cortinarius, Cortinariaceae, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Po raz pierwszy takson ten zdiagnozował w 1792 r. Jean Baptiste Bulliard nadając mu nazwę "Agaricus mucosus". Obecną, uznaną przez Index Fungorum nazwę nadał mu w 1867 r. Jean Kickx, przenosząc go do rodzaju "Cortinarius". 
Synonimy naukowe:
Nazwę polską nadał Andrzej Nespiak w 1975 r. W polskim piśmiennictwie mykologicznym gatunek ten opisywany był też jako flegmiak kleisty. 
Morfologia.
Średnica kapelusza od 4 do 12 cm, za młodu jest półkulisty, potem łukowaty, na koniec rozpostarty. Kolor od żółtobrązowego do jasnokasztanowobrązowego. W czasie wilgotnej pogody lepki, śluzowaty i kleisty, w czasie suchej błyszczący.
Od białawych po gliniastobrązowawe zwykle wąskie i zbiegające do trzonu, lub do niego przyrośnięte.
Wysokość 5–10 cm, grubość 8–18 mm, walcowaty, pełny, czasami tylko zgrubiały u nasady. Przeważnie do 2/3 wysokości pokryty jest białą i śliską zasnówką, powyżej której jest brązowiejący.
Białawy do kremowego, bez smaku i zapachu.
Rdzawobrunatny. Zarodniki elipsoidalne lub migdałkowate, gładkie, o rozmiarach 12–15 × 6–7 μm.
Występowanie i siedlisko.
Jest szeroko rozprzestrzeniony w północnej części Ameryki Północnej i Europie. W Europie jego północna granica zasięgu sięga aż po archipelag Svalbard w Arktyce. W Polsce jest pospolity.
Rośnie głównie w lasach sosnowych na glebach piaszczystych. Miejscami występuje pospolicie. Owocniki wytwarza od sierpnia do listopada.
Znaczenie.
Grzyb jadalny, ale istnieje możliwość pomyłki – podobny jest do innych zasłonaków, dlatego nie zaleca się jego spożywania. Wykazano, że zasłonaki kleiste zebrane w północnej Polsce zawierały wyższe stężenia rtęci niż gleba na której rosły – ze względu na bioakumulację.

</doc>
<doc id="1721160" url="https://pl.wikipedia.org/wiki?curid=1721160" title="Justina">
Justina



</doc>
<doc id="1721166" url="https://pl.wikipedia.org/wiki?curid=1721166" title="Tomás Rincón">
Tomás Rincón

Tomás Eduardo Rincón Hernández (ur. 13 stycznia 1988 w San Cristóbal) – wenezuelski piłkarz grający na pozycji defensywnego pomocnika.
Kariera klubowa.
Rincón jest wychowankiem klubu UA Maracaibo. W latach 2003–2006 występował tam w drużynach juniorskich. Następnie przeszedł do Zamory FC i w jej barwach zadebiutował w wenezuelskiej Primera División. Z czasem stał się podstawowym zawodnikiem Zamory, a latem 2008 roku opuścił ten klub i odszedł do Deportivo Táchira. W tym zespole z rodzinnego San Cristóbal grał do końca 2008 roku.
Na początku 2009 roku Rincón został zawodnikiem niemieckiego Hamburger SV, z którym podpisał roczny kontrakt. W pierwszym zespole po raz pierwszy wystąpił 4 marca 2009 w meczu Pucharu Niemiec z SV Wehen Wiesbaden. Z kolei pierwsze spotkanie w Bundeslidze rozegrał 4 kwietnia 2009 z TSG 1899 Hoffenheim (1:0). Był to zarazem jego jedyny mecz ligowy w sezonie 2008/2009.
Latem 2014 Rincón przeszedł na zasadzie wolnego transferu do Genoi.
Kariera reprezentacyjna.
W latach 2006–2007 Rincón wystąpił w 6 meczach reprezentacji Wenezueli U-20. W 2007 roku zagrał z nią w Mistrzostwach Ameryki Południowej. W dorosłej reprezentacji Wenezueli zadebiutował w 2008 roku w eliminacjach do Mistrzostw Świata w RPA.

</doc>
<doc id="1721167" url="https://pl.wikipedia.org/wiki?curid=1721167" title="Ezra Sued">
Ezra Sued

Ezra Sued (ur. 7 czerwca 1923, zm. 21 sierpnia 2011) – piłkarz argentyński, napastnik.
Sued karierę piłkarską rozpoczął w 1943 roku w klubie Racing Club de Avellaneda. Razem z reprezentacją Argentyny wygrał turniej Copa Lipton 1945.
Jako piłkarz klubu Racing był w kadrze reprezentacji podczas turnieju Copa América 1946, gdzie Argentyna drugi raz z rzędu zdobyła tytuł mistrza Ameryki Południowej. Sued nie zagrał w żadnym meczu.
Wciąż jako piłkarz klubu Racing wziął udział w turnieju Copa América 1947, gdzie Argentyna trzeci raz z rzędu zdobyła tytuł mistrza Ameryki Południowej. Sued zagrał tylko ostatnie 4 minuty meczu z Urugwajem, zastępując na boisku Félixa Loustau, który tuż przed zmianą ustalił wynik meczu na 3:1 dla Argentyny.
Razem z Racingiem trzy razy z rzędu zdobył tytuł mistrza Argentyny - w 1949, 1950 i 1951 roku. W Racingu grał do końca swej kariery w 1954 roku - łącznie w lidze argentyńskiej rozegrał 308 meczów i zdobył 47 bramek.

</doc>
<doc id="1721168" url="https://pl.wikipedia.org/wiki?curid=1721168" title="Tomas Rincon">
Tomas Rincon



</doc>
<doc id="1721172" url="https://pl.wikipedia.org/wiki?curid=1721172" title="Dom Gotycki">
Dom Gotycki



</doc>
<doc id="1721173" url="https://pl.wikipedia.org/wiki?curid=1721173" title="Wzgórze Braniborskie">
Wzgórze Braniborskie

Wzgórze Braniborskie (niem. Grünbergshöhe) – wzgórze w obrębie miasta Zielona Góra o wysokości 203 m n.p.m. Znajduje się ono około 2 km na południowy wschód od centrum miasta na Wale Zielonogórskim. Na jego szczycie w 1860 roku powstała wieża obserwacyjna (Wieża Braniborska), w której mieści się dzisiaj Instytut Astronomii Uniwersytetu Zielonogórskiego wraz z obserwatorium.

</doc>
<doc id="1721174" url="https://pl.wikipedia.org/wiki?curid=1721174" title="Rafał Błocian">
Rafał Błocian

Rafał Błocian (ur. 11 marca 1986) - polski lekkoatleta, sprinter reprezentujący klub Krokus Leszno.

</doc>
<doc id="1721177" url="https://pl.wikipedia.org/wiki?curid=1721177" title="Zbiornik Dobczycki">
Zbiornik Dobczycki



</doc>
<doc id="1721178" url="https://pl.wikipedia.org/wiki?curid=1721178" title="Wimbledon 2009 (gra podwójna dziewcząt)">
Wimbledon 2009 (gra podwójna dziewcząt)



</doc>
<doc id="1721179" url="https://pl.wikipedia.org/wiki?curid=1721179" title="Marios Giourdas">
Marios Giourdas



</doc>
<doc id="1721181" url="https://pl.wikipedia.org/wiki?curid=1721181" title="Jan Wilandt">
Jan Wilandt

Jan Wilandt (ur. 29 sierpnia 1895 w Koślince, zm. ?) – polski działacz narodowy i chrześcijańsko-demokratyczny na Pomorzu, poseł na Sejm Ustawodawczy RP (1947–1952).
Życiorys.
Urodził się w rodzinie małorolnych chłopów w Prusach Zachodnich. W wyniku udziału w antyniemieckim strajku szkolnym zakazano mu kształcenia się w szkole średniej, w związku z czym poświęcił się pracy w handlu. W czasie I wojny światowej walczył w wojsku niemieckim, na skutek czego został inwalidą. W okresie II RP zakładał Polski Związek Zachodni, PCK i Związek Inwalidów RP na terenie powiatu tucholskiego. W 1920 organizował również lokalną NPR. Z ramienia organizacji kandydował w wyborach do Sejmu I kadencji w 1922. Był radnym NPR w Tucholi. W latach 30. zamieszkał w Grudziądzu, gdzie w 1937 znalazł się wśród współzałożycieli lokalnego Stronnictwa Pracy. Pracował w miejskim inspektoracie ubepieczeniowym.
Po II wojnie światowej kierował ekspozyturą Izby Rzemieślniczej w Grudziądzu. Był pełnomocnikiem SP na teren województwa pomorskiego, zasiadał w jego Zarządzie Wojewódzkim. Był członkiem Miejskiej Rady Narodowej w Grudziądzu oraz Wojewódzkiej Rady Narodowej w Bydgoszczy. W styczniu 1947 uzyskał mandat posła na Sejm z listy SP w okręgu Toruń. W listopadzie 1949 został wykluczony ze składy Klubu SP i zawieszony w prawach członka partii, a miesiąc później wyrzucono go z SP.

</doc>
<doc id="1721184" url="https://pl.wikipedia.org/wiki?curid=1721184" title="ObZen">
ObZen

obZen to szósty album studyjny grupy Meshuggah wydany nakładem wydawnictwa Nuclear Blast. Do utworu "Bleed" został nakręcony teledysk zawierający skróconą wersję oryginalnego utworu.
Album spotykał się głównie z dobrymi opiniami. Serwis internetowy Metacritic ocenił album na 83/100.
Album był również nominowany do szwedzkiej nagrody Grammy w kategorii "Hard rock", jednak ostatecznie wygrał zespół In Flames.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="1721190" url="https://pl.wikipedia.org/wiki?curid=1721190" title="Zbigniew Gburek">
Zbigniew Gburek

Zbigniew Gburek (ur. 14 marca 1934 w Dmeninie, zm. 23 grudnia 2007) – polski lekarz i polityk, poseł na Sejm PRL IX kadencji.
Życiorys.
W 1947 ukończył szkołę powszechną, a w 1951 liceum ogólnokształcące w Radomsku. W 1957 uzyskał tytuł i dyplom lekarza na Śląskiej Akademii Medycznej w Katowicach.
Działalność lekarska.
Przebywał w wielu ośrodkach zagranicznych, następnie opracował i wdrożył w Polsce krioaplikator do miejscowego nadmuchu par azotu zastosowany do leczenia chorób reumatycznych.
W 1955 podjął staż w Wojewódzkiej Poradni Schorzeń Tarczycy. Później pracował w I Klinice Chorób Wewnętrznych ŚAM w Zabrzu, a także w Przyklinicznej Poradni Reumatologicznej. Prowadził również zajęcia ze studentami. Od 1966 do 1967 pracował w Poradni Reumatologicznej PKP w Zabrzu, a od 1968 do 1975 w Poradni dla Chorych na Cukrzycę DOKP w Katowicach. W 1975 został dyrektorem Śląskiego Szpitala Reumatologicznego w Ustroniu. Od 1975 do 1985 pracował także w Instytucie Medycyny Pracy i Zdrowia Środowiskowego w Sosnowcu jako adiunkt, a następnie – od 1982 – jako docent. Od 1986 był p.o. kierownika Kat. Reumatologii ŚAM w Ustroniu oraz (od 1 października) kierownikiem Katedry Reumatologii i Kliniki Reumatologii i Rehabilitacji Narządów Ruchu w Ustroniu. W 1989 uzyskał tytuł naukowy profesora nauk medycznych. W tym samym roku objął stanowisko profesora nadzwyczajnego. W 1998, po likwidacji ŚAM, został zatrudniony w Katedrze i Klinice Chorób Wewnętrznych ŚAM w Tychach (przeniesionej w 2000 do Katowic-Ochojca oraz przemianowanej na Katedrę i Klinikę Chorób Wewnętrznych i Reumatologii). W 1999 przeszedł na emeryturę. Do 2002 pracował w niepełnym wymiarze czasu pracy w Klinice Chorób Wewnętrznych i Reumatologii.
Jako pierwszy w Polsce wprowadził do rutynowej diagnostyki chorób kości badania morfometryczne tkanki kostnej. Wprowadził również badania dotyczące algodystrofii kończyn, zmian naczyniowych w reumatoidalnym zapaleniu stawów, pierwotnych i wtórnych systemowych zapaleń naczyń.
Działalność naukowa.
W 1957 wprowadził do propedeutyki chorób wewnętrznych wykłady i ćwiczenia z reumatologii, a od 1986 zajęcia z reumatologii i rehabilitacji narządów ruchu. W latach 1976–1998 prowadził kursy w WODKM w Katowicach na temat podstaw diagnostyki i rehabilitacji chorób reumatycznych. Organizował także coroczne kursokonferencje oraz prowadził wiele wykładów, kursów i szkoleń. Był promotorem czterech prac doktorskich, a także konsultantem m.in. Komitetu Badań Naukowych oraz specjalistą rad naukowych różnych Instytutów (w latach 80.).
Był też uczestnikiem działalności wielu polskich i zagranicznych towarzystw naukowych (m.in. Polskiego Towarzystwa Lekarskiego oraz Towarzystwa Internistów Polskich). Był także członkiem komitetu redakcyjnego różnych pism lekarskich.
Działalność polityczna.
Od 1978 do 1984 był radnym Miejskiej Rady Narodowej w Ustroniu. W 1985 został posłem na Sejm PRL IX kadencji. Mandat uzyskał w okręgu Bielsko-Biała z ramienia Stronnictwa Demokratycznego. Zasiadał w Komisji Polityki Społecznej, Zdrowia i Kultury Fizycznej oraz w Komisji Ochrony Środowiska i Zasobów Naturalnych. W wyborach w 1989 bez powodzenia ubiegał się o mandat senatora z ramienia SD w okręgu Bielsko-Biała.
Należał też do NSZZ „Solidarność”.

</doc>
<doc id="1721191" url="https://pl.wikipedia.org/wiki?curid=1721191" title="Dom Gotycki w Nowym Sączu">
Dom Gotycki w Nowym Sączu

Dom Gotycki (zwany też Kanonicznym) — budynek w Nowym Sączu przy ulicy Lwowskiej 3, wzniesiony około 1448 w obrębie miasta lokacyjnego. Wpisany do rejestru zabytków pod nr rej.: A-776 z 30.05.1995
Do 1791 był użytkowany przez kanoników kolegiaty św. Małgorzaty. Sprzedany po kasacie na rzecz skarbu zaborczej Austrii przeszedł w prywatne ręce. Po II wojnie światowej przejęty przez państwo, poddany został kapitalnej renowacji w latach 1959-1965. Od tej chwili służy jako siedziba muzeum, obecnie Muzeum Okręgowego w Nowym Sączu. 9 listopada 1993 roku budynek zwrócony został na własność parafii św. Małgorzaty, która na 30 lat pozostawiła go do dyspozycji Muzeum.
Jest to obiekt złożony z dwóch jednopiętrowych bloków, murowany, częściowo oszkarpowany i podpiwniczony. Każdy z bloków nakryty jest osobnym dachem. Portale i obramienia okien są późnogotyckie, renesansowe i barokowe.
Dom Gotycki jest miejscem stałej ekspozycji dawnej sztuki z terenów ziemi sądeckiej oraz wystaw czasowych z takich dziedzin, jak historia, sztuka, kultura. Wystawa stała pn. "Dawna sztuka Sądecczyzny" obejmuje tematy: "Zamek królewski w Nowym Sączu", "Sakralna sztuka cechowa XIV - XIX w.", "Sztuka ludowa XVIII - początek XX w.", "Sztuka dworska XVII - XIX w.", "Sztuka cerkiewna XV - XIX w." (m.in. kolekcja ikon zachodniołemkowskich).

</doc>
<doc id="1721200" url="https://pl.wikipedia.org/wiki?curid=1721200" title="Gumionek">
Gumionek

Gumionek, Kościółek – skalisty szczyt w grzbiecie głównym Pienin Czorsztyńskich, pomiędzy przełęczą Trzy Kopce a Łączaną. Wznosi się na wysokość 808 m n.p.m. Niebieski szlak turystyczny trawersuje go lasem po północnej stronie w odległości około 10 m od szczytu. Ze szlaku tego jest widoczny jako niewielka, porośnięta drzewami skałka. Dobrze natomiast widoczny jest od południowej strony Pienin, z szosy do Sromowiec Niżnych. Od tej strony widoczna jest wznosząca się nad lasem jego biała wapienna ściana. Znajduje się w niej nieduża jaskinia – Jaskinia w Skałce Gumionek.
Gumionek jest niedostępny turystycznie. Znajduje się poza szlakiem na obszarze Pienińskiego Parku Narodowego. Na niektórych mapach nie jest zaznaczany.

</doc>
<doc id="1721201" url="https://pl.wikipedia.org/wiki?curid=1721201" title="Zbigniew Gessler">
Zbigniew Gessler

Zbigniew Henryk Gessler (ur. 17 kwietnia 1921 w Łodzi, zm. 29 kwietnia 2004 w Warszawie) – polski rzemieślnik i polityk, poseł na Sejm PRL IX kadencji.
Życiorys.
Urodził się w rodzinie łódzkich przedsiębiorców, ojciec był właścicielem firmy produkującej dziecięce wózki i rowery. W 1935 ukończył średnią szkołę handlową. W 1940 przeniósł się wraz z matką, Teodorą Gessler, z Łodzi do Warszawy. Po 1945 otworzył w Warszawie własny zakład cukierniczy znajdujący się na Starym Mieście, prowadził również cukiernię „Bajka” przy ul. Marszałkowskiej oraz „Staropolską” na warszawskich Bielanach.
Był wieloletnim działaczem Stronnictwa Demokratycznego, przewodniczącym Dzielnicowego Komitetu na Woli oraz radnym Rady Narodowej m.st. Warszawy. Wchodził w skład Prezydium Stołecznego Komitetu. Zasiadał w Centralnym Sądzie Partyjnym. 
W wyborach w 1985 uzyskał mandat posła na Sejm PRL IX kadencji w okręgu Warszawa Wola z ramienia Stronnictwa Demokratycznego. Zasiadał w Komisji Planu Gospodarczego, Budżetu i Finansów, Komisji Rolnictwa, Leśnictwa i Gospodarki Żywnościowej oraz w Komisji Nadzwyczajnej do rozpatrzenia projektu Ordynacji Wyborczej do Sejmu oraz Ordynacji Wyborczej do Senatu. W wyborach w 1989 bez powodzenia ubiegał się o reelekcję w okręgu Warszawa–Mokotów w ramach mandatu przeznaczonego dla SD. 
Aktywny w środowisku rzemieślniczym. Był członkiem zarządu i podstarszym Cechu Rzemiosł Spożywczych (1959–1981) oraz starszym cechu (1987–1989). Przewodniczył Ogólnopolskiej Komisji Branży Cukierniczej przy Centralnym Związku Rzemiosła. 
Był żonaty z Wandą z domu Marciniak, malarką. Miał synów Adama i Piotra, również restauratorów. Był teściem dla Marty Gessler i Magdaleny Gessler.
Odznaczony Krzyżem Kawalerskim i Oficerskim Orderu Odrodzenia Polski, Złotym Krzyżem Zasługi, Złotym Medalem im. Jana Kilińskiego oraz Medalem 40-lecia Polski Ludowej. 
Został pochowany na cmentarzu Bródnowskim (kwatera 78D-6-1).

</doc>
<doc id="1721202" url="https://pl.wikipedia.org/wiki?curid=1721202" title="Zbiornik Czaniecki">
Zbiornik Czaniecki



</doc>
<doc id="1721205" url="https://pl.wikipedia.org/wiki?curid=1721205" title="Maša Zec Peškirič">
Maša Zec Peškirič

Maša Zec Peškirič (ur. 21 stycznia 1987 w Jesenicach) – słoweńska tenisistka.
Jest tenisistką praworęczną z oburęcznym backhandem. W 2009 wystąpiła w turnieju wimbledońskim, ulegając w dwóch setach polskiej tenisistce Urszuli Radwańskiej.
Dotychczas na swoim koncie ma czternaście zwycięstw singlowych w zawodach ITF oraz dziesięć zwycięstw deblowych w zawodach tej rangi.
Jest reprezentantką swego kraju w zawodach Fed Cup.

</doc>
<doc id="1721206" url="https://pl.wikipedia.org/wiki?curid=1721206" title="Česlav Okinčic">
Česlav Okinčic



</doc>
<doc id="1721207" url="https://pl.wikipedia.org/wiki?curid=1721207" title="Kazimira Danutė Prunskienė">
Kazimira Danutė Prunskienė



</doc>
<doc id="1721208" url="https://pl.wikipedia.org/wiki?curid=1721208" title="Medardas Čobotas">
Medardas Čobotas



</doc>
<doc id="1721209" url="https://pl.wikipedia.org/wiki?curid=1721209" title="Zbignev Balcevič">
Zbignev Balcevič



</doc>
<doc id="1721212" url="https://pl.wikipedia.org/wiki?curid=1721212" title="Neohaematopinus pacificus">
Neohaematopinus pacificus

Neohaematopinus pacificus – gatunek wszy z rodziny Polyplacidae. Powoduje wszawicę. Pasożytuje na gryzoniach z rodziny wiewiórkowatych takich jak: "Tamias townsendii", "Tamias alpinus", "Tamias amoenus", "Tamias dorsalis", "Tamias merriami", "Tamias minimus", "Tamias quadrivittatus", "Tamias speciosus".
Samica wielkości 1,4 mm, samiec mniejszy osiąga wielkość 1,0 mm. U samców pierwszy segment anteny dłuższy niż u samic. Wszy te mają ciało silnie spłaszczone grzbietowo-brzusznie. Samica składa jaja zwane gnidami, które są mocowane specjalnym "cementem" u nasady włosa. Rozwój osobniczy trwa po wykluciu się z jaja około 14 dni. Występuje na terenie Ameryki Północnej w USA.

</doc>
<doc id="1721213" url="https://pl.wikipedia.org/wiki?curid=1721213" title="Jezioro Pławniowice">
Jezioro Pławniowice



</doc>
<doc id="1721219" url="https://pl.wikipedia.org/wiki?curid=1721219" title="Traszka pazurzasta">
Traszka pazurzasta



</doc>
<doc id="1721220" url="https://pl.wikipedia.org/wiki?curid=1721220" title="Hortensja krzewiasta">
Hortensja krzewiasta

Hortensja krzewiasta, h. krzaczasta, h. drzewiasta, ("Hydrangea arborescens" ) – gatunek roślin z rodziny hortensjowatych. Pochodzi z Ameryki Północnej. Jest uprawiany w wielu krajach świata (również w Polsce) jako roślina ozdobna.
Zmienność.
Występuje w kilku podgatunkach:

</doc>
<doc id="1721221" url="https://pl.wikipedia.org/wiki?curid=1721221" title="Józef Kwasiborski">
Józef Kwasiborski

Józef Kwasiborski ps. "Niemira", "Rafał", "Podmiejski" (ur. 24 października 1898 w Mińsku, zm. 17 października 1980 w Pruszkowie) – polski dziennikarz i działacz chrześcijańsko-demokratyczny, samorządowiec II RP, poseł do Krajowej Rady Narodowej (1945–1946), członek redakcji „Tygodnika Warszawskiego”.
Życiorys.
Urodził się na obecnej Białorusi, jednak w wieku 4 lat zamieszkał w Pruszkowie, gdzie ojciec uzyskał zatrudnienie w lokalnych warsztatach kolejowych. W 1918 uzyskał maturę w Gimnazjum im. Mikołaja Reja w Warszawie. Podczas I wojny światowej działał w POW. W 1918 wstąpił na Wydział Lekarski UW, którego nie ukończył ze względu na zaciągnięcie się do wojska podczas wojny polsko-bolszewickiej. Po zakończeniu działań wojennych poświęcił się dziennikarstwu: wydawał m.in. „Głos Pruszkowa”, „Echo Pruszkowa” i po raz kolejny „Głos Pruszkowa” (1928, 1934–1939). W 1921 przez krótki okres pracował w sanatorium dla psychicznie chorych na Wrzesinie. W tym samym roku został wybrany radnym miejskim, mandat uzyskiwał w kolejnych wyborach do 1938. W 1923 wstąpił do Polskiego Stronnictwa Chrześcijańskiej-Demokracji. W latach 1926–1930 pełnił obowiązki wiceburmistrza Pruszkowa. Był również przewodniczącym sejmiku powiatowego. Stał na czele Społecznego Komitetu Przeciwalkoholowego. Miasto zasłynęło wówczas z wprowadzenia prohibicji na wzór amerykański. W 1929 z jego inicjatywy powołano w Pruszkowie Szkołę Dokształcania Zawodowego.
Od 1937 zasiadał w Radzie Naczelnej Stronnictwa Pracy. W czasie okupacji niemieckiej był delegatem rządu na województwo warszawskie (1940–1942) oraz przedstawicielem SP w PKP i KRP (1941–1943). W 1944 został członkiem Rady Jedności Narodowej, był jej przewodniczącym (1945). W tym samym roku zasiadł w ławach Krajowej Rady Narodowej z nominacji SP, z której odwołano go we wrześniu 1946 wraz z Karolem Popielem i Antonim Antczakiem. Od 1945 do 1946 pełnił obowiązki wiceprezesa Zarządu Głównego SP. Zasiadał w redakcji „Tygodnika Warszawskiego”.
W sierpniu 1947 aresztowany i sądzony w sfingowanym procesie członków „Unii”, skazany na dożywocie, wyrok odbywał m.in. we Wronkach i Rawiczu. Na wolność wyszedł w 1956. Zmarł w Szpitalu Kolejowym w Pruszkowie, gdzie pracowała jego córka Krystyna. Został pochowany na lokalnym cmentarzu.
Od 1938 żonaty z Weroniką Kwasiborską, prawnikiem i adwokatem, wychowywali razem trójkę dzieci.
Odznaczony m.in. Krzyżem Niepodległości, Złotym Krzyżem Zasługi z Mieczami i Orderem Pro Ecclesia et Pontifice.

</doc>
<doc id="1721222" url="https://pl.wikipedia.org/wiki?curid=1721222" title="Hydrangea arborescens">
Hydrangea arborescens



</doc>
<doc id="1721224" url="https://pl.wikipedia.org/wiki?curid=1721224" title="Lamentations (Live at Shepherd’s Bush Empire 2003)">
Lamentations (Live at Shepherd’s Bush Empire 2003)

Lamentations (Live at Shepherd’s Bush Empire 2003) – pierwsze koncertowe DVD zespołu Opeth. Oprócz zapisu koncertu, który odbył się w Shepherd’s Bush Empire w Londynie w 2003 r., DVD zawiera także dokument The Making of „Deliverance” &amp; „Damnation”, sfilmowany i wyprodukowany przez Frederika Odefjärda.
Lista utworów.
Opracowano na podstawie materiału źródłowego.

</doc>
<doc id="1721225" url="https://pl.wikipedia.org/wiki?curid=1721225" title="André Santos">
André Santos

André Santos, właśc. André Clarindo dos Santos (ur. 8 marca 1983 w São Paulo) – brazylijski piłkarz występujący na pozycji obrońcy, reprezentant kraju.
Kariera klubowa.
Karierę rozpoczynał w klubie Figueirense, w barwach którego w 2004 zdobył Campeonato Catarinense. W 2005 został wypożyczony do CR Flamengo, gdzie zwyciężył z drużyną w rozgrywkach o Puchar Brazylii w 2006. W tym samym roku zaliczył krótki epizod w Atlético Mineiro, po czym powrócił do Figueirense. W 2008 przeszedł do Corinthians Paulista, w którym wygrał swój drugi w karierze Puchar Brazylii w 2009 oraz Campeonato Paulista.
20 lipca 2009 został nowym zawodnikiem Fenerbahçe SK. Na początku swojej przygody z tureckim klubem zdobył Superpuchar Turcji. Dwa lata pomógł w wywalczeniu mistrzostwa Süper Lig w sezonie 2010/11. Po rozegraniu 55 spotkań w których 10 razy wpisał się na listę strzelców w tureckiej ekstraklasie, 31 sierpnia 2011 podpisał kontrakt z Arsenalem. Przez dwa lata gry w Premier League uzbierał łącznie 25 spotkań, w których 3 razy strzelił bramkę. W 2013 został wypożyczony do Grêmio, po czym powrócił do Brazylii i podpisał kontrakt z CR Flamengo.
Od 29 września 2014 grał w indyjskim FC Goa, a od 16 stycznia 2015 był zawodnikiem Botafogo-SP. W tym samym roku powrócił do Europy, gdzie został piłkarzem szwajcarskiego drugoligowca FC Wil. Rok później przeniósł się do Turcji do zespołu Boluspor. Na szczeblu drugoligowym rozegrał 38 spotkań, w których strzelił 14 bramek. Karierę piłkarską zakończył w 2018 w barwach macierzystego klubu Figueirense.
Kariera reprezentacyjna.
21 maja 2009 trener Dunga powołał Santosa na Puchar Konfederacji w RPA. Pierwszy występ w kadrze zaliczył 15 czerwca 2009 w meczu przeciwko Egiptowi, wygranym 4:3. Podczas turnieju zagrał łącznie w 5 spotkaniach, w tym w finale turnieju z USA, zakończonym zwycięstwem 3:2.
W 2011 został powołany na Copa América rozgrywane w Argentynie. Podczas turnieju zagrał w 4 spotkaniach przeciwko Wenezueli, Paragwajowi, Ekwadorowi oraz w ćwierćfinale z Paragwajem, przegranym po karnym 0:2. Po raz ostatni w drużynie narodowej zagrał 24 kwietnia 2013 w meczu przeciwko Chile, zremisowanym 2:2. Łącznie w latach 2009–2013 zagrał w 24 spotkaniach reprezentacji Brazylii.
Sukcesy.
Klubowe.
Figueirense
Flamengo
Corinthians Paulista
Fenerbahçe SK

</doc>
<doc id="1721226" url="https://pl.wikipedia.org/wiki?curid=1721226" title="Rejów (zalew)">
Rejów (zalew)



</doc>
<doc id="1721228" url="https://pl.wikipedia.org/wiki?curid=1721228" title="Lebo Lebo">
Lebo Lebo



</doc>
<doc id="1721229" url="https://pl.wikipedia.org/wiki?curid=1721229" title="Jan Różycki (kartograf)">
Jan Różycki (kartograf)

Jan Różycki (ur. 7 lutego 1909 w Karaczyjowicach, zm. 4 września 2005 w Warszawie) – polski kartograf, prof. zw. nauk technicznych o specjalności kartografia matematyczna, profesor Politechniki Warszawskiej.
Życiorys.
Jan Różycki urodził się 7 lutego 1909 w Karaczyjowicach koło Kamieńca Podolskiego w rodzinie ziemiańskiej. Był najmłodszy z sześciorga rodzeństwa.
Ukończył gimnazjum w Ostogu nad Wilją. Po wojnie z bolszewikami musiał wraz z rodziną opuścić rodzinne Karaczyjowice i przenieść się do Strychanów na Wołyniu, gdzie jego ojciec został zarządcą majątku.
W 1934 roku ukończył studia na Wydziale Geodezyjnym Politechniki Warszawskiej. W latach 1934–1935 studiował w Szkole Podchorążych Rezerwy Artylerii we Włodzimierzu Wołyńskim. Do wybuchu II wojny światowej pracował jako inżynier geodeta przy pomiarach i klasyfikacji gruntów w Pułtusku, prowadził pomiary kolejowe w Dziale Pomiarów Dyrekcji Okręgowej Kolei Państwowych w Poznaniu oraz pracował w Wydziale Planowania Miasta Stołecznego Warszawy. W 1939 roku był zastępcą dowódcy plutonu topograficzno-ogniowego podczas obrony Warszawy. Po kapitulacji był więźniem w obozach jenieckich w Osterode Hartz, Prenzlau i Woldenbergu. Wykładał kartografię matematyczną w Tajnej Szkole Topograficznej WIG, prowadząc badania nad odwzorowaniem Gaussa-Krügera. Efektem badań była praca „Odwzorowanie Gaussa-Krügera w zastosowaniu do wyników triangulacji niższych i wyższych rzędów”.
Po wojnie wrócił do Polski i pracował w Wydziale Pomiarów Zarządu Miejskiego w Warszawie, a następnie w Głównym Urzędzie Pomiarów Kraju. Od 1945 roku wykładał kartografię matematyczną na Politechnice Warszawskiej. Pod koniec 1945 roku wszedł w skład grupy inicjatywnej, która w 1946 roku powołała Stowarzyszenie Inżynierów i Techników Komunikacji Rzeczpospolitej Polskiej.
W latach 1952–1977 był redaktorem naczelnym kwartalnika naukowego „Geodezja i Kartografia”. Od 1953 roku był członkiem Komitetu Geodezji PAN. W latach 1953–1954 był prodziekanem, a w kadencji 1954-1956 i prorektorem do spraw grupy wydziałów inżynieryjnych Politechniki Warszawskiej. W 1954 roku uzyskał tytuł profesora nauk technicznych. Od tego samego roku był profesorem i kierownikiem Katedry Kartografii Politechniki Warszawskiej, a także kierownikiem Zakładu Kartografii Matematycznej (do marca 1970 roku). W latach 1960–1962 był dziekanem Wydziału Geodezji i Kartografii, w latach 1954–1956 i 1962–1969 prorektorem Politechniki Warszawskiej, a w latach 1970–1977 dyrektorem Instytutu Fotogrametrii i Kartografii.
Jan Różycki był promotorem prac doktorskich, opiekunem prac habilitacyjnych oraz recenzentem prac doktorskich i habilitacyjnych. Tworzył prace głównie z dziedziny kartografii matematycznej.
Od 1948 roku należał do PZPR.
Zmarł 4 września 2005 roku.
Odznaczenia.
W czasach PRL został odznaczony m.in.:
Publikacje.
Źródło: Nowa encyklopedia powszechna PWN.

</doc>
<doc id="1721230" url="https://pl.wikipedia.org/wiki?curid=1721230" title="Alyn Smith">
Alyn Smith

Alyn Smith (ur. 15 września 1973 w Glasgow) – brytyjski i szkocki polityk oraz prawnik, poseł do Parlamentu Europejskiego VI, VII, VIII i IX kadencji, deputowany do Izby Gmin.
Życiorys.
Uzyskał licencjat z prawa na University of Leeds, kształcił się też na Uniwersytecie w Heidelbergu. Ukończył również studia magisterskie w dziedzinie europeistyki w Kolegium Europejskim w Natolinie. Pracował jako prawnik w kancelariach w Londynie i Edynburgu.
Zaangażował się w działalność Szkockiej Partii Narodowej. Był m.in. doradcą posła Richarda Lochheada (ministra rybołówstwa w gabinecie cieni). W wyborach w 2004 uzyskał mandat deputowanego do Parlamentu Europejskiego. W 2009, 2014 i 2019 skutecznie ubiegał się o reelekcję. W PE przystąpił do frakcji zielonych i regionalistów oraz m.in. do Komisji Rolnictwa i Rozwoju Wsi.
W przedterminowych wyborach krajowych w grudniu 2019 został natomiast wybrany w skład Izby Gmin.

</doc>
<doc id="1721231" url="https://pl.wikipedia.org/wiki?curid=1721231" title="U. S. Steel Košice">
U. S. Steel Košice

U. S. Steel Košice, s.r.o. dawniej "Východoslovenské železiarne" – największa słowacka huta stali znajdująca się w Koszycach w dzielnicy Šaca. Na budowę huty w tym miejscu zdecydowano się w 1959. Budowa trwała 5 lat i zakończyła się w 1965. W listopadzie 2000 zadłużona huta została przejęta przez amerykańską korporację U.S. Steel. W chwili przejmowania U. S. Steel Košice miała 425 mln $ długów i produkowała 3,6 mln ton stali.

</doc>
<doc id="1721232" url="https://pl.wikipedia.org/wiki?curid=1721232" title="Stanisław Bukowski (działacz Stronnictwa Pracy)">
Stanisław Bukowski (działacz Stronnictwa Pracy)

Stanisław Bukowski (ur. 9 kwietnia 1898 w Krasnodarze, zm. w 1976) – polski dziennikarz i działacz chrześcijańsko-demokratyczny, poseł do Krajowej Rady Narodowej (1945–1946).
Życiorys.
Urodził się w rodzinie polskich fabrykantów z Kaukazu. Z zawodu był technikiem oraz dziennikarzem. W czasie II wojny światowej działał w Unii oraz Stronnictwie Pracy. Wziął udział w powstaniu warszawskim. W latach 1945–1946 zasiadał w Krajowej Radzie Narodowej, gdzie był przewodniczącym Komisji Wyznaniowo-Narodowościowej. Z KRN został usunięty we wrześniu 1946. Od 1946 do 1947 pełnił obowiązki sekretarza ZG SP. W 1947 sądzony w sfingowanym procesie i skazany po czterech latach na 15 lat więzienia, od 1948 do 1956 więziony.

</doc>
<doc id="1721233" url="https://pl.wikipedia.org/wiki?curid=1721233" title="Ciągła integracja">
Ciągła integracja

Ciągła integracja () – praktyka stosowana w trakcie rozwoju oprogramowania, polegająca na częstym, regularnym włączaniu (integracji) bieżących zmian w kodzie do głównego repozytorium i każdorazowej weryfikacji zmian, poprzez zbudowanie projektu (jeśli jest taka potrzeba) oraz wykonanie testów jednostkowych. W praktyce, zaleca się, by każdy członek zespołu programistycznego przynajmniej raz dziennie umieścił wykonaną przez siebie pracę w repozytorium.
Prawidłowo przeprowadzana ciągła integracja powinna prowadzić do:
Rozpoczynając zmianę, programista pobiera kopię aktualnej bazy kodu, na której ma pracować. Ponieważ inni programiści przesyłają zmieniony kod do repozytorium kodu źródłowego, ta kopia stopniowo przestaje odzwierciedlać kod repozytorium. Można nie tylko zmienić istniejącą bazę kodu, ale można dodać nowy kod, a także nowe biblioteki i inne zasoby, które tworzą zależności i potencjalne konflikty.

</doc>
<doc id="1721237" url="https://pl.wikipedia.org/wiki?curid=1721237" title="Zbiornik Jeziorsko">
Zbiornik Jeziorsko



</doc>
<doc id="1721239" url="https://pl.wikipedia.org/wiki?curid=1721239" title="Egri Bikavér">
Egri Bikavér



</doc>
<doc id="1721242" url="https://pl.wikipedia.org/wiki?curid=1721242" title="Traszka żabiozębna">
Traszka żabiozębna



</doc>
<doc id="1721243" url="https://pl.wikipedia.org/wiki?curid=1721243" title="Ranodon">
Ranodon



</doc>
<doc id="1721244" url="https://pl.wikipedia.org/wiki?curid=1721244" title="Lívia Tóth">
Lívia Tóth

Lívia Tóth (ur. 7 stycznia 1980) – węgierska lekkoatletka, specjalizująca się w biegu na 3000 metrów z przeszkodami.

</doc>
<doc id="1721247" url="https://pl.wikipedia.org/wiki?curid=1721247" title="José Clemente Maurer">
José Clemente Maurer

José Clemente Maurer C.Ss.R. (ur. 13 marca 1900 w Püttlingen na terenie diecezji Trewir w Niemczech, zm. 27 czerwca 1990 w Sucre w Boliwii) – boliwijski duchowny katolicki, kardynał, arcybiskup Sucre.
Życiorys.
Wstąpił do zgromadzenia ojców redemptorystów i złożył ostatnie śluby zakonne 10 września 1921 roku. Nowicjat odbył w Szwajcarii w Trois-Epis. Święcenia kapłańskie otrzymał 19 września 1925 roku. Podjął pracę misyjną wśród Indian boliwijskich w latach 1926–1947. Był wiceprowincjałem zgromadzenia redemptorystów na Amerykę Południową w latach 1947–1950. 1 marca 1950 roku papież Pius XII mianował go biskupem tytularnym Cea i biskupem pomocniczym La Paz. Konsekracja biskupia odbyła 16 kwietnia 1950 roku w kościele SS. Redentore i S. Alfonso na Via Merulana w Rzymie, sakry biskupiej udzielił kard. Adeodato Giovanni Piazza. 27 października 1951 roku mianowany arcybiskupem metropolitą Sucre. Brał udział w obradach Soboru Watykańskiego II. Na konsystorzu 26 czerwca 1967 roku Paweł VI wyniósł go do godności kardynalskiej z tytułem prezbitera Santissimo Redentore e Sant’Alfonso in Via Merulana. Był przewodniczącym Konferencji Episkopatu Boliwii. Uczestnik obydwu konklawe w roku 1978. 30 listopada 1983 roku złożył rezygnację z pasterskiego zarządzania archidiecezją Sucre. Był pierwszym pochodzącym z Boliwii kardynałem. Zmarł 27 czerwca 1990 roku w Sucre. Pochowano go w archikatedrze metropolitalnej w Sucre.

</doc>
<doc id="1721251" url="https://pl.wikipedia.org/wiki?curid=1721251" title="Antoni Antczak">
Antoni Antczak

Antoni Antczak, ps. "Ida", "Adamski" (ur. 15 maja 1890 w Wolenicach, zm. 31 sierpnia 1952 we Wronkach) – polski dziennikarz i działacz chadecki, samorządowiec, poseł na Sejm II kadencji (1929–1930) i do Krajowej Rady Narodowej (1945–1946), delegat okręgowy na Pomorze Delegatury Rządu na ziemie włączone do III Rzeszy.
Życiorys.
W 1914 wyjechał do Westfalii, gdzie działał w Narodowym Stronnictwie Robotników. Po powrocie do Polski w 1920 zamieszkał w Toruniu, gdzie od 1923 stał na czele Drukarni Robotniczej, był również redaktorem naczelnym i wydawcą „Głosu Robotnika” oraz „Obrony Ludu”. Pełnił obowiązki prezesa Pomorskiego Związku Śpiewaczego i Pomorskiego Towarzystwa Muzycznego.
Pełnił mandat posła na Sejm II kadencji (1929–1930). Był przewodniczącym Rady Miasta Torunia. W 1937 został prezesem Zarządu Wojewódzkiego Stronnictwa Pracy. Od 1941 do 1944 przebywał w Warszawie jako Delegat Rządu dla Pomorza, jednak często udawał się w misje na teren województwa. Działał w podziemnej organizacji wojskowej „Grunwald”.
Po upadku powstania warszawskiego w obozie przejściowym w Pruszkowie (Dulag-121) a następnie wywieziony na roboty do Niemiec.
W latach 1944–1945 przebywał na robotach przymusowych w Niemczech. Po 1945 został wybrany wiceprezesem Stronnictwa Pracy i z jego nominacji wszedł w skład KRN, w której zasiadał do września 1946. W 1948 został aresztowany przez UBP, a po trzech latach procesu skazano go na 15 lat więzienia za „prowadzenie nielegalnej działalności w latach 1945-1948” (nielegalne ZZP), a także „za współpracę z Gestapo w czasie okupacji”. W rok po wydaniu wyroku zmarł we Wronkach. Został pochowany na cmentarzu Powązkowskim w Warszawie (kwatera 171-2-5).
W 1958 pośmiertnie uniewinniony i zrehabilitowany. Obecnie jest patronem ulic w Gdańsku i Toruniu.

</doc>
<doc id="1721252" url="https://pl.wikipedia.org/wiki?curid=1721252" title="Gazette des beaux-arts">
Gazette des beaux-arts

Gazette des beaux-arts (pełny tytuł: Gazette des beaux-arts: courrier européen de l’art et de la curiosité) – francuskie czasopismo poświęcone historii sztuki, wydawane w latach 1859–2002.
Początkowo wydawane dwa razy w miesiącu (1859–1861), od 1861 było miesięcznikiem (z przerwą w latach 1917–1919, gdy ukazywało się co trzy miesiące).

</doc>
<doc id="1721253" url="https://pl.wikipedia.org/wiki?curid=1721253" title="Lemoniadowy Joe">
Lemoniadowy Joe

Lemoniadowy Joe (czes.: "Limonádový Joe aneb Koňská opera") – film produkcji czechosłowackiej z 1964 w reżyserii Oldřicha Lipskiego, na motywach powieści Jiříego Brdečki. Film został wyselekcjonowany jako czechosłowacki kandydat do rywalizacji o 37. rozdanie Oscara w kategorii najlepszego filmu nieanglojęzycznego, ale nie uzyskał nominacji.
Fabuła.
Parodia westernu (nazywana "knedliczkowym westernem"). Film nie ma klasycznej fabuły, zawiera sceny z miasta Stetson City, rozgrywające się w roku 1885. W mieście miejscowi rewolwerowcy piją alkohol i wymieniają między sobą błyskotliwe dialogi. W miejscowym salonie Tornado Lou śpiewa piosenkę o whisky ("Whisky to je moje gusto"). W Stetson City pojawia się jasnowłosy rewolwerowiec, który zamawia lemoniadę Kolaloka (od nazwiska producenta) z tego powodu nazywają go Lemoniadowym Joe.
Film zrealizowany jako czarno-biały, jednak pojedyncze sceny zostały podbarwione na rozmaite, ale jednolite kolory.
Zdjęcia kręcono w studiu w Barrandovie, a także w kamieniołomie k. Mořiny w pobliżu Karlštejnu.
Nagrody i wyróżnienia.
W 1964 film został wyróżniony Srebrną Muszlą na Festiwalu Filmowym w San Sebastián.
Wersja polska.
Wersja polska: Studio Opracowań Filmów w Warszawie
Reżyseria: Henryka Biedrzycka
Dialogi: Krystyna Uniechowska
Teksty piosenek: Joanna Kulmowa
Dźwięk: Jerzy Bolesławski
Montaż: Danuta Sierant
Kierownictwo produkcji: Tadeusz Simiński
Wystąpili:
Wykonanie piosenek: Anna Dobrowolska, Jadwiga Prolińska, Wieńczysław Gliński, Tadeusz Woźniakowski, Andrzej Żarnecki

</doc>
<doc id="1721254" url="https://pl.wikipedia.org/wiki?curid=1721254" title="Sesamum">
Sesamum



</doc>
<doc id="1721256" url="https://pl.wikipedia.org/wiki?curid=1721256" title="Kickboxing na Halowych Igrzyskach Azjatyckich 2007">
Kickboxing na Halowych Igrzyskach Azjatyckich 2007

Kickboxing na Halowych Igrzyskach Azjatyckich 2007, został rozegrany jako dyscyplina pokazowa. Startowali tylko mężczyźni. Zawody odbyły się w dniach 26 października – 3 listopada. Tabelę medalową wygrali kickbokserzy z Kazachstanu, którzy zdobyli siedem złotych, trzy srebrne i cztery brązowe medale w tej dyscyplinie.

</doc>
<doc id="1721259" url="https://pl.wikipedia.org/wiki?curid=1721259" title="Hubert Falco">
Hubert Falco

Hubert Falco (ur. 15 maja 1947 w Pignans) – francuski polityk, wiceminister i sekretarz stanu w różnych rządach, burmistrz Tulonu.
Życiorys.
Urodził się w rodzinie włoskich emigrantów, którzy osiedlili się we Francji po I wojnie światowej. Ukończył studia biznesowe. W połowie lat 70. został dyrektorem generalnym w fabryce Melan Moutet.
W 1971 po raz pierwszy objął funkcję publiczną, kiedy to został radnym Pignans. Początkowo związany z organizacjami lewicowymi, przystąpił pod koniec lat 70. do Partii Republikańskiej i wraz z nią do federacyjnej Unii na rzecz Demokracji Francuskiej. Po przekształceniu PR został członkiem Demokracji Liberalnej, od 2002 działał w powstałej m.in. na bazie DL Unii na rzecz Ruchu Ludowego, przekształconej następnie w partię Republikanie.
W latach 1983–2001 sprawował urząd mera rodzinnego Pignans. Od 1985 do 2002 był także radnym rady departamentu Var, od 1994 sprawował urząd przewodniczącego tego departamentu. W okresie 1988–1995 zasiadał w Zgromadzeniu Narodowym. Mandat poselski złożył w 1995 w związku z wyborem do Senatu. W 2001 wybrany na mera Tulonu (reelekcję uzyskał w 2008, 2014 i 2020).
W 2002 zrezygnował z zasiadania w Senacie, obejmując stanowisko sekretarza stanu ds. emerytów. W 2004 krótko był ministrem delegowanym, odpowiedzialnym z tym samym zakresem obowiązków. Od 2004 do 2008 ponownie zasiadał w Senacie. 18 marca 2008 powierzono mu funkcję sekretarza stanu ds. rozwoju terytorialnego w rządzie François Fillona. 23 czerwca 2009 przeszedł do resortu obrony jako sekretarz stanu ds. kombatantów. Po odejściu z rządu w listopadzie 2010 powrócił do sprawowania mandatu senatora, utrzymując mandat również we wrześniu 2014 (wykonywał go do 2017). W 2021 zrezygnował z członkostwa w Republikanach.

</doc>
<doc id="1721260" url="https://pl.wikipedia.org/wiki?curid=1721260" title="Necturus">
Necturus

Necturus – rodzaj płaza ogoniastego z rodziny odmiencowatych (Proteidae). 
Zasięg występowania.
Rodzaj obejmuje gatunki występujące we wschodniej Ameryce Północnej.
Systematyka.
Podział systematyczny.
Do rodzaju należą następujące gatunki:

</doc>
<doc id="1721263" url="https://pl.wikipedia.org/wiki?curid=1721263" title="Play My Game">
Play My Game

Play My Game to pierwszy solowy album amerykańskiego wokalisty Tima "Rippera" Owensa. Muzyka zaprezentowa na nim to klasyczny heavy metal nawiązujący do takich zespołów jak Judas Priest, czy Black Sabbath. W nagraniach płyty uczestniczyło 24 zaproszonych gości.
Lista utworów.
"Starting Over", "No Good Goodbyes", "The Light" i "A Challenge" napisali Owens, Chassen i Kulick; "Pick Yourself Up" Owens i Callahan; "Play My Game" i "Death Race" Owens i Comprix; "The Shadows Are Alive" Owens i Caffery; pozostałe - Tim "Ripper" Owens
Twórcy.
Muzycy dodatkowi:

</doc>
<doc id="1721266" url="https://pl.wikipedia.org/wiki?curid=1721266" title="Necturus maculosus">
Necturus maculosus



</doc>
<doc id="1721267" url="https://pl.wikipedia.org/wiki?curid=1721267" title="Jeziora Turawskie">
Jeziora Turawskie



</doc>
<doc id="1721271" url="https://pl.wikipedia.org/wiki?curid=1721271" title="Oblężenie Gazy">
Oblężenie Gazy

Oblężenie Gazy – starcie zbrojne, które miało miejsce w roku 332 p.n.e. pomiędzy Macedończykami pod wodzą Aleksandra Wielkiego a Persami i arabskimi najemnikami, zakończone zdobyciem miasta przez wojska Aleksandra.
Kontekst historyczny.
Po zajęciu Tyru, większość miast na wybrzeżu Palestyny poddała się Aleksandrowi. Jedynym miastem, które zdecydowało się stawić opór była Gaza. Gubernatorem miasta był eunuch Batis, który w czasie, gdy Macedończycy oblegali Tyr, zaciągnął dodatkowych najemników arabskich i zgromadził zapasy żywności. W sumie podlegało mu ok. 10 000 żołnierzy. Aleksander wysłał z Tyru flotę pod dowództwem Hefajstiona. Zadaniem sił morskich było przetransportowanie machin oblężniczych i zaopatrywanie maszerującej przez pustynne tereny armii lądowej. Główne siły pod komendą króla przez Akko i Askalon dotarły do Gazy.
Przebieg.
Broniący miasta Arabowie dokonywali sporadycznych wypadów z miasta, mających na celu zniszczenie machin oblężniczych. W trakcie jednej z takich akcji ranę odniósł Aleksander, gdyż został raniony strzałą w ramię. Aleksander nakazał wybudować wokół twierdzy wał ziemny, gdzie postawiono machiny, które przybliżano stopniowo do murów. Wybudowane wały miały taką wysokość, jak wzgórze na którym leżała Gaza. Dzięki temu ostrzał miasta był skuteczniejszy.
Dopiero po dwóch miesiącach oblężenia udało się Macedończykom uzyskać przełom. Wtedy udało się stworzyć wyrwę w murach miejskich. Do ataku ruszyły wtedy oddziały szturmowe, które wdarły się do miasta kładkami i tunelem. Doszło do walk wewnątrz miasta, które zakończyły się rzezią obrońców. W czasie ostatniego szturmu Aleksander został ponownie raniony, tym razem w nogę kulą z machiny oblężniczej. Batis został wzięty do niewoli po czym zamordowany. Dzięki zdobyciu Gazy Aleksandrowi udało się zakończyć proces zdobywania baz perskiej marynarki wojennej. Armia macedońska ruszyła następnie w kierunku Egiptu.

</doc>
<doc id="1721272" url="https://pl.wikipedia.org/wiki?curid=1721272" title="Zalew Siemianówka">
Zalew Siemianówka



</doc>
<doc id="1721274" url="https://pl.wikipedia.org/wiki?curid=1721274" title="Stefan Kaufman">
Stefan Kaufman

Stefan Kaufman (ur. 28 sierpnia 1894 w Czarnej Wsi, zm. 16 stycznia 1994 w Katowicach) – polski inżynier budownictwa, profesor zwyczajny i pedagog, członek Komitetu Inżynierii Lądowej i Wodnej Polskiej Akademii Nauk, założyciel i pierwszy przewodniczący Śląsko-Dąbrowskiego Oddziału Polskiego Związku Inżynierów Budowlanych, specjalista w dziedzinie konstrukcji żelbetowych i pierwszy w Polsce promotor konstrukcji sprężonych, organizator i dziekan oraz doktor honoris causa Wydziału Budownictwa Politechniki Śląskiej.
Życiorys.
Urodził się w Małopolsce, w Czarnej Wsi (od 1909 dzielnica Krakowa), jako syn Henryka (oryg. "Hirsch"), który był restauratorem i hotelarzem oraz Rozalii (oryg. "Reizel") z domu Schlang. Po ukończeniu w 1911 gimnazjum w Bielsku, jego rodzina przeniosła się do Lwowa, a on kontynuował dalszą naukę od na Wydziale Inżynierii Cesarsko-Królewskiej Szkoły Politechnicznej we Lwowie, którą ukończył z odznaczeniem , uzyskując na niej stopień doktora, po obronie pracy na temat „O wykreślnym wyznaczeniu kształtu specjalnych belek kratowych”. 
Pracę zawodową rozpoczął pod koniec studiów w 1917, w samborskiej ekspozyturze Centrali Odbudowy Galicji przy Namiestnictwie we Lwowie, potem kontynuował ją od 1919 w Zarządzie Budownictwa Wojskowego we Lwowie, jako zastępca kierownika rejonu budowlanego Lwów II. W 1918 został powołany do wojska, biorąc udział m.in. w obronie Warszawy w wojnie polsko-bolszewickiej (1920). Po zakończeniu I wojny światowej pracował od 1921 w biurze konstrukcyjnym mostów Dyrekcji Robót Publicznych we Lwowie, w latach (1922–1924) w dziale budownictwa lądowego Biura Odbudowy w Stanisławowie, a następnie od 1924 w Haliczu, jako kierownik Biura Odbudowy.
W 1925 przeniósł się na Śląsk, sprowadzony tam przez wojewodę śląskiego Mieczysława Bilskiego i rozpoczął pracę w Wydziale Robót Publicznych Urzędu Wojewódzkiego w Katowicach, początkowo jako kierownik Oddziału Drogowego, a następnie Oddziału Architektoniczno-Budowlanego. Jako naczelnik od 1931 Wydziału Robót Publicznych wykonywał projekty licznych budowli inżynieryjnych (mosty i wieże ciśnień) oraz nadzorował budowę wielu gmachów publicznych, m.in. Urzędu Wojewódzkiego, Sejmu Śląskiego, Urzędów Skarbowych, Śląskich Technicznych Zakładów Naukowych w Katowicach, Zamku Prezydenta RP w Wiśle, gimnazjów w: Lublińcu, Mikołowie oraz Piekarach Śląskich. Uczestniczył w I Zjeździe Żelbetników w Warszawie zorganizowanym w 1931. W tym okresie brał udział w pracach międzynarodowych organizacji budowlanych oraz ich kongresach, m.in. w: Liège (1930), Monachium (1934), Berlinie (1936) czy Hadze (1938). W 1932 zamieszkał przy ulicy Juliusza Ligonia 48 w Katowicach. Był założycielem i pierwszym przewodniczącym w okresie 1934–1937 Śląsko-Dąbrowskiego Oddziału Polskiego Związku Inżynierów Budowlanych, późniejszym założycielem w 1958 Komitetu Nauki tego Związku, a w 1972 został jej członkiem honorowym.
W 1939, po wybuchu II wojny światowej powrócił do Lwowa, obejmując stanowisko docenta w Katedrze Statyki i Konstrukcji Stalowych i Żelbetowych na Wydziale Architektury Politechniki Lwowskiej, gdzie pracował do 1941, wykładając: mechanikę techniczną, konstrukcje żelbetowe i stalowe oraz drewniane konstrukcje inżynierskie. Po zajęciu Lwowa przez Niemców ukrywał się w okolicy Miechowa oraz Radomska i pod zmienionym nazwiskiem pracował jako technik przy robotach melioracyjnych, dochodząc już jako żołnierz Armii Krajowej (ps. „Stary”) do stopnia porucznika. 
Po II wojnie światowej powrócił w 1945 na Śląsk do Wydziału Komunikacji Urzędu Wojewódzkiego w Katowicach i był powołany do grona bezpośrednich założycieli Politechniki Śląskiej, jako członek tzw. „Tymczasowej Komisji Organizacyjnej Politechniki Śląskiej”. Został wówczas pedagogiem na tej uczelni. Tytuł profesora nadzwyczajnego uzyskał , a tytuł i stanowisko profesora zwyczajnego – . W latach 1945–1964 był pierwszym kierownikiem Katedry Budownictwa Żelbetowego na Wydziale Budownictwa Politechniki Śląskiej w Gliwicach, a w latach 1958–1960 dziekanem tego wydziału. Ukształtował i wykształcił szerokie rzesze inżynierów budownictwa, recenzował ich prace doktorskie i habilitacyjne, opiniował powołania na docentów i profesorów. Jego student, późniejszy dziekan Wydziału Budownictwa Politechniki Śląskiej, doc. dr inż. Wojciech Sitko tak go scharakteryzował:
W 1950 został powołany w skład Komisji Technicznej Polskiej Akademii Umiejętności. Był członkiem założycielem w 1958 Polskiego Towarzystwa Mechaniki Teoretycznej i Stosowanej, członkiem od 1955 Komitetu Inżynierii Lądowej i Wodnej Polskiej Akademii Nauk oraz przewodniczącym w latach 1955–1957 Sekcji Betonu i Żelbetu tego Komitetu. Czynnie uczestniczył w corocznych Konferencjach Naukowych Komitetu Inżynierii Lądowej i Wodnej Polskiej Akademii Nauk oraz Komitetu Nauki Polskiego Związku Inżynierów i Techników Budownictwa w Krynicy-Zdroju, tzw. „konferencjach krynickich”, poświęconych postępowi technicznemu w dziedzinie konstrukcji budowlanyoh. Był na nich przewodniczącym jury dorocznych nagród Zarządu Głównego Polskiego Związku Inżynierów i Techników Budownictwa im. Stefana Bryły i Wacława Żenczykowskiego, przyznawanych i wręczanych za osiągnięcia naukowo-badawcze lub naukowo-techniczne w dziedzinie konstrukcji budowlanych. W 1956 został członkiem Rady Technicznej przy Ministrze Budownictwa Przemysłowego. Aktywnie działał w międzynarodowych organizacjach budowlanych, biorąc udział m.in. w Sympozjum Międzynarodowego Stowarzyszenia Konstrukcji Łupinowych () w Sztokholmie (1957), Kongresach Międzynarodowego Stowarzyszenia Konstrukcji Sprężonych () w: Rzymie i Neapolu (1962), Paryżu (1966) oraz Pradze (1970).
Prowadził prace teoretyczne i projektowe w zakresie konstrukcji żelbetowych i konstrukcji sprężonych. Autor kilkudziesięciu projektów mostów m.in. na Wiśle, Odrze czy Kłodnicy, w tym nagrodzonego w 1936 projektu mostu przy ulicy Karowej w Warszawie (niezrealizowany) oraz projektów mostów żelbetowych, m.in. w: Goczałkowicach-Zdroju, pod Bieruniem Nowym na drodze Mysłowice–Oświęcim, Wiśle, pod Górą czy Skoczowie. Warto dodać, że wspomniany most w Bieruniu Nowym o czterech łukach bezprzegubowyoh, rozpiętości (42 i 28) m był wówczas mostem żelbetowym o największej rozpiętości w Polsce, a most żelbetowy przez Kłodnicę w Przyszowicach był pierwszym zastosowaniem tzw. "belki gerberowskiej" w polskim mostownictwie. Ponadto był autorem projektów żelbetowych wież ciśnień w Lublińcu i Bieruniu Starym.
Ogłosił około sześćdziesiąt prac naukowych (książek i artykułów), w tym monografie: "Mosty sprężone" (1956), "Teoria konstrukcji sprężonych" (1961, napisana z Wacławem Olszakiem, Czesławem Eimerem i Zbigniewem Bychawskim), "Konstrukcje sprężone" (1965, napisane z Olszakiem i Eimerem). Publikował artykuły o problematyce budowlanej w takich czasopismach jak: „Czasopismo Techniczne”, „Technik”, „Cement”, „Przegląd Budowlany” czy „Przegląd Techniczny”. Był działaczem specjalistycznych organizacji międzynarodowych, w tym m.in. Stowarzyszenia Mostów i Konstrukcji Inżynierskich ().
Był żonaty z Pauliną Kowal, z którą miał córkę Lidię Kaufman-Czekałową. Zmarł 16 stycznia 1994 w Katowicach. Został pochowany 20 stycznia na cmentarzu przy ulicy Francuskiej w Katowicach. W mowie pożegnalnej nad jego mogiłą, inż. Mieczysław Józef Piotrowski w imieniu Ministra Gospodarki Przestrzennej i Budownictwa oraz Zarządu Głównego Polskiego Związku Inżynierów i Techników Budownictwa w Warszawie powiedział wówczas m.in.:
Upamiętnienie.
12 grudnia 1995, Polski Związek Inżynierów i Techników Budownictwa ustanowił "Medal im. prof. Stefana Kaufmana", jedno z najbardziej prestiżowych odznaczeń, przyznawanych corocznie ludziom zasłużonym w polskim budownictwie. W styczniu 2004, w rocznicę jego śmierci, w ramach obchodów 60-lecia Politechniki Śląskiej, wmurowano okolicznościową tablicę pamiątkową na wydziale budownictwa, na którym pracował. Z tej okazji w tymże roku (2004) ukazała się monografia autorstwa prof. dr. inż. Andrzeja Ajdukiewicza "Stefan Kaufman. Życie i praca". Ponadto poświęcono mu film dokumentalny pt. "Życie i działalność profesora Stefana Kaufmana". 14 grudnia 2016 Rada Wydziału Budownictwa Politechniki Śląskiej jednogłośnie podjęła uchwałę o nadaniu auli nr 317 na Wydziale Budownictwa imienia „Profesora Stefana Kaufmana”.

</doc>
<doc id="1721275" url="https://pl.wikipedia.org/wiki?curid=1721275" title="Kinematograf (ujednoznacznienie)">
Kinematograf (ujednoznacznienie)



</doc>
<doc id="1721277" url="https://pl.wikipedia.org/wiki?curid=1721277" title="Koszykówka 3×3 na Halowych Igrzyskach Azjatyckich 2007">
Koszykówka 3×3 na Halowych Igrzyskach Azjatyckich 2007

Koszykówka 3×3 na Halowych Igrzyskach Azjatyckich 2007 została rozegrana w dniu 3 listopada 2007 w hali "IPM Multisport Pavilion" jako sport demonstracyjny (pokazowy). Zawody były pierwszym poważnym testem projektu „FIBA ​​33” - sformalizowanej wersji tego wariantu koszykówki opracowanego wcześniej przez federację FIBA. Wszystkie mecze podczas turnieju odbyły się w ciągu jednego dnia. Zwycięzcy grup awansowali do finału, a drużyny z drugich miejsc w grupach zagrały mecz o brązowy medal. 
Rezultaty.
Grupa A.
3 listopada
3 listopada
3 listopada
3 listopada
3 listopada
3 listopada
Grupa B.
3 listopada
3 listopada
3 listopada
3 listopada
3 listopada
3 listopada
Mecz o 3. miejsce.
3 listopada
Finał.
3 listopada

</doc>
<doc id="1721279" url="https://pl.wikipedia.org/wiki?curid=1721279" title="Zawisza Czarny (jacht)">
Zawisza Czarny (jacht)



</doc>
<doc id="1721281" url="https://pl.wikipedia.org/wiki?curid=1721281" title="Chioglossa lusitanica">
Chioglossa lusitanica



</doc>
<doc id="1721282" url="https://pl.wikipedia.org/wiki?curid=1721282" title="Ahmad ibn Ibrihim al-Ghazi">
Ahmad ibn Ibrihim al-Ghazi

Ahmad ibn Ibrihim al-Ghazi; Ahmed Grañ (ur. ok. 1506 - zm. 1543) - przywódca muzułmański, podjął nieudaną próbę poddania Etiopii władzy muzułmanów.
Życiorys.
Urodził się na terenie Somalii, swój przydomek Grañ ("Mańkut") zawdzięczał leworęczności. Przyłączył się do stronnictwa al-Dżarad Abuna, przeciwnego pokojowej polityce w stosunku do chrześcijańskiej Etiopii. Po śmierci Abuna stanął na jego czele. Ogłosił się imamem i wystąpił zbrojnie przeciwko sułtanowi Abu Bakrowi Muhammadowi, którego następnie kazał zamordować. Po objęciu władzy odmówił dalszego płacenia trybutu Etiopii i rozpoczął z nią wojnę. Około roku 1527 jego armia pokonała wojska etiopskiego gubernatora Bali. Dwa lata później ponownie pokonał Etiopczyków i zajął miasto Szembera. W 1531 roku opanował Szoa. W ciągu sześciu lat krwawych walk wojska Ahmeda zdobyły kontrolę nad większa częścią terytorium Etiopii. Jego wojska siały terror wśród tamtejszej ludności, puszczały z dymem kościoły i klasztory, a mieszkańców podbitych terenów zmuszano do przejścia na islam lub mordowano. W tej sytuacji cesarz Etiopii zwrócił się o pomoc do Portugalii. Pomocy Ahmedowi udzieliła z kolei Turcja. Dzięki tureckim muszkieterom Ahmed rozgromił wojska portugalskie. Jednak po tym sukcesie, z niejasnych przyczyn odesłał oddziały tureckie do domu. Nowy cesarz Etiopii zdecydował wówczas podjąć jeszcze jedną próbę powstrzymania Ahmeda. Siły etiopskie wsparte przez niedobitki portugalskiego korpusu ekspedycyjnego w 1543 roku zastąpiły Ahmedowi drogę pod Zanterą. Doszło do bitwy w której Ahmed poniósł śmierć. Pozbawiona dowództwa muzułmańska armia została szybko wyparta z Etiopii, a groźba muzułmańskiego podboju tego kraju odsunięta.

</doc>
<doc id="1721283" url="https://pl.wikipedia.org/wiki?curid=1721283" title="Mertensiella caucasica">
Mertensiella caucasica



</doc>
<doc id="1721286" url="https://pl.wikipedia.org/wiki?curid=1721286" title="Chioglossa">
Chioglossa



</doc>
<doc id="1721287" url="https://pl.wikipedia.org/wiki?curid=1721287" title="Rozgrywki OZPN w Siedlcach">
Rozgrywki OZPN w Siedlcach



</doc>
<doc id="1721289" url="https://pl.wikipedia.org/wiki?curid=1721289" title="Stanisława Giecewicz-Pilarska">
Stanisława Giecewicz-Pilarska

Stanisława Giecewicz-Pilarska (ur. 5 listopada 1935 w Hermanowszczyźnie) – polska polityk, posłanka na Sejm PRL IX kadencji.
Życiorys.
Ukończyła I Liceum Ogólnokształcące im. Adama Mickiewicza w Górze oraz studia z dziedziny filologii polskiej w Wyższej Szkole Pedagogicznej w Opolu. Pracowała m.in. w Wojewódzkim Domu Kultury w Opolu oraz jako wicedyrektor Wojewódzkiej Biblioteki Publicznej w Opolu. Wykładała metodykę pracy kulturalno-oświatowej w Wyższej Szkole Pedagogicznej oraz w Studium Kulturalno-Oświatowym. Działała społecznie, była m.in. członkiem zarządu Towarzystwa Przyjaciół Opola.
Od 1963 działała w Stronnictwie Demokratycznym. Pełniła wysokie funkcje partyjne w Opolu (m.in. wiceprzewodniczącej Miejskiego Komitetu SD oraz sekretarza Wojewódzkiego Komitetu SD). Zasiadała w Wojewódzkiej Radzie Narodowej w Opolu VIII i IX kadencji (1976–1984). W 1985 uzyskała mandat posłanki na Sejm PRL IX kadencji w okręgu Opole z ramienia Stronnictwa Demokratycznego. Zasiadała w Komisji Kultury oraz w Komisji Edukacji Narodowej i Młodzieży. W Sejmie zasiadała do 1989.
Po odejściu z polityki pracowała w Wojewódzkiej Bibliotece Publicznej im. Emanuela Smołki w Opolu. Została prezesem Towarzystwa Przyjaźni Polsko-Francuskiej w tym mieście, a także członkiem zarządu głównego Towarzystwa.
Odznaczona m.in. Krzyżem Kawalerskim Orderu Odrodzenia Polski i Srebrnym Krzyżem Zasługi, otrzymała także Odznakę „Zasłużonemu Działaczowi Stronnictwa Demokratycznego”.

</doc>
<doc id="1721292" url="https://pl.wikipedia.org/wiki?curid=1721292" title="Ahmed Gran">
Ahmed Gran



</doc>
<doc id="1721294" url="https://pl.wikipedia.org/wiki?curid=1721294" title="Z80B">
Z80B



</doc>
<doc id="1721296" url="https://pl.wikipedia.org/wiki?curid=1721296" title="Saeima">
Saeima



</doc>
<doc id="1721297" url="https://pl.wikipedia.org/wiki?curid=1721297" title="Ahmed Grañ">
Ahmed Grañ



</doc>
<doc id="1721300" url="https://pl.wikipedia.org/wiki?curid=1721300" title="Wiktorija Kutuzowa">
Wiktorija Kutuzowa

Wiktorija Wałerijiwna Kutuzowa, ukr. Вікторія Валеріївна Кутузова (ur. 19 sierpnia 1988 w Odessie) – ukraińska tenisistka.
Jest tenisistką praworęczną z oburęcznym backhandem. Największym sukcesem Kutuzowej jest dotarcie do 4 rundy prestiżowego turnieju Indian Wells w 2005 roku. Tenisistka może również się poszczycić dotarciem do 2 rundy w trzech z czterech turniejów Wielkiego Szlema.
Jest również finalistką rozgrywek juniorskich w Australian Open w 2003 roku. Uległa wtedy jedynie Barborze Záhlavovej Strýcovej 6-0, 2-6, 2-6.
Ponadto na swoim koncie ma sześć zwycięstw singlowych w zawodach ITF.

</doc>
<doc id="1721302" url="https://pl.wikipedia.org/wiki?curid=1721302" title="Fregaty rakietowe typu Yubari">
Fregaty rakietowe typu Yubari

Fregaty rakietowe typu Yubari – typ dwóch japońskich lekkich fregat rakietowych, zbudowanych dla Japońskich Morskich Sił Samoobrony w latach 80. XX wieku. Okręty pełniły służbę do 2010 roku, wypełniąc głównie zadania eskortowe.

</doc>
<doc id="1721304" url="https://pl.wikipedia.org/wiki?curid=1721304" title="Fregaty typu Yubari">
Fregaty typu Yubari



</doc>
<doc id="1721305" url="https://pl.wikipedia.org/wiki?curid=1721305" title="Ajtne">
Ajtne

Ajtne (także Etna; gr. Aitnē, łac. Aetna) – w mitologii greckiej nimfa sycylijska.
Uchodziła za córkę Uranosa i Gai albo, według starszych przekazów, sturękiego Ajgajona (Briareus). Niekiedy uważano ją za matkę Palików, których miała z Hefajstosem.
Pełniła rolę rozjemcy w sporze Hefajstosa i Demeter o prawo posiadania Sycylii (jako ziemi wulkanów i zboża).
Imieniem nimfy nazwano wulkan wznoszący się nad miastem Katania.

</doc>
<doc id="1721307" url="https://pl.wikipedia.org/wiki?curid=1721307" title="Leksand">
Leksand

Leksand – miasto w Szwecji, w regionie Dalarna. Jest siedzibą władz gminy Leksand. Miasto turystyczne, położone nad rzeką Österdalälven, przy południowym brzegu jeziora Siljan. Leksand słynie z długoletniej produkcji pieczywa chrupkiego, klubu hokejowego Leksands IF, który zdobył kilkakrotnie tytuł mistrza kraju, oraz z najliczniej obchodzonego w Szwecji święta Midsommar "(Dzień przesilenia letniego)".
Znane osoby.
Erik Rapp – reprezentant Szwecji w Konkursie Eurowizji Dla dzieci 2011

</doc>
<doc id="1721308" url="https://pl.wikipedia.org/wiki?curid=1721308" title="Ahmed Szach Durrani">
Ahmed Szach Durrani



</doc>
<doc id="1721312" url="https://pl.wikipedia.org/wiki?curid=1721312" title="Muzeum Okręgowe w Nowym Sączu">
Muzeum Okręgowe w Nowym Sączu

Muzeum Okręgowe w Nowym Sączu – placówka muzealna zlokalizowana w Nowym Sączu.
Historia.
Początki muzealnictwa w Nowym Sączu sięgają przełomu lat 80. i 90. XIX wieku, kiedy zaczęto gromadzić pamiątki przeszłości. W 1896 r. Józef Wieniawa-Zubrzycki przeznaczył swój dom przy ul. Jagiellońskiej 35 na siedzibę biblioteki miejskiej i muzeum. Jednak muzealia nigdy nie zostały tam złożone i wyeksponowane. Zbiory pokazywano okazjonalnie w różnych miejscach, m.in. w ratuszu nowosądeckim. Chociaż podejmowano kolejne uchwały w 1909 i 1910 r. w sprawie utworzenia muzeum, to dopiero po zakończeniu I wojny światowej powrócono do tej idei. Po odzyskaniu niepodległości ruszyły prace przy odbudowie nowosądeckiego zamku i pojawiła się możliwość umieszczenia w nim zarówno biblioteki, jak i muzeum. Ostatecznie zbiory muzealne udostępniono 12 sierpnia 1938 roku. Jednak już w kolejnym roku, w obliczu okupacji niemieckiej, część najcenniejszych obiektów ponownie znalazła się w prywatnych rękach w celu ich zabezpieczenia i ukrycia. W styczniu 1945 roku wybuch składu amunicji obrócił w ruinę zamek wraz z pozostałymi muzealiami. W ruinach zamku odszukano znikomą liczbę eksponatów (161). Po wojnie rozpoczęto ponowne gromadzenie zbiorów. Od 1965 roku znalazły stałą możliwość ekspozycyjną w Domu Gotyckim. W latach 1976–2007 w strukturze nowosądeckiego Muzeum funkcjonował oddział Ośrodek Budownictwa Ludowego w Szymbarku, z filią Cerkiew w Bartnem.
Ekspozycja.
W stałej ekspozycji znajdują się:
Ponadto:
Oddziały.
Muzeum posiada Oddziały na terenie miasta:
Oddziały Muzeum poza Nowym Sączem:

</doc>
<doc id="1721313" url="https://pl.wikipedia.org/wiki?curid=1721313" title="Mleczna krowa">
Mleczna krowa



</doc>
<doc id="1721320" url="https://pl.wikipedia.org/wiki?curid=1721320" title="Fort Fryderyka">
Fort Fryderyka

Fort Fryderyka (niem. "Fort Friedrich") – fort zbudowany z rozkazu króla Prus Fryderyka Wilhelma II w latach 1790–1795 na zachodniej kulminacji Kamiennej Góry w północno-wschodniej części Gór Bystrzyckich, w okolicy Pokrzywna koło Polanicy-Zdroju w województwie dolnośląskim.
Okoliczności powstania.
Wojny śląskie (1740–1763) między Austrią Habsburgów i Prusami Hohenzollernów skutecznie utrwaliły władzę pruską na terenie Śląska i ziemi kłodzkiej. Jednak cesarzowa Maria Teresa i współregent Józef II Habsburg nie dawali za wygraną, a królowie pruscy nie czuli się jeszcze pewnie na odebranych Cesarstwu terenach. Aby przygotować się na ewentualny atak, postanowiono zbudować szereg twierdz, wspomagających je fortów i blokhauzów.
Budowniczowie.
Budową Fortu Fryderyka, jednego z pięciu fortów na ziemi kłodzkiej wchodzących w skład systemu obronnego powiązanego z twierdzą w Srebrnej Górze i twierdzą w Kłodzku, kierował major . Na mocy rozkazu króla Fryderyka Wilhelma II pismem z 18 maja 1790 r. zażądał od ministra Śląska, hrabiego Karla Georga von Hoyma, 1000 robotników (w tym 150–200 cieśli) oraz 7–8 tysięcy kłód i desek potrzebnych do budowy systemu fortów. Pomocą służył mu syn, świeżo upieczony absolwent wojskowej Akademii Inżynieryjnej w Poczdamie, późniejszy generał i pruski minister wojny Gustav von Rauch (1774–1841), a z Bystrzycy Kłodzkiej nadzorował ją bezpośrednio kapitan inżynier Ludwig Müller. Zadaniem fortu nie była obrona odcinka, lecz wszczęcie alarmu na wypadek inwazji poprzez sygnalizację ogniem (rozpalenie ogniska).
Rozbiórka.
Po przegranej wojnie pruskiej z Napoleonem w 1806 r. król Fryderyk Wilhelm III, realizując postanowienia pokoju w Tylży rozkazał rozebrać forty, które nie odegrały zresztą nigdy roli militarnej. Rozbieranie budowli rozpoczęto w 1807 r., w kilkanaście lat po wybudowaniu, zaś resztki rozebrano w 2. połowie XIX w.: zniknęła wówczas część nadziemna fortu, a część podziemna została prawie w całości zasypana. Pozostały tylko w miarę widoczne w części zachodniej schodki prowadzące do korytarzyka w podziemiu, w większości zasypanego. Widać też jeszcze mury i kilka zasypanych wejść do podziemi. Zachowały się też fragmenty muru, którym wypełniono piaskowcowe ściany.
Inne forty systemu obronnego.
Inne, równie słabo zachowane pozostałości fortów na ziemi kłodzkiej pochodzących z tego samego okresu to: oddalony o kilkanaście kilometrów koło wsi Huta, również w Górach Bystrzyckich Fort Wilhelma oraz Fort Karola w Górach Stołowych i bateria artyleryjska w Pasterce koło Karłowa. Fort na Szczytniku nad Szczytną zburzono w 1807 r., a na jego miejscu zbudowano w latach 1831–1837 zamek Hochbergów.
Nazwa.
Nazwa "Fort Friedrich" (znacząca dokładnie "Fort „Fryderyk”") została wkrótce zapomniana. Przez Niemców fort nazywany był "Steinburg" lub "Fort Nesselgrund" (od niem. nazwy Pokrzywna). Po 1945 r. nazywano go "Fortem Blokhauz" (od napisu BLOCKHAUS na kamiennej tablicy umieszczonej dawniej nad wejściem), lub "Fortem na Kamiennej Górze"'. Oryginalną nazwę przypomniano ponownie w 2006 w nocie redakcyjnej do książki "Polanica Zdrój wczoraj i dziś".
Skok Ponzela.
Z Fortem Fryderyka związana jest zabawna historia. Na jego szczycie znajduje się mocno omszała, zachowana do dziś tabliczka z napisem "Ponzels kühner Sprung 1887" (Śmiały skok Ponzela) oraz rysunkiem dłoni wskazującej kierunek, upamiętniająca skok miejscowego ekscentryka, Augusta Ponzela, na co dzień zajmującego się wyrobem drewnianych mątewek. Tenże jako stary wiarus i weteran wojny francusko-pruskiej w l. 1870–1871, nie do końca trzeźwo myśląc, założył się ze swym kolegą Karolem, że otoczony przez wroga skoczy w kilkunastometrową przepaść. Ponzel przeżył, spadł bowiem na gałęzie wysokiego świerka, po których osunął się na dół. Potem pokaleczony i podrapany, w poszarpanym niedzielnym garniturze poszedł jeszcze do gospody, aby skonsumować wygraną: butelkę wódki "Urian" i pęto kiełbasy. Jak opowiadał gościom, którzy na początku lat dwudziestych XX w. składali mu życzenia z okazji 80. urodzin – następny tydzień leżał w łóżku, gdyż „łokropnie go boloła d…”.
W pobliżu znajduje się punkt widokowy na Polanicę-Zdrój na szczycie Kamiennej Góry, dawniej będący popularnym celem wycieczek turystów i kuracjuszy.

</doc>
<doc id="1721321" url="https://pl.wikipedia.org/wiki?curid=1721321" title="Abel Hernández">
Abel Hernández

Abel Mathías Hernández Platero (ur. 8 sierpnia 1990 w Pando) – urugwajski piłkarz grający na pozycji napastnika w rosyjskim klubie CSKA Moskwa.
Zanim trafił do Włoch występował w urugwajskim Peñarolu. W Palermo zadebiutował 15 marca 2009 w wygranym 5:2 meczu z Lecce. Hernández gra również w reprezentacji Urugwaju, w której zadebiutował 11 sierpnia 2010 w zwycięskim 2:0 towarzyskim spotkaniu z Angolą.

</doc>
<doc id="1721324" url="https://pl.wikipedia.org/wiki?curid=1721324" title="Kristina Mladenovic">
Kristina Mladenovic

Kristina Mladenovic, serb. Kristina Mladenović (ur. 14 maja 1993 w Saint-Pol-sur-Mer) – francuska tenisistka pochodzenia serbskiego, mistrzyni French Open 2016, 2019, 2020 i 2022 oraz Australian Open 2018 i 2020 w grze podwójnej, finalistka Wimbledonu 2014 oraz US Open 2016 i 2018 w tej konkurencji, triumfatorka Wimbledonu 2013, Australian Open 2014 i 2022 oraz finalistka French Open 2013 i Australian Open 2015 w grze mieszanej, zdobywczyni Pucharu Hopmana 2017, liderka rankingu deblowego WTA.
Kariera tenisowa.
Jest tenisistką praworęczną z oburęcznym backhandem. Największym juniorskim sukcesem Mladenovic jest wygrana we French Open w grze pojedynczej dziewcząt w 2009 roku. Pokonała w finale Darję Gawriłową 6:3, 6:2.
W grze pojedynczej Francuzka zwyciężyła w turnieju rangi WTA 125K series rozgrywanym w 2012 roku w Tajpej. W finale pokonała Chang Kai-chen 6:4, 6:3. Dwa lata później w zawodach tej samej rangi w Limoges przegrała 6:7(4), 5:7 z Terezą Smitkovą. W maju 2015 roku uczestniczyła w finale zawodów WTA w Strasburgu, w którym przegrała.
Na początku czerwca 2013 roku Mladenovic w parze z Danielem Nestorem osiągnęła finał wielkoszlemowego French Open w grze mieszanej. W decydującym spotkaniu zawodnicy musieli uznać wyższość Lucie Hradeckiej i Františka Čermáka, z którymi przegrali 6:1, 4:6, 6–10. Miesiąc później mikst triumfował na kortach Wimbledonu. W meczu mistrzowskim pokonali najwyżej rozstawionych Lisę Raymond i Bruno Soaresa 5:7, 6:2, 8:6. W styczniu 2014 mikst odniósł zwycięstwo w zawodach w Melbourne. W spotkaniu decydującym o wygranej pokonali Sanię Mirzę i Horię Tecău 6:3, 6:2. Rok później obrońcy tytułu z Australii ponownie awansowali do finału, tym razem przegrywając w nim 4:6, 3:6 z Martiną Hingis i Leanderem Paesem. W 2022 roku Francuzka oraz Ivan Dodig triumfowali w rozgrywkach mikstowych w Australian Open, pokonując w meczu finałowym Jaimee Fourlis i Jasona Kublera 6:3, 6:4.
Najlepszymi wynikami Mladenovic w turniejach zaliczanych do Wielkiego Szlema były ćwierćfinał US Open 2015 i French Open 2017 w grze pojedynczej, zwycięstwo we French Open w 2016, 2019, 2020 i 2022 roku oraz w Australian Open w 2018 i 2020 roku w grze podwójnej, a także zwycięstwo na Wimbledonie 2013 i Australian Open w 2014 i 2022 roku w grze mieszanej.
Najwyżej w rankingu singlistek była notowana na 10. miejscu 23 października 2017 roku, po sensacyjnym przegraniu dziesięciu kolejnych meczów. 1 stycznia 2018 roku ustanowiła rekord wszech czasów, przegrywając trzynaście kolejnych spotkań na poziomie WTA bez żadnego innego zwycięstwa (np. na poziomie ITF) pomiędzy tymi porażkami. W zestawieniu deblistek kilkukrotnie zajmowała pierwsze miejsce.

</doc>
<doc id="1721325" url="https://pl.wikipedia.org/wiki?curid=1721325" title="Sebastião Leme da Silveira Cintra">
Sebastião Leme da Silveira Cintra

Sebastião Leme da Silveira Cintra (ur. 20 stycznia 1882 w Espirito Santo do Pinhal w diecezji Ribeirão Preto, zm. 17 października 1942 w Rio de Janeiro) – brazylijski duchowny katolicki, kardynał, arcybiskup São Sebastião do Rio de Janeiro.
Życiorys.
Studiował w seminarium duchownym w São Paulo studia kontynuował na Papieskim Uniwersytecie Gregoriańskim w Rzymie. Święcenia kapłańskie przyjął 28 października 1904 roku w Rzymie. Po święceniach kapłańskich podjął pracę duszpasterską archidiecezji São Paulo. Był wykładowcą w seminarium duchownym, dyrektorem archidiecezjalnej gazety i wikariuszem generalnym archidiecezji São Paulo. 24 marca 1911 roku papież Pius X mianował go biskupem tytularnym Ortosia di Fenicia i biskupem pomocniczym w archidiecezji São Sebastião do Rio de Janeiro. Konsekrowany 24 czerwca 1911 roku w Rzymie przez kard. Joaquim Arcoverde de Albuquerque Cavalcanti arcybiskupa São Sebastião do Rio de Janeiro. 29 kwietnia 1916 roku otrzymał nominację na arcybiskupa metropolitę Olinda. 29 kwietnia 1918 roku został także arcybiskupem Recife. 15 marca 1921 roku mianowany arcybiskupem tytularnym Farsala i arcybiskupem koadiutorem w archidiecezji Rio de Janeiro z prawem następstwa. 18 kwietnia 1930 roku objął urząd arcybiskupa Rio de Janeiro. Na konsystorzu 30 czerwca 1930 roku Pius XI wyniósł go do godności kardynalskiej z tytułem prezbitera Ss. Bonifacio e Alessio. Uczestniczył w konklawe w 1939 roku. Założyciel Katolickiego Uniwersytetu w Rio de Janeiro. Zmarł 17 października 1942 roku w Rio de Janeiro.

</doc>
<doc id="1721328" url="https://pl.wikipedia.org/wiki?curid=1721328" title="Majlis">
Majlis



</doc>
<doc id="1721332" url="https://pl.wikipedia.org/wiki?curid=1721332" title="Denwerozaur">
Denwerozaur



</doc>
<doc id="1721334" url="https://pl.wikipedia.org/wiki?curid=1721334" title="Fort na Kamiennej Górze">
Fort na Kamiennej Górze



</doc>
<doc id="1721336" url="https://pl.wikipedia.org/wiki?curid=1721336" title="Fort Nesselgrund">
Fort Nesselgrund



</doc>
<doc id="1721341" url="https://pl.wikipedia.org/wiki?curid=1721341" title="Prawosławie w Indonezji">
Prawosławie w Indonezji

Prawosławie w Indonezji
Prawosławie na większą skalę pojawiło się w Indonezji po rozpoczęciu misji przez Patriarchat Konstantynopola w 1988. Jego wyznawanie jest legalne od 1991, jednak religia ta traktowana jest jako odłam protestantyzmu. Wynika to z faktu, iż od momentu wywalczenia niepodległości przez Indonezję prawodawstwo tego kraju uznaje za legalne jedynie pięć religii: islam, hinduizm, buddyzm, protestantyzm oraz katolicyzm obrządku łacińskiego, a zatem tylko te, których przedstawiciele byli obecni na terenie współczesnej Indonezji w czasie walk o niepodległość.
Rosyjski Kościół Prawosławny.
Od 1934 r. do wczesnych lat 50. w stolicy Indonezji istniała parafia prawosławna podlegająca metropolii harbińskiej Rosyjskiego Kościoła Prawosławnego. Skupiała ona głównie żyjących w tym kraju Rosjan i przestała istnieć, gdy większość z nich wyjechała w czasie wojny o niepodległość kraju.
26 lutego 2019 r. postanowieniem Świętego Synodu Rosyjskiego Kościoła Prawosławnego utworzono eparchię singapurską (wchodzącą w skład Patriarszego Egzarchatu w Azji Południowo-Wschodniej), obejmującą swoim zasięgiem m.in. terytorium Indonezji; wikariusz eparchii nosi tytuł biskupa dżakarckiego.
Patriarchat Konstantynopola.
Pojawienie się misji prawosławnej w Indonezji wiąże się z postacią Daniela Bambang Dwi Byantoro, muzułmanina, który pod wpływem lektury Koranu i Biblii przeszedł w połowie lat 70. XX wieku na protestantyzm i był zafascynowany nowymi charyzmatycznymi ruchami chrześcijańskimi. W 1978 rozpoczął studia w seminarium protestanckim w Seulu, w czasie których przeczytał pracę biskupa Kallistosa (Ware'a) "Kościół Prawosławny" ("The Orthodox Church"). Jej lektura przekonała go do konwersji na prawosławie w roku następnym. Wyjechał z Seulu i udał się na górę Athos, a w 1984 do Szkoły Teologicznej Świętego Krzyża w Bostonie, podlegającej Patriarchatowi Konstantynopolitańskiemu. 8 czerwca 1988, już jako kapłan, udał się na samodzielną misję do Indonezji, którą zarejestrował jako ewangelicką fundację. Misja pozostawała w jurysdykcji patriarchy Konstantynopola, po 1991 zaczęli w niej uczestniczyć księża pochodzenia greckiego.
Parafie prawosławne działają obecnie w Dżakarcie, Manado i Solo. Ponadto zorganizowane grupy prawosławnych powstały w Mojokerto, Chilapap i Grasak, jednak ze względu na protesty miejscowej ludności muzułmańskiej nie posiadają one statusu parafii ani własnych budynków sakralnych. We wszystkich miejscowościach prace nad wzniesieniem wolnostojących cerkwi były podejmowane, jednak ich dokończenie uniemożliwiały protesty muzułmanów lub trudności finansowe misji. Obecnie prawosławni w Indonezji posiadają kaplicę w budynku ambasady Grecji w Dżakarcie oraz jedną cerkiew otwartą w 1996 w Solo. Planowane jest wzniesienie w stolicy kraju prawosławnego centrum teologicznego i kulturalnego.
Misjonarze prawosławni w Indonezji zachowują tradycyjne zwyczaje miejscowej ludności, zapożyczone z innych religii: zdejmowanie butów przed wejściem do pomieszczenia sakralnego lub siedzenie przez wiernych na podłodze. Większość wiernych to miejscowi konwertyci z islamu lub różnych nurtów protestanckich.
Misja prowadzona przez patriarchat Konstantynopola i powołane w jej ramach placówki duszpasterskie przynależały początkowo do metropolii Hongkongu, a od 2008 – do egzarchatu indonezyjskiego w obrębie metropolii Singapuru. W 1997 część placówek duszpasterskich przeszła pod jurysdykcję Rosyjskiego Kościoła Prawosławnego poza granicami Rosji, a następnie (w 2019 r.) do eparchii singapurskiej Rosyjskiego Kościoła Prawosławnego. Łączną liczbę prawosławnych w Indonezji szacuje się na ok. 2–3 tys. wiernych.

</doc>
<doc id="1721347" url="https://pl.wikipedia.org/wiki?curid=1721347" title="Panowie, zabiłem Einsteina">
Panowie, zabiłem Einsteina

Panowie, zabiłem Einsteina (tytuł oryginalny: czes, "Zabil jsem Einsteina, pánové!") – czechosłowacka komedia science-fiction z 1970 roku. Opowiada o tym, jak w sytuacji zagrożenia, kiedy po wybuchu bomby atomowej kobiety stają się bezpłodne, Organizacja Narodów Zjednoczonych organizuje spotkanie z naukowcami, od których oczekuje rozwiązania problemu. Uradzili oni, że trzeba zbudować wehikuł czasu, cofnąć się do 1911 roku i zabić Alberta Einsteina, zanim dokona on obliczeń umożliwiających budowę bomby.

</doc>
<doc id="1721353" url="https://pl.wikipedia.org/wiki?curid=1721353" title="ČRo Radiožurnál">
ČRo Radiožurnál

ČRo Radiožurnál – całodobowa, publiczna czeska rozgłośnia radiowa o profilu informacyjnym, należąca do nadawcy Český rozhlas.

</doc>
<doc id="1721354" url="https://pl.wikipedia.org/wiki?curid=1721354" title="Roberto Micheletti">
Roberto Micheletti

Roberto Micheletti Bain (ur. 13 sierpnia 1943 w El Progreso), honduraski polityk, przewodniczący Kongresu Narodowego od stycznia 2006 do czerwca 2009. P.o. prezydenta Hondurasu od 28 czerwca 2009 do 27 stycznia 2010.
Życiorys.
Roberto Michelettii urodził się w El Progreso w departamencie Yoro w 1943 jako syn włoskiego emigranta i jedno z dziewięciorga dzieci. Wychowywał się w bardzo religijnej katolickiej rodzinie. Studiował na "Universidad Autónoma de Monterrey" w Monterrey w Meksyku oraz prawo na "Universidad Nacional Autónoma de Honduras" w Tegucigalpie.
Micheletti od początku swojej działalności politycznej związany był z Partią Liberalną Hondurasu (PLH, "Partido Liberal de Honduras"). W 1963 był członkiem straży honorowej prezydenta Ramóna Villedy Moralesa, który w tym samym roku został obalony przez wojskowych. Wynieśli oni do władzy członków Partii Konserwatywnej, a Micheletti razem z innymi działaczami Partii Liberalnej spędził 27 dni w więzieniu. W latach 1973–1976 mieszkał w Tampa na Florydzie, a przez kolejne dwa lata w Nowym Orleanie. Przebywając przez 5 lat w Stanach Zjednoczonych prowadził własny sklep odzieżowy.
Po powrocie do kraju, w 1980 brał udział w pracach nad nową konstytucją. W 1980 został deputowanym Kongresu Narodowego (parlamentu). W latach 1998-2000 był dyrektorem honduraskiego przedsiębiorstwa telekomunikacyjnego "Hondutel". W styczniu 2006 objął stanowisko przewodniczącego Kongresu Narodowego.
30 listopada 2008 Micheletii poniósł porażkę w prawyborach Partii Liberalnej na stanowisko kandydata w wyborach prezydenckich w listopadzie 2009. W głosowaniu zdobył 26% głosów, przegrywając z Mauricio Villedą, który uzyskał 54% głosów.
P.o. prezydenta Hondurasu.
Po odsunięciu od władzy przez wojsko prezydenta Manuela Zelayi 28 czerwca 2009, Micheletti jako przewodniczący Kongresu Narodowego, przejął funkcję szefa państwa. Tego samego dnia został zaprzysiężony jako tymczasowy prezydent Hondurasu.
Kongres ogłosił, że tymczasowy prezydent będzie pełnił władzę do czasu wyborów generalnych 29 listopada 2009. Jako przyczynę odsunięcia prezydenta Zelayi podał "wielokrotne naruszenia konstytucji i prawa oraz zignorowanie decyzji instytucji sądowniczych". Micheletti zarządził wprowadzenie godziny policyjnej w całym kraju w godzinach 21:00-6:00. Stwierdził, że nie przejmuje władzy "pod piętnem zamachu stanu", lecz "wskutek absolutnie legalnego procesu transferu", a armia działała w zgodzie z konstytucją
. 30 czerwca Roberto Micheletti powołał 6 nowych członków rządu, w tym ministra spraw zagranicznych, ministra finansów i ministra obrony.
Na początku lipca 2009 rząd tymczasowy Hondurasu wyraził wolę prowadzenia rozmów z OPA, a Micheletti zaoferował wysłanie delegacji na rozmowy z organizacją. Jednocześnie oskarżył sąsiednią Nikaraguę o przegrupowanie wojsk pod granicę z Hondurasem i tym samym rozpoczęcie "psychologicznej inwazji". Wezwał Nikaraguę do poszanowania suwerenności jego kraju, podkreślając jednak, że Honduras nie boi się jej bronić. Władze nikaraguańskie oficjalnie zaprzeczyły zarzutom Michelettiego.
9 lipca w San José w Kostaryce uczestniczył w spotkaniu z Manuelem Zelayą i prezydentem Oscarem Ariasem, które nie przyniosło jednak żadnego przełomu. Zelaya przed rozmową z Ariasem określił Michelettiego mianem "kryminalisty" i ponowił żądanie natychmiastowego przywrócenia go na stanowisko szefa państwa. Micheletti stwierdził, że jest "całkowicie usatysfakcjonowany" rozmowami i zapowiedział postawienie Zelayi przed sądem w przypadku jego powrotu do Hondurasu. 18 lipca wziął udział w drugiej rundzie rozmów negocjacyjnych w Kostaryce. Odrzucił jednak plan porozumienia zaproponowany przez prezydenta Ariasa, stwierdzając że powrót Zelayi na stanowisko prezydenta jest niemożliwy i nie podlega negocjacjom.
21 lipca Roberto Micheletti dał personelowi wenezuelskiej ambasady 72 godziny na opuszczenie Hondurasu. Oskarżył Wenezuelę o grożenie użyciem siły i mieszanie się w sprawy wewnętrzne Hondurasu. Poinformował, że z Caracas zostanie wycofany również personel ambasady honduraskiej. Przedstawiciele Wenezueli stwierdzili, że nie opuszczą placówki, gdyż nie uznają rządu Michelettiego, który "jest wspierany przez bagnety".
9 sierpnia Micheletti zgodził się na przybycie do Hondurasu misji pokojowej OPA, składającej się z sekretarza generalnego organizacji oraz ministrów spraw zagranicznych Argentyny, Dominikany, Jamajki, Kanady, Kostaryki i Meksyku i Panamy. Data jej przybycia pozostała jednak nieokreślona. 17 sierpnia 2009 do Waszyngtonu udała się delegacja rządu tymczasowego, by wziąć udział w rozmowach na temat rozwiązania kryzysu. 18 sierpnia 2009 Micheletti powiedział, że jego kraj rozważa wyjście z ALBA i jest mu obojętne, czy organizacja ta uzna wyniki jesiennych wyborów prezydenckich w Hondurasie. 22 sierpnia 2009 Sąd Najwyższy odrzucił plan pokojowy prezydenta Ariasa stwierdzając, że w przypadku powrotu Zelayi do kraju zostanie on aresztowany i postawiony przed sądem. Przypomniał, że Zelaya jest oskarżony o zdradę stanu oraz nadużycie władzy. Sąd podkreślił legalność rządu tymczasowego, który objął władzę zgodnie z "konstytucyjną sukcesją".
24 sierpnia 2009 Micheletti przyjął przybyłą do Hondurasu misję OPA, złożoną z siedmiu ministrów spraw zagranicznych państw regionu i sekretarza generalnego organizacji. Jej celem było nakłonienie rządu tymczasowego do akceptacji "Porozumienia z San Jose". Misja zakończyła się jednak niepowodzeniem, gdyż Micheletti po raz kolejny odrzucił możliwość przywrócenia do władzy Manuela Zelayi. 25 sierpnia stwierdził on, że jego kraj "nie obawia się żadnego embarga" i przetrwa wszelkie sankcje gospodarcze. Zadeklarował, że jego rząd przeprowadzi wybory prezydenckie w listopadzie, bez względu na to czy ich wyniki zostaną uznane przez inne państwa.

</doc>
<doc id="1721356" url="https://pl.wikipedia.org/wiki?curid=1721356" title="Jim Nicholson (ur. 1945)">
Jim Nicholson (ur. 1945)

Jim Nicholson, właśc. James Frederick Nicholson (ur. 29 stycznia 1945 w Armagh) – brytyjski i północnoirlandzki polityk, działacz Ulsterskiej Partii Unionistycznej, poseł do Parlamentu Europejskiego III, IV, V, VI, VII i VIII kadencji.
Życiorys.
Pracował jako rolnik, w latach 70. zaangażował się w działalność Ulsterskiej Partii Unionistycznej. W latach 1983–1985 był posłem do Izby Gmin. Zrezygnował z mandatu w proteście przeciw porozumieniu brytyjsko-irlandzkiemu z listopada 1985. W wyborach uzupełniających w 1986 nie udało mu się uzyskać reelekcji. Był również posłem do Zgromadzenia Irlandii Północnej w latach 1982–1986 oraz burmistrzem Armagh (1995–1996).
W wyborach w 1989 został po raz pierwszy został wybrany do Parlamentu Europejskiego, z powodzeniem ubiegał się o reelekcję w 1994, 1999, 2004, 2009 i 2014. Początkowo należał do frakcji Europejskiej Partii Ludowej, od 1997 do 1999 zaś do eurosceptycznej grupy „Niezależni na rzecz Europy Narodów”. Od 1999 do 2009 należał do Europejskich Demokratów – konserwatywnego skrzydła frakcji chadeckiej. W 2009 przystąpił do nowo powstałej grupy Europejscy Konserwatyści i Reformatorzy.

</doc>
<doc id="1721357" url="https://pl.wikipedia.org/wiki?curid=1721357" title="Filip Rakowski">
Filip Rakowski



</doc>
<doc id="1721358" url="https://pl.wikipedia.org/wiki?curid=1721358" title="Salamandra egejska">
Salamandra egejska



</doc>
<doc id="1721360" url="https://pl.wikipedia.org/wiki?curid=1721360" title="Jak rozpoczęła się wojna na mojej wyspie">
Jak rozpoczęła się wojna na mojej wyspie

Jak rozpoczęła się wojna na mojej wyspie (tyt. oryg. Kako je počeo rat na mom otoku) – chorwacki film fabularny z roku 1996 w reżyserii Vinko Brešana.
Opis fabuły.
Akcja filmu rozgrywa się jesienią 1991, w początkowym okresie działań wojennych w Chorwacji, na małej dalmatyńskiej wyspie. W miejscowych koszarach znajduje się jednostka armii federalnej, dowodzona przez majora Aleksa Milosavljevica. Wśród miejscowych działaczy chorwackich powstaje pomysł zaminowania składu amunicji i ewentualnego wysadzenia wyspy. Do gry włącza się także historyk sztuki Blaz Gajski, którego syn właśnie odbywa służbę wojskową. Ojciec przygotowuje plan, który ma pomóc wyciągnąć syna z koszar.

</doc>
<doc id="1721361" url="https://pl.wikipedia.org/wiki?curid=1721361" title="Slobodan Grujic">
Slobodan Grujic



</doc>
<doc id="1721363" url="https://pl.wikipedia.org/wiki?curid=1721363" title="Tomáš Jun">
Tomáš Jun

Tomáš Jun (ur. 17 stycznia 1983 w Pradze) – czeski piłkarz występujący na pozycji napastnika. Od 2018 jest zawodnikiem USV Oed/Zeillern.
Kariera klubowa.
Jun treningi rozpoczął w wieku 9 lat w Sparcie Praga. W sezonie 1999/2000 został włączony do pierwszej drużyny Sparty. W lipcu 2001 został wypożyczony na pół roku do klubu FK Jablonec 97, również grającego w Gambrinus Lidze. W styczniu 2002 powrócił do Sparty. W pierwszej drużynie Sparty grał przez sześć lat. W tym czasie zdobył z klubem cztery mistrzostwa Czech (2000, 2001, 2003, 2005) oraz Puchar Czech w 2004. W sezonie 2004/2005 został królem strzelców Gambrinus Ligi, a także wybrano go Piłkarzem Roku w Czechach.
W 2005 roku przeszedł do tureckiego Trabzonsporu. W lidze tureckiej zadebiutował 6 sierpnia 2005 w wygranym 2:1 pojedynku z Kayserisporem. W trakcie sezonu 2005/2006 został wypożyczony do Beşiktaşu JK. Po zakończeniu sezonu powrócił do Trabzonsporu. Na sezon 2006/2007 Juna wypożyczono do Sparty Praga, a na następny do FK Teplice. Latem 2008 pozostał w tym klubie na zasadzie transferu definitywnego.
W styczniu 2009 został wypożyczony do austriackiego SCR Altach. Po spadku tego klubu do drugiej ligi austriackiej, zrezygnował z gry dla Altach i w czerwcu 2009 powrócił do Teplic. W lipcu 2009 wypożyczono go jednak do Austrii Wiedeń, która w 2010 roku wykupiła go z Teplic. Po czterech sezonach spędzonych w Austrii, a także zdobyciu tytułu mistrza kraju w sezonie 2012/2013 Jun wrócił do ojczyzny, gdzie po raz kolejny dołączył do drużyny Baumit Jablonec.
Kariera reprezentacyjna.
Jun jest byłym młodzieżowym reprezentantem Czech. W 2002 roku wraz z kadrą U-21 zdobył Mistrzostwo Europy U-21. W kadrze seniorskiej zadebiutował 17 listopada 2004 w wygranym 2:0 meczu eliminacji Mistrzostw Świata 2006 z Macedonią. Na Mistrzostwa Świata Czechy awansowały, jednak Juna nie powołano do kadry na ten turniej. 9 lutego 2005 w wygranym 3:0 towarzyskim meczu ze Słowenią strzelił pierwszego gola w trakcie gry w drużynie narodowej. Od 2006 roku pozostaje poza kadrą Czech.

</doc>
<doc id="1721364" url="https://pl.wikipedia.org/wiki?curid=1721364" title="Tomas Jun">
Tomas Jun



</doc>
<doc id="1721367" url="https://pl.wikipedia.org/wiki?curid=1721367" title="Oleksij Gatin">
Oleksij Gatin



</doc>
<doc id="1721368" url="https://pl.wikipedia.org/wiki?curid=1721368" title="Silvia Weissteiner">
Silvia Weissteiner

Silvia Weissteiner (ur. 13 lipca 1982 w Bolzano) – włoska lekkoatletka, specjalizująca się w biegach długodystansowych. 

</doc>
<doc id="1721369" url="https://pl.wikipedia.org/wiki?curid=1721369" title="Krowiarki (gmina)">
Krowiarki (gmina)

Krowiarki (1945–46 "Krawarz Polski") – dawna gmina wiejska istniejąca w latach 1945–1954 w woj. śląskim i woj. opolskim (dzisiejsze woj. śląskie). Siedzibą władz gminy były Krowiarki.
Gmina zbiorowa "Krawarz Polski" powstała po II wojnie światowej (w grudniu 1945) w powiecie raciborskim na terenie tzw. Ziem Odzyskanych (tzw. I okręg administracyjny – "Śląsk Opolski"), powierzonym 18 marca 1945 administracji wojewody śląskiego, a z dniem 28 czerwca 1946 przyłączonym do woj. śląskiego ("śląsko-dąbrowskiego").
Według stanu z 1 stycznia 1946 gmina składała się z 6 gromad: Krawarz Polski, Dołędzin, Jastrzębie, Kołomyja, Maków i Pawłów. 6 lipca 1950 zmieniono nazwę woj. śląskiego na "katowickie"; równocześnie gmina Krowiarki wraz z całym powiatem raciborskim weszła w skład nowo utworzonego woj. opolskiego.
Według stanu z 1 lipca 1952 gmina składała się z 6 gromad: Dolędzin, Jastrzębie, Krowiarki, Maków, Pawłów i Sławienko (Kołomyja). Gmina została zniesiona 29 września 1954 wraz z reformą wprowadzającą gromady w miejsce gmin. Jednostki nie przywrócono 1 stycznia 1973 wraz z kolejną reformą reaktywującą gminy.

</doc>
<doc id="1721371" url="https://pl.wikipedia.org/wiki?curid=1721371" title="Krawarz Polski (gmina)">
Krawarz Polski (gmina)



</doc>
<doc id="1721373" url="https://pl.wikipedia.org/wiki?curid=1721373" title="Chałupki (gmina)">
Chałupki (gmina)

Chałupki – dawna gmina wiejska istniejąca w latach 1945–1954 w woj. śląskim i woj. opolskim (dzisiejsze woj. śląskie). Siedzibą władz gminy były Chałupki.
Gmina zbiorowa Chałupki powstała po II wojnie światowej (w grudniu 1945) w powiecie raciborskim na terenie tzw. Ziem Odzyskanych (tzw. I okręg administracyjny – "Śląsk Opolski"), powierzonym 18 marca 1945 administracji wojewody śląskiego, a z dniem 28 czerwca 1946 przyłączonym do woj. śląskiego ("śląsko-dąbrowskiego").
Według stanu z 1 stycznia 1946 gmina składała się z 3 gromad: Chałupki, Rudyszwałd i Zabełków. 6 lipca 1950 zmieniono nazwę woj. śląskiego na "katowickie"; równocześnie gmina Chałupki wraz z całym powiatem raciborskim weszła w skład nowo utworzonego woj. opolskiego.
Według stanu z 1 lipca 1952 gmina składała się z 3 gromad: Chałupki, Stare Chałupki (Rudyszwałd) i Zabełków. Gmina została zniesiona 29 września 1954 wraz z reformą wprowadzającą gromady w miejsce gmin. Jednostki nie przywrócono 1 stycznia 1973 wraz z kolejną reformą reaktywującą gminy.

</doc>
<doc id="1721374" url="https://pl.wikipedia.org/wiki?curid=1721374" title="Reinhard Bütikofer">
Reinhard Bütikofer

Reinhard Bütikofer (ur. 26 stycznia 1953 w Mannheimie) – niemiecki polityk, były współprzewodniczący partii Zielonych, poseł do Parlamentu Europejskiego VII, VIII i IX kadencji.
Życiorys.
Studiował filozofię, historię i sinologię na Uniwersytecie w Heidelbergu. W latach 70. był działaczem maoistowskiej organizacji Kommunistischer Bund Westdeutschland. W latach 80. zaangażował się w działalność Zielonych, początkowo jako radny Heidelbergu (1984–1988) i poseł do landtagu Badenii-Wirtembergii (1988–1996). W latach 2002–2008 był współprzewodniczącym Związku 90/Zielonych, początkowo obok Angeliki Beer, następnie (od 2004) obok Claudii Roth.
W wyborach w 2009 uzyskał mandat europosła. Został wiceprzewodniczącym grupy Zielonych i Wolnego Sojuszu Europejskiego. W 2014 i 2019 z powodzeniem ubiegał się o europarlamentarną reelekcję. Od 2012 do 2019 był także współprzewodniczącym Europejskiej Partii Zielonych.

</doc>
<doc id="1721375" url="https://pl.wikipedia.org/wiki?curid=1721375" title="Zygmunt Wroński">
Zygmunt Wroński

Zygmunt Wroński (ur. 30 marca 1932 w Jóźwikowie koło Końskich), polski działacz polityczny, członek Biura Politycznego Komitetu Centralnego Polskiej Zjednoczonej Partii Robotniczej (w 1981), robotnik.
Urodził się na ziemi kieleckiej w rodzinie robotniczej. W 1949 uzyskał wykształcenie podstawowe i w 1950 podjął pracę zawodową jako rdzeniarz w Zakładach Mechanicznych "Ursus" w Warszawie. W 1954 wstąpił do Polskiej Zjednoczonej Partii Robotniczej, był działaczem organizacji partyjnej w Ursusie i Pruszkowie. Był m.in. I sekretarzem Oddziałowej Organizacji Partyjnej na Wydziale Odlewni Żeliwa, członkiem egzekutywy Komitetu Fabrycznego PZPR, członkiem Komitetu Powiatowego PZPR w Pruszkowie, radnym Miejskiej Rady Narodowej w Pruszkowie oraz radnym Powiatowej Rady Narodowej w Pruszkowie. W grudniu 1971 wszedł w skład Komitetu Centralnego partii, a w kwietniu 1981 na X Plenum KC został wraz z górnikiem Gerardem Gabrysiem dokooptowany do Biura Politycznego. Członkiem Biura Politycznego był jedynie trzy miesiące, do IX (nadzwyczajnego) zjazdu partii w lipcu 1981 (członkiem Komitetu Centralnego był także do lipca 1981). W 1981 był również członkiem tzw. Komisji Grabskiego powołanej przez Komitet Centralny PZPR w celu ustalenia odpowiedzialności osobistej członków ekipy Edwarda Gierka.

</doc>
<doc id="1721376" url="https://pl.wikipedia.org/wiki?curid=1721376" title="Łubowice (gmina)">
Łubowice (gmina)

Łubowice – dawna gmina wiejska istniejąca w latach 1945–1954 w woj. śląskim i woj. opolskim (dzisiejsze woj. śląskie). Początkowo siedizbą gminy były Łubowice, następnie Ligota Książęca.
Gmina zbiorowa Łubowice powstała po II wojnie światowej (w grudniu 1945) w powiecie raciborskim na terenie tzw. Ziem Odzyskanych (tzw. I okręg administracyjny – "Śląsk Opolski"), powierzonym 18 marca 1945 administracji wojewody śląskiego, a z dniem 28 czerwca 1946 przyłączonym do woj. śląskiego ("śląsko-dąbrowskiego").
Według stanu z 1 stycznia 1946 gmina składała się z 7 gromad: Łubowice, Brzeźnica, Grzegorzowice, Lasoki, Ligota Książęca, Ponięcice i Sławików. 6 lipca 1950 zmieniono nazwę woj. śląskiego na "katowickie"; równocześnie gmina Łubowice wraz z całym powiatem raciborskim weszła w skład nowo utworzonego woj. opolskiego.
Według stanu z 1 lipca 1952 gmina składała się z 7 gromad: Brzeźnica, Grzegorzowice, Lasaki, Ligota Książęca, Łubowice, Ponięcice i Sławików. Gmina została zniesiona 29 września 1954 wraz z reformą wprowadzającą gromady w miejsce gmin. Jednostki nie przywrócono 1 stycznia 1973 wraz z kolejną reformą reaktywującą gminy.

</doc>
<doc id="1721377" url="https://pl.wikipedia.org/wiki?curid=1721377" title="Żanna Kaszczejewa">
Żanna Kaszczejewa

Żanna Kaszczejewa (ur. 27 lipca 1982) – rosyjska lekkoatletka, sprinterka specjalizująca się w biegu na 400 metrów. 

</doc>
<doc id="1721378" url="https://pl.wikipedia.org/wiki?curid=1721378" title="Zhanna Kashcheyeva">
Zhanna Kashcheyeva



</doc>
<doc id="1721381" url="https://pl.wikipedia.org/wiki?curid=1721381" title="Rajdowe Samochodowe Mistrzostwa Polski 2003">
Rajdowe Samochodowe Mistrzostwa Polski 2003

Ten artykuł dotyczy sezonu 2003 Rajdowych Samochodowych Mistrzostw Polski.
Klasyfikacje.
Klasyfikacja generalna kierowców.
Kierowcy nie zgłoszeni do RSMP (startujący np. podczas Rajdu Polski) nie są brani pod uwagę. Do klasyfikacji wliczanych było 5 z 6 najlepszych wyników. Nie zaliczano kierowców, którzy nie zostali sklasyfikowani w minimum dwóch rajdach.

</doc>
<doc id="1721382" url="https://pl.wikipedia.org/wiki?curid=1721382" title="Markowice (gmina)">
Markowice (gmina)

Markowice (od 1973 "Nędza") – dawna gmina wiejska istniejąca w latach 1945–1954 w woj. śląskim i woj. opolskim (dzisiejsze woj. śląskie). Siedzibą władz gminy były Markowice (od 1975 dzielnica Raciborza).
Gmina zbiorowa Markowice powstała po II wojnie światowej (w grudniu 1945) w powiecie raciborskim na terenie tzw. Ziem Odzyskanych (tzw. I okręg administracyjny – "Śląsk Opolski"), powierzonym 18 marca 1945 administracji wojewody śląskiego, a z dniem 28 czerwca 1946 przyłączonym do woj. śląskiego ("śląsko-dąbrowskiego").
Według stanu z 1 stycznia 1946 gmina składała się z 6 gromad: Markowice, Babice, Górki, Łęg, Nędza i Zawada Książęca. 6 lipca 1950 zmieniono nazwę woj. śląskiego na "katowickie"; równocześnie gmina Markowice wraz z całym powiatem raciborskim weszła w skład nowo utworzonego woj. opolskiego.
Według stanu z 1 lipca 1952 gmina składała się z 6 gromad: Babice, Górki, Łęg, Markowice, Nędza i Zawada Książęca. Gmina została zniesiona 29 września 1954 wraz z reformą wprowadzającą gromady w miejsce gmin. Jednostki nie przywrócono 1 stycznia 1973 wraz z kolejną reformą reaktywującą gminy, a jej dawny obszar wszedł głównie w skład nowej gmina Nędza.
Zobacz też gmina Marklowice.

</doc>
<doc id="1721383" url="https://pl.wikipedia.org/wiki?curid=1721383" title="Rówień (pod Trzema Koronami)">
Rówień (pod Trzema Koronami)

Rówień lub Równia – płaska dolina w najniższej części Sromowiec Niżnych pomiędzy Dunajcem a Trzema Koronami i terasą poniżej Podskalniej Góry. Podnóżem tej terasy przepływa Macelowy Potok.
Rówień powstała na osadach aluwialnych. Jest w większości niezabudowana, znajduje się na niej tylko oczyszczalnia ścieków, duże łąka i ścieżka spacerowa wzdłuż Dunajca. U podnóża terasy znajduje się jeden z pięciu Pawilonów Pienińskiego Parku Narodowego z miniaturowym ogródkiem roślin pienińskich. Prowadzi do niego droga z zakazem wjazdu pojazdów.
Na Równi odkryto narzędzia świadczące o pobycie tutaj 9 tysięcy lat przed naszą erą (późny paleolit) zbieracko-łowieckiej ludności należącej do tzw. kultury tylczakowej. Były to kamienne ostrza broni drzewcowej i narzędzia do obróbki skóry i kości (drapacze, rylce, półtylczaki). Najprawdopodobniej zajmowali się łowieniem ryb i zbieractwem.

</doc>
<doc id="1721385" url="https://pl.wikipedia.org/wiki?curid=1721385" title="Frank Schlesinger">
Frank Schlesinger

Frank Schlesinger (ur. 11 maja 1871 w Nowym Jorku, zm. 10 lipca 1943 w Lyme, USA) – amerykański astronom, który zapoczątkował używanie fotografii do wyznaczania pozycji gwiazd i mierzenia paralaks gwiazdowych.
Życiorys.
Studiował na Columbia University, przez pięć lat pracował w laboratorium prowadzącym pomiary szerokości geograficznej w Ukiah. George Hale zaangażował go do pracy w Obserwatorium Yerkes, gdzie prowadził pomiary paralaks gwiezdnych przy użyciu technik fotograficznych.
W latach 1905-1920 kierował Allegheny Observatory, a w latach 1920-1941 Yale University Observatory. W 15 tomach "Yale Observatory Zone Catalog", przygotowanych pod jego kierownictwem, zebrano dane astrometryczne dla ok. 150 tys. gwiazd. Opracował i opublikował pierwsze i drugie (wspólnie z Louise Freeland Jenkins) wydanie Katalogu Jasnych Gwiazd ("Yale Bright Star Catalogue"), zawierające pozycje, jasności, ruchy własne, prędkości radialne i inne dane o gwiazdach.
Nagrody i wyróżnienia.
Jego imieniem nazwano krater Schlesinger na Księżycu, a także asteroidę (1770) Schlesinger.

</doc>
<doc id="1721387" url="https://pl.wikipedia.org/wiki?curid=1721387" title="Trzy Kopce">
Trzy Kopce



</doc>
<doc id="1721395" url="https://pl.wikipedia.org/wiki?curid=1721395" title="Dyrosauridae">
Dyrosauridae

Dyrosauridae – rodzina krokodylomorfów z grupy Neosuchia. Długo były uznawane za zwierzęta wyłącznie afrykańskie, jednak późniejsze odkrycia dowiodły, że Dyrosauridae występowały na niemal wszystkich kontynentach. Była to jedna z nielicznych grup kręgowców, które przetrwały wymieranie kredowe. Dyrosauridae pojawiły się w mastrychcie i dotrwały do eocenu. Według definicji filogenetycznej przedstawionej przez Barbosę i współpracowników w 2008 roku nazwa Dyrosauridae odnosi się do kladu obejmującego ostatniego wspólnego przodka "Chenanisuchus" i "Rhabdognathus" i wszystkich jego potomków.
Dyrozaury osiągały zróżnicowane rozmiary – przedstawiciele najmniejszych rodzajów, jak "Cerrejonisuchus", dorastali do 1,22–2,22 m długości, podczas gdy "Phosphatosaurus" mógł mierzyć nawet 8 m. Długość ponad 7,5 m osiągały prawdopodobnie również "Arambourgisuchus", "Dyrosaurus" i "Atlantosuchus". Dyrozaury z grupy Hyposaurinae poruszały się podobnie do gawiala, były jednak lepszymi pływakami od współczesnych krokodyli: mogły pływać szybciej i szybciej przyspieszać, były bardziej wytrzymałe i zwrotne, co wynikało z większej ruchomości ogona u jego podstawy.
Przeprowadzona przez Barbosę i współpracowników (2008) analiza filogenetyczna sugeruje, że najbliższymi krewnymi południowoamerykańskiego "Guarinisuchus" są paleoceńskie formy afrykańskie – "Arambourgisuchus" i "Rhabdognathus". Może to wskazywać, że Dyrosauridae wyewoluowały w Afryce i jeszcze przed końcem kredy przekroczyły Ocean Atlantycki w kierunku zachodnim, docierając do terenów obecnego stanu Pernambuco w Brazylii, gdzie odległość pomiędzy Afryką a Ameryką Południową była i jest najmniejsza, a następnie zasiedlając Amerykę Północną i inne obszary Ameryki Południowej. Możliwa jest również druga ewentualność, według której Dyrosauridae z północnej Afryki przedostały się do zachodniej, z której dotarły do terenów dzisiejszego stanu Pernambuco przecinając Atlantyk w kierunku południowym. Hipotezy te nie muszą się wykluczać, jednak weryfikacja drugiej spośród nich wymaga więcej informacji na temat zachodnioafrykańskich Dyrosauridae.
Na obszarze basenu Paraíba na północnym wschodzie Ameryki Południowej Dyrosauridae były stosunkowo rzadkie w mastrychcie, znacząco jednak zróżnicowały się w paleocenie. Jaszczurki z grupy mozazaurów, będące dominującymi morskimi drapieżnikami w późnej kredzie, po wielkim wymieraniu kredowym zostały zastąpione przez Dyrosauridae oraz duże rekiny. Niektóre duże rekiny występujące w mastrychcie na terenie basenu Paraíba wyginęły na przełomie kredy i paleogenu, jednak dwa rodzaje niewielkich rekinów z rodziny lamnowatych przetrwały wymieranie i występowały równolegle z "Guarinisuchus". Nie jest pewne, czy zastąpienie mozazaurów przez Dyrosauridae na przełomie kredy i paleogenu było zjawiskiem lokalnym czy też miało charakter globalny.

</doc>
<doc id="1721398" url="https://pl.wikipedia.org/wiki?curid=1721398" title="Dyrozaury">
Dyrozaury



</doc>
<doc id="1721399" url="https://pl.wikipedia.org/wiki?curid=1721399" title="Inna (piosenkarka)">
Inna (piosenkarka)

Inna (zapis stylizowany: INNA), właśc. Elena Alexandra Apostoleanu (ur. 16 października 1986 w Mangalii) – rumuńska piosenkarka muzyki dance i eurodance.
Życiorys.
Pochodzi z miejscowości Mangalia leżącej nad Morzem Czarnym. Wychowała się w Neptunie. Zachęcona przez rodziców, zaczęła śpiewać już w dzieciństwie. Mając 8 lat, zaczęła rozwijać umiejętności wokalne regularnymi lekcjami. Ukończyła Wyższą Szkołę Ekonomii w Konstancy, a następnie Wydział Nauk Politycznych na tamtejszym uniwersytecie.
Jej pierwszy singel „Hot” z albumu o tym samym tytule został wyprodukowany w 2008, przy współpracy z trzema producentami z grupy Play &amp; Win: Radu Bolfeą, Sebastianem Barakiem i Marcelem Botezanem. Na Sopot Hit Festiwal w 2009 piosenka zajęła drugie miejsce w konkursie na zagraniczny hit lata. Drugim singlem promującym płytę wokalistki była piosenka „Love”, z kolei trzecim „Déjà Vu”. Pod koniec listopada 2009 wydała świąteczny singel „I Need You for Christmas”.
Dwukrotnie otrzymała nagrodę w kategorii najlepszy artysta Rumunii i Mołdawii podczas gali European Music Awards kanału MTV.
W listopadzie 2015 ukazała się piosenka „Yalla” promującą jej nowy album. Od 2016 występuje w girlsbandzie G Girls razem z Lori, Antonią i Alexandrą Stan debiutując singlem „Call the Police”.

</doc>
<doc id="1721403" url="https://pl.wikipedia.org/wiki?curid=1721403" title="Joaquín García-Morato">
Joaquín García-Morato

Joaquín García-Morato y Castaño (ur. 4 maja 1904 w Melilli, zm. 4 kwietnia 1939 w Griñon koło Madrytu) – hiszpański pilot, as myśliwski walczący podczas wojny domowej po stronie nacjonalistów, zdobywca największej liczby zwycięstw powietrznych wśród asów - uczestników tej wojny.
Pierwsze lata.
W 1923 został powołany do wojska. Ukończył Akademię Wojskową w toledańskim Alkazarze. Początkowo służył w piechocie. W kwietniu 1925 wstąpił do cywilnej szkoły pilotażu, gdzie 6 sierpnia tego roku otrzymał licencję pilota. Następnie ukończył kurs pilotażu wojskowego na samolocie Avro 504, po ukończeniu którego został skierowany lotniczej jednostki rozpoznawczo-bombowej, wyposażonej w samoloty DH 9A.
Kampania marokańska.
Kiedy jego oddział został skierowany do Maroka Hiszpańskiego, Morato wziął udział w końcowej fazie walk przeciwko powstańcom rifeńskim. W Maroku wykonał 57 misji bojowych i wylatał ponad 100 godzin. Został też dwa razy strącony przez ogień z ziemi, ale wyszedł z opresji bez szwanku.
Lata pokoju.
Następnie stacjonował w bazie wodnosamolotów w Mar Chica. Wykonując bardzo ryzykowną ewolucję, stracił panowanie nad samolotem i spadł do morza, doznając wielu obrażeń. Efektem tego był roczny pobyt w szpitalu w Carabanchel. Po wyjściu ze szpitala został przeniesiony do jednostki rozpoznawczej w Getafe. W 1927 został instruktorem taktyki walki powietrznej w szkole lotniczej. Był bardzo wszechstronnym lotnikiem – obok licencji pilota zdobył również kwalifikacje obserwatora oraz mechanika lotniczego. Nauczył się także pilotować samoloty wielosilnikowe, myśliwce i wodnosamoloty. Jako pilot akrobatyczny brał udział w wielu zawodach akrobacji lotniczej. Był też instruktorem latania bez widoczności ziemi w aeroklubie madryckim. W 1934 brał udział w zwalczaniu powstańców w Asturii, a w 1935 zorganizował sekcję lotniczą przy Generalnej Dyrekcji Bezpieczeństwa.
Wojna domowa w Hiszpanii.
W momencie wybuchu hiszpańskiej wojny domowej miał wylatane 1860 godzin w powietrzu i przebywał na wakacjach w Anglii, jednak na wieść o powstaniu nacjonalistów wrócił przez Francję do Burgos. Swój udział w wojnie zapoczątkował obroną powietrzną Kordoby w pierwszych dniach sierpnia 1936. 12 sierpnia zanotował swoje pierwsze zwycięstwo powietrzne. W Kordobie też zorganizował (w grudniu 1936) i dowodził zaczątkiem pierwszej nowoczesnej jednostki myśliwców w służbie nacjonalistów nazwanym "Patrulla Azul" (Błękitny Patrol), składającym się z 3 samolotów. Następnie brał udział w ofensywie pod Jaramą. Za osiągnięcia bojowe do 18 lutego 1937 (do tego dnia miał na koncie 150 lotów bojowych, stoczył 46 walk i odniósł 18 zwycięstw powietrznych) w dniu 17 maja 1937 został odznaczony najwyższym hiszpańskim odznaczeniem wojskowym Krzyżem Świętego Ferdynanda, a jego imię stało się sławne. Następnie walczył nad Madrytem i nad Ebro. 19 stycznia 1939 odniósł swoje ostatnie, czterdzieste zwycięstwo. Pod koniec wojny został mianowany dowódcą operacyjnym nacjonalistycznych sił powietrznych. Podczas wojny latał głównie na myśliwcu Fiat CR 32, a także na Nieuport Ni 52, Heinkel He 51s i wielu innych, w sumie na ponad 30 typach samolotów.
Śmierć.
García-Morato zginął już po zakończeniu wojny 4 kwietnia 1939 na lotnisku Griñon koło Madrytu podczas wykonywania akrobacji lotniczej, wykonywanej na swoim Fiacie CR 32. Była to symulacja walki powietrznej dla potrzeb kręconego przez Legion Condor filmu, przedstawiającego typowe sceny walki powietrznej.
Podsumowanie.
Podczas hiszpańskiej wojny domowej García-Morato przebywał w powietrzu w sumie 1012 godzin, miał na koncie 511 lotów bojowych, w tym 122 polegających na atakowaniu celów naziemnych, i brał udział w 144 walkach powietrznych, podczas których zestrzelił 40 samolotów wroga na pewno i 12 prawdopodobnie oraz uszkodził 3 dalsze samodzielnie i 1 zespołowo.
W 1950 został mu pośmiertnie przyznany tytuł księcia Jaramy.

</doc>
<doc id="1721405" url="https://pl.wikipedia.org/wiki?curid=1721405" title="Franciszek Branicki">
Franciszek Branicki



</doc>
<doc id="1721406" url="https://pl.wikipedia.org/wiki?curid=1721406" title="Klemens Hofbauer">
Klemens Hofbauer



</doc>
<doc id="1721411" url="https://pl.wikipedia.org/wiki?curid=1721411" title="Islamskie Zgromadzenie AHL-UL-BAYT">
Islamskie Zgromadzenie AHL-UL-BAYT



</doc>
<doc id="1721412" url="https://pl.wikipedia.org/wiki?curid=1721412" title="Non sequitur">
Non sequitur



</doc>
<doc id="1721413" url="https://pl.wikipedia.org/wiki?curid=1721413" title="Mnogie naczyniaki chłonne i mięśniaki gladkokomórkowe">
Mnogie naczyniaki chłonne i mięśniaki gladkokomórkowe



</doc>
<doc id="1721415" url="https://pl.wikipedia.org/wiki?curid=1721415" title="Gmina Raciborska Kuźnia">
Gmina Raciborska Kuźnia



</doc>
<doc id="1721418" url="https://pl.wikipedia.org/wiki?curid=1721418" title="Gmina Pietrowice">
Gmina Pietrowice



</doc>
<doc id="1721420" url="https://pl.wikipedia.org/wiki?curid=1721420" title="Heterodera glycines">
Heterodera glycines



</doc>
<doc id="1721422" url="https://pl.wikipedia.org/wiki?curid=1721422" title="Dalila (postać biblijna)">
Dalila (postać biblijna)

Dalila – postać biblijna występująca w Księdze Sędziów. Była kochanką Samsona, pogromcy Filistynów, przyczyniła się do jego zguby.
Życiorys.
"Księga Sędziów" podaje, że Dalila mieszkała w dolinie Sorek. Musiała odznaczać się dużą urodą, gdyż znany ze swej odwagi i nadludzkiej siły Samson zakochał się w niej bez pamięci.
Pewnego dnia odwiedzili ją władcy filistyńscy. Obiecali, że każdy z nich da jej po tysiąc srebrników, jeśli dowie się, w jaki sposób można Samsona związać i obezwładnić oraz w czym tkwi tajemnica jego nadludzkiej siły. Dalila, chcąc zarobić obiecane pieniądze, zapytała Samsona, jak można go obezwładnić. Samson odpowiedział, że należy go związać siedmioma surowymi linami, jeszcze nie wyschłymi. Gdy Filistyni dostarczyli jej owe liny, Dalila związała go nimi w nocy i krzyknęła: „Samsonie, Filistyni nad tobą”, ale on z łatwością zerwał krępujące go więzy. Dalila zrozumiała, że ją oszukał. Po pewnym czasie Dalila ponowiła pytanie. Otrzymała wówczas odpowiedź, że należy go związać nowymi, jeszcze nieużywanymi powrozami, by utracił swoją siłę. Dalila związała go nimi, gdy spał, ale na jej okrzyk, że Filistyni nadchodzą, zerwał je z łatwością. Po pewnym czasie Dalila ponowiła pytanie, zarzucając mu równocześnie, że ją okłamuje. Samson odparł, że jego włosy musiałyby być przywiązane do palika wbitego w ziemię, by utracił siłę. Wówczas Dalila uśpiła Samsona i przywiązała jego włosy do palika wbitego w ziemię, ale on nadal nie utracił swojej siły. Wtedy Dalila zarzuciła mu brak miłości, brak zaufania oraz okłamywanie jej. Naprzykrzała mu się w ten sposób każdego dnia, aż w końcu wyznał jej, że jest nazirejczykiem, czyli osobą poświęconą Bogu, a jego siła to dar od Boga. Obcięcie włosów byłoby złamaniem zasad nazireatu, co sprawiłoby, że utraciłby siłę i stałby się zwykłym człowiekiem. Dalila zrozumiała, że tym razem powiedział prawdę, toteż niezwłocznie poinformowała o tym Filistynów. Ci przybyli na miejsce wraz z obiecanymi srebrnikami i ukryli się w domu. Dalila uśpiła Samsona na swoich kolanach i przywołała jednego z mężczyzn, by ogolił mu głowę. Gdy to nastąpiło, krzyknęła: „Filistyni nad tobą”. Samson ocknął się, ale nie był w stanie z nimi walczyć. Filistyni związali go, później wyłupili mu oczy i uprowadzili do Gazy, gdzie zmusili go do niewolniczej pracy.

</doc>
<doc id="1721427" url="https://pl.wikipedia.org/wiki?curid=1721427" title="N-Dubz">
N-Dubz

N-Dubz – brytyjskie trio muzyczne wykonujące muzykę hip-hop, R&amp;B i grime. Grupa wydała trzy albumy certyfikowane jako platynowe w Wielkiej Brytanii i wylansowała takie przeboje jak „Ouch”, „Papa Can You Hear Me?”, „I Need You”, „Playing with Fire” oraz „We Dance On”.
Historia.
Grupę założyli kuzyni Tulisa i Dappy oraz Fazer, szkolny znajomy Dappy’ego. Wszyscy trzej pochodzą z dzielnicy Camden Town w północnym Londynie. Początkowo występowali pod nazwami Lickle Rinsers Crew i NW1, a w 2006 roku wydali swój pierwszy singel, „You Better Not Waste My Time”, już pod nazwą N-Dubz. Grupa podpisała kontrakt z Polydor Records, a następnie związała się z wytwórnią All Around the World, która w listopadzie 2008 wydała ich debiutancki album, "Uncle B". Dotarł on do 11. miejsca na UK Albums Chart i ostatecznie zdobył status podwójnie platynowego. Na płycie znalazły się kolejne przeboje: „Ouch” i „Papa Can You Hear Me?”. Drugi z nich, jak i cały album, dedykowany był ojcu Dappy’ego, Byronowi Contostavlosowi, który zmarł rok wcześniej.
Wiosną 2009 zespół pojawił się gościnnie na singlu „Number 1” rapera Tinchy Strydera, choć w piosence udzielił się tylko Dappy. Singel dotarł do 1. miejsca na UK Singles Chart, a jego nowa wersja z wokalem Tulisy i Fazera trafiła na nowy album N-Dubz, "Against All Odds". Wydany w listopadzie 2009 przez Island Records, uplasował się on na 6. miejscu w Wielkiej Brytanii, 39. w Irlandii oraz 12. w Grecji, zdobywając status platynowego na rynku brytyjskim ok. dwa miesiące po premierze. Płyta zawierała single „I Need You”, który był największym do tej pory solowym przebojem N-Dubz, docierając do miejsca 5., oraz „Playing with Fire” nagrany z Mr Hudsonem, który również cieszył się popularnością.
W 2010 roku zespół wydał książkę "N-Dubz – Against All Odds: From Street Life to Chart Life" oraz 6-częściowy serial dokumentalny "Being... N-Dubz". W maju wydali singel „We Dance On” w duecie z Bodyrox, który dotarł do miejsca 6. w Wielkiej Brytanii i 9. w Irlandii. Piosenka promowała film "StreetDance 3D" i zapowiadała trzeci album N-Dubz, "Love.Live.Life", który ukazał się w listopadzie 2010. Dotarł on do miejsca 7. na liście sprzedaży w Wielkiej Brytanii, gdzie został certyfikowany jako platynowy, i 33. w Irlandii. Kolejnymi singlami z płyty zostały piosenki „Best Behaviour” i „Girls”. W 2011 roku zespół zawiesił działalność, aby jego członkowie mogli skupić się na własnych projektach. W listopadzie ukazała się kompilacja "Greatest Hits", która osiągnęła status złotej płyty. W 2012 roku Dappy i Tulisa wydali swoje solowe płyty: "Bad Intentions" i "The Female Boss".
N-Dubz reformowali się w 2022 roku, wydając singel „Charmer”, który osiągnął umiarkowany sukces na brytyjskiej liście przebojów. Pod koniec roku zespół wyruszył w trasę koncertową. Ich nowy album, "Back to the Future", zaplanowany jest na rok 2023.

</doc>
<doc id="1721430" url="https://pl.wikipedia.org/wiki?curid=1721430" title="Let It Be (album Laibacha)">
Let It Be (album Laibacha)

Let It Be - 5. album zespołu Laibach, wydany w 1988 roku. Zawiera on przeróbki i utwory nawiązujące do piosenek the Beatles z płyty Let It Be. 
Lista utworów.
Tytuły utworów są takie same jak na oryginalnej płycie the Beatles.

</doc>
<doc id="1721432" url="https://pl.wikipedia.org/wiki?curid=1721432" title="Rym częstochowski">
Rym częstochowski

Rym częstochowski – rodzaj połączenia rymowego wyrazów będący zestawieniem banalnym, powszechnie znanym, zbyt często stosowanym (czasownik do czasownika; rzeczownik do rzeczownika; przymiotnik do przymiotnika).
Przykłady rymów częstochowskich:
Do rymów częstochowskich należą również rymy gramatyczne, których współbrzmienie wynika z identyczności końcówek gramatycznych, np. czasowniki zakończone na "-łem" lub "-uje", przymiotniki w dopełniaczu zakończone na "-ego" itp.

</doc>
<doc id="1721433" url="https://pl.wikipedia.org/wiki?curid=1721433" title="Marko Topic">
Marko Topic



</doc>
<doc id="1721434" url="https://pl.wikipedia.org/wiki?curid=1721434" title="Zdziechowice (gmina w województwie opolskim)">
Zdziechowice (gmina w województwie opolskim)

Zdziechowice (1945–46 "Ździechowice") – dawna gmina wiejska istniejąca w latach 1945–1954 w woj. śląskim i woj. opolskim (dzisiejsze woj. opolskie). Siedzibą władz gminy były Zdziechowice.
Jako polska jednostka administracyjna gmina "Ździechowice" zaczęła funkcjonować po II wojnie światowej (w grudniu 1945) w powiecie oleskim na terenie tzw. Ziem Odzyskanych (tzw. I okręg administracyjny – "Śląsk Opolski"), powierzonym 18 marca 1945 administracji wojewody śląskiego, a z dniem 28 czerwca 1946 przyłączonym do woj. śląskiego ("śląsko-dąbrowskiego").
Według stanu z 1 stycznia 1946 gmina składała się z 5 gromad: Ździechowice, Goła, Krzyżańcowice, Nowa Wieś i Uszyce. 6 lipca 1950 zmieniono nazwę woj. śląskiego na "katowickie"; równocześnie gmina Zdziechowice wraz z całym powiatem oleskim weszła w skład nowo utworzonego woj. opolskiego.
Według stanu z 1 lipca 1952 gmina składała się z 5 gromad: Gola, Krzyżańcowice, Nowa Wieś Oleska, Uszyce i Zdziechowice. Gmina została zniesiona 29 września 1954 wraz z reformą wprowadzającą gromady w miejsce gmin. Jednostki nie przywrócono 1 stycznia 1973 wraz z kolejną reformą reaktywującą gminy.
Zobacz też gmina Zdzieszowice.

</doc>
<doc id="1721435" url="https://pl.wikipedia.org/wiki?curid=1721435" title="Ździechowice (gmina)">
Ździechowice (gmina)



</doc>
<doc id="1721436" url="https://pl.wikipedia.org/wiki?curid=1721436" title="Batalion Szkolny Podchorążych Rezerwy Piechoty">
Batalion Szkolny Podchorążych Rezerwy Piechoty

Batalion Szkolny Podchorążych Rezerwy Piechoty - pododdział piechoty Wojska Polskiego szkolący kandydatów na oficerów rezerwy.
Historia batalionu.
Batalion został sformowany w 1935 roku, w Zambrowie, na bazie zlikwidowanej Szkoły Podchorążych Rezerwy Piechoty. W 1937 roku pododdział został rozformowany. W ciągu dwóch lat istnienia batalion wyszkolił 1043 podchorążych rezerwy.
Kadra batalionu.
Dowódcy batalionu:
Oficerowie:

</doc>
<doc id="1721438" url="https://pl.wikipedia.org/wiki?curid=1721438" title="Wysoka (gmina w województwie opolskim)">
Wysoka (gmina w województwie opolskim)

Wysoka – dawna gmina wiejska istniejąca w latach 1945–1954 w woj. śląskim i woj. opolskim (dzisiejsze woj. opolskie). Siedzibą władz gminy była Wysoka.
Jako polska jednostka administracyjna gmina Wysoka zaczęła funkcjonować po II wojnie światowej (w grudniu 1945) w powiecie oleskim na terenie tzw. Ziem Odzyskanych (tzw. I okręg administracyjny – "Śląsk Opolski"), powierzonym 18 marca 1945 administracji wojewody śląskiego, a z dniem 28 czerwca 1946 przyłączonym do woj. śląskiego ("śląsko-dąbrowskiego").
Według stanu z 1 stycznia 1946 gmina składała się z 6 gromad: Wysoka, Biadacz, Leśna, Łomnica, Sowczyce i Wachów. 6 lipca 1950 zmieniono nazwę woj. śląskiego na "katowickie"; równocześnie gmina Wysoka wraz z całym powiatem oleskim weszła w skład nowo utworzonego woj. opolskiego.
Według stanu z 1 lipca 1952 gmina składała się z 7 gromad: Kolonia Łomnicka, Leśna, Łomnica, Sowczyce, Wachowice, Wachów i Wysoka. Gmina została zniesiona 29 września 1954 wraz z reformą wprowadzającą gromady w miejsce gmin. Jednostki nie przywrócono 1 stycznia 1973 wraz z kolejną reformą reaktywującą gminy.

</doc>
<doc id="1721441" url="https://pl.wikipedia.org/wiki?curid=1721441" title="Dent du Géant">
Dent du Géant



</doc>
<doc id="1721442" url="https://pl.wikipedia.org/wiki?curid=1721442" title="Steve Anderson">
Steve Anderson

Stephen „Steve” Eugene Anderson (ur. 6 kwietnia 1906 w Portsmouth (Ohio), zm. 2 sierpnia 1988 w Seattle) – amerykański lekkoatleta specjalizujący się w biegu na 110 metrów przez płotki, wicemistrz olimpijski.
Były rekordzista świata, srebrny medalista igrzysk olimpijskich (Amsterdam 1928), gdzie przegrał jedynie z Sidneyem Atkinsonem.

</doc>
<doc id="1721443" url="https://pl.wikipedia.org/wiki?curid=1721443" title="Lasowice Małe (gmina)">
Lasowice Małe (gmina)

Lasowice Małe – dawna gmina wiejska istniejąca w latach 1945–1954 w woj. śląskim i woj. opolskim (dzisiejsze woj. opolskie). Siedzibą władz gminy były Lasowice Małe.
Jako polska jednostka administracyjna gmina Lasowice Małe zaczęła funkcjonować po II wojnie światowej (w grudniu 1945) w powiecie oleskim na terenie tzw. Ziem Odzyskanych (tzw. I okręg administracyjny – "Śląsk Opolski"), powierzonym 18 marca 1945 administracji wojewody śląskiego, a z dniem 28 czerwca 1946 przyłączonym do woj. śląskiego ("śląsko-dąbrowskiego").
Według stanu z 1 stycznia 1946 gmina składała się z 6 gromad: Lasowice Małe, Ciarki, Gronowice, Jasienie, Kocianowice i Stare Olesno. 6 lipca 1950 zmieniono nazwę woj. śląskiego na "katowickie"; równocześnie gmina Lasowice Małe wraz z całym powiatem oleskim weszła w skład nowo utworzonego woj. opolskiego.
Według stanu z 1 lipca 1952 gmina składała się z 6 gromad: Chocianowice, Ciarka, Gronowice, Jasienie, Lasowice Małe i Stare Olesno. Gmina została zniesiona 29 września 1954 wraz z reformą wprowadzającą gromady w miejsce gmin. Jednostki nie przywrócono 1 stycznia 1973 wraz z kolejną reformą reaktywującą gminy.
Zobacz też gmina Lasowice Wielkie.

</doc>
<doc id="1721445" url="https://pl.wikipedia.org/wiki?curid=1721445" title="Bjurböle">
Bjurböle

Bjurböle – meteoryt kamienny należący do chondrytów zwyczajnych, który spadł 12 marca 1899 roku na zamarzniętą powierzchnię Morza Bałtyckiego u wybrzeży Finlandii. Jego masę ocenia się na ponad 300 kg. W chwili upadku rozkruszył się na wiele fragmentów. Największy fragment waży 80 kg. Jeden z okazów meteorytu Bjurböle znajduje się też w Olsztyńskim Planetarium i Obserwatorium Astronomicznym.

</doc>
<doc id="1721448" url="https://pl.wikipedia.org/wiki?curid=1721448" title="Zamach stanu w Hondurasie (2009)">
Zamach stanu w Hondurasie (2009)

Zamach stanu i kryzys polityczny w Hondurasie w 2009 – wojskowy zamach stanu, dokonany w Hondurasie 28 czerwca 2009 przeciw prezydentowi Manuelowi Zelayi. Jego konsekwencją był siedmiomiesięczny kryzys w kraju o charakterze politycznym, gospodarczym i społecznym, który odbił się szerokim echem za granicą i zaangażował społeczność międzynarodową zachodniej półkuli.
28 czerwca 2009 w Tegucigalpie prezydent Zelaya został aresztowany przez wojsko i przewieziony samolotem do Kostaryki. W kraju funkcję p.o. prezydenta objął przewodniczący parlamentu, Roberto Micheletti. Powodem usunięcia prezydenta były podejmowane przez niego działania, stojące – zdaniem parlamentu i wymiaru sprawiedliwości – w sprzeczności z konstytucją i prowadzące do jego reelekcji. Zamach doprowadził do polaryzacji społeczeństwa, podzielonego na dwa wrogie obozy, popierające z jednej strony Zelayę lub rząd tymczasowy z drugiej. W kraju doszło do niepokojów społecznych i chaosu gospodarczego. W wyniku organizowanych przez oba obozy manifestacji i siłowej reakcji służb bezpieczeństwa, zginęło w sumie co najmniej 6 osób. Oprócz stosowania przemocy wobec zwolenników obalonego prezydenta, rząd tymczasowy ograniczył wolność mediów i dopuścił się szeregu naruszeń praw obywatelskich.
Zelaya nie pogodził się z utratą władzy i rozpoczął za granicą wysiłki dyplomatyczne, mające na celu przywrócenie go na stanowisko. Kilkakrotnie podejmował również bezpośrednie próby powrotu do Hondurasu, czemu sprzeciwiał się powołany przez Michelettiego rząd, grożąc oskarżeniem go o zdradę stanu i nadużycie władzy oraz postawieniem przed obliczem sądu. Na początku lipca 2009 Zelaya próbował dostać się do kraju drogą powietrzną, a następnie podjął się wysiłku przekroczenia granicy od strony Nikaragui. Dopiero pod koniec września zdołał niezauważony przedostać się do stolicy, gdzie schronił się w brazylijskiej ambasadzie.
Usunięcie prezydenta Zelayi zostało zgodnie potępione przez całą społeczność międzynarodową. ONZ przyjęła rezolucję wzywającą Honduras do przywrócenia Zelayi na stanowisko prezydenta i zaapelowała do swoich członków o nieuznawanie innej władzy w tym państwie. OPA na początku lipca zażądała przywrócenia prezydenta, a następnie zawiesiła Honduras w prawach członka. Oprócz gestów potępienia, społeczność podjęła wysiłki dyplomatyczne na rzecz zakończenia kryzysu. W lipcu, z powodu nieprzejednanego stanowiska rządu tymczasowego, fiaskiem zakończyły się trzy tury rozmów negocjacyjnych przy mediacji prezydenta Oscara Ariasa.
W październiku 2009, już po przedostaniu się Zelayi do ambasady Brazylii, negocjacje zostały wznowione. Ich celem było wyjście z kryzysu przed listopadowymi wyborami prezydenckimi. Porozumienie, wypracowane po kilku tygodniach rozmów i podpisane pod koniec października, zakładało jego powrót na stanowisko po uprzedniej zgodzie wyrażonej przez parlament. Implementacja porozumienia okazała się skomplikowana, a parlament na początku grudnia 2009, a więc już po wyborach, opowiedział się przeciw przywróceniu go na urząd, co zamykało Zelayi drogę powrotu do władzy.
Kryzys polityczny zakończył się pod koniec stycznia 2010, po siedmiu miesiącach od czasu zamachu stanu. Zelaya nie odzyskał władzy. 27 stycznia 2010, w dniu końca jego konstytucyjnej kadencji, nowym prezydentem został zaprzysiężony zwycięzca wyborów, Porfirio Lobo Sosa. Tego samego dnia Zelaya opuścił Honduras i udał się do Dominikany, a parlament uchwalił amnestię polityczną dla wszystkich uczestników zamachu. Manuel Zelaya powrócił do kraju 28 maja 2011 na mocy porozumienia z prezydentem Lobo Sosą, po wcześniejszym anulowaniu przez sąd nakazu aresztowania i wszystkich zarzutów wobec jego osoby.
Geneza.
W wyborach prezydenckich w listopadzie 2005 nowym prezydentem Hondurasu został wybrany Manuel Zelaya, wywodzący się z Partii Liberalnej Hondurasu. 27 stycznia 2006 rozpoczął czteroletnią kadencję prezydencką. W czasie rządów odsunął się od głównego nurtu swojej partii, prowadząc politykę o coraz bardziej lewicowym charakterze. Nawiązał bliższą współpracę z lewicowymi przywódcami Wenezueli i Nikaragui, czego efektem było wejście Hondurasu do regionalnej organizacji ALBA w 2008.
Przyczyną zamachu stanu w Hondurasie było dążenie prezydenta Manuela Zelayi do przeprowadzenia niewiążącego głosowania, mającego ocenić poparcie społeczne dla zwołania Zgromadzenia Konstytucyjnego w celu zmiany konstytucji. W przypadku zgody obywateli, Zelaya planował przeprowadzenie wiążącego referendum w tej sprawie razem z wyborami prezydenckimi, parlamentarnymi i lokalnymi w listopadzie 2009. Zgromadzenie Konstytucyjne, organ samodzielny w stosunku do parlamentu, był jedyną instytucją upoważnioną do zmiany ustawy zasadniczej. Intencją Zelayi było wprowadzenie do niej poprawek, dopuszczających reelekcję głowy państwa. Kadencja prezydenta upływała w styczniu 2010 i według obowiązującej konstytucji nie mógł powtórnie ubiegać się o mandat.
24 marca 2009 prezydent ogłosił zamiar przeprowadzenia konsultacyjnego głosowania w niedzielę 28 czerwca 2009. Przewodniczący parlamentu, Roberto Micheletti zwrócić wówczas uwagę, że zmiana części przepisów konstytucji jest niemożliwa. Oświadczył, że organizacja referendum w tej kwestii byłaby przestępstwem. Zgodnie z artykułem 374 konstytucji Hondurasu, część jej przepisów nie mogła być zmieniona w żadnym przypadku ("en ningún caso"). Te tzw. wzmocnione klauzule odnosiły się do samego artykułu 374, artykułów określających formę rządów, dotyczących terytorium narodowego, kadencji prezydenta oraz zakazu reelekcji dla każdego obywatela, niezależnie od tytułu. Dodatkowo artykuł 239 stanowił, że w przypadku złamania, jak również bezpośredniego lub pośredniego wspierania łamania przepisu o zakazie reelekcji prezydenta bądź wystąpienia z propozycją jego reformy, każdy obywatel natychmiast przestaje pełnić swoje funkcje publiczne i zostaje objęty zakazem ich zajmowania przez okres 10 lat.
23 czerwca 2009 planom przeprowadzenia głosowania sprzeciwił się Kongres Narodowy. Uchwalił on ustawę, zakazującą organizowania referendum bądź plebiscytu na 180 dni przed wyborami. Wybory prezydenckie w Hondurasie przewidziane były na listopad 2009. 24 czerwca organizację głosowania za bezprawną uznał także Sąd Najwyższy oraz Najwyższy Trybunał Wyborczy.
Udziału w organizacji głosowania odmówił szef wojska, generał Romeo Vasquez. Sprzeciwił się on m.in. dystrybucji urn wyborczych i zabezpieczeniu głosowania. 24 czerwca prezydent Zelaya usunął go ze stanowiska. W odpowiedzi minister spraw wewnętrznych, Edmundo Orellana, złożył na ręce prezydenta swoją dymisję. Do dymisji podali się również szefowie sztabów marynarki i lotnictwa. 25 czerwca decyzję prezydenta anulował Sąd Najwyższy i rozkazał przywrócenie generała Vasqueza na stanowisko szefa armii. Prezydent odmówił wykonania decyzji sądu, mówiąc do swoich zwolenników, że „sąd, który orzeka na korzyść silnych, bogatych i bankierów, stwarza tylko problemy dla demokracji”. Pomimo sprzeciwu sądu i parlamentu, prezydent Zelaya nie zrezygnował z planów przeprowadzenia głosowania. 25 czerwca 2009, na czele grupy swoich zwolenników, siłą dostał się stołecznej bazy sił powietrznych, z której odebrał karty i urny wyborcze, przywiezione samolotem z Wenezueli, z obawy przed ich zajęciem lub zniszczeniem. W kolejnych godzinach i dniach zwolennicy prezydenta rozpoczęli dystrybucję materiałów wyborczych do 15 tys. punktów wyborczych w całym kraju, podczas gdy Sąd Najwyższy nakazał ich konfiskatę.
26 czerwca 2009 Sąd Najwyższy wydał w tajemnicy nakaz aresztowania wystawiony na nazwisko Zelayi, oskarżając go m.in. o zdradę stanu i nadużycie władzy. Oskarżył go o naruszenie konstytucji w związku z przygotowywanym głosowaniem, które wcześniej uznał za bezprawne. Zgodnie z nakazem, prezydent miał być zatrzymany w swojej rezydencji w Tegucigalpie. Zelaya oskarżył sąd o próbę dokonania zamachu stanu i ogłosił w radiu i telewizji dystrybucję urn i kart wyborczych przed niedzielnym referendum. Stwierdził, że głosowanie jest prawnie dopuszczalnie, gdyż nie ma wiążącego charakteru, jest badaniem opinii publicznej i nie wprowadza żadnych nowych praw. Parlament rozpoczął debatę nad odwołaniem prezydenta i postanowił powołać specjalną komisję kontrolującą jego działania.
Zamach stanu.
28 czerwca 2009 tuż przed świtem, w dzień planowanego referendum, wojsko opanowało rezydencję prezydenta w stolicy Hondurasu, Tegucigalpie. Prezydent został zatrzymany i w asyście żołnierzy przetransportowany do bazy sił powietrznych na obrzeżach stolicy. Następnie został przewieziony samolotem do San José w Kostaryce. Po wylądowaniu w stolicy Kostaryki Zelaya oświadczył, że został zatrzymany przez żołnierzy wprost w piżamie i wezwał swoich zwolenników w kraju do stawienia oporu odpowiedzialnym za jego aresztowanie. Wydarzenia określił mianem „spisku dokonanego przez zagorzałą elitę, która chce tylko izolacji kraju”. Jak relacjonował, został zbudzony przez strzały i krzyki swojej straży, która stawiała opór wojsku przez co najmniej 20 minut. By uchronić się przed kulami, schronił się za klimatyzacją, po czym został zatrzymany przez 10 zamaskowanych żołnierzy. Działania wojska uznał za „zamach” i „porwanie”. Powiedział, że nie uznaje żadnego swojego następcy i pragnie ukończyć sprawowanie mandatu.
28 czerwca 2009 Kongres Narodowy podjął uchwałę o usunięciu prezydenta Manuela Zelayi z urzędu. Funkcję p.o. prezydenta objął przewodniczący Kongresu Narodowego Roberto Micheletti, który tego samego dnia został zaprzysiężony. Na posiedzeniu parlamentu przedstawiony został rzekomy list rezygnacyjny prezydenta Zelayi. Prezydent Zelaya zaprzeczył jednakże sporządzeniu jakiegokolwiek listu. Kongres ogłosił, że tymczasowy prezydent będzie pełnił władzę do 27 stycznia 2010, dnia zakończenia konstytucyjnej kadencji prezydenta Zelayi. Jako przyczynę jego odsunięcia podał „wielokrotne naruszenia konstytucji i prawa oraz zignorowanie decyzji instytucji sądowniczych”. Micheletti zarządził wprowadzenie godziny policyjnej w całym kraju w godzinach 21:00-6:00. Stwierdził, że nie przejmuje władzy „pod piętnem zamachu stanu”, lecz „wskutek absolutnie legalnego procesu transferu”, a armia działała w zgodzie z konstytucją. Wojska bronili również członkowie Sądu Najwyższego, którzy stwierdzili, że jego działania mieściły się w ramach sądowego nakazu aresztowania.
Według wenezuelskiego ambasadora przy OPA, ambasadorzy Kuby, Wenezueli i Nikaragui zostali aresztowani przez wojsko i przewiezieni do bazy lotniczej. Aresztowana została również minister spraw zagranicznych Hondurasu, Patricia Rodas.
W Tegucigalpie wojsko wyprowadziło na ulice czołgi i obsadziło najważniejsze budynki państwowe. Nad miastem krążyły wojskowe śmigłowce. Na większą część dnia odcięta została elektryczność. Społeczeństwo zostało odcięte od informacji, w radiu i telewizji nie pojawiły się żadne wiadomości. W proteście przeciw usunięciu z urzędu prezydenta Zelayi, około 2 tysięcy jego zwolenników zgromadziło się na głównym placu Tegucigalpy. Jego zwolennicy, część z nich zamaskowana i z kijami w ręku, wznosili barykady i niszczyli billboardy w centrum stolicy, blokując drogi prowadzące do pałacu prezydenckiego. W środku pałacu zainstalowało się wojsko.
Kryzys polityczny po zamachu.
Działania dwóch stron konfliktu (29-30 czerwca).
29 czerwca 2009 obalony prezydent Zelaya udał się do Managui w Nikaragui, gdzie spotkał się z przywódcami ALBA. Uznał, że demokracja w Hondurasie jest zagrożona: „Jeśli do kontrolowania rządu używana jest siła, oznacza to zanik demokracji jako systemu sprawowania władzy. Wszystko to, co jest uważane za osiągnięcie XXI wieku jest zagrożone”. Ogłosił, że zamierza powrócić do Hondurasu w czwartek 2 lipca i zaprosił innych liderów państw OPA, bu mu towarzyszyli. Gotowość do tego zadeklarował sekretarz generalny OPA José Miguel Insulza.
We wtorek 30 czerwca prezydent Zelaya udał się do Nowego Jorku, gdzie wziął udział w specjalnej sesji Zgromadzenia Ogólnego ONZ. Zgromadzenie Ogólne ONZ przyjęło rezolucję wzywającą wszystkie państwa członkowskie ONZ do przywrócenia Zelayi na stanowisko i nieuznawania innego rządu niż jego. Zelaya w wystąpieniu na forum organizacji podziękował za wyrażenie mu poparcia i uchwalenie „historycznej rezolucji”. Zadeklarował, że nie będzie ubiegał się o reelekcję po powrocie do kraju, nawet gdyby został o to poproszony.
Tego samego dnia Roberto Micheletti powołał 6 nowych członków rządu, w tym ministra spraw zagranicznych, ministra finansów i ministra obrony. Stwierdził, że „w Hondurasie jest dzisiaj więcej demokracji, niż było trzy dni temu”. Enrique Ortez, nowy minister spraw zagranicznych, zagroził, że w przypadku powrotu Zelaya zostanie natychmiast aresztowany i oskarżony o złamanie konstytucji oraz związki z handlem narkotykami i zorganizowaną przestępczością.
Ultimatum i zawieszenie w OPA (1-4 lipca).
1 lipca 2009 Organizacja Państw Amerykańskich, na specjalnym szczycie w Waszyngtonie, dała władzom Hondurasu trzy dni na przywrócenie Manuela Zelayi na stanowisko prezydenta, grożąc w przeciwnym razie zawieszeniem kraju w członkostwie w organizacji. Sekretarz generalny OPA, Jose Miguel Insulza, określił wydarzenia jako „zamach w starym stylu”: „Myśleliśmy, że jesteśmy w czasach, kiedy wojskowe zamachy stanu nie są dłużej możliwe na zachodniej półkuli”. Francja, Hiszpania, Włochy, Chile i Kolumbia wycofały z Hondurasu swoich ambasadorów.
Prezydent Zelaya, w związku z ultimatum OPA, postanowił przełożyć swój powrót do kraju. 1 lipca udał się do Panamy, gdzie wziął udział w ceremonii zaprzysiężenia prezydenta Ricardo Martinelliego. Oprócz Insulzy ofertę towarzyszenia Zelayi w czasie powrotu do kraju złożyli prezydent Argentyny Cristina Fernández de Kirchner oraz prezydent Ekwadoru Rafael Correa.
P.o. prezydenta Roberto Micheletti odrzucił żądanie OPA. Stwierdził, że cały Kongres podjął decyzję o usunięciu Zelayi w ramach „konstytucyjnej sukcesji”. Micheletti zapowiedział wysłanie do Waszyngtonu delegacji w celu spotkania się z sekretarzem generalnym OPA i wyjaśnienia mu „co naprawdę zdarzyło się” w Hondurasie. José Miguel Insulza zdementował jednak informacje o jakimkolwiek spotkaniu.
Władze Hondurasu jeszcze bardziej ograniczyły swobody obywatelskie w kraju, zawieszając na czas godziny policyjnej 4 artykuły konstytucji mówiące o zakazie więzienia bez wyroku sądowego, o obowiązku postawienia zarzutów zatrzymanym w ciągu 24 godzin, wolności zrzeszania się oraz o swobodzie przemieszczania się i prawie powrotu do ojczyzny.
2 lipca tymczasowy rząd w Hondurasie oznajmił, że jest gotowy przeprowadzić wcześniejsze wybory prezydenckie w celu zakończenia kryzysu. Prezydent Zelaya z Panamy udał się do Salwadoru i ogłosił zamiar powrotu do kraju w niedzielę 5 lipca, już po upływie terminu ultimatum OPA. Przewodniczący parlamentów państw Ameryki Łacińskiej z Argentyny, Boliwii, Chile, Ekwadoru, Kuby, Meksyku i Wenezueli zobowiązali się towarzyszyć mu w powrocie do kraju. Zelaya zadeklarował, że jest gotów „przebaczyć” i ułaskawić odpowiedzialnych za przeprowadzenie zamachu stanu.
3 lipca 2009 sekretarz generalny OPA, Jose Miguel Insulza, udał się do Hondurasu, aby nakłonić nową administrację do przywrócenia prezydenta Zelayi. Spotkał się z sędziami Sądu Najwyższego. Jorge Rivera, przewodniczący Sądu Najwyższego sprzeciwił się żądaniom OPA, stwierdzając że przeciwko Zelayi wystosowano nakaz aresztowania. Insulza, nie chcąc legitymizować nowej władzy, nie spotkał się z p.o. prezydenta Robertem Michelettim. Minister spraw zagranicznych Hondurasu, Enrique Ortez powiedział, że jego rząd „może negocjować z OPA wszystko, oprócz sytuacji dotyczącej Zelayi”. Dodał, że „nie może on wrócić do Hondurasu”, a w przypadku powrotu zostanie aresztowany i osądzony”. 3 lipca rząd tymczasowy ogłosił wyjście Hondurasu z OPA. W liście do tej organizacji stwierdzał, że „wewnątrz OPA nie ma miejsca dla Hondurasu, państwa które miłuje wolność i broni swojej suwerenności”. W ciągu dnia, na ulicach Tegucigalpy w dalszym ciągu trwały protesty przeciwników i zwolenników prezydenta. (Więcej w sekcji Protesty mieszkańców).
4 lipca, w dniu wygaśnięcia ultimatum, OPA zawiesiła Honduras w prawach członka. Decyzję tę poparły wszystkie 33 państwa członkowskie organizacji (Honduras nie głosował). Była to druga tego typu decyzja w historii OPA, po tym jak w 1962 zawieszona została Kuba za jej związki z ZSRR. P.o. prezydenta Micheletti stwierdził, że „OPA jest organizacją polityczną, a nie sądem i dlatego nie może sądzić nikogo”. Tego samego dnia Zelaya ogłosił, że zamierza nazajutrz wrócić do ojczyzny. Stwierdził, że „jest to powrót prezydenta wybranego dzięki suwerennej woli narodu”. Wezwał swoich zwolenników do dołączenia do niego „bez broni” w chwili lądowania w stolicy. Lider kościoła katolickiego w Hondurasie, kardynał Óscar Andrés Rodríguez Maradiaga, wezwał Zelayę do powstrzymania się od powrotu w celu uniknięcia „krwawej łaźni”. Zaapelował do niego o przemyślenie swoich decyzji nim będzie za późno.
Próba powrotu Zelayi do kraju (5 lipca).
Zgodnie z zapowiedzią, 5 lipca 2009 prezydent Zelaya podjął próbę powrotu do kraju i po południu wystartował z lotniska w Waszyngtonie w kierunku Tegucigalpy. Minister spraw zagranicznych Hondurasu, Enrique Ortez, ogłosił, że samolot Zelayi nie uzyska zgody na lądowanie w kraju. Na pokładzie małego odrzutowca towarzyszył mu przewodniczący Zgromadzenia Ogólnego ONZ. Drugim samolotem, w kierunku Hondurasu, udali się prezydenci Argentyny, Ekwadoru i Paragwaju oraz sekretarz generalny OPA. Prezydencki samolot krążył nad lotniskiem Toncontin, nie dostał jednak zezwolenia na lądowanie i nie mógł tego uczynić, gdyż na płycie lotniska zostały rozlokowane samochody wojskowe. Teren lotniska został obstawiony przez służby bezpieczeństwa. Ostatecznie Zelaya wylądował w Managui w Nikaragui, gdzie spotkał się z prezydentem Danielem Ortegą. Następnie udał się do Salwadoru, gdzie wylądował również drugi samolot z szefami latynoamerykańskich państw. Zelaya stwierdził, że „zrobi wszystko, co możliwe”, by dostać się do Hondurasu: „Gdybym musiał skoczyć na spadochronie, wyskoczyłbym natychmiast z samolotu”. Zapowiedział kolejne próby powrotu do ojczyzny 6 lub 7 lipca.
Przed lotniskiem w Tegucigalpie zgromadziły się tysiące zwolenników prezydenta Zelayi. W chwili zbliżania się prezydenckiego samolotu doszło do starć manifestantów z policją. By odeprzeć napierający tłum, policja użyła gazu łzawiącego. W wyniku starć zginęła jedna osoba.
Rząd tymczasowy wyraził wolę prowadzenia rozmów z OPA, a Micheletti zaoferował wysłanie delegacji na rozmowy z organizacją. Jednocześnie oskarżył sąsiednią Nikaraguę o przegrupowanie wojsk pod granicę z Hondurasem i tym samym rozpoczęcie „psychologicznej inwazji”. Wezwał Nikaraguę do poszanowania suwerenności jego kraju, podkreślając jednak, że Honduras nie boi się jej bronić. Władze nikaraguańskie oficjalnie zaprzeczyły zarzutom Michelettiego.
6 lipca honduraska delegacja udała się do Waszyngtonu w celu przeprowadzenia rozmów z przedstawicielami OPA. Lotnisko Toncontin zamknięte zostało na 48 godzin.
Droga do rozmów negocjacyjnych (7-10 lipca).
Po nieudanej próbie powrotu, społeczność międzynarodowa rozpoczęła wysiłku na rzecz rozwiązania kryzysu na drodze porozumienia dwóch stron. 7 lipca prezydent Zelaya spotkał się w Waszyngtonie z sekretarz stanu Hillary Clinton. Clinton powtórzyła, że USA wspierają przywrócenie demokratycznego i konstytucyjnego porządku w Hondurasie. Powiedziała, że lepszym rozwiązaniem od kolejnych prób powrotu do kraju w obliczu nieprzejednanego sprzeciwu reżimu, byłoby rozwiązanie konfliktu poprzez wspólne rozmowy i dialog. Z inicjatywy Stanów Zjednoczonych obie strony zgodziły się na podjęcie rozmów negocjacyjnych przy mediacji laureata Pokojowej Nagrody Nobla, prezydenta Kostaryki Oscara Ariasa. Zelaya stwierdził, że jego powrót do kraju „jest nie do negocjowania”, a rozmowy będą tylko „planowaniem odejścia liderów zamachu”. Roberto Michelletti również zaakceptował mediację, oznajmiając, że „jest otwarty na dialog”. Óscar Arias powiedział, że celem negocjacji jest skłonienie dwóch stron „do zajęcia miejsca przy stole i przedyskutowania sprawy”. Ich początek zaplanowano na 9 czerwca 2009.
9 lipca w San José w Kostaryce doszło do spotkania Manuela Zelayi i Roberto Michelettiego z prezydentem Oscarem Ariasem, które nie przyniosły jednak żadnego przełomu. Przywódcy nie spotkali się również twarzą w twarz. Zelaya przed rozmową z Ariasem określił Michelettiego mianem „kryminalisty”. W czasie rozmowy z prezydentem ponowił żądanie natychmiastowego przywrócenia go na stanowisko szefa państwa. Micheletti stwierdził, że jest „całkowicie usatysfakcjonowany” rozmowami i zapowiedział „bezpośrednie posrawienie Zelayi przed obliczem sądu” w przypadku jego powrotu. 10 lipca rozmowy w Kostaryce kontynuowali negocjatorzy dwóch stron. Zakończyły się one bez porozumienia. Obie strony zadeklarowały jednak wolę prowadzenia dalszych negocjacji.
Druga runda negocjacji (18-19 lipca).
Pomimo fiaska pierwszych rozmów, międzynarodowe negocjacje były kontynuowane. 12 lipca 2009 władze Hondurasu zniosły obowiązującą od 28 czerwca godzinę policyjną, co argumentowały „osiągnięciem swoich celów”, „zmniejszeniem przestępczości w całym kraju oraz przywróceniem spokoju”. Prezydent Kostaryki Oscar Arias wezwał obydwie strony do podjęcia drugiej rundy rozmów w nadchodzącym tygodniu, natomiast Roberto Micheletti zaproponował Zelayi powrót do kraju i oddanie się w ręce wymiaru sprawiedliwości.
13 lipca Zelaya wystosował ultimatum do władz Hondurasu. Zażądał ich ustąpienia i przywrócenia go na stanowisko do końca tygodnia, do czasu zakończenia drugiej rundy rozmów.
15 lipca rząd tymczasowy Hondurasu przywrócił zniesioną 3 dni wcześniej godzinę policyjną. Godzina policyjna, obowiązująca odtąd od północy do godziny 5:00, została wprowadzona zdaniem władz z powodu „utrzymującego się zagrożenia” dla bezpieczeństwa państwa. P.o. prezydenta Roberto Micheletti ogłosił, że w celu zapewnienia pokoju i stabilności w kraju gotowy jest ustąpić z zajmowanego urzędu, pod warunkiem rezygnacji Manuela Zelayi z planów powrotu do Hondurasu. Swoje stanowisko przedstawił delegacji OPA w Tegucigalpie.
16 lipca, na dwa dni przed drugą rundą rozmów, prezydent Kostaryki Oscar Arias ogłosił, że w ich trakcie będzie proponował stworzenie w Hondurasie „rządu pojednania narodowego”. Rząd ten, na czele z prezydentem Zelaya, miałby się składać z większości obecnych ministrów. Zaproponował również uchwalenie ogólnonarodowej amnestii za przestępstwa polityczne. Jako niezbędny warunek przywrócenia stabilności i rządów prawa uznał przywrócenie na stanowisko prezydenta Zelaya, odrzucając pomysł rezygnacji Michelettiego na rzecz kogoś innego. W przeddzień wznowienia rozmów prezydent Zelaya zadeklarował, że niezależnie od ich wyniku zamierza powrócić do kraju.
18 lipca w stolicy Kostaryki rozpoczęła się druga rozmów negocjacyjnych mających zakończyć kryzys polityczny. W rozmowach wzięli udział osobiście prezydent Zelaya oraz p.o. prezydenta Micheletti. Prezydent Arias zaproponował stronom przyjęcie 7-punktowego planu pokojowego. Głównymi jego założeniami było przywrócenie na stanowisko prezydenta Manuela Zelayi i dokończenie przez niego mandatu prezydenckiego upływającego 27 stycznia 2010; utworzenie rządu jedności i pojednania narodowego, złożonego z wszystkich głównych partii politycznych; wprowadzenie amnestii za wszystkie przestępstwa polityczne popełnione przed i po 28 czerwca; porzucenie przez Zelayę planów zorganizowania powszechnego referendum; przeniesienie przyszłych wyborów prezydenckich z listopada na październik 2009; przekazanie przez prezydenta dowództwa nad siłami zbrojnymi Najwyższemu Trybunałowi Wyborczemu na miesiąc przed przyszłymi wyborami prezydenckimi w celu zagwarantowania przejrzystości głosowania; utworzenie komisji nadzorującej wcielanie w życie niniejszego porozumienia i przywracania porządku konstytucyjnego, złożonej z zasłużonych obywateli Hondurasu i reprezentantów organizacji międzynarodowych.
Rząd tymczasowy Hondurasu odrzucił plan porozumienia, stwierdzając że powrót Zelayi na stanowisko prezydenta jest niemożliwy i nie podlega negocjacjom. Prezydent Zelaya zgodził się na większość propozycji planu. Oznajmił jednak, że nie godzi się, by w skład rządu jedności weszły osoby odpowiedzialne za zamach stanu.
19 lipca delegacje obydwu stron kontynuowały negocjacje. Nie przyniosły one jednak przełomu i każda ze stron pozostała przy swoim stanowisku. Delegacja rządu tymczasowego raz jeszcze odrzuciła plan porozumienia, wykluczając możliwość powrotu Zelayi na stanowisko prezydenta. Delegacja Zelayi określiła postawę rządu mianem „zatwardziałej” i zagroziła całkowitym wycofaniem się z jakichkolwiek rozmów. Prezydent Arias poprosił o dodatkowe 72 godziny na przekonanie stron do rozwiązania konfliktu i wezwał do wznowienia rozmów w środę 22 lipca. Ostrzegł, że w przypadku nieosiągnięcia kompromisu, Hondurasowi mogłaby grozić wojna domowa i rozlew krwi, na co według niego nie zasługują jego mieszkańcy.
20 lipca, w obliczu porażki rozmów negocjacyjnych, Unia Europejska zawiesiła całą swoją pomoc budżetową dla Hondurasu, a sekretarz stanu USA Hillary Clinton w rozmowie z Roberto Michelettim wezwała go do kontynuowania negocjacji i zagroziła zawieszeniem całości amerykańskiej pomocy gospodarczej w wypadku ich niepowodzenia.
21 lipca Roberto Micheletti dał personelowi wenezuelskiej ambasady 72 godziny na opuszczenie Hondurasu. Oskarżył Wenezuelę o grożenie użyciem siły i mieszanie się w sprawy wewnętrzne Hondurasu. Poinformował, że z Caracas zostanie wycofany również personel ambasady honduraskiej. Przedstawiciele Wenezueli stwierdzili, że nie opuszczą placówki, gdyż nie uznają rządu Michelettiego, który „jest wspierany przez bagnety”.
Trzecia runda negocjacji prezydenta Ariasa (22 lipca).
W środę 22 lipca 2009 w Kostaryce odbyła się trzecia runda rozmów negocjacyjnych przy mediacji prezydenta Oscara Ariasa. Wzięli w niej udział przedstawiciele prezydenta Zelayi i Michelettiego. Na zakończenie rozmów prezydent Arias przedstawił stronom tekst zmodyfikowanego porozumienia, "Deklarację z San Jose". Plan powtarzał wcześniejsze propozycje, włącznie z organizacją wcześniejszych wyborów prezydenckich i ogłoszeniem amnestii politycznej. Zakładał przywrócenie prezydenta Zelayi na stanowisko prezydenta do piątku 24 lipca i utworzenie wspólnego rządu do 27 lipca. Arias podkreślił, „plan ten nie jest perfekcyjny, ale w demokracji nic nie jest idealne”. Zaznaczył, że „żadna ze stron w konflikcie nie zwycięży samodzielnie. Zwycięstwo będzie w połowie drogi, albo nie będzie go wcale”. Ostrzegł, że „czas płynie szybko, w dodatku na niekorzyść mieszkańców Hondurasu”. Stwierdził, że w przypadku nieosiągnięcia porozumienia inicjatywę negocjacyjną powinna przejąć OPA.
Delegacja honduraskiego rządu tymczasowego zaraz po zakończeniu negocjacji podtrzymała swój sprzeciw i odrzuciła plan porozumienia. Carlos Lopez, minister spraw zagranicznych w rządzie tymczasowym, oznajmił, że nie ma szans na powrót Zelayi. Prezydent Zelaya potępił stanowisko rządu i stwierdził, że rozmowy „praktycznie upadły”. Ogłosił, że w ciągu najbliższych dni zamierza powrócić do Hondurasu i wezwał swoich zwolenników do towarzyszenia mu w tym czasie. Powiedział, że jego życie po powrocie do kraju może być zagrożone, gdyż siły zbrojne pozostające pod komendą rządu, mogą próbować go „zastrzelić i zabić”.
Pobyt Zelayi w Nikaragui i przekroczenie granicy z Hondurasem (23-30 lipca).
Po bezowocnych trzech rundach negocjacji w Kostaryce, Zelaya podjął drugą próbę powrotu do ojczyzny. 23 lipca opuścił stolicę Nikaragui, Managuę i ruszył w kierunki miasta Esteli, położonego przy granicy z Hondurasem. Zadeklarował zamiar przekroczenia granicy i powrót do kraju w ciągu następnych dni. W podróży towarzyszył mu minister spraw zagranicznych Wenezueli Nicolas Maduro. Zelaya wyraził nadzieję, że wojsko na jego widok nie podejmie żadnej akcji i opuści broń: „Myślę, że broń zostanie opuszczona, kiedy zobaczą swoich ludzi i swojego prezydenta”.
Rząd tymczasowy wzmocnił środki bezpieczeństwa i rozlokował dodatkowe jednostki policji i wojska przy granicy z Nikaraguą. Rozszerzył również obowiązywanie godziny policyjnej na terenach przygranicznych. Armia na odcinku kilku kilometrów zablokowała drogi prowadzące do przejść granicznych. Mimo tych środków, w pobliże granicy z Nikaraguą zaczęli ściągać zwolennicy obalonego prezydenta.
24 lipca 2009 prezydent Zelaya, otoczony przez swoich zwolenników i dziennikarzy, przekroczył granicę w mieście Los Manos. W kapeluszu, ubrany w strój kowbojski, przeszedł kilkadziesiąt metrów od granicy do znaku „Witamy w Hondurasie”. Po kilkudziesięciu minutach wycofał się jednak do Nikaragui. Wojsko, stacjonujące w przygranicznym punkcie kontrolnym, nie wiedząc jak zareagować, wycofało się na odległość 20 metrów i obserwowało sytuację. Zelaya stwierdził, że nie zdecydował się na wkroczenie do kraju, by uniknąć rozlewu krwi. Powiedział, że „nie boi się, lecz nie jest też szalony” i nie chce by jego osoba była powodem wybuchu przemocy. Roberto Micheletti określił zachowanie Zelayi jako „nieprzemyślane i niemądre”. Minister spraw zagranicznych Hondurasu, Carlos Lopez, powiedział, że Zelaya ma dwie opcje: pozostać poza Hondurasem lub wrócić do kraju i stanąć przed sądem.
24 lipca setki zwolenników Zelayi w dalszym ciągu gromadziły się na terenach przy granicy z Nikaraguą. W przygranicznym mieście El Paraíso doszło do starć ze służbami bezpieczeństwa. Demonstrujący obrzucili żołnierzy kamieniami, a ci odpowiedzieli w zamian użyciem gazu łzawiącego. W starciach ranne zostały dwie osoby.
25 lipca Zelaya ponownie zbliżył się do granicy z Hondurasem, nie przekraczając jej jednak tym razem. Ogłosił rozbicie swojego obozu w jej pobliżu w celu wywarcia presji na rząd tymczasowy. Zażądał wpuszczenia do kraju i umożliwienie mu spotkania się z rodziną. Zaapelował do swoich zwolenników o udzielenie mu „mocnego wsparcia”. Wśród jego zwolenników zgromadzonych w El Paraíso znajdowała się jego żona. 25 lipca w pobliżu miasta znaleziono ciało 24-letniego zwolennika Zelayi ze śladami po ranach kłutych na ciele. Ciało leżało w polu kukurydzy przy autostradzie, pół kilometra od El Paraiso. Według świadków, mężczyzna został aresztowany przez policję 24 lipca, a następnie ślad po nim zaginął.
26 lipca Zelaya, przybywający wciąż przy granicy, skrytykował postawę Stanów Zjednoczonych. Zarzucił USA, że nie robią wystarczająco wiele w kwestii potępienia „represyjnej” natury rządu tymczasowego. Stwierdził, że amerykańska administracja przestała nawet określać wydarzenia w Hondurasie mianem „zamachu”.
27 lipca część zwolenników Zelayi zaczęła opuszczać rejon przygraniczny, w którym rozlokowanych zostało 3 tysiące żołnierzy i policji. Mieszkańcy pogranicza zaapelowali do władz o zniesienie godziny policyjnej i przywrócenie swobodnego transportu osób i towarów przez granicę. W stolicy Kongres Narodowy rozpoczął dyskusję nad "Porozumieniem z San Jose", wynegocjowanym przez prezydenta Oscara Ariasa.
28 lipca prezydent Zelaya odwiedził w mieście Ocotal w Nikaragui obóz swoich zwolenników, którym udało się przekroczyć granicę. Wezwał ich do tworzenia grup „pokojowego oporu” przeciw zamachowi. Sąd Najwyższy rozkazał służbom wojskowym zniesienie blokady dróg i przywrócenie swobodnego ruchu ludności i towarów na granicy z Nikaraguą. Przeciwko pobytowi Zelayi w Nikaragui wystąpiła nikaraguańska opozycja. Deputowani opozycyjnego Nikaraguańskiego Bloku Demokratycznego (BDN) próbowali wręczyć Zelayi petycję, wzywającą go do zaprzestania wykorzystywania Nikaragui jako „bazy rebelianckiej”, jednak zostali zatrzymani przez zwolenników rządzącego FSLN. 29 lipca przywódca nikaraguańskiej opozycji Eduardo Montealegre skrytykował obecność prezydenta Zelayi na terenie Nikaragui i wezwał go do jej opuszczenia. Stwierdził, że jego działalność powoduje napięcia w handlu i przyczynia się do niestabilności w kraju.
30 lipca w Ocotal Zelaya ogłosił powstanie Ludowej Armii Pokojowego Oporu, formacji swoich zwolenników dążących do przywrócenia jego władzy. Zapowiedział rozpoczęcie przez nich specjalnych ćwiczeń oraz kursów treningowych i edukacyjnych. Tego samego dnia opuścił pogranicze i udał się do Managui na spotkanie z ambasadorem amerykańskim, z którym omówił panującą sytuację polityczną i sposoby rozwiązania kryzysu.
31 lipca rząd tymczasowy zniósł w całym kraju, z wyjątkiem pogranicza z Nikaraguą, godzinę policyjną.
Wysiłki dyplomatyczne Zelayi i OPA (sierpień).
W sierpniu 2009 mediacji w konflikcie podjęła się Organizacja Państw Amerykańskich, podczas gdy Manuel Zelaya odbył wizyty w największych państwach regionu. 4 sierpnia rozpoczął dwudniową oficjalną wizytę w Meksyku. Przybył tam na zaproszenie prezydenta Felipe Calderóna. Po spotkaniu z prezydentem pochwalił utworzenie Ludowej Armii Pokojowego Oporu i podziękował Calderonowi za wsparcie. Powiedział, że „nie wierzy w prawo oko za oko” i dlatego „przyjął pokojową postawę”. Stwierdził, że jego zwolennicy nie odpowiedzą na przemoc honduraskiego rządu przemocą, lecz środkami pokojowymi. Dodał, że ruch „pokojowego oporu” oparty jest na trzecim artykule konstytucji Hondurasu, stanowiącego, że „nikt nie ma obowiązku być posłusznym rządowi, który przejmuje władzę na drodze siły zbrojnej”. 11 sierpnia Zelaya rozpoczął wizytę w Brazylii, gdzie spotkał się prezydentem Lula da Silvą i podziękował mu za okazane wsparcie. W trakcie wizyty, wspólnie z gospodarzem, zaapelował do USA, jako głównego partnera handlowego Hondurasu, o wywarcie większego nacisku gospodarczego na rząd tymczasowy. 13 sierpnia 2009 Zelaya udał się do Chile, gdzie spotkał się z prezydent Michelle Bachelet. Powiedział, że Chile było jednym z pierwszych państw, które potępiło zamach stanu w Hondurasie, gdyż „wie, co znaczy dyktatura”.
9 sierpnia rząd tymczasowy zgodził się ostatecznie na przybycie do Hondurasu misji pokojowej OPA, składającej się z sekretarza generalnego organizacji oraz ministrów spraw zagranicznych Argentyny, Dominikany, Jamajki, Kanady, Kostaryki, Meksyku i Panamy. Data jej przybycia pozostała jednak nieokreślona. 17 sierpnia 2009 do Waszyngtonu udała się delegacja rządu tymczasowego, by wziąć udział w rozmowach na temat rozwiązania kryzysu. 18 sierpnia 2009 Micheletti powiedział, że jego kraj rozważa wyjście z ALBA i jest mu obojętne, czy organizacja ta uzna wyniki jesiennych wyborów prezydenckich w Hondurasie. 22 sierpnia 2009 Sąd Najwyższy odrzucił plan pokojowy prezydenta Ariasa stwierdzając, że w przypadku powrotu Zelayi do kraju zostanie on aresztowany i postawiony przed sądem. Przypomniał, że Zelaya jest oskarżony o zdradę stanu oraz nadużycie władzy. Sąd podkreślił legalność rządu tymczasowego, który objął władzę zgodnie z „konstytucyjną sukcesją”.
24 sierpnia 2009 do Hondurasu przybyła zapowiadana misja OPA, złożona z siedmiu ministrów spraw zagranicznych państw regionu i sekretarza generalnego organizacji. Misja otrzymała silne poparcie ze strony USA, które zapewniły jej również środek transportu w postaci samolotu. Jej celem było nakłonienie rządu tymczasowego do akceptacji "Porozumienia z San Jose". Delegaci przeprowadzili rozmowy z członkami rządu oraz spotkali się z Xiomarą Castro, żoną prezydenta Zelayi. Misja zakończyła się niepowodzeniem, gdyż rząd po raz kolejny odrzucił możliwość przywrócenia do władzy Manuela Zelayi. 25 sierpnia Roberto Micheletti stwierdził, że jego kraj „nie obawia się żadnego embarga” i przetrwa wszelkie sankcje gospodarcze. Zadeklarował, że jego rząd przeprowadzi wybory prezydenckie w listopadzie, bez względu na to czy ich wyniki zostaną uznane przez inne państwa. W odpowiedzi na stanowisko honduraskiego rządu, USA poinformowały o czasowym zawieszeniu wydawania wiz mieszkańcom Hondurasu. 28 sierpnia 2009 Micheletti oświadczył, że mógłby ustąpić ze stanowiska tymczasowego szefa państwa i zgodzić się na powrót Zelayi do kraju, pod warunkiem rezygnacji również przez z niego z urzędu prezydenta.
Początek kampanii wyborczej (sierpień-wrzesień).
Oprócz fiaska międzynarodowych negocjacji, sytuacja w Hondurasie skomplikowała się dodatkowo ze względu na zbliżające się wybory powszechne. 29 sierpnia 2009 rozpoczęła się kampania wyborcza przed wyborami prezydenckimi zaplanowanymi na 29 listopada 2009. Zwolennicy prezydenta Zelayi wezwali do bojkotu wyborów, a Organizacja Państw Amerykańskich oznajmiła, iż nie uzna ich wyników. Jeden z niezależnych kandydatów, Carlos Reyes, ogłosił, że wycofa swoją kandydaturę, jeśli wcześniej nie zostanie przywrócony porządek konstytucyjny. Lewicowy kandydat, César Ham, zagroził, że może uczynić podobnie. Dwaj główni kandydaci, Porfirio Lobo Sosa z Partii Narodowej oraz Elvin Santos z Partii Liberalnej, uznali wybory za zgodne z prawem, jako że zostały ogłoszone przez komisję wyborczą 29 maja 2009, a więc miesiąc przed dokonaniem zamachu stanu.
3 września sekretarz generalny OPA, Jose Miguel Insulza, stwierdził, że nie nadszedł odpowiedni czas i warunki na zorganizowanie wyborów prezydenckich w Hondurasie w listopadzie 2009. Dodał, że najlepszym sposobem na wyjście z impasu jest zaakceptowanie "Porozumienia z San Jose".
Powrót Manuela Zelayi do Hondurasu (21 września).
We wrześniu 2009 nową fazę kryzysu wywołała trzecia i tym razem zakończona powodzeniem próba powrotu obalonego prezydenta do kraju. 21 września 2009 Manuel Zelaya nieoczekiwanie i w tajemnicy powrócił do Hondurasu i schronił się w ambasadzie Brazylii w Tegucigalpie. Jak relacjonował, „podróżował przez 15 godzin poprzez rzeki i góry”, mijając po drodze wiele posterunków policji i wojska. Zelaya argumentował, że wrócił do ojczyzny, by „rozpocząć dialog w celu przywrócenia demokracji”. Pod ambasadą brazylijską zebrał się tłum jego zwolenników, który wcześniej zgromadził się przed budynkiem ONZ w Tegucigalpie, gdzie według pierwszych i niepotwierdzonych informacji miał się zatrzymać Zelaya. Brazylijski minister spraw zagranicznych Celso Amorin potwierdził, że prezydent uzyskał schronienie w placówce i oświadczył, że Brazylia oraz OPA nie brały udziału w przygotowaniu jego powrotu.
Władze tymczasowe zostały zaskoczone powrotem Zelayi i w pierwszym momencie zaprzeczały jego obecności na terytorium Hondurasu. Po potwierdzeniu się tych informacji wprowadziły godzinę policyjną na terytorium całego kraju od godziny 16:00 do 6:00 rano 22 września, którą następnie jeszcze przedłużyły. W kraju zawieszono również połączenia lotnicze i postawiono wojsko w stan gotowości. Roberto Micheletti zażądał od Brazylii przekazania Zelayi kompetentnym władzom Hondurasu w celu postawienia go przed obliczem sądu.
22 września służby bezpieczeństwa, przy użycia gazu łzawiącego, przełamały opór demonstrantów, którzy pomimo obowiązywania godziny policyjnej gromadzili się przed budynkiem ambasady. Po rozpędzeniu tłumu, same otoczyły jej budynek. Wiceminister spraw zagranicznych w rządzie tymczasowym oznajmiła, że żadna z placówek dyplomatycznych nie może wykorzystywać swojego terytorium do wzniecania powstania wśród obywateli. Według policyjnych relacji, w wyniku starć zginęły 2 osoby. Władze odcięły od otoczonego budynku ambasady wodę, prąd oraz linię telefoniczną.
Manuel Zelaya powrócił do ojczyzny w przededniu jesiennej sesji Zgromadzenia Ogólnego ONZ w Nowym Jorku. Jego powrót wywołał natychmiastową reakcję międzynarodową. Sekretarz stanu USA Hillary Clinton wezwała Honduras do zachowania spokoju i uznała powrót obalonego prezydenta za szansę na zakończenie trzymiesięcznego kryzysu politycznego. Organizacja Państw Amerykańskich (OPA), w czasie nadzwyczajnego posiedzenia, wezwała władze tymczasowe do zagwarantowania bezpieczeństwa prezydentowi Zelayi i ambasadzie brazylijskiej, a jej sekretarz generalny wyraził gotowość podróży do Hondurasu. 22 września 2009 Unia Europejska wezwała wszystkie strony do powstrzymania się jakichkolwiek akcji, które mogłyby doprowadzić do wzrostu napięcia i przemocy. Minister spraw zagranicznych Brazylii stwierdził, że jakiekolwiek groźby wobec Zelayi i brazylijskiej ambasady stanowiłyby naruszenie prawa międzynarodowego. Prezydent Brazylii Luiz Inácio Lula da Silva, przemawiając 22 września na forum ONZ w Nowym Jorku, wezwał władze tymczasowe do rozpoczęcia negocjacji politycznych w celu zakończenia kryzysu. 25 września 2009 Rada Bezpieczeństwa ONZ potępiła „akty zastraszania brazylijskiej ambasady i wezwała rząd Hondurasu do zaprzestania jej nękania” oraz przywrócenia wszystkich niezbędnych usług komunalnych, jak woda, prąd i komunikacja. Wezwała OPA do kontynuowania wysiłków na rzecz zakończenia kryzysu. 26 września 2009 Unia Europejska zdecydowała o przywróceniu wycofanych wcześniej przedstawicieli dyplomatycznych swoich państw do Tegucigalpy w celu udzielenia pomocy w rozwiązaniu kryzysu. Zaznaczyła przy tym, że powrót ambasadorów nie oznacza uznania legalności rządu tymczasowego. Prezydent Brazylii Lula da Silva stwierdził, że Zelaya może zostać w ambasadzie tak długo, jak będzie to potrzebne dla jego bezpieczeństwa. 26 września, w czasie szczytu państw Ameryki Południowej i Afryki w Wenezueli, Lula da Silva ostrzegł przed osłabianiem demokracji w Hondurasie i w całej Ameryce Łacińskiej. Powiedział, iż państwa zachodniej półkuli „walczyły o wyrzucenie dyktatury na śmietnik historii” i z tego powodu nie mogą pozwolić na powtórne wydarzenia tego rodzaju na kontynencie.
23 września rząd tymczasowy zgodził się na rozmowy z Zelayą, pod warunkiem uznania przez niego praworządności listopadowych wyborów prezydenckich. Stwierdził także, że nie planuje użycia siły i wtargnięcia do budynku ambasady. Wezwał Brazylię do wydania Manuela Zelayi krajowym władzom lub przyznania mu azylu politycznego poza granicami Hondurasu. Zelaya określił propozycje rozmów mianem manipulacji, dodając, że po stronie władz nie ma prawdziwej woli prowadzenia dialogu. 24 września 2009 rząd zniósł obowiązującą od trzech dni godzinę policyjną. ONZ zawiesiła wsparcie dla Hondurasu i pomoc w organizacji listopadowych wyborów prezydenckich, stwierdzając, że zaistniała sytuacja uniemożliwia ich przeprowadzenie w sposób wiarygodny.
25 września Zelaya wezwał swoich zwolenników do kontynuowania protestów. Tego dnia około 6 tys. osób demonstrowało w Tegucigalpie w jego obronie. Zelaya oskarżył władze o rozpylenie w budynku ambasady toksycznego gazu, powodującego krwawe wymioty. 26 września protesty w stolicy były kontynuowane. Tysiące mieszkańców wyszło na ulice, wyrażając podziękowanie Brazylii za udzielenie schronienia Zelayi i potępiając działania rządu. Kierowcy, w proteście, zablokowali główne arterie miasta, zwalniając ruch, trąbiąc w klaksony i wymachując flagami narodowymi. W ambasadzie, razem z Zelayą, przebywało około 50-60 osób, w tym jego najbliższa rodzina. Brazylijscy dyplomaci stwierdzili, że sytuacja wewnątrz budynku jest bardzo niepewna, a osoby w nim przebywające muszą żywić się ciastkami i nie mają nawet możliwości umycia się. 26 września Zelaya wezwał swoich zwolenników do masowych demonstracji 28 września, dokładnie w 3 miesiące od zamachu stanu i wszczęcia w tym dniu „ostatecznej ofensywy” w stolicy.
27 września 2009 rząd tymczasowy dał Brazylii 10 dni na ostateczne określenie statusu Zelayi (przekazanie władzom Hondurasu lub udzielenie azylu politycznego), grożąc w przeciwnym razie odebraniem brazylijskiej ambasadzie statusu dyplomatycznego. Brazylia natychmiast odrzuciła ultimatum Hondurasu, dodając, że jej placówka jest chroniona przez prawo międzynarodowe. Tego samego dnia rząd tymczasowy wydał dekret zezwalający na zawieszanie podstawowych wolności obywatelskich, jak wolność prasy i wypowiedzi oraz prawo do zgromadzeń. Zakazał również wjazdu do kraju czterem członkom delegacji OPA, przybyłej szukać mediacji w czasie kryzysu.
28 września, na mocy ogłoszonego dekretu, rząd zamknął opozycyjną rozgłośnię radiową "Radio Globo" oraz telewizję "Cholusat Sur". Budynki obu mediów zostały zajęte przez wojsko. Na ulicach Tegucigalpy zostały rozlokowane dodatkowe siły służb porządkowych. 30 września 2009 wojsko, w czasie ataku na budynek Narodowego Instytutu Reformy Rolniczej, który stanowił kwaterę zwolenników Zelayi, zatrzymało 55 osób.
Wznowienie rozmów negocjacyjnych i osiągnięcie porozumienia (październik).
Po przedostaniu się Manuela Zelayi do ambasady Brazylii oraz w obliczu międzynarodowej presji i pierwszych oznak niezadowolenia w kręgach władzy, rząd tymczasowy przystał na wznowienie międzynarodowych negocjacji mających na celu wyjście z kryzysu. 29 września 2009 Micheletti zakomunikował wolę kontynuacji rozmów negocjacyjnych i możliwość zniesienia dekretu ograniczającego swobody obywatelskie. Za zniesieniem ograniczeń opowiedziała się cześć członków parlamentu, a szef armii, generał Romeo Vasquez, wezwał rząd do podjęcia rozmów w celu zakończenia kryzysu.
2 października 2009 do Hondurasu przybyła misja przygotowawcza OPA, która miała przygotować grunt pod właściwe rozmowy skłóconych stron konfliktu, planowane na 7 października. Po spotkaniu z delegacją, Micheletti ogłosił gotowość podjęcia rozmów z obozem Zelayi. Cofnął również ultimatum postawione Brazylii i stwierdził, że nie zamierza podejmować żadnej akcji przeciwko jej ambasadzie. Zapowiedział zniesienie dekretu ograniczającego swobody obywatelskie w ciągu kilku najbliższych dni. 5 października 2009 rząd tymczasowy zniósł dekret, a ruch ten uzasadnił przywróceniem spokoju w kraju. Micheletti, w nawiązaniu do rozpoczynających się rozmów, oznajmił, że głównym celem rządu będzie zagwarantowanie organizacji uczciwych wyborów prezydenckich.
7 października 2009 do Tegucigalpy przybyła delegacja ministrów spraw zagranicznych państw OPA z jej sekretarzem generalnym, Jose Insulzą na czele, celem rozwiązania trzymiesięcznego konfliktu i skłonienia strony do przyjęcia porozumienia z San Jose. 8 października delegacja OPA opuściła Honduras, zapewniając o dokonaniu pewnych postępów w procesie negocjacyjnym, które nie dotyczyły jednakże najważniejszej kwestii przywrócenia Zelayi na stanowisko prezydenta. Zelaya dał rządowi czas na wypracowanie porozumienia do 15 października 2009, postulując konieczność przesunięcia terminu wyborów w razie nieosiągnięcia kompromisu. Micheletti stwierdził po rozmowach, że gotów jest na rezygnację z urzędu, tylko w przypadku porzucenia przez Zelayę planów powrotu do prezydentury. 10 października 2009 przedstawiciele obu stron ogłosili osiągnięcie porozumienia w pięciu spornych kwestiach. Zgodzili się na utworzenie wspólnego rządu złożonego z ministrów z rządu tymczasowego i z dawnego rządu prezydenta Zelayi, sprzeciwili się powszechnej amnestii dla sprawców zamachu, zaakceptowali porzucenie przez Zelayę planu organizacji referendum i zwołania Zgromadzenia Konstytucyjnego celem zmiany ustawy zasadniczej, sprzeciwili się przyspieszeniu wyborów generalnych zaplanowanych na 29 listopada oraz zgodzili się na oddanie sił zbrojnych pod kontrolę Trybunału Wyborczego na miesiąc przed datą wyborów.
Kolejna tura rozmów rozpoczęła się 13 października 2009, na dwa dni przed narzuconym przed Zelayę końcowym terminem osiągnięcia porozumienia. Dotyczyła głównej spornej kwestii, obsady stanowiska szefa państwa. 14 października negocjatorzy obozu Zelayi ogłosili ustalenie końcowego tekstu porozumienia, które miało być następnie przedstawione do akceptacji obu prezydentom. Obóz rządowy zaprzeczył jednym tym doniesieniom. Z powodu różnicy stanowisk i braku porozumienia, zdecydowano się na przedłużenie negocjacji. 16 października strona rządowa zaproponowała, by o przywróceniu Zelayi na stanowisko zadecydował Sąd Najwyższy. Zelaya jednoznacznie odrzucił ten plan, nazywając go „jednostronnym i lekceważącym”. Zapowiedział także zawieszenie z tego powodu dalszych rozmów. W następnych dniach obóz rządowy powrócił do swojego wcześniejszego stanowiska o rezygnacji przez Michelettiego ze stanowiska, przy równoczesnym wycofaniu się Zelayi ze starań o przywrócenie na urząd szefa państwa. 23 października 2009 Zelaya odrzucił raz jeszcze tę propozycję i ogłosił całkowite zakończenie rozmów.
25 października 2009, w lesie w pobliżu miasta Choloma, znaleziony został po dwóch dniach poszukiwań bratanek Roberto Michelettiego, Enzo Micheletti. W tym samym dniu nieznani sprawcy zastrzelili w stolicy jednego z pułkowników. Zdaniem komentatorów oba zabójstwa mogły zostać dokonane na tle politycznym i były dowodem na radykalizację postaw zwolenników dwóch przeciwstawnych obozów. 29 października 2009 rząd tymczasowy skierował do Międzynarodowego Trybunału Sprawiedliwości w Hadze wniosek o wszczęcie postępowania przeciw Brazylii za udzielanie schronienia Manuelowi Zelayi w jej ambasadzie. We wniosku stwierdził, że Brazylia nie ma prawa używać swojej placówki do promowania „bezsprzecznie nielegalnych działań”, a obecność w niej Zelayi stanowi zagrożenie dla „pokoju i wewnętrznego porządku publicznego w Hondurasie”. Brazylia w odpowiedzi, oznajmiła, że rząd tymczasowy, jako nieuprawomocniona władza, nie ma prawa występować z jakimkolwiek wnioskiem do organów międzynarodowych.
29 października 2009, z inicjatywy wysłannika amerykańskiej administracji, przedstawiciele rządu tymczasowego oraz Manuela Zelayi wznowili wspólne negocjacje, w czasie których ogłosili osiągnięcie końcowego porozumienia. Roberto Micheletti zaakceptował powrót Zelayi na stanowisko prezydenta i utworzenie wspólnego rządu w zamian za rezygnację przez Zelayę z planów zmiany konstytucji. Obie strony zgodziły się uznać wynik wyborów z 29 listopada 2009 oraz przekazać kontrolę nad wojskiem Trybunałowi Wyborczemu. Porozumienie musiało zostać zatwierdzone przez parlament oraz zaopiniowane przez Sąd Najwyższy (opinia niewiążąca). Micheletti podkreślił, że osiągnięte porozumienie „oznacza początek końca” czteromiesięcznego kryzysu oraz wezwał społeczność międzynarodową do zniesienia wszystkich sankcji wobec Hondurasu i przysłania obserwatorów na listopadowe wybory. Zelaya określił je mianem „zwycięstwa demokracji”. Zadowolenie z zakończenia kryzysu wyrazili także zagraniczni politycy. Sekretarz stanu USA Hillary Clinton nazwała porozumienie wydarzeniem „historycznym”.
Implementacja postanowień porozumienia (listopad).
Wdrażanie w życie postanowień wypracowanego porozumienia trwało ponad miesiąc, odbywało się równocześnie z procesem wyborczym w kraju, okazując się nader skomplikowanym. 3 listopada 2009 działalność w Hondurasie rozpoczęła komisja weryfikacyjna, której zdaniem było nadzorowanie implementacji porozumienia politycznego. W jej skład z ramienia OPA weszli były prezydent Chile Ricardo Lagos oraz sekretarz pracy USA Hilda Solis, a także po jednym przedstawicielu rządu tymczasowego i dawnego rządu Manuela Zelayi. W tym samym dniu Kongres Narodowy wstrzymał się ze zwołaniem posiedzenia w celu zatwierdzenia porozumienia i zwrócił się najpierw do Sądu Najwyższego wnioskiem o wydanie opinii w tej sprawie. Zgodnie z porozumieniem, które nie określało daty głosowania w parlamencie, decyzja Kongresu musiała być poprzedzona orzeczeniem Sądu Najwyższego. Zelaya zaapelował do Kongresu o podjęcie natychmiastowych działań w celu przywrócenia go na stanowisko szefa państwa. 4 listopada 2009 komisja weryfikacyjna, w odpowiedzi na ponaglenia ze strony Zelyai, stwierdziła, że proces wdrażania porozumienia jest złożony i trudny oraz musi odbywać się „krok po kroku”, skupiając się w pierwszej kolejności na powołaniu wspólnego rządu.
Zawarta ugoda otwierała drogę do sprawnego przeprowadzenia wyborów i uznania ich przez społeczność międzynarodową. Implementacja postanowień porozumienia okazała się jednak trudna. Jego szczegółowe przepisy wyznaczały czas na powołanie wspólnego rządu do 5 listopada 2009. Stało się to jednak niemożliwe. Zelaya odmówił nominowania swoich przedstawicieli ze względu na odłożenie w czasie przez parlament decyzji w sprawie jego przywrócenia. Wobec tego Micheletti 5 listopada jednostronnie mianował nowy rząd. W rezultacie Zelaya 6 listopada 2009 ponownie wezwał obywateli do bojkotu wyborów, uznał porozumienie za „martwe” i postanowił nie kontynuować „tego teatru z Michelettim”.
17 listopada 2009 Kongres Narodowy postanowił podjąć decyzję w sprawie Zelayi w dniu 2 grudnia 2009, a więc już po wyborach generalnych. Według komentatorów na decyzję tę miał wpływ fakt ubiegania się o reelekcję przez wielu parlamentarzystów, a w związku z tym ich niechęć przed zajęciem określonego stanowiska w tej sprawie w obawie przed reakcją spolaryzowanego społeczeństwa. Micheletti pochwalił wyznaczenie dokładnej daty głosowania w sprawie restytucji Zelayi i określił je jako krok w kierunku „rozwiązania bieżącej sytuacji politycznej”. Zelaya stwierdził natomiast, że prawdziwą intencją Kongresu nie jest przywrócenie go na stanowisko prezydenta. Wyraził żal, że główne partie polityczne i główni kandydaci w wyborach prezydenckich nie przywiązują większej wagi do faktu dokonania zamachu stanu i nie zabierają głosu w tej sprawie. Powiedział, że sytuacja wygląda tak, „jakby do zamachu stanu doszło na Marsie”. W dzień po ogłoszeniu decyzji parlamentu, Stany Zjednoczone ogłosiły utrzymanie swojego poparcia i uznania dla organizacji wyborów. Warunkiem wystarczającym było dla nich samo zawarcie porozumienia przez dwie strony, niezależnie od daty przywrócenia Zelayi na stanowisko. USA stwierdziły, że nikt nie może odbierać obywatelom Hondurasu prawa wyboru swoich władz. Podkreśliły, że Hondurasowi potrzeba przede wszystkim spokoju. Zapowiedziały jednocześnie kontynuowanie wysiłków na rzecz implementacji postanowień porozumienia. W tym samym czasie Argentyna i Brazylia oświadczyły, że nie uznają wyników wyborów, jeśli wcześniej nie dojdzie do przywrócenia Zelayi na stanowisko prezydenta. Stwierdziły, że w przeciwnym wypadku organizacja wyborów będzie oznaczać ustanowienie „bardzo niebezpiecznego precedensu”. Ogłosiły, że podobne stanowisko w tej sprawie zajmują także pozostałe kraje Ameryki Łacińskiej i Karaibów.
19 listopada 2009 Manuel Zelaya ogłosił bojkot wyborów, zakwestionował ich legalność i wezwał do przesunięcia ich terminu w celu zagwarantowania im prawdziwej prawomocności. 25 listopada 2009 Roberto Micheletti, zgodnie ze swoimi wcześniejszymi zapowiedziami, zrezygnował na okres tygodnia (do 2 grudnia) z pełnienia obowiązków prezydenta w celu wzmocnienia wiarygodności procesu wyborczego i skupieniu na nim całej uwagi społeczeństwa. Zelaya skrytykował to posunięcie, określając je mianem „ordynarnego manewru”, z którego wprost wynika, że zajmowanie przez Michelettiego urzędu prezydenta „splamia proces wyborczy”. 25 listopada 2009 w sprawie Zelayi wypowiedział się Sąd Najwyższy, który zgodnie z porozumieniem, miał wydać nieważącą opinię na temat jego powrotu do władzy. Sąd orzekł, że Zelaya nie może powrócić do stanowisko prezydenta, nie opublikował jednakże pełnego tekstu orzeczenia.
29 listopada 2009 w Hondurasie odbyły się wybory prezydenckie, parlamentarne i lokalne. W wyborach prezydenckich zwyciężył kandydat opozycyjnej konserwatywnej Partii Narodowej Hondurasu, Porfirio Lobo Sosa. Ich organizacja doprowadziła do podziału społeczności międzynarodowej na państwa uznające ich wyniki oraz przeciwne legitymizacji procesu wyborczego z powodu wcześniejszego nieprzywrócenia prezydenta Zelayi na stanowisko szefa państwa. Za ich uznaniem opowiedziały się USA, Kanada, Niemcy, Polska, Czechy, Izrael i Japonia, a z państw Ameryki Łacińskiej, Kolumbia, Peru, Kostaryka i Panama. Przeciw wyborom była większość państw regionu latynoamerykańskiego (Brazylia, Argentyna, Chile, Meksyk, Wenezuela, Boliwia, Ekwador, Paragwaj, Urugwaj, Kuba, Gwatemala, Nikaragua) oraz Hiszpania i Portugalia. Manuel Zelaya raz jeszcze uznał organizację wyborów za nielegalną. Stwierdził, że władze zawyżyły frekwencję wyborczą w celu podniesienia ich wiarygodności, a Lobo Sosa będzie słabym przywódcą, bez uznania wśród obywateli i większości państw. Oznajmił, że wybory niczego nie zmieniły, a tylko spotęgowały kryzys polityczny. Zapowiedział również, że nie powróci na stanowisko prezydenta, nawet w przypadku przywrócenia go do władzy przez parlament, gdyż nie zamierza legitymizować oszustwa, ani legitymizować czy wybielać zamachu stanu.
2 grudnia 2009 do swoich obowiązków, po tygodniowej przerwie, powrócił p.o. prezydenta Roberto Micheletti. Tego samego dnia Kongres, po sześciogodzinnej debacie, przeprowadził głosowanie w sprawie przywrócenia Zelayi na stanowisko prezydenta. Spośród 125 deputowanych, 111 opowiedziało się przeciwko przekazaniu władzy obalonemu prezydentowi. Decyzja parlamentu ostatecznie zamykała Zelayi drogę powrotu do prezydentury. Przed budynkiem parlamentu doszło do protestów jego zwolenników. Zelaya uznał decyzję parlamentu za „usankcjonowanie zamachu stanu” i skazanie obywateli na życie w bezprawiu. Ogłosił, iż pozostanie w ambasadzie, tak długo, jak zgodzi się na to Brazylia. Nie wykluczył jednak, prowadzenia rozmów z prezydentem elektem. Lobo Sosa, tuż po wyborach, wyraził ze swojej strony gotowość do szukania dialogu. Stany Zjednoczone wyraziły „rozczarowanie” wynikiem głosowania w honduraskim parlamencie, podkreśliły jednak, że decyzja ta została podjęta w przejrzysty sposób. 4 grudnia 2009 Parlament Latynoamerykański (Parlatino) zawiesił Kongres Narodowy Hondurasu w udziale w swoich pracach z powodu wspierania zamachu stanu.
Powyborczy okres transferu władzy (grudzień 2009-styczeń 2010).
Po wyrażeniu sprzeciwu przez parlament na powrót Zelayi na stanowisko prezydenta, organa władzy państwowej oraz nowy prezydent elekt podjęli działania mające na celu złagodzenie skutków kryzysu i przygotowanie gruntu dla sprawnego transferu władzy do przedstawicieli wybranych w listopadowych wyborach.
Zelaya na początku grudnia 2009 pozostał w dalszym ciągu w ambasadzie Brazylii. 10 grudnia 2009 do opinii publicznej przedostały się informacje o negocjacjach toczonych przez jego przedstawicieli z obozem rządu tymczasowego na temat możliwości opuszczenia przez niego terytorium Hondurasu. Rząd wyraził zgodę na jego wyjazd do Meksyku pod warunkiem przyjęcia tam azylu politycznego. Zelaya odrzucił jednak taką ewentualność z powodu ograniczenia swobody aktywności politycznej, jaką niósłby status uchodźcy politycznego. 11 grudnia 2009 prezydent Dominikany, Leonel Fernández, ogłosił zamiar zorganizowania spotkania Zelayi z prezydentem elektem Lobo Sosą w Santo Domingo w celu przeprowadzenia wspólnych rozmów na temat rozwiązania kryzysu politycznego. Spotkanie zostało jednak przełożone na czas nieokreślony, gdyż Zelaya nie otrzymał zgody rządu tymczasowego na swobodne opuszczenie kraju bez akceptacji azylu politycznego zagranicą.
W połowie grudnia 2009 Kongres Narodowy rozpoczął prace nad projektem powszechnej amnestii dla osób zaangażowanych w czerwcowy zamachu stanu. Powołał w tym celu specjalny panel. Ideę wprowadzenia amnestii poparł również prezydent elekt Lobo Sosa. Wezwał on także Michelettiego do rezygnacji z funkcji szefa państwa w celu umożliwienia normalizacji stosunków ze społecznością międzynarodową. Micheletti stanowczo odmówił, oświadczając, że pozostanie na stanowisku do końca konstytucyjnej kadencji 27 stycznia 2010. Na początku stycznia 2010 USA wezwały Michelettiego do rezygnacji ze stanowiska jeszcze przed zaprzysiężeniem nowego prezydenta, proponując za datę końcową dzień 15 stycznia 2010. Opinię tę podzielił Lobo Sosa, argumentując to potrzebą wdrożenia porozumienia z San Jose i Tegucigalpy. Micheletti odrzekł, że nie zamierza zmieniać decyzji parlamentu, który powierzył mu pełnienie funkcji do 27 stycznia. Poinformował też o swojej absencji w czasie inauguracji nowego prezydenta.
7 stycznia 2010 honduraska prokuratura postawiła zarzuty „nadużycia władzy” dowódcy wojska gen. Romeo Vasquezowi i pięciu innym wojskowym w związku z odsunięciem od władzy prezydenta Manuela Zelayi i skierowała tę sprawę do Sądu Najwyższego. Wojskowi zostali oskarżeni o naruszenie konstytucyjnego przepisu zabraniającego wydalania z kraju obywateli przy użyciu siły. Generał Vasquez zapowiedział gotowość stawienia się przed obliczem sprawiedliwości. Manuel Zelaya uznał sprawę za „nowy fortel” władz chcących zapewnić „bezkarność” dowódcom wojsk poprzez oskarżanie ich o drobne przestępstwa. 14 stycznia 2010 Sąd Najwyższy przedstawił sześciu oskarżonym zarzuty, a tydzień później rozpoczął ich proces. Po kilkudniowym procesie, 26 stycznia 2010, oczyścił ich z zarzutów. Przewodniczący Sądu Najwyższego, Jorge Rivera, stwierdził, że prokuratura nie zdołała udowodnić, że oskarżeni działali w złej wierze. Oznajmił, że ich działania były usprawiedliwione, miały na celu zachowanie pokoju w kraju i nie zmierzały do wyrządzenia żadnej krzywdy prezydentowi Zelayi.
12 stycznia 2010 Kongres Narodowy rozpoczął debatę na temat powszechnej amnestii dla osób zaangażowanych w zamach stanu. Zelaya i jego zwolennicy sprzeciwiali się jej przyjęciu, twierdząc, że naruszenia praw człowieka, nielegalne zatrzymania i inne zbrodnie popełnione od czasu zamachu nie mogą pozostać bez kary. Prezydent elekt nalegał na uchwalenie amnestii, którą postrzegał jako jedyne wyjście z kryzysu, szansę na pojednanie narodowe i odzyskanie poparcia międzynarodowego. 13 stycznia parlament uchwalił dekret gwarantujący amnestię polityczną dla p.o. prezydenta Roberto Michelettiego, 17 ministrów i wiceministrów rządu tymczasowego, przewodniczącego Sądu Najwyższego oraz prokuratora generalnego. 26 stycznia 2010 Kongres przyjął kolejny dekret, gwarantujący amnestię polityczną prezydentowi Zelayi i jego współpracownikom oraz wojskowym zaangażowanym w zamach. Amnestia polityczna nie obejmowała zarzutów o charakterze przestępczym.
Wyjazd Zelayi z Hondurasu i zakończenie kryzysu (styczeń 2010).
Równocześnie z procesem uchwalania przez parlament amnestii politycznej, prezydent elekt Lobo Sosa podjął dodatkowe działania zmierzające do uregulowania sytuacji politycznej. 20 stycznia 2010 porozumiał się z prezydentem Dominikany, Leonelem Fernándezem, w sprawie zagwarantowania Zelayi możliwości bezpiecznego opuszczenia kraju. Prezydent Fernández zaoferował przyjęcie Zelayi na Dominikanie, wraz z rodziną i najbliższym kręgiem współpracowników, jako „gości siostrzanego narodu”. 26 stycznia 2010, w publicznym oświadczeniu, Zelaya zaakceptował propozycję Lobo Sosy i prezydenta Fernándeza i ogłosił opuszczenie Hondurasu następnego dnia.
27 stycznia 2010, w dniu zakończenia konstytucyjnej kadencji prezydenta Zelayi, na Stadionie Narodowym w Tegicagalpie odbyła się uroczysta inauguracji prezydentury i zaprzysiężenie Porfirio Lobo Sosy. Oprócz mieszkańców stolicy, w ceremonii wzięli udział przedstawiciele innych państw, w tym prezydent Dominikany. P.o. prezydenta Roberto Micheletti, zgodnie z zapowiedzią, nie wziął udziału w uroczystościach. Przejmując władzę, nowy prezydent poprzysiągł „być wiernym republice i zapewniać przestrzeganie jej praw”. Zapowiedział działania na rzecz zakończenia międzynarodowej izolacji kraju i odmrożenia wstrzymanej pomocy zagranicznej. Powiedział, że kraj „wychodzi z najgorszego kryzysu w historii” oraz zapewnił, że będzie „prezydentem dla wszystkich”. Pierwszą czynnością nowego prezydenta było podpisanie dekretu o amnestii politycznej dla osób zaangażowanych w zamach stanu.
Po ceremonii, Manuel Zelaya, w towarzystwie prezydentów Lobo Sosy i Fernándeza, po ponad czterech miesiącach przebywania, opuścił budynek brazylijskiej ambasady. Pod policyjną eskortą udał się na stołeczne lotnisko i na pokładzie samolotu prezydenta Fernandeza, wraz z nim i swoim najbliższym otoczeniem, opuścił Honduras, odlatując do Dominikany. Na lotnisku żegnał go tłum zwolenników. Zelaya podziękował za wsparcie udzielane mu przez obywateli oraz naród dominikański w czasie gdy, jak sam określił, „był przez 129 dni więźniem” we własnym kraju. Uznał również za przedwczesną jakąkolwiek dyskusję na temat swojej politycznej przyszłości.
Zaprzysiężenie nowego prezydenta Lobo Sosy i opuszczenie kraju przez Manuela Zelayę oznaczało zakończenie siedmiomiesięcznego kryzysu politycznego, jaki wybuchł po dokonaniu przez wojsko zamachu stanu 28 czerwca 2009. Kryzys ten oprócz charakteru politycznego, miał również wymiar gospodarczy i społeczny. W dobie ogólnoświatowego kryzysu gospodarczego, doprowadził do jeszcze większego pogorszenia stanu honduraskiej gospodarki, a także spolaryzował społeczeństwo, dzieląc je na dwa wrogie obozy. Miał również wpływ na otoczenie międzynarodowe. Wywołał poważny kryzys w Ameryce Łacińskiej i na całej zachodniej półkuli. Wymusił na społeczności podjęcie wysiłków dyplomatycznych, które ostatecznie okazały się nieskuteczne. Społeczność ta, początkowo zjednoczona w działaniu i całkowicie potępiająca zamach, po wyborach prezydenckich zajęła dwa różne stanowiska w kwestii sposobu zakończenia kryzysu. Organizacje broniące praw człowieka zwracały uwagę na nierespektowanie przez rząd tymczasowy praw obywateli, tłumienie antyrządowych demonstracji i inne działania służ bezpieczeństwa, które doprowadziły do ofiar śmiertelnych oraz ograniczanie praw wolności mediów.
Protesty mieszkańców.
Zamach stanu w Hondurasie spowodował podział mieszkańców kraju na dwa wrogie obozy, zwolenników i przeciwników obalonego prezydenta. Obie grupy niemal natychmiast rozpoczęły protesty i manifestacje w obronie swoich racji. Protesty przeciwników Zelayi spotykały się z siłową reakcją służb bezpieczeństwa oraz doprowadziły do szeregu aresztowań i co najmniej 6 ofiar śmiertelnych.
Już 29 czerwca w Tegucigalpie doszło do starć zwolenników obalonego prezydenta z policją. W ich wyniku zginęła jedna osoba, a 60 zostało rannych. Protestujący obrzucili policję kamieniami, a ta w odpowiedzi użyła gazu łzawiącego i otworzyła ogień. Protestujący, z zasłoniętymi twarzami, wymachiwali flagami i wykrzykiwali hasła, nazywając armię „zdrajcami”. Krajowe związki zawodowe wezwały do przeprowadzenia strajku generalnego.
30 czerwca zwolennicy obalonego prezydenta kontynuowali protesty w Tegucigalpie. Liderzy związków zawodowych ogłosili ogólnonarodowy strajk i oszacowali, że w protestach wzięło udział w całym kraju ponad 10 tysięcy osób. Po raz pierwszy na ulice stolicy wyszli również przeciwnicy obalonego prezydenta. Tysiące osób wymachiwało flagami narodowymi i wykrzykiwało, że Zelaya został legalnie usunięty z urzędu. W manifestacji wziął udział Roberto Micheletti oraz usunięty szef armii generał Romeo Vazquez.
1 lipca zwolennicy i przeciwnicy Zelayi kontynuowali protesty. Do największej demonstracji przeciwników Zelayi doszło w mieście Choluteca. Zwolennicy obalonego prezydenta zdemolowali lokal Burger King w stolicy kraju, należący do oponenta Zelayi. Skarżyli się także na utrudnienia w organizacji protestów czynione im przez władze.
2 lipca odbyły się kolejne wiece poparcia dla dwóch stron konfliktu. Zwolennicy Zelayi demonstrowali w Tegucigalpie oraz w San Pedro Sula na północy kraju. Utworzyli oni społeczny ruch, Ludowy Front Oporu. W San Pedro Sula protestowali również zwolennicy nowej władzy. Policja w celu przerwania antyrządowej demonstracji użyła gazu łzawiącego i armatek wodnych. Aresztowanych zostało 70 osób.
4 lipca mieszkańcy Hondurasu kontynuowali demonstracje. Wraz z upływem czasu i rozwojem wydarzeń, społeczeństwo stawało się coraz bardziej spolaryzowane, a protesty przybierały coraz bardziej agresywną formę. 5 lipca 2009, w dniu próby powrotu Zelayi do kraju przed lotniskiem w Tegucigalpie zgromadziły się tysiące jego zwolenników. W chwili zbliżania się prezydenckiego samolotu doszło do starć manifestantów z policją. By odeprzeć napierający tłum, policja użyła gazu łzawiącego. W wyniku starć zginęła jedna osoba. 6 lipca zwolennicy prezydenta wezwali do poszerzenia protestów i rozpoczęcia blokad dróg. W stolicy w pobliżu pałacu prezydenckiego przemaszerowało 2 tys. osób. 7 lipca w demonstracji zwolenników Zelayi wzięła udział jego żona, Xiomara Castro de Zelaya. 8 lipca taksówkarze, w proteście przeciw zamachowi, zablokowali główną drogę prowadzącą do Nikaragui.
9 lipca zwolennicy Zelayi zablokowali główne ulice w kraju, a jego przeciwnicy demonstrowali w mieście San Pedro Sula. 10 lipca zwolennicy prezydenta opanowali most "La Amistad" nad rzeką Ulúa w El Progreso na północnym wybrzeżu. 11 lipca przemaszerowali pod lotnisko Toncontin w Tegucigalpie, by oddać hołd protestantom, który zginęli tam kilka dni wcześniej.
14 lipca Zelaya na konferencji w Gwatemali wezwał swoich zwolenników do kontynuowania protestów. Stwierdził, że mają oni „prawo do powstania, strajków, manifestacji (...) i obywatelskiego nieposłuszeństwa”. Tysiące jego zwolenników przemaszerowało w Tegucigalpie spod gmachu uniwersytetu pod budynek ambasady amerykańskiej, wzywając Stany Zjednoczone do zajęcia bardziej zdecydowanej postawy wobec honduraskich władz.
16 lipca setki zwolenników Manuela Zelayi zablokowało główne arterie komunikacyjne prowadzące z różnych stron do stolicy, żądając przywrócenia go do władzy. Policja wezwała protestujących do nieużywania siły i powstrzymania się od bójek i niszczenia infrastruktury. 17 i 18 lipca blokada tras wylotowych była kontynuowana. 18 lipca ponad 2 tysiące osób manifestowało poparcie dla Zelayi przed budynkiem Narodowego Związku Pracowników Produkujących Napoje. Wśród nich była żona Zelayi, Xiomara Castro. W nadmorskim mieście Tocoa doszło do strać zwolenników i przeciwników prezydenta. W wyniku ulicznych walk rannych zostało wiele protestujących, w tym również dzieci.
22 lipca, wraz z podjęciem trzeciej rundy negocjacji, w Tegucigalpie wybuchła nowa fala protestów. W gęsto zaludnionej dzielnicy Kennedy’ego studenci popierający Zelayę starli się z siłami bezpieczeństwa. Około 200 kobiet protestowało pod ambasadą amerykańską, domagając się „mniejszej ilości słów, a większej ilości działań przeciw zamachu na polu międzynarodowym”. Przeciwnicy Zelayi, zrzeszeni w Demokratycznej Unii Obywatelskiej (UCD) zorganizowali protest pod hasłem „Na rzecz Patriotyzmu i Odwagi”, na którym wyrazili poparcie dla rządu tymczasowego Roberto Michelettiego. Burmistrz stolicy, Ricardo Alvarez stwierdził, że „Zelaya nie może wrócić do kraju, gdyż naruszył prawo”.
23 lipca zwolennicy Zelayi rozpoczęli ogólnonarodowy strajk, do którego przyłączyli się pracownicy Ministerstwa Edukacji, Narodowej Spółki Energetycznej, Narodowego Instytutu Rolniczego oraz Instytutu Bezpieczeństwa Socjalnego. Strajkujący zablokowali główne drogi prowadzące do granic państwa. Tego samego dnia hondurascy przedsiębiorcy zaoferowali rządowi tymczasowemu wsparcie finansowe na zakup broni dla policji narodowej.
Po przekroczeniu przez Zalayę granicy Hondurasu od strony Nikaragui setki jego zwolenników gromadziło się na terenach pogranicza. W przygranicznym mieście El Paraíso doszło do starć ze służbami bezpieczeństwa. Demonstrujący obrzucili żołnierzy kamieniami, a ci odpowiedzieli w zamian użyciem gazu łzawiącego. W starciach ranne zostały dwie osoby. 25 lipca w pobliżu miasta znaleziono ciało 24-letniego zwolennika Zelayi ze śladami po ranach kłutych na ciele. Ciało leżało w polu kukurydzy przy autostradzie, pół kilometra od El Paraiso. Według świadków, mężczyzna został aresztowany przez policję 24 lipca, a następnie ślad po nim zaginął.
30 lipca 2009 zwolennicy Zelayi starli się w Tegucigalpie ze służbami bezpieczeństwa, po tym jak zablokowali autostradę w mieście. Policja i wojsko użyło przeciwko nim gazu łzawiącego. W wyniku starć rannych zostało kilka osób, w tym jeden z demonstrantów został postrzelony w głowę. 31 lipca demonstranci w dalszym ciągu blokowali ulice w stolicy. Dołączyła do nich żona Zelayi, Xiomara Castro, która wróciła do Tegucigalpy z przygranicznego miasta El Paraiso. 1 sierpnia 2009 w stołecznym szpitalu zmarł Roger Abraham Vallejo, nauczyciel i zwolennik Zelayi, który został postrzelony przez służby bezpieczeństwa w czasie starć z policją dwa dni wcześniej. 3 sierpnia cześć zwolenników Zelayi rozpoczęła w stolicy strajk głodowy, żądając natychmiastowego przywrócenia obalonego prezydenta na stanowisko.
5 sierpnia 2009 w Tegucigalpie doszło do protestów studentów popierających Zelayę. Zablokowali oni bulwar przed Narodowym Autonomicznym Uniwersytetem Hondurasu. Doszło do starć z policją, która użyła gazu łzawiącego w celu rozproszenia protestujących. Wtargnęła również na teren uniwersytetu. W wyniku starć rannych zostało kilka osób. Kadra profesorska potępiła użycie siły przeciwko studentom i zaapelowała do społeczności międzynarodowej o wyrazy solidarności z uczelnią i potępienie aktów przemocy. 5 sierpnia personel 28 szpitali, w tym 15 tysięcy pielęgniarek, ogłosili bezterminowy strajk, dołączając w ten sposób do strajkujących od tygodni nauczycieli.
11 sierpnia 2009 w Tegucigalpie oraz w San Pedro Sula miały miejsce ponowne masowe protesty zwolenników prezydenta Zelayi. Począwszy od 5 sierpnia maszerowali oni z różnych miejsc w kraju, by w końcu zgromadzić się w centrum stolicy przed budynkiem parlamentu. Protest przybrał gwałtowną formę. Zwolennicy prezydenta podpalili jedną z restauracji oraz miejski autobus. W odpowiedzi władze wprowadziły w mieście nocną godzinę policyjną. 12 sierpnia w stolicy doszło do dalszych starć z policją. Protestujący obrzucili funkcjonariuszy kamieniami, którzy odpowiedzieli rozpyleniem gazu łzawiącego. Zwolennicy Zelayi skopali i uderzyli pięścią wiceprzewodniczącego parlamentu Ramona Velazqueza, kiedy ten opuszczał swoje biuro. Aresztowanych zostało 55 osób demonstrantów i 40 kolejnych zwolenników Zelayi, którzy spali w budynku kolegium nauczycielskiego.
24 sierpnia 2009 setki taksówkarzy zablokowało ulice w stolicy, żądając powrotu prezydenta Zelayi. 28 sierpnia, w przeddzień rozpoczęcia kampanii wyborczej przed wyborami prezydenckimi, około tysiąca zwolenników Zelayi przemaszerowało ulicami Tegucigalpy, domagając się jego powrotu. Wezwali oni naród do bojkotu listopadowych wyborów. Narodowy Front Oporu, skupiający zwolenników prezydenta Zelayi, stwierdził, że przeprowadzenie wyborów bez przywrócenia konstytucyjnego porządku oznaczałoby zalegalizowanie przemocy wojskowej.
Kolejna fala protestów zwolenników Zelayi wybuchła 21 września 2009, po przedostaniu się przez niego do ambasady Brazylii w Tegucigalpie, w ich wyniku śmierć poniosły dwie osoby. Do protestów doszło również 2 grudnia 2009, po wyrażeniu przez parlament sprzeciwu wobec powrotu Zelayi do władzy.
Wolność mediów.
Nowe władze, powołane po przeprowadzeniu zamachu stanu, poważnie ograniczyły wolność mediów. Zamknęły stacje telewizyjne przychylne Zelayi. Zawiesiły transmisje prowadzone przez lokalnych nadawców międzynarodowych programów informacyjnych. W państwowej telewizji zamiast bieżących wiadomości pojawiły się telenowele, bajki i muzyka. Organizacja Reporterzy bez Granic skrytykowała działania władz: „Zawieszenie bądź zamknięcie lokalnych i międzynarodowych nadawców medialnych wskazuje, że liderzy zamachu chcą ukryć to, co się dzieje. OPA i społeczność międzynarodowa muszą naciskać na zniesienie blokady informacyjnej”.
4 sierpnia Specjalny Wysłannik ONZ ds. Wolności Wypowiedzi Franck La Rue oskarżył rząd tymczasowy o ograniczanie wolności słowa w celu wyciszenia protestów opozycji. Określił rząd mianem „rządu dyktatorskiego, który zamyka przestrzeń dla demokracji”. W nawiązaniu do zamknięcia przez rząd jednej ze stacji telewizyjnych, "Channel 36", stwierdził, że była to „agresja przeciwko mediom”.
W połowie sierpnia 2009 Międzyamerykańskie Stowarzyszenie Prasy (IAPA, "Inter-American Press Association") potępiło ataki przeciw niezależnym mediom, do jakich doszło w poprzednich dniach w Hondurasie. Na początku sierpnia nieznani sprawcy obrzucili bowiem koktajlami Mołotowa biuro gazety "El Heraldo", podpalili samochód należący do redakcji gazety "La Tribuna" oraz podłożyli bomby pod siedzibę telewizji "Channel11", gdzie mieściły się także biura innych koncernów medialnych.
23 sierpnia 2009 zamaskowani sprawcy zniszczyli nadajniki dwóch rozgłośni radiowych wspierających prezydenta Zelayę, "Radio Globo" oraz "Channel 36". W nocy 31 sierpnia 2009 zamaskowani mężczyźni podpalili biuro "Radia America" w mieście Olanchito na północy kraju. Był to już trzeci akt przemocy wobec tej stacji radiowej. Na początku lipca po raz pierwszy zniszczone zostało biuro stacji, a w połowie sierpnia na parkingu przed jej główną siedzibą w stolicy została umieszczona bomba.
27 września 2009 rząd tymczasowy wydał dekret zezwalający na zawieszanie podstawowych wolności obywatelskich, w tym wolności mediów i swobody wypowiedzi. Następnego dnia na jego mocy zamknął opozycyjną rozgłośnię radiową "Radio Globo" oraz telewizję "Cholusat Sur". Budynki obu mediów zostały zajęte przez wojsko.
Powrót Manuela Zelayi do Hondurasu.
4 maja 2010 honduraskie władze powołały do życia komisję ds. zbadania okoliczności przeprowadzenia zamachu stanu. Na jej czele stanął były wiceprezydent Gwatemali Eduardo Stein. Zwolennicy Zelayi uznali powstanie komisji za działanie prowizoryczne i kwestionowali jej niezależność. Rząd podjął również działania na rzecz przełamania izolacji na arenie międzynarodowej i ponowne przyjęcie do OPA, która zawiesiła Honduras w prawach członka. Działania ta wsparła administracja amerykańska, natomiast Brazylia, Argentyna, Wenezuela, Ekwador i Nikaragua sprzeciwiały się powrotowi Hondurasu w szeregi organizacji do czasu stworzenia prezydentowi Zelayi możliwości pełnego uczestnictwa w życiu politycznym.
25 marca 2011 Sąd Najwyższy anulował nakaz aresztowania Manuela Zelayi. 2 maja 2011 sąd apelacyjny anulował natomiast wszystkie zarzuty wobec Zelayi, dotyczące oszustwa i sfałszowania dokumentów. Decyzję tę pochwalił sekretarz generalny OPA José Miguel Insulza, który stwierdził, że otwiera ona możliwość powrotu Zelayi do ojczyzny i ponownego przyjęcia Hondurasu do OPA.
W kwietniu 2011 prezydenci Wenezueli Hugo Chávez oraz Kolumbii Juan Manuel Santos rozpoczęli negocjacje z prezydentem Porfirio Lobo Sosą na temat powrotu Manuela Zelayi do kraju. Rezultatem rozmów było podpisanie porozumienia 23 maja 2011 w Cartagenie pomiędzy Lobo Sosą a Zelayą. Przewidywało ono powrót obalonego prezydenta do Hondurasu, umożliwienie mu działalności w życiu politycznym, a także powrót Hondurasu do Organizacji Państw Amerykańskich. 28 maja 2011 Manuel Zelaya powrócił do kraju po 16-miesięcznej emigracji. Na lotnisku w Tegucigalpie witało go tysiące jego zwolenników.

</doc>
<doc id="1721451" url="https://pl.wikipedia.org/wiki?curid=1721451" title="Fenua Tapu">
Fenua Tapu

Fenua Tapu – niewielka wyspa położona na Oceanie Spokojnym, w archipelagu Tuvalu, w południowej części atolu Nui.
Fenua Tapu jest największą i najbardziej zaludnioną wyspą atolu. W 2012 roku zamieszkiwało ją 542 mieszkańców. Na jej terenie położone są dwie osady – Alamoni - Maiaki i Manutalake - Meang (także: Tanrake).

</doc>
<doc id="1721452" url="https://pl.wikipedia.org/wiki?curid=1721452" title="Cantemir">
Cantemir



</doc>
<doc id="1721454" url="https://pl.wikipedia.org/wiki?curid=1721454" title="Kozłowice (gmina)">
Kozłowice (gmina)

Kozłowice – dawna gmina wiejska istniejąca w latach 1945–1954 w woj. śląskim i woj. opolskim (dzisiejsze woj. opolskie). Siedzibą władz gminy były Kozłowice.
Jako polska jednostka administracyjna gmina Kozłowice zaczęła funkcjonować po II wojnie światowej (w grudniu 1945) w powiecie oleskim na terenie tzw. Ziem Odzyskanych (tzw. I okręg administracyjny – "Śląsk Opolski"), powierzonym 18 marca 1945 administracji wojewody śląskiego, a z dniem 28 czerwca 1946 przyłączonym do woj. śląskiego ("śląsko-dąbrowskiego").
Według stanu z 1 stycznia 1946 gmina składała się z 5 gromad: Kozłowice, Budzów, Grzmotniki, Jamy i Pawłowice. 6 lipca 1950 zmieniono nazwę woj. śląskiego na "katowickie"; równocześnie gmina Kozłowice wraz z całym powiatem oleskim weszła w skład nowo utworzonego woj. opolskiego.
Według stanu z 1 lipca 1952 gmina składała się z 5 gromad: Budzów, Jamy, Kozłowice, Pakoszów i Pawłowice Gorzowskie. Gmina została zniesiona 29 września 1954 wraz z reformą wprowadzającą gromady w miejsce gmin. Jednostki nie przywrócono 1 stycznia 1973 wraz z kolejną reformą reaktywującą gminy.

</doc>
<doc id="1721457" url="https://pl.wikipedia.org/wiki?curid=1721457" title="Pola Farskie (dzielnica Knurowa)">
Pola Farskie (dzielnica Knurowa)



</doc>
<doc id="1721458" url="https://pl.wikipedia.org/wiki?curid=1721458" title="Profilaktyka poekspozycyjna HIV">
Profilaktyka poekspozycyjna HIV

Profilaktyka poekspozycyjna HIV (, PEP) – metoda leczenia rozpoczynana zaraz po ekspozycji, która pozwala na całkowite usunięcie wirusa HIV z organizmu i uniknięcie zakażenia. Odbywa się w momencie, gdy wirus nie zdążył jeszcze opanować organizmu (maksymalnie do 72 godzin po kontakcie).
W przypadku narażenia na ekspozycję (przedostanie się wirusa do organizmu) na przykład poprzez ukłucie igłą lub seks bez zabezpieczenia (zob. bezpieczny seks), zalecane jest rozpoczęcie metody profilaktyki poekspozycyjnej. Im wcześniej nastąpi rozpoczęcie, tym większa jest szansa powodzenia (zwykle 24 godziny). Po upływie 72 godzin profilaktyka jest zwykle nieskuteczna. W każdym przypadku należy zgłosić się do odpowiednio przygotowanej instytucji medycznej, która oceni adekwatność stosowania PEP.
PEP polega na podaniu pacjentowi kombinacji kilku leków antyretrowirusowych (dwa nukleozydowe inhibitory odwrotnej transkryptazy i inhibitory proteazy) w dużych dawkach przez okres około jednego miesiąca. Metoda ta wiąże się z wysokim poziomem uciążliwych skutków ubocznych (nudności, zmęczenie, biegunka, wymioty itd.), może jednak uchronić pacjenta przed zakażeniem HIV, nawet jeżeli wirus przedostał się już do organizmu. Powodzenie PEP jest uzależnione od czasu, jaki upłynął od ekspozycji do rozpoczęcia terapii i od liczby kopii wirusa, które wniknęły do organizmu.
W niektórych krajach (np. w Wielkiej Brytanii) jest całkowicie refundowany przez publiczną służbę zdrowia.

</doc>
<doc id="1721459" url="https://pl.wikipedia.org/wiki?curid=1721459" title="Kościeliska (gmina)">
Kościeliska (gmina)

Kościeliska – dawna gmina wiejska istniejąca w latach 1945–1954 w woj. śląskim i woj. opolskim (dzisiejsze woj. opolskie). Siedzibą władz gminy były Kościeliska.
Jako polska jednostka administracyjna gmina Kościeliska zaczęła funkcjonować po II wojnie światowej (w grudniu 1945) w powiecie oleskim na terenie tzw. Ziem Odzyskanych (tzw. I okręg administracyjny – "Śląsk Opolski"), powierzonym 18 marca 1945 administracji wojewody śląskiego, a z dniem 28 czerwca 1946 przyłączonym do woj. śląskiego ("śląsko-dąbrowskiego").
Według stanu z 1 stycznia 1946 gmina składała się z 5 gromad: Kościeliska, Biskupice, Boroszów, Jastrzygowice i Skrońsko. 6 lipca 1950 zmieniono nazwę woj. śląskiego na "katowickie"; równocześnie gmina Kościeliska wraz z całym powiatem oleskim weszła w skład nowo utworzonego woj. opolskiego.
Według stanu z 1 lipca 1952 gmina składała się z 5 gromad: Biskupice, Boroszów, Jastrzygowice, Kościeliska i Skrońsko. Gmina została zniesiona 29 września 1954 wraz z reformą wprowadzającą gromady w miejsce gmin. Jednostki nie przywrócono 1 stycznia 1973 wraz z kolejną reformą reaktywującą gminy.
Zobacz też gmina Kościelisko, gmina Kościelisko-Witów.

</doc>
<doc id="1721461" url="https://pl.wikipedia.org/wiki?curid=1721461" title="Piotr Brodowski">
Piotr Brodowski

Piotr Brodowski (ur. 18 lutego 1989 w Głogowie) – polski szachista, mistrz międzynarodowy od 2016.
Kariera szachowa.
Wielokrotnie startował w finałach mistrzostw Polski juniorów w różnych kategoriach wiekowych, zdobywając 5 medali: złoty (Wisła 1999 – do 10 lat), srebrny (Żagań 2002 – do 14 lat) oraz trzy brązowe (Krynica Morska 1999 – do 10 lat; Kołobrzeg 2000 – do 12 lat; Środa Wielkopolska 2008 – do 20 lat). W 2009 r. zdobył w Bydgoszczy tytuł drużynowego wicemistrza Polski w szachach błyskawicznych (w barwach klubu "Odrodzenie" Kożuchów).
Do jego sukcesów w turniejach międzynarodowych należą:
Najwyższy ranking w dotychczasowej karierze – 2457 punktów – osiągnął 1 lipca 2016 r..

</doc>
<doc id="1721462" url="https://pl.wikipedia.org/wiki?curid=1721462" title="Bogacica (gmina)">
Bogacica (gmina)

Bogacica – dawna gmina wiejska istniejąca w latach 1945–1954 w woj. śląskim i woj. opolskim (dzisiejsze woj. opolskie). Siedzibą władz gminy była Bogacica.
Jako polska jednostka administracyjna gmina Bogacica zaczęła funkcjonować po II wojnie światowej (w grudniu 1945) w powiecie oleskim na terenie tzw. Ziem Odzyskanych (tzw. I okręg administracyjny – "Śląsk Opolski"), powierzonym 18 marca 1945 administracji wojewody śląskiego, a z dniem 28 czerwca 1946 przyłączonym do woj. śląskiego ("śląsko-dąbrowskiego").
Według stanu z 1 stycznia 1946 gmina składała się z 7 gromad: Bogacica, Bażany, Borkowice, Karłowiec, Krasków, Szum i Wierzchy. 6 lipca 1950 zmieniono nazwę woj. śląskiego na "katowickie"; równocześnie gmina Bogacica wraz z całym powiatem oleskim weszła w skład nowo utworzonego woj. opolskiego.
Według stanu z 1 lipca 1952 gmina składała się z 7 gromad: Bażany, Bogacica, Borkowice, Krasków, Nowa Bogacica, Szum i Wierzchy. Gmina została zniesiona 29 września 1954 wraz z reformą wprowadzającą gromady w miejsce gmin. Jednostki nie przywrócono 1 stycznia 1973 wraz z kolejną reformą reaktywującą gminy.

</doc>
<doc id="1721463" url="https://pl.wikipedia.org/wiki?curid=1721463" title="Krst Pod Triglavom-Baptism">
Krst Pod Triglavom-Baptism

Krst Pod Triglavom-Baptism - album zespołu Laibach, wydany w 1987 roku.
Lista utworów.
Wersja winylowa składająca się z dwóch płyt zawiera następujące utwory:
819-822:
1095-1270:
1961-1982:
1983-1987:
Wersja CD lista utworów:

</doc>
<doc id="1721464" url="https://pl.wikipedia.org/wiki?curid=1721464" title="Wojewódzki Komitet Obrony">
Wojewódzki Komitet Obrony



</doc>
<doc id="1721465" url="https://pl.wikipedia.org/wiki?curid=1721465" title="Chelsea Johnson">
Chelsea Johnson

Chelsea Johnson (ur. 20 grudnia 1983 w Atascadero w stanie Kalifornia) – amerykańska lekkoatletka, tyczkarka, wicemistrzyni świata.
Kariera.
Wykształcona na University of California, Los Angeles i skacząca tamże w ramach rozgrywek uniwersyteckich. Jej największym sukcesem jest srebrny medal mistrzostw świata w Berlinie (wspólnie z Moniką Pyrek). Jej ojciec – Jan to brązowy medalista igrzysk olimpijskich (skok o tyczce, Monachium 1972).
W 2004 zajęła 4. miejsce w amerykańskich kwalifikacjach do igrzysk olimpijskich w Atenach – co nie dało jej prawa do występu na tej imprezie (awansują sportowcy z pierwszych trzech miejsc), została także mistrzynią NCAA (dwa lata później ponownie sięgnęła po to trofeum, tym razem podczas imprezy halowej). W 2008 sięgnęła po brązowy medal halowych mistrzostw kraju, a także ponownie nie zakwalifikowała się na igrzyska olimpijskie (7. lokata w krajowych eliminacjach).
Srebrna medalistka mistrzostw Stanów Zjednoczonych (2009).
W 2011 ogłosiła zakończenie kariery sportowej.

</doc>
<doc id="1721468" url="https://pl.wikipedia.org/wiki?curid=1721468" title="Macrianus II">
Macrianus II



</doc>
<doc id="1721469" url="https://pl.wikipedia.org/wiki?curid=1721469" title="Elisabeth Schroedter">
Elisabeth Schroedter

Elisabeth Schroedter (ur. 11 marca 1959 w Dreźnie) – niemiecka polityk, posłanka do Parlamentu Europejskiego IV, V, VI i VII kadencji.
Życiorys.
W 1992 uzyskała kwalifikacje pedagogiczne. Pracowała jako asystentka w laboratorium medycznym, pielęgniarka środowiskowa, była zatrudniona w opiece społecznej i jako urzędnik administracji regionalnej. Na początku lat 90. prowadziła własną działalność gospodarczą.
Działalność polityczną rozpoczęła w opozycji demokratycznej w NRD. W 1989 zaangażowała się w Neues Forum, pierwszą niekomunistyczną partię w NRD. W 1990 współtworzyła Partię Zielonych NRD (Die Grünen der DDR), która w grudniu 1990 zjednoczyła się z zachodnioniemieckim ugrupowaniem partią Zielonych.
W wyborach w 1994 została po raz pierwszy deputowaną do Parlamentu Europejskiego. Reelekcję uzyskiwała w 1999, 2004 i 2009. Przystąpiła do grupy Zielonych i Wolnego Sojuszu Europejskiego. W VII kadencji objęła funkcję wiceprzewodniczącej Komisji Zatrudnienia i Spraw Socjalnych. Podejmowała działania na rzecz praw człowieka na Białorusi. W 2008 w trakcie europarlamentarnej debaty o polskich stoczniach zajęła stanowisko krytyczne wobec decyzji Komisji Europejskiej dotyczącej pomocy publicznej dla stoczni w Gdańsku, Gdyni i Szczecinie.
W 2002 została odznaczona Orderem Zasługi Republiki Federalnej Niemiec.

</doc>
<doc id="1721471" url="https://pl.wikipedia.org/wiki?curid=1721471" title="Wij">
Wij



</doc>
<doc id="1721472" url="https://pl.wikipedia.org/wiki?curid=1721472" title="Lydia (Karolina Południowa)">
Lydia (Karolina Południowa)

Lydia – jednostka osadnicza w Stanach Zjednoczonych, w stanie Karolina Południowa, w hrabstwie Darlington.

</doc>
<doc id="1721475" url="https://pl.wikipedia.org/wiki?curid=1721475" title="Rita von Gaudecker">
Rita von Gaudecker

Margarethe Klara Alexandra von Gaudecker, powszechnie znana jako Rita von Gaudecker, z domu von Blittersdorf (ur. 14 kwietnia 1879 w Mołstowie, zm. 18 marca 1968 w Ehingen (Donau)) – niemiecka pisarka.
Lata młodości spędziła w Mrzeżynie. Debiutowała powieścią "Unter der Molstower Linde", wydaną w 1920. Tworzyła prace literackie dla dzieci i młodzieży, a także o tematyce religijnej. Działała również społecznie. M.in. w 1914 objęła kierownictwo lokalnej organizacji "Jugendhilfe des Kapellenvereins", zajmującej się udzielaniem pomocy młodzieży. W tym samym czasie była redaktorem biuletynu "Wir wollen helfen!" (dosł. "My chcemy pomóc!"). 
W 1914 została żoną oficera marynarki wojennej. Po pobytach w Kilonii, Trieście, Konstantynopolu i Wilhelmshaven, para osiedliła się na Pomorzu. W 1945 po wkroczeniu na te tereny wojsk sowieckich wyjechali do Berlina. Tam założyła i następnie kierowała nową organizacją społeczną ("Helferbund vom Kapellenverein"). W 1964 Rita von Gaudecker została odznaczona Orderem Zasługi Republiki Federalnej Niemiec I klasy. Rok później zrezygnowała z funkcji przewodniczącej fundacji, która wkrótce otrzymała jej imię.

</doc>
<doc id="1721481" url="https://pl.wikipedia.org/wiki?curid=1721481" title="Roosevelt Island">
Roosevelt Island

Roosevelt Island znana dawniej jako Welfare Island (między 1921 a 1973), a jeszcze wcześniej Blackwell’s Island – wąska wyspa (3,2 km długości na 240 m szerokości) w Nowym Jorku, położona na rzece East River, pomiędzy Manhattanem od zachodu, a dzielnicą Queens od wschodu.

</doc>
<doc id="1721488" url="https://pl.wikipedia.org/wiki?curid=1721488" title="Jessica Cosby">
Jessica Cosby

Jessica Cosby Toruga (ur. 31 maja 1982 w Los Angeles) – amerykańska lekkoatletka, młociarka.
Przeprowadzone wyrywkowo (poza zawodami), 28 sierpnia 2009, testy antydopingowe wykazały u Cosby obecność niedozwolonego środka – Hydrochlorotiazydu. Na zawodniczkę nałożono karę dwuletniej dyskwalifikacji, którą jednak później skrócono do 4 miesięcy.
Osiągnięcia.
W 2008 reprezentowała USA podczas igrzysk olimpijskich w Pekinie, gdzie w eliminacjach spaliła wszystkie trzy próby odpadając z dalszej rywalizacji. W 2012 podczas igrzysk w Londynie zajęła 14. miejsce w eliminacjach i nie awansowała do finału.

</doc>
<doc id="1721493" url="https://pl.wikipedia.org/wiki?curid=1721493" title="Linia kolejowa nr 256">
Linia kolejowa nr 256

Linia kolejowa nr 256 – w większości niezelektryfikowana, jednotorowa linia kolejowa znaczenia miejscowego łącząca Szymankowo z Nowym Dworem Gdańskim przez Nowy Staw. Położona w województwie pomorskim oraz na obszarze działania PKP PLK Zakładu Linii Kolejowych w Gdyni. Na odcinku od km 0,839 do końca linii jest ona wyłączona z eksploatacji.
Historia.
Linia kolejowa Szymankowo - Nowy Dwór Gdański została oddana do eksploatacji 1 października 1886 roku. Jej budowa była związana z rozwojem przemysłu przetwórczego na terenie Żuław Wiślanych (m.in cukrownia i słodownia w Nowym Stawie, browar, cukrownia i fabryka wódek w Nowym Dworze Gdańskim). Od początku istnienia pełniła ważną rolę w systemie transportowym regionu delty Wisły. Lokalny węzeł kolejowy w Szymankowie stał się punktem przesiadkowym położonym na magistrali Berlin - Królewiec. Znaczny ruch pasażerski wymusił budowę nowego wyprowadzenia linii na stację w Szymankowie, co wyeliminowało kolizję z pociągami na linii Tczew - Malbork. W 1920 roku cała linia kolejowa znalazła się na terytorium Wolnego Miasta Gdańska. Zgodnie z postanowieniami konwencji polsko-gdańskiej PKP zapewniały obsługę linii kolejowych w Wolnym Mieście, czyli również linii Szymankowo - Nowy Dwór Gdański. W latach 1921 - 1939 linia była podporządkowana Dyrekcji Kolei Państwowych w Gdańsku. Z chwilą wybuchu II wojny światowej w 1939 funkcje zarządzające przejęła nowo utworzona przez Kolej Rzeszy Dyrekcja Kolei Rzeszy w Gdańsku (Reichsbahndirektion Danzig - RBD/Rbd Danzig.
Od 1945 roku linia kolejowa Szymankowo - Nowy Dwór Gdański była administrowana przez Północną Dyrekcję Kolei Państwowych w Gdańsku (od 1975 roku Północną DOKP w Gdańsku). W styczniu 1949 odcinek Nowy Staw - Nowy Dwór Gdański przekuto na 750 mm, co wpisało go w sieć Gdańskich Kolei Dojazdowych. Kilka miesięcy później odcinek ten ponownie przebudowano na szerokość 1435 mm. Do roku 1994 pod Nowym Stawem istniało skrzyżowanie z linią wąskotorową Lichnowy - Lipinka Gdańska. W Nowym Dworze Gdańskim i Nowym Stawie istniały stacje styczne z siecią żuławskich kolei wąskotorowych. Prowadzono tam intensywne prace przeładunkowe. W okresie powojennym liczba pociągów osobowych oscylowała wokół 5 par: 1 pary relacji Tczew - Nowy Dwór Gdański i 4 par relacji Szymankowo - Nowy Dwór Gdański. Kolej zapewniała także transport towarów lokalnym zakładom przemysłowym, gospodarstwom rolnym i gminnym spółdzielniom z całego terenu Żuław Wiślanych. 10 lipca 1989 roku Północna DOKP w Gdańsku podjęła decyzję o zawieszeniu kursowania pociągów osobowych na linii nr 256, wprowadzając kolejową komunikację autobusową. KKA kursowała do 1997 roku. W 2007 roku rada powiatu malborskiego i rada powiatu nowodworskiego podjęły uchwałę o zamiarze przejęcia linii kolejowej nr 256 oraz o planowanej stałej reaktywacji przewozów pasażerskich do Szymankowa i Nowego Dworu Gdańskiego. W latach 2009-2013 w okresie letnim uruchamiane były pociągi relacji Grudziądz - Nowy Dwór Gdański, skomunikowane z pociągami Żuławskiej Kolei Dojazdowej, z których korzystało nawet 500 osób dziennie. W roku 2014, ze względu na modernizację linii nr 9 w Szymankowie, wjazd na linię 256 był niemożliwy. W marcu 2015 roku w okolicach Tralewa doszło do kradzieży kilkuset metrów torów. Spowodowało to nieprzejezdność linii. PLK będące zarządcą linii nie są zainteresowane odbudową torowiska i wyłączyły linię kolejową nr 256 z eksploatacji.
Przewoźnicy.
PKP Cargo.
W zależności od potrzeb klientów Północny Zakład Spółki PKP Cargo S.A. uruchamiał pociąg zdawczy relacji Malbork - Nowy Dwór Gdański obsługujący ładownie w Nowym Stawie i Nowym Dworze Gdańskim. Pociągi te najczęściej pojawiały się wiosną. Od 2015 roku, ze względu na nieprzejezdność linii nr 256, pociągi te nie są uruchamiane.
Arriva RP.
Od 4 lipca 2009 roku do 31 sierpnia 2013 roku Arriva RP wspólnie z Pomorskim Towarzystwem Miłośników Kolei Żelaznych wprowadziła nowy produkt turystyczny pod nazwą "Wakacyjny pociąg nad morze". W każdą sobotę lipca i sierpnia pociąg osobowy z Grudziądza (poranny) i Kwidzyna (popołudniowy) kursował do Nowego Dworu Gdańskiego, gdzie był skomunikowany z pociągiem Żuławskiej Kolei Dojazdowej kursującym do Stegny i Sztutowa. Pociągi powrotne łączyły Nowy Dwór Gdański ze stacją Toruń Główny i Kwidzyn.

</doc>
<doc id="1721494" url="https://pl.wikipedia.org/wiki?curid=1721494" title="Angiokeratoma">
Angiokeratoma

Rogowiec krwawy, inaczej angiokeratoma – drobne rogowaciejące naczyniaki skóry (według innych źródeł opisywane raczej jako malformacje naczyń włosowatych) występujące jako czerwono-purpurowa wysypka na ciele. Plamki mogą mieć wielkość łebka szpilki albo są większe, o średnicy do kilku milimetrów. Najczęściej obserwuje się je w okolicy od pępka do kolan oraz w miejscach, gdzie skóra ulega rozciąganiu (łokcie lub kolana).
Angiokreatoma występuje m.in. w przebiegu choroby Fabry’ego i jest najbardziej widocznym jej objawem.

</doc>
<doc id="1721496" url="https://pl.wikipedia.org/wiki?curid=1721496" title="NATO (album)">
NATO (album)

NATO – 14. album zespołu Laibach, 7. nagrany dla wytwórni Mute Records, wydany w 1994 roku. Powstał zainspirowany wydarzeniami wojny w Bośni i Hercegowinie. Zawiera covery utworów o tematyce wojennej.

</doc>
<doc id="1721501" url="https://pl.wikipedia.org/wiki?curid=1721501" title="Kaplerz">
Kaplerz

Kaplerz – prostokątne, czasem owalne obrazki (o wymiarach ok. 15 cm x 10 cm) malowane przeważnie na blasze miedzianej, a noszone w irchowych futerałach na piersiach pod ubraniem (najczęściej przez żołnierzy w 2 połowie XVII i pocz. XVIII w.).
Na awersie mają one przedstawienie Matki Boskiej Częstochowskiej w ornamentowym obramieniu (malowane tylko twarze i dłonie, szaty i bordiura przeważnie grawerowane i złocone), na rewersie malowane techniką olejną przedstawienia świętych patronów lub Chrystusa na krzyżu.
Kaplerz często mylnie utożsamiano ze szkaplerzem (łac. scepularium) lub ryngrafem.

</doc>
<doc id="1721503" url="https://pl.wikipedia.org/wiki?curid=1721503" title="Misleydis Gonzalez">
Misleydis Gonzalez



</doc>
<doc id="1721504" url="https://pl.wikipedia.org/wiki?curid=1721504" title="Ljubljana, Zagreb, Beograd">
Ljubljana, Zagreb, Beograd

Ljubljana, Zagreb, Beograd - album nagrany przez grupę Laibach w 1982 roku.

</doc>
<doc id="1721505" url="https://pl.wikipedia.org/wiki?curid=1721505" title="Gwiaździsta noc">
Gwiaździsta noc

Gwiaździsta noc (hol. "De sterrennacht") – obraz olejny Vincenta van Gogha (nr kat.: F 612, JH 1731) namalowany w czerwcu 1889 roku podczas pobytu artysty w miejscowości Saint-Rémy na dobrowolnej terapii psychiatrycznej.
Obraz "Gwiaździsta noc", jako jedno z nielicznych dzieł Van Gogha, nie został namalowany z natury, ale całkowicie z pamięci i dzięki wyobraźni autora. Jest jednym z najsłynniejszych jego dzieł. Stał się przedmiotem utworów poetyckich, prozy oraz piosenki „Vincent (Starry, Starry Night)” Dona McLeana.
Od 1941 roku obraz jest częścią stałej kolekcji Museum of Modern Art w Nowym Jorku.
Okoliczności powstania.
Idea gwiaździstej nocy w Arles.
Myśl namalowania gwiaździstej nocy zajmowała van Gogha wiosną i latem 1888 roku. Zamiar ten artysta wyraził w dwóch listach z kwietnia. W liście do brata wyraził chęć namalowania gwiaździstej nocy z cyprysami, zaś w liście do przyjaciela, Émile'a Bernarda sprecyzował, iż musi to być obraz wykraczający poza rzeczywistość, mający konsolacyjny charakter:
Pomysł namalowania motywu gwiaździstej nocy podtrzymał w kolejnym liście do Bernarda napisanym w czerwcu. Wyraził ją również w liście do siostry Willeminy napisanym we wrześniu.
Wkrótce potem namalował dwa obrazy z motywem rozgwieżdżonego nieba. Były to: "Taras kawiarni w nocy" i "Gwiaździsta noc nad Rodanem". Nie spełniły one jednak jego wizji, ponieważ były to widoki miast, a nie pejzaże; samo miasto zaś zostało przedstawione na nich w sposób opisowy i realistyczny. Zamierzeniem artysty był natomiast pejzaż z gwiaździstą nocą, będący wytworem wyobraźni. Dał on temu wyraz w liście do brata, napisanym pod koniec września 1888 roku.
Gwiaździsta noc w Saint-Rémy.
8 maja 1889 roku Vincent van Gogh przybył do szpitala Saint-Paul-de-Mausole, położonego w pobliżu Saint-Rémy. Zaczął malować niemal natychmiast po przybyciu. Przez pierwsze dni był poirytowany wychodzeniem na zewnątrz, nawet do ogrodu, ale z okna mógł podziwiać różne widoki, w zależności od kąta patrzenia, malując zarówno rano jak i wieczorem, podczas pogody i niepogody.
Saint-Rémy było położone w typowym dla Prowansji, śródziemnomorskim krajobrazie, na który składały się drzewa cyprysowe, gaje oliwne oraz skąpa roślinność na wzgórzach. Tym, co przyciągnęło uwagę van Gogha, była nie tyle pocztówkowa malowniczość krajobrazu, co groteskowe kształty roślin i skał; artysta nie musiał przekształcać ich w malarskie impresje, ale brał je takimi, jakimi były; miały one te cechy, których poszukiwał on w swojej sztuce – były zniekształcone i wypaczone. Wystarczyło tylko na nie popatrzeć. Van Gogh w czasie swych wędrówek odnajdował gotowe motywy. Były wśród nich wzgórza Alpilles, u podnóża których rosły niezliczone drzewa oliwne i jeden przypadkowy, samotny cyprys, stanowiący śmiały, pionowy akcent wieńczący wzgórza i równoważący ich wzniesienia i spadki. Artysta nanosił wszystkie swoje odkrycia na płótno. Napotkany motyw stał się tematem jego dwóch obrazów, malowanych równocześnie: "Gwiaździstej nocy" i "Drzew oliwnych z Alpilles w tle".
W liście do brata artysta tak opisał inspirację do namalowania obrazu:
A w kolejnym liście do brata, napisanym około 18 czerwca 1889 roku stwierdził, że obraz jest już namalowany:
Później, kiedy oba obrazy obeschły, van Gogh wysłał je do Paryża, do Theo:
Van Gogh po namalowaniu wysłał "Gwiaździstą noc" (razem z "Martwą naturą z irysami") na wystawę Salonu Niezależnych w 1889 roku, gdzie został on przyjęty z pewnym osłupieniem.
Opis.
Obraz przedstawia widok na wioskę z fikcyjnego punktu widzenia. Van Gogh ujął widok w ramy niedawno odkrytych motywów: z lewej strony cyprys wznoszący się ku niebu, z prawej – grupa drzew oliwnych skupiona w obłok, w tle, na horyzoncie falujące wzgórza Alpilles.
Odczucia artysty były tak intensywne, że zrezygnował z bezpośredniego opisu natury i przekroczył granice tego, co widzialne, tworząc fantastyczne wizje i nadając dzięki nim swemu dziełu szczególną atmosferę dramatycznej, kosmicznej gry rozgrywającej się na ciemnoniebieskim niebie, gdzie dwie olbrzymie, spiralne mgławice splatają się nawzajem, jedenaście nienaturalnie powiększonych gwiazd otoczonych świetlistą aureolą przedziera się przez mrok nocy, a nierzeczywisty, pomarańczowy księżyc wydaje się stanowić jedność ze słońcem.
Na horyzoncie rozciąga się jasna, świetlista wstęga – być może Droga Mleczna – rzucająca blask na znajdujące się poniżej góry, przedstawione w ciemnych konturach, jakby dla podkreślenia, iż należą one do sfery ziemskiej. Artysta nie daje się bowiem porwać całkowicie uczuciom, ale kontroluje je przy pomocy artystycznych środków wyrazu i potęguje efekt poprzez zastosowanie silnego kontrastu – pod burzliwym niebem rozłożyło się uśpione miasto, oddane krótkimi, prostymi pociągnięciami pędzla w odróżnieniu od zaokrąglonych linii w górnej części obrazu. Przedstawiając krajobraz van Gogh pomieszał widok Saint-Rémy ze wspomnieniami holenderskich wiosek z czasów swojej młodości – wysoka, spiczasta wieża kościelna jest częstym widokiem na północy, a rzadkością na południu. Umieszczając ją na obrazie, artysta dał wyraz swojej nostalgii za ojczyzną. Wieża została przedstawiona w podobny sposób jak cyprysy, wyglądające jak ciemne płomienie sięgające nieba, stanowiące na obrazie ogniwo łączące niebo z ziemią, a życie ze śmiercią. Ciemny cyprys, widoczny z lewej strony posłużył dla dodania głębi obrazowi; powtarza się on jako element w wielu innych obrazach artysty, być może pochodzi z japońskich drzeworytów.
Kontrast przedstawiony na obrazie można interpretować jako starcie dwóch nawzajem zwalczających się sił: ludzkich dążeń i wysiłków z pozaziemskimi, kosmicznymi mocami; właściwa akcja dzieje się bowiem na niebie, nie na ziemi. W (być może apokaliptycznej) wizji „Gwiaździstej nocy” artysta podjął próbę pozbycia się targających nim uczuć. Niebo z „Gwiaździstej nocy” w pełni odpowiada pojęciu „surrealistyczne” nasuwając niektórym skojarzenia z biblijną apokalipsą lub z wyobrażeniem nieskończoności.
Z listów van Gogha wynika, iż "Gwiaździsta noc" miała być nocną wizją, stanowiącą dopełnienie obrazu "Drzewa oliwne z Alpilles w tle", będącego dziennym, intensywnym widokiem pejzażu południowej Francji. Artysta czuł, iż oba obrazy ukazywały, w sposób komplementarny, zasady, które podzielał ze swym kolegą-malarzem Paulem Gauguinem, a które dotyczyły wolności artysty, jeśli chodzi o wykraczanie poza „fotograficzną i bezmyślną doskonałość niektórych malarzy” i intensyfikację doświadczenia koloru i linearnych rytmów.
Analiza i symbolika.
Obraz doczekał się licznych analiz. Niektórzy utrzymują, iż oddaje on całkowicie realny układ gwiazd z czerwca 1889 roku, co jest możliwe. Jednak spiralne, wijące się linie nie mają nic wspólnego ani z zorzą polarną, ani z Drogą Mleczną czy jakąś mgławicą spiralną. Inni dopatrują się w nim odniesień religijnych, powołując się na korespondencję artysty z Bernardem i Gauguinem.
Półksiężyc jako symbol ukojenia.
Choć pewne elementy "Gwiaździstej nocy" pochodzą ze szkiców rzeczywistego krajobrazu (wzgórza, cyprysy), połączonych z elementami nierzeczywistymi (kościół, półksiężyc) i przeniesionych na płótno w pracowni, to pomysł pejzażu z wioską, kościołem z dołączonym z sierpem księżyca ma jeszcze jedno źródło – obrazy Jules'a Bretona, którego van Gogh przez długi czas podziwiał. 31 maja 1875 opisując jego obraz "Uroczystość ku czci św. Jana (Fête de la Saint-Jean)" w liście do brata stwierdził: „Ma on piękny obraz w Salonie, Wigilia św. Jana. Wiejskie dziewczęta tańczące w letni wieczór wokół ogniska św. Jana, w tle wioska. Kościół i księżyc ponad nim”. To specyficzne zestawienie wioski, kościoła i księżyca wskazuje, iż elementy te wywarły szczególne wrażenie na artyście. Pojawiły się one na kolejnym obrazie Bretona wystawionym w Salonie w 1887. Kiedy van Gogh malował "Gwiaździstą noc", księżyc nie miał w rzeczywistości kształtu sierpa, jak na jego obrazie; 20 czerwca 1889 wchodził on w ostatnią kwadrę, więc w chwili malowania obrazu (przed 18 czerwca) miał kształt pomiędzy pełnią a półkolem. Półksiężyc nie pochodził więc z bezpośredniej obserwacji artysty, a wziął się przypuszczalnie z nieświadomego nawiązania do kompozycji Bretona. Laurel Soth sugeruje, iż półksiężyc nadaje "Gwiaździstej nocy" charakter konsolacyjny wymieniając inne prace artysty, zawierające sierp księżyca jako element nacechowany emocjonalnie; półksiężyc pojawia się na szkicu do obrazu "Ogród poetów IV", gdzie towarzyszy on spacerującej parze oraz na obrazie "Pejzaż z przechadzającą się parą i półksiężycem", gdzie ma podobny charakter. Jeśli przyjąć, że jedną z postaci ukazanych na tym drugim obrazie jest sam artysta, to wówczas półksiężyc również miałby pewne prywatne, emocjonalne znaczenie. Choć opis właściwej natury tego znaczenia jest prawdopodobnie niemożliwy, to przybliżyć go można cofając się do czasów, kiedy van Gogh dwukrotnie użył półksiężyca jako symbolu, choć wtedy nie był jeszcze malarzem. Po raz pierwszy uczynił to 15 listopada 1878 w Laeken, kiedy podczas kursu misyjnego wykonał odręczny szkic "Café 'Au Carbonnage"', przedstawiający budynek kawiarni z półksiężycem u góry, choć księżyc wówczas, podobnie jak w przypadku "Gwiaździstej nocy", nie miał takiego kształtu. I po raz drugi, gdy wkrótce potem został wysłany do górników w zagłębiu Borinage, aby głosić wśród nich Słowo Boże. Zabrał wówczas ze sobą książkę z psalmami i hymnami kościelnymi. W książce tej, na stronie 634 naszkicował półksiężyc, tuż przy wersie, który podkreślił:
Jest to wers wiary i ukojenia. Tak więc półksiężyc stał się zapewne dla artysty symbolem wiary i ukojenia, lub dokładniej, symbolem jego świeżo wzbierających emocji, ogarniających wiarę i ukojenie; w taki też sposób należy rozumieć obecność półksiężyca na "Gwiaździstej nocy" jako symbolu ukojenia na obrazie przeznaczonym do ukojenia.
Analiza religijna.
We wrześniu 1888 roku artysta wyznał:
Egzaltowany, kojący obraz "Gwiaździstej nocy" jest wynikiem tamtego procesu sublimacji. Niektórzy badacze, uznając religijny charakter obrazu usiłowali powiązać go z Biblią. Zdaniem Meyera Schapiro w obrazie jest podświadome nawiązanie do ustępu z Apokalipsy św. Jana o „Niewieście obleczonej w słońce i księżycu pod jej stopami, z wieńcem z dwunastu gwiazd na głowie”. Sven Löfgren z kolei nawiązuje do snu Józefa z Księgi Rodzaju: „śniło mi się jeszcze, że słońce, księżyc i jedenaście gwiazd oddają mi pokłon” Problem z tego typu interpretacją polega na tym, że na "Gwiaździstej nocy" nie ma słońca. Schapiro i Löfgren twierdzą więc, że zostało ono zespolone z księżycem. Jednak ani listy van Gogha ani te jego obrazy, na których widnieje słońce, nie potwierdzają takiego stanowiska. Jednak mimo to zdaniem Laurena Sotha można "Gwiaździstą noc" powiązać z motywem religijnym. Latem 1888, gdy artysta po raz pierwszy zamierzał namalować motyw gwiaździstej nocy, zmagał się z innym obrazem, o tematyce religijnej – biblijnym epizodem Agonii Chrystusa w Ogrójcu (na podstawie Ewangelii św. Łukasza. Dwukrotnie (w lipcu i we wrześniu) podchodził do tego tematu, za każdym razem niszcząc płótno. Za drugim razem napisał:
Tak więc obraz "Gwiaździstej nocy" w Saint-Rémy stał się ucieleśnieniem tych myśli: błękit symbolizujący Chrystusa i cytrynowa żółcień symbolizująca anioła stały się niebem, gwiazdami i księżycem. Niezdolny do namalowania tematu Agonii w Ogrójcu van Gogh przeniósł jego emocjonalną treść na naturę tworząc wysublimowany obraz swych najgłębszych, religijnych uczuć.
Odmienne stanowisko w tej kwestii reprezentuje Ingo Walther. Nie negując alegorii biblijnej uważa on, że van Gogh w "Gwiaździstej nocy" usiłował raczej podsumować wszystkie wątki zestawiając elementy naturalne, naukowe, filozoficzne i osobiste. "Gwiaździsta noc" stanowi próbę wyrażenia stanu wstrząsu a cyprysy, drzewa oliwkowe i góry zadziałały tu jako katalizator. Artysta zaś, być może intensywniej niż kiedykolwiek przedtem, interesował się w takim samym stopniu materialnym realizmem swoich motywów, co ich aspektem symbolicznym.
Analiza naukowa.
Charles A. Whitney, astrofizyk z Harvard-Smithsonian Center for Astrophysics i Albert Boime, historyk sztuki z UCLA utrzymują, iż obrazy nocnego nieba namalowane przez van Gogha, przestawiane często jako dzieło wyobraźni artysty, ukazują w rzeczywistości dokładny stan nieba. Na potwierdzenie swej teorii Whitney dokonał komputerowej rekonstrukcji stanu wieczornego nieba nad południową Francją w okolicy , gdzie mieszkał van Gogh. Uważa on, iż van Gogh, który w listach do brata wyrażał zainteresowanie astronomią, używał asteryzmów z powodu ich symbolicznego znaczenia. "Gwiaździstą noc" można zinterpretować jako brzask przed wschodem słońca. Artysta dołączył tu Wenus – gwiazdę poranną i sierp księżyca, który był widoczny tylko na północnej stronie nieba przed wschodem słońca. Jednak świetlna wstęga przedstawiająca Drogę Mleczną była widoczna tylko wieczorem na wschodzie, po zachodzie słońca. Według Whitneya van Gogh połączył oba te widoki w jeden, ponieważ chciał mieć obraz przedstawiający odrodzenie brzasku. Naukowiec stwierdził, iż po przestudiowaniu kolorowego slajdu z "Gwiaździstą nocą" zauważył „uderzające podobieństwo” pomiędzy znajomymi wirującymi konstelacjami gwiazd na obrazie a naukowymi rysunkami galaktyk spiralnych publikowanych i szeroko dyskutowanych we Francji pod koniec lat 80. XIX wieku. W 1889, roku namalowania "Gwiaździstej nocy", urodził się astronom Edwin Hubble, który później zauważył podobieństwo pomiędzy wirującą gwiazdą z obrazu van Gogha, a rysunkiem pewnej galaktyki spiralnej sporządzonym przez astronoma Lorda Rosse'a. Whitney dodał, że odkrył na innych obrazach van Gogha szereg stylizowanych, ale zasadniczo podobnych przedstawień Drogi Mlecznej, Gwiazdozbioru Wodnika, półksiężyców i innych odwzorowań gwiazd.
O podobnych odkryciach poinformował również Albert Boime. Oparł on swoje odkrycia na komputerowej projekcji nieba nad Saint-Rémy między godz. 3 a 4 rano w dniu 19 czerwca 1889 roku, dokonanej w planetarium UCLA. Wtedy właśnie van Gogh namalował swój obraz. Boime udał się również do szpitala Saint-Paul-de-Mausole, w którym artysta wówczas przebywał, aby zobaczyć widok z okna jego celi. Doszedł do wniosku, iż van Gogh malował zasadniczo z natury, będąc pod wpływem rodzącego się w latach 80. XIX wieku powszechnego zainteresowania astronomią. „Wirujące, lśniące niebo w spektakularnym obrazie "Gwiaździsta noc" odzwierciedla głębokie przemyślenia poważnego astronoma amatora, a nie halucynacje szalonego geniusza” – powiedział na spotkaniu Amerykańskiego Towarzystwa Astronomicznego. Stwierdził też, że van Gogh miał obsesję na punkcie „zjawisk na niebie”, kiedy, będąc zamknięty w celi na piętrze szpitala psychiatrycznego w klasztorze Saint-Paul-de-Mausole tworzył swoje prawdopodobnie najbardziej znane dzieło. Boime przedstawił reprodukcję strony ukazującej różne komety, opublikowaną w 1881 w Harper's Weekly, czasopisma regularnie czytanego przez van Gogha w tamtym okresie. Komety te wykazują uderzające podobieństwo do wirów na "Gwiaździstej nocy".
Van Gogh cierpiał na zaburzenia mózgowe, ale kiedy malował, był, zdaniem Boime, w kontakcie z rzeczywistością. Badania obu naukowców stanowią wyzwanie dla tradycyjnego postrzegania Vincenta van Gogha jako artysty emocjonalnie pobudzonego, niemającego kontaktu z rzeczywistością i malującego głównie z pamięci.
Analiza literacka.
Badacze twórczości Walta Whitmana i Vincenta van Gogha odnotowali podziw holenderskiego malarza dla amerykańskiego poety. Podziw ten van Gogh wyraził w liście do siostry napisanym jesienią 1888:
Obaj twórcy podziwiali tych samych pisarzy (Emerson, Dickens i Carlyle) inspirując się ich utworami. Obaj nie byli szczególnie religijni, ale znali Biblię, która odcisnęła piętno na ich twórczości. Znali też sztukę Orientu. Obaj widzieli siebie jako pośredników pomiędzy wychodzącą z mody sztuką przeszłości a nadchodzącą sztuką przyszłości. Jest jednak większe podobieństwo między tymi dwoma artystami – obaj namiętnie uwielbiali naturę widząc w otaczającym ich świecie przejaw boskości. Umysł i wyobraźnia Whitmana często były określane jako mityczne lub kosmiczne; w ten sam sposób można określić wizje natury u van Gogha i miejsce człowieka w nich. Najbardziej jest to widoczne w poetyckich i malarskich wizjach nocnego nieba, w tym w "Gwiaździstej nocy", przedstawiającej śpiącą osadę, przytłoczoną kosmicznym spektaklem wirujących chmur, gwiazd otoczonych aureolą i świecącym ciałem niebieskim, otoczonym przez półksiężyc. Dominujące na obrazie fiolety i błękity spowijają niebo i ziemię. Pomost pomiędzy nimi stanowi ciemne, podobne do płomienia drzewo. Wirujące gwiazdy na niebie otoczone są żółto-pomarańczowym nimbem, powstałym z drobnych, świetlnych cętek. Gwiazdy tworzą tu spójną całość nie przedstawiając zarazem żadnego konkretnego gwiazdozbioru.
Van Gogh już wcześniej kojarzył gwiazdy z boską, wieczną miłością, jak w liście do brata z lipca 1877:
Tytuł obrazu, "Gwiaździsta noc", sugeruje, iż jest to cytat z jednej z pierwszych części zbioru "Źdźbła trawy" (ang. "Leaves of Grass") – "Od południa do gwiaździstej nocy" ("From Noon to the Starry Night"), która pojawiła się w popularnym francuskim przekładzie Francisa Vielé-Griffina, opublikowanym we Francji w 1888 roku, na rok przed namalowaniem "Gwiaździstej nocy". Ikonografia „Gwiaździstej nocy” sugeruje, że van Gogh uważnie i wnikliwie czytał amerykańskiego poetę.
W "Gwiaździstej nocy" van Gogh stworzył obraz Bożej miłości i chwały i ogromu kosmosu. Doczesna i ziemska egzystencja człowieka kontrastuje tu z niezmiennym i wiecznym charakterem czasu kosmicznego. Artysta znalazł nadzieję i otuchę w gwiazdach, których niezmienne ruchy wraz z fazami księżyca wskazywały na nieśmiertelność. W listach i obrazach van Gogha jest cały szereg literackich paralel do gwiazd. Jednak najbliższe paralele można znaleźć w poezji Whitmana. Jak wykazał Stephen Tanner, uwagę Whitmana przykuwało nocne niebo. Postrzegał on rozgwieżdżone niebo jako symbol wiecznego królestwa, ustawicznie zderzającego się z ciągle zmieniającym się, codziennym światem. Gwiazdy pokrzepiały, pocieszały i inspirowały Whitmana. Ważniejsze były jednak ich duchowe implikacje – poeta widział w nich chwałę Boga, a kontemplując je wyczuwał odpowiedź na głębokie pytania dotyczące życia i śmierci. Podobnie jak van Gogh, Whitman wiązał gwiazdy ze śmiercią i nieśmiertelnością, jak w poemacie "Gdy bzy ostatnie kwitły na dziedzińcu (When Lilacs Last in the Dooryard Bloom'd)". Połączenie gwiazd i wody z kojącą śmiercią znalazło swój odpowiednik w falującym niebie i pejzażu na obrazie van Gogha. Zarówno poemat jak i obraz rejestrują skrajne doświadczenia nieśmiertelności i nieskończoności oddane w sposób słyszalny i widzialny poprzez określony detal.
Kolejnym poematem, którego wpływ widać w "Gwiaździstej nocy", jest "Pieśń o sobie samym (Song of Myself"). Lewis M. Layman, w eseju Echoes of Walt Whitman’s 'Bare-Bosom’D Night' in Vincent van Gogh’s 'Starry Night' wskazuje na wyraźny wpływ tego poematu na obraz zestawiając poszczególne fragmenty tego pierwszego z wizualnymi elementami tego drugiego. Nocy spływającej na ziemię poeta przypisał cechy żeńskie, a ziemi – męskie. Cechy te znalazły swą analogię w błękitnym niebie unoszącym się ponad miastem i wzgórzami na obrazie, na którym takie elementy jak cyprys i wieża kościelna mogą oznaczać pierwiastek męski, a księżyc, gwiazdy i niebo – żeński. Istnienie tych dwóch pierwiastków jest widoczne w umieszczeniu wieży kościelnej i cyprysu na tle nieba, ale bez naruszenia sfery gwiazd. Layman przytacza również interpretację Marca Edo Tralbauta, który porównał kształt półksiężyca do chińskiego Yin i yang, symbolizującego dwie uniwersalne siły natury.
Zarówno w poemacie Whitmana jak i obrazie van Gogha uwidacznia się spontaniczność ich twórców, oba dzieła mają charakter afirmacji. Dodatkowo, fragment poematu o „dziecku-półksiężycu, które nosi swoją własną matkę-pełnię w brzuchu” pomaga w zrozumieniu kształtu księżyca na obrazie, otaczającego ciało niebieskie tak jasne, że może być zinterpretowane jako słońce.
I Whitman i van Gogh używają symboliki gwiazd do przedstawienia swoich najbardziej wizjonerskich i duchowych doświadczeń. Życie i śmierć człowieka są u nich nierozerwalnie związane z rytmami kosmosu, dostarczając otuchy i wsparcia nawet w obliczu odległego i spektakularnego piękna wszechświata.
Struktura a kontur.
W późniejszych dziełach van Gogha wyraźnie widoczna jest struktura – wewnętrzna relacja pomiędzy częściami składowymi obrazu a całością. Zasadę, w myśl której najmniejsze elementy obrazu dopiero po połączeniu ze sobą tworzą mającą znaczenie całość, odnaleźć można przypuszczalnie w pointylizmie. Jednak w "Gwiaździstej nocy" widać rezygnację z takich elementów obrazu: wiry łukowatych kresek tworzą tu gwiazdy na niebie, fantazyjne pociągnięcia pędzlem – cyprysy, a cieniowane, wykrzywione i barwne płaszczyzny – szczyty gór, podczas gdy formy geometryczne oddają architekturę przedstawionej miejscowości. Wrażenie jakie wywiera całość to gwiaździste niebo, które van Gogh oddał przy pomocy na pozór szalonych, ale z pewnością dobrze zaplanowanych, prostych lub ukośnych, szybko ciągniętych kresek. Konturów artysta używał przede wszystkim w pracach graficznych dla wyraźnego wyodrębnienia motywu. Jednak odgrywały one ważną rolę od początku i występowały one nie tylko w jego rysunkach. O ile impresjoniści rezygnowali z konturu pozwalając oku widza samodzielnie łączyć niezliczone, barwne plamki w jednoznaczną całość, to van Gogh pozostał przy konturze w swych dziełach namalowanych pod wpływem impresjonizmu podczas pobytu w Paryżu. Obwodził on poszczególne części obrazu, żeby nadać płaszczyznom utworzonym z barwnych punktów konkretną formę, co jest szczególnie widoczne w tych jego pracach, w których płaszczyzny te zbudowane są z niezmieszanych kolorów. Dzięki wyodrębnieniu ich przy pomocy konturu koloryt tych płaszczyzn zmieniał się w formę i ruch. Choć wynalezienie takiego sposobu malowania, zwanego cloisonizmem kojarzone jest z przyjaciółmi artysty, Émile’em Bernardem i Paulem Gauguinem, to van Gogh również posługiwał się tym stylem w niemal wszystkich stadiach swojej kariery.
Zapowiedź ekspresjonizmu.
"Gwiaździsta noc" jest najsłynniejszym obrazem, jaki van Gogh namalował podczas pobytu w szpitalu psychiatrycznym w Saint-Rémy. Płótno to, będące bardziej wytworem wyobraźni niż studium natury, jest dziełem na wskroś ekspresjonistycznym, być może zapowiadającym obrazy Edvarda Muncha, młodszego o 10 lat od van Gogha.
Rysunek „Gwiaździsta noc”.
Obok obrazu istnieje również rysunek van Gogha pod tym samym tytułem. Czasem uważa się, że była to wstępna wersja obrazu, tymczasem van Gogh sporządził rysunek po namalowaniu obrazu, między 25 czerwca a 5 lipca 1889 roku. Rysunek różni się od obrazu kilkoma szczegółami: na niebie jest 10 gwiazd, a z kominów domów unosi się dym. Rysunek został wykonany piórem i atramentem na papierze. Obecnie znajduje się w zbiorach Muzeum Architektury w Moskwie (przedtem w Kunsthalle Bremen).
Odbiór obrazu.
"Gwiaździsta noc", nigdy nie wystawiona publicznie przed rokiem 1905 i niezauważona przez nielicznych przyjaciół, którzy widzieli ją w galerii Theo van Gogha, doczekała się za życia Vincenta van Gogha recenzji tylko ze strony jego brata. W liście do Vincenta napisanym w czerwcu 1889 roku Theo opisał "Gwiaździstą noc" jako „niepokojące” odejście od „prostych badań tego, co można zobaczyć” i jako „mistyczną spekulację” o wątpliwej wartości terapeutycznej dla człowieka w sanatorium. Chociaż później krytycy byli bardziej przychylni niż Theo, który radził bratu „trzymać się martwych natur i kwiatów”, to jest dyskusyjne, czy ostatnie badania. "Gwiaździstej nocy" jako „sztuki psychopatycznej”, wizji apokaliptycznej zagłady lub nowoczesnej wersji Agonii w Ogrójcu stanowią postęp w stosunku krytycznej oceny obrazu dokonanej przez Theo, który określił go jako „penetrację tajemniczych regionów, która nie może być dokonana bezkarnie.”

</doc>
<doc id="1721506" url="https://pl.wikipedia.org/wiki?curid=1721506" title="Edward Henry Potthast">
Edward Henry Potthast

Edward Henry Potthast (ur. 10 czerwca 1857 w Cincinnati, zm. 10 marca 1927 w Nowym Jorku) – amerykański malarz impresjonista.
Studiował początkowo w School of Design McMicken i na Akademii w Cincinnati u Thomasa Noble, następnie w monachijskiej Akademii Sztuk Pięknych u Carla Marra i w Paryżu pod kierunkiem Fernanda Cormona. Od 1892 mieszkał i pracował w Nowym Jorku.
Edward Henry Potthast malował przede wszystkim sceny rodzajowe z nadmorskich plaż, rzadziej akty i pejzaże. Jego prace odznaczają się bogatą i ciepłą kolorystyką i lekką, beztroską tematyką. Artysta wyjeżdżał z Thomasem Moranem malować Wielki Kanion, odwiedzał też Europę. Oprócz malarstwa tworzył również ilustracje, m.in. dla Harper’s Magazine i Scribner’s Magazine. Był aktywny do końca życia, zmarł podczas pracy w swoim atelier w Nowym Jorku w 1927.
Liczne prace artysty znajdują się głównie w muzeach i kolekcjach amerykańskich, m.in. Museum of Fine Arts w Bostonie, Brooklyn Museum w Nowym Jorku, Butler Institute of American Art w Youngstown, Art Institute of Chicago i Cincinnati Art Muzeum.

</doc>
<doc id="1721507" url="https://pl.wikipedia.org/wiki?curid=1721507" title="Zbiornik Poraj">
Zbiornik Poraj



</doc>
<doc id="1721510" url="https://pl.wikipedia.org/wiki?curid=1721510" title="Blachownia Śląska (gmina)">
Blachownia Śląska (gmina)

Blachownia Śląska (1945–46 "Blachownia", od 1973 "Sławięcice") – dawna gmina wiejska istniejąca w latach 1945–1954 w woj. śląskim i woj. opolskim (dzisiejsze woj. opolskie). Siedzibą władz gminy była Blachownia Śląska (od 1973 dzielnica Kędzierzyna, a od 1975 Kędzierzyna-Koźla).
Gmina zbiorowa "Blachownia" powstała po II wojnie światowej (w grudniu 1945) w powiecie kozielskim na terenie tzw. Ziem Odzyskanych (tzw. I okręg administracyjny – "Śląsk Opolski"), powierzonym 18 marca 1945 administracji wojewody śląskiego, a z dniem 28 czerwca 1946 przyłączonym do woj. śląskiego ("śląsko-dąbrowskiego").
Według stanu z 1 stycznia 1946 gmina składała się z 7 gromad: Blachownia, Cisowa, Lenartowice, Lichynia, Łąki, Miejsce nad Kłodnicą i Sławięcice oraz z części Lasów Państwowych ("Nadleśnictwo Kędzierzyn"). 6 lipca 1950 zmieniono nazwę woj. śląskiego na "katowickie"; równocześnie gmina Blachownia Śląska wraz z całym powiatem kozielskim weszła w skład nowo utworzonego woj. opolskiego.
Według stanu z 1 lipca 1952 gmina składała się z 7 gromad: Blachownia Śląska, Cisowa, Lenartowice, Lichynia, Łąki Kozielskie, Miejsce Kłodnickie i Sławięcice. Gmina została zniesiona 29 września 1954 wraz z reformą wprowadzającą gromady w miejsce gmin. Jednostki nie przywrócono 1 stycznia 1973 wraz z kolejną reformą reaktywującą gminy, utworzono natomiast jej terytorialny odpowiednik, gminę Sławięcice (oprócz obszarów – łącznie z Blachownią – które włączono do Kędzierzyna).

</doc>
<doc id="1721511" url="https://pl.wikipedia.org/wiki?curid=1721511" title="Blachownia (gmina w powiecie kozielskim)">
Blachownia (gmina w powiecie kozielskim)



</doc>
