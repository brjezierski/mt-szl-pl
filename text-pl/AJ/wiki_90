<doc id="1723694" url="https://pl.wikipedia.org/wiki?curid=1723694" title="Domasłowice Górne">
Domasłowice Górne

Domasłowice Górne (też: "Domasławice Górne", cz. Horní Domaslavice, niem. Ober Domaslowitz) – wieś gminna i gmina w kraju morawsko-śląskim, w powiecie Frydek-Mistek w Czechach, w granicach historycznego Śląska Cieszyńskiego.
Historia.
Miejscowość po raz pierwszy wzmiankowana została w łacińskim dokumencie Liber fundationis episcopatus Vratislaviensis (pol. "Księga uposażeń biskupstwa wrocławskiego"), spisanej za czasów biskupa Henryka z Wierzbna ok. 1305 w szeregu wsi zobowiązanych do płacenia dziesięciny biskupstwu we Wrocławiu, w postaci "item in Domaslawitz utroque". Zapis ten oznaczał, że istniały już dwie wsie o tej nazwie ("utroque" – obie, a więc Dolne i Górne), a brak określenia liczby łanów, z których będzie płacony podatek wskazywał, że wsie były w początkowej fazie powstawania (na tzw. surowym korzeniu), co wiąże się z przeprowadzaną pod koniec XIII wieku na terytorium późniejszego Górnego Śląska wielką akcją osadniczą. Wsie politycznie znajdowały się wówczas w granicach utworzonego w 1290 piastowskiego (polskiego) księstwa cieszyńskiego, będącego od 1327 lennem Królestwa Czech, a od 1526 roku w wyniku objęcia tronu czeskiego przez Habsburgów wraz z regionem aż do 1918 roku w monarchii Habsburgów (potocznie Austrii).
Nazwa miejscowości jest pochodzenia patronimicznego sugerującą, że jej założycielem lub przynajmniej pierwszym właścicielem był nieznany ze źródeł Domasław. Od Domasłowic Dolnych odróżniało je m.in. to że do końca epoki średniowiecza pozostawała wsiąż książęcą.
Miejscową parafię katolicką pw. św. Jakuba Starszego Apostoła założono jeszcze w XIV lub w pierwszej połowie XV wieku i po raz pierwszy wzmiankowano w sprawozdaniu z poboru świętopietrza sporządzonym przez archidiakona opolskiego Mikołaja Wolffa w 1447 jako jedną z 51 w archiprezbiteracie cieszyńskim (pod nazwą "Domaslowicz").
W XVI wieku z Domasłowic Górnych wyodrębniły się Dobracice.
Według dokumentów wizytacyjnych biskupstwa wrocławskiego z połowy XIX wieku miejscowi parafianie posługiwali się językami morawskim ("concio Moravica") lub czeskim. Według austriackiego spisu ludności z 1900 w 137 budynkach w Domasłowicach Górnych na obszarze 520 hektarów mieszkało 778 osób, co dawało gęstość zaludnienia równą 149,6 os./km². z tego 770 (99%) mieszkańców było katolikami, 8 (1%) ewangelikami, 743 (95,5%) było czesko- a 29 (3,7%) polskojęzycznymi. Do 1910 roku liczba mieszkańców wzrosła do 789 z czego 759 (96,2%) było czesko-, 24 (3%) polsko- a 4 (0,5%) niemieckojęzycznymi, a w podziale wyznaniowym 778 (98,6%) było katolikami, 10 (1,3%) ewangelikami a 1 (0,1%) żydem.
W roku 2001 liczyła 650 obywateli (w tym 22 Słowaków i 8 Polaków) oraz 505 ha powierzchni.
Religia.
Na terenie gminy znajdują się 2 katolickie kościoły, św. Jakuba Starszego z XVIII w. oraz św. Anny z XIX w. Nieliczna ludność ewangelicka uczęszcza na nabożeństwa do pobliskich kościołów w Trzanowicach i Czeskim Cieszynie.

</doc>
<doc id="1723696" url="https://pl.wikipedia.org/wiki?curid=1723696" title="Kryzys konstytucyjny w Rosji (1993)">
Kryzys konstytucyjny w Rosji (1993)

Kryzys konstytucyjny w Rosji w 1993 r. (niekiedy przez zwolenników parlamentu określana mianem "drugiej rewolucji październikowej") – napięcie polityczne w Federacji Rosyjskiej pomiędzy prezydentem a parlamentem, wynikające ze sporu o kształt ustrojowy państwa.
Geneza kryzysu.
W latach 90. XX wieku Rosję nękało wiele problemów. Rosło niezadowolenie obywateli spowodowane spadkiem jakości życia, wzrostem inflacji, szalejącą korupcją i przestępczością oraz istnieniem kasty ludzi, którzy za pomocą przekrętów wzbogacili się na konwersji państwa na kapitalizm kosztem obywateli. Rada Najwyższa (izba parlamentu mająca korzenie z czasów sowieckich) o taki stan rzeczy oskarżyła premiera Jegora Gajdara odpowiedzialnego za transformację gospodarczą. Był to początek rozłamu pomiędzy prezydentem Borysem Jelcynem i stojącym za nim rządem, a Radą Najwyższą, na czele której stał Rusłan Chasbułatow. Prezydent planował zreformować system tak, aby jak najwięcej władzy przypadło jego urzędowi. W tym celu w przemówieniu telewizyjnym przedstawił plan „specjalnej procedury zarządzania państwem”, który zakładał zastąpienie Rady Dumą Państwową (organ istniejący za czasów carskich) oraz nadaniem części jej uprawnień sobie. Trybunał Konstytucyjny Rosji orzekł, że tak daleko idące reformy są niezgodne z konstytucją. 25 kwietnia przeprowadzono referendum, w którym obywatele mieli odpowiedzieć na następujące pytania:
Wyniki (oraz ich uznanie przez Komisję wyborczą) dały Jelcynowi zielone światło do wdrożenia reform. Kilka dni później w gazecie „Izwiestija” opublikowano projekt znowelizowanej konstytucji, która (jak się później okazało) różniła się od tej którą planował wprowadzić Prezydent. Jako że nie łamała ona aktualnego dokumentu w sposób rażący, konflikt na jakiś czas ucichł. 5 czerwca pracę rozpoczęła Konferencja Konstytucyjna.
Konflikt między obozem prezydenckim a Radą Najwyższą odżył 1 września. Wtedy to Jelcyn podpisał ukaz nr 1328 zawieszający w pełnieniu obowiązków wiceprezydenta Aleksandra Ruckoja, który wielokrotnie wcześniej negatywnie wyrażał się na temat polityki swojego przełożonego. Jako powód podano skłonności Ruckoja do korupcji (które, jak się potem okazało, zostały sfałszowane). Dwa dni później Rada Najwyższa zaskarżyła Jelcyna do Trybunału Konstytucyjnego, który zamierzał przeprowadzić śledztwo w tej sprawie. Do tego czasu dekret prezydencki został zawieszony.
Początek kryzysu.
Za właściwy początek kryzysu uznaje się datę 21 września. Wtedy to Jelcyn podpisał ukaz nr 1400 zakładający rozwiązanie Rady Najwyższej oraz przeprowadzenie w dniach 11–12 grudnia wyborów do nowo powstałej Dumy. Takie działanie zgodnie z art. 121 ówczesnej konstytucji automatycznie usuwało go z urzędu, jednak "de facto" wciąż to on rządził. Następnego dnia w budynku Rady Najwyższej (zwanym „Białym Domem” lub Izbą Sowietów) zaczęli się gromadzić ludzie niezadowoleni z poczynań Jelcyna. 23 września podczas protestów doszło do pierwszych ofiar – zwolennicy Rady zaatakowali kwaterę Połączonych Sił Zbrojnych WNP, podczas którego zginęły 2 osoby. Następnego dnia parlament ogłosił, że w związku z konstytucyjnym usunięciem prezydenta z urzędu jego obowiązki będzie pełnił Aleksandr Ruckoj (do czasu wyborów zaplanowanych najpóźniej na 1994 rok). Na przełomie września i października obie strony podpisywały dekrety w związku z zaistniałą sytuacją – Jelcyn powołał komisję ds. przeprowadzenia wyborów do Dumy, a Ruckoj rozkazał usunąć ze stanowiska premiera Wiktora Czernomyrdina. W tym czasie nic nie wskazywało na tragiczne wydarzenia, które miały mieć miejsce już niedługo. 28 września na stacji metra Barrikadnaja w wyniku starć zmarł mechanik Walentin Klimow. Był to tylko zwiastun krwawych wydarzeń, które dopiero będą miały miejsce w Moskwie w najbliższych dniach.
Eskalacja.
3 października odbyć się miał strajk generalny zwolenników konstytucji zaplanowany na godzinę 14.00, jednak już od 12.00 na Placu Kałużnym zaczęli gromadzić się członkowie antyjelcynowskiego Frontu Ocalenia Narodowego. Na 40 minut przed wiecem Ruckoj zasugerował swojemu współpracownikowi Wiktorowi Anpiłowowi odwołanie całego wydarzenia ze względu na otrzymanie informacji o możliwych prowokacjach ze strony służb, jednak zdecydowano, że na to jest już za późno.
O planowanej godzinie na placu pod pomnikiem Włodzimierza Lenina zebranych było co najmniej kilka tys. osób. W ostatniej chwili rada miejska Moskwy cofnęła wcześniej nadane pozwolenie na organizację protestu, przez co jednostki prewencji nakazały zgromadzonym rozejść się, na co jednak nie przystano. OMON zamykał kordonami wszystkie wejścia na plac, jednak liczba demonstrantów stale rosła. W tłumie rosło napięcie podsycane przez potyczki słowne ludzi z milicjantami oraz pamięć o wcześniejszym brutalnym działaniu OMON-u. Anpiłow, wbrew działaczom FON-u, podjął decyzję o skierowaniu ludzi do Domu Sowietów, na co przystała większość ludzi. Pochód zatrzymał się na Moście Krymskim, gdzie milicja z tarczami zablokowała przejście. Doszło do starcia, z którego zwycięsko wyszli protestujący. Podobne „zwycięstwa” na Placu Zubowskim oraz Smoleńskim dodały manifestantom animuszu i werwy. Policjanci wycofywali się porzucając swoje tarcze i pałki, które zabierał tłum. Po starciu obie strony miały rannych. O 14.30 zdymisjonowany przez Ruckoja gen. dyw. Władimir Pankratow nakazał umieścić w pobliżu Białego Domu transportery opancerzone. Na place zdobyte przez zwolenników Rady wysłano kilka ciężarówek z żołnierzami wojsk wewnętrznych, które jednak już po kilku minutach musiały się wycofać porzucając większość pojazdów. Około 15.00 Borys Jelcyn, dowiadując się o zamieszaniu w stolicy, poleciał śmigłowcem na Kreml. Kilkadziesiąt minut później doszło do starcia pod budynkiem moskiewskiego ratusza przy ul. Nowy Arbat. Policja używała strzelb KS-23 załadowanych granatami z gazem łzawiącym. Wtedy też demonstranci zaczęli wykazywać zachowania agresywne. Osoby na czele pochodu uzbrojone były w metalowe pręty i kamienie, którymi ciskano w stróżów prawa. Milicja po raz kolejny zmuszona była się wycofać, dzięki czemu tłumowi udało się zdobyć pojazd dowodzenia R-142M i rozebrać postawione wcześniej bariery.
W wyniku braku jakichkolwiek sukcesów w prewencyjnym przywracaniu porządku dowództwo OMON-u zezwoliło swoim funkcjonariuszom na otwarcie ognia z ostrej amunicji nad głowami tłumu z karabinków szturmowych oraz z WKM-u zamontowanego na stojącym obok BTR. Udało im się spowodować panikę i ucieczkę części demonstrantów, jednak były to efekty chwilowe. W tym samym czasie w innej części miasta protestujący przełamali kordon w pobliżu hotelu „Mir”. Ruckoj wszedł na częstotliwość milicyjnego radia i wezwał funkcjonariuszy, by nie używali broni. W Domu Sowietów pracę rozpoczęły punkty medyczne opatrujące rannych od ostrzału. Policjanci i żołnierze wojsk wewnętrznych wycofali się w pobliże ambasady USA.
Po godzinie 15 doszło do strzelaniny. Kilkunastu bojowników skrajnie prawicowej organizacji „Rosyjskie Zjednoczenie Narodowe”, stojącej po stronie Rady Najwyższej, uzbrojeni w karabinki zmagazynowane w Białym Domu, nawiązali walkę z Milicją ochraniającą urząd mera Moskwy. Nie wiadomo kto jako pierwszy oddał strzały, jednak sytuacja mocno eskalowała. W celu wsparcia, pod broń „powołano” także trzech członków straży mianowanego przez Ruckoja wiceministra obrony Albierta Makaszowa, a reszta demonstrantów przebiła się zdobycznymi ciężarówkami przez szklane drzwi budynku. Oddziały porządkowe ze strachu wycofały się z budynku, przez co przeszedł on w ręce zwolenników Rady Najwyższej. Po chwili zdobyto też hotel „Mir”, gdzie doszło linczu na jednym z żołnierzy. Po tych spektakularnych sukcesach na przemówienie wyszedł Aleksandr Ruckoj. Wezwał on swoich bojowników do szturmu na ratusz oraz na budynek telewizyjny „Ostankino”. Stojący obok Chasbułatow przeprowadził apel do żołnierzy, których wezwał do zaatakowania Kremla i uwięzienia Jelcyna w więzieniu Matrosskaja Tiszyna. Już wcześniej jedna jednostka wojskowa opowiedziała się po stronie Rady. Niejaki płk Wasiliew ogłosił, że on i jego 150 podkomendnych są lojalni wobec Ruckoja. Żołnierze jednak szybko ulotnili się z tego miejsca, rzekomo pod pretekstem uzupełnienia broni, lecz już nigdy nie wrócili.
Bezpośrednio po przemówieniu demonstranci zaczęli formować oddziały bojowe. O 16.00 przybyli pod budynek ratusza. Albiert Makaszow przez megafon wezwał będących wewnątrz milicjantów i żołnierzy do złożenia broni. Wtedy zaczęli oni jeden po drugim opuszczać pozycję, po czym ich zatrzymano i odesłano do Domu Sowietów. Wśród zatrzymanych znalazł się zdymisjonowany przez Ruckoja zastępca mera Moskwy Aleksandr Bragiński. Rozsiewane wszędzie plotki o rzekomym strzelaniu do cywilów przez służby porządkowe poskutkowały dotkliwym pobiciem i brutalnym traktowaniem schwytanych milicjantów. Demonstrantom udało się złapać porzuconą ciężarówkę OMON-u z granatnikiem przeciwpancernym w środku. Od tego czasu zwolennicy Rady dysponowali kilkunastoma pojazdami. Ze względów bezpieczeństwa, dowódca wojsk wewnętrznych gen. Anatolij Kulikow nakazał swoim ludziom uzbrojonym jedynie w pałki i tarcze wycofać się i uzbroić w broń palną. W tym czasie Ruckoj ogłosił nowe nominacje – ministrem spraw wewnętrznych został Wasilij Truszyn, a ministrem ds. zadań specjalnych został Andriej Dunajew. W tym czasie poruszając się kolumną ciężarówek zwolennicy Rady kierowali się na Ostankino. W czasie trasy napotykano policjantów, jednak żadna ze stron nie atakowała drugiej.
Tymczasem strona prezydencka podejmowała pierwsze kroki w celu stłumienia buntu. Jelcyn podpisał ukaz o stanie wyjątkowym na terenie Moskwy, a minister obrony gen. Pawieł Graczow postawił w stan gotowości bojowej dywizję tamańską. Co ciekawe, dwa lata wcześniej ta sama dywizja w trakcie Puczu Janajewa wkroczyła do miasta i stanęła po stronie Borysa Jelcyna, który wtedy był prezydentem Rosyjskiej FSRR. Anatolij Kulikow wezwał jednostkę operacyjną „Witiaź” pod dowództwem ppłk Siergieja Łysiuka do obrony Ostankina, której zezwolono na odpowiedzenie ogniem w przypadku strzelaniny z buntownikami. W tym samym czasie w Monasterze Daniłowskim toczyły się negocjacje pomiędzy przedstawicielami obu stron, których arbitrem był Patriarcha moskiewski i całej Rusi Aleksy II.
Członkowie jednostki „Witiaź” przybyli do Ostankina prawie równocześnie z demonstrantami. Jeden z pojazdów staranował bramę umożliwiając ludziom wejście na teren ośrodka. Makaszow przy tym wezwał podległych mu ludzi do nieniszczenia mienia na jego terenie. Protestujący wdarli się do budynku ASK-1 i domagali się emisji na żywo. Pracownicy stacji zasłaniali się brakiem upoważnienia do takiego działania i poszli „skontaktować się z kierownictwem”. Gdy pracownicy przestali się odzywać do Makaszowa, nakazał on swoim ludziom wyjść na ulicę. W tym czasie żołnierze zaczęli zajmować pozycje w budynku telewizyjnym.
Około godziny 18.00 rozpoczął się kontratak sił prezydenckich. W mediach opublikowano dekret o stanie wyjątkowym, a sam Jelcyn wezwał mieszkańców Moskwy do wsparcia jego działań. Pod ratuszem na ul. Twerskiej doszło do wiecu zwolenników Jelcyna, na którym przemawiali m.in. Lew Ponomariow (późniejszy działacz praw człowieka) oraz Anatolij Cyganok, który wezwał ludzi do zaciągania się do oddziałów ludowych (radziecki/rosyjski odpowiednik polskiego ORMO). Zwolennicy prezydenta rozpoczęli stawianie barykad. Garnizon na Ostankinie został wzmocniony dodatkowymi siłami, a ponadto w budynku Rady Najwyższej odcięto prąd.
Około godz. 19.00 zwolennicy Rady Najwyższej skierowali się w stronę budynku ASK-3 w Ostankinie, skąd prowadzone były transmisje. Ludzie zaczęli burzyć bariery. W tym czasie budynek był już bardzo dobrze chroniony – było w nim 480 żołnierzy jednostek uzbrojonych w różnoraki oręż – od pałek, przez karabiny maszynowe i snajperskie przez jeden granatnik RPG-7 i cztery transportery opancerzone. Żołnierzy przekonywano, że ewentualny rozkaz otwarcia ognia jest całkowicie legalny. Makaszow przez megafon zagroził funkcjonariuszom o odpowiedzialności za każdy strzał, nazwał się przedstawicielem legalnego rządu i raz jeszcze zażądał transmisji na żywo. Niezależnie od niego, protestujący powtórzyli manewr spod ratusza i staranowali szklane drzwi Ostankina przy pomocy ciężarówki, jednak nie udało im się wedrzeć do środka. Makaszow dał żołnierzom 2 minuty na wysłanie ich dowódcy na negocjacje, a dla celów psychologicznych nakazał swojemu człowiekowi ze zdobytym wcześniej granatnikiem ustawić się i wycelować w kierunku budynku. Po zauważeniu tej broni jeden z oficerów „Witazia” nakazał swojemu snajperowi cały czas trzymać tego człowieka na muszce. Makaszow postanowił, że sytuację musi skonsultować z Ruckojem i się wycofał.
Kilka minut później w niejasnych okolicznościach przy drzwiach doszło do eksplozji, która sprowokowała żołnierzy broniących Ostankino do otwarcia ognia. Ludzie stojący w pobliżu budynku zostali zmasakrowani przez ostrzał. Karabiny strzelały z kilku pięter. Kilkanaście minut ostrzału poskutkowało wieloma rannymi i 46 zabitymi, wśród których znalazł się także korespondent niemieckiej telewizji ARD. Zgromadzeni próbowali odpowiadać ogniem oraz rzucali koktajlami Mołotowa, jednak nie mieli szans w starciu z taką siłą ognia. Zwolennicy Jelcyna twierdzili, że eksplozja, która sprowokowała żołnierzy do strzelania pochodziła od granatnika rozstawionego na rozkaz Makaszowa, jednak późniejsze śledztwo wykazało, że nikt nie oddał z niego strzału. Najbardziej prawdopodobna jest wersja o tym, że wybuch nastąpił przez strzał z granatnika podlufowego jednego z karabinów żołnierzy „Witiaź”. O 19.26 telewizja przetransmitowała kilkusekundowe wyjaśnienie prezentera Lwa Wiktorowa, który wyjaśnił, że ze względu na szturm Ostankina emisja programów zostaje zakończona. Przerwało to transmisję trwającego wtedy meczu pomiędzy Spartakiem Moskwa a Rotorem Wołgograd. O 19.30 na wniosek premiera Wiktora Czernomyrdina rozkazano, by na ekranie Pierwyjego kanału ukazać planszę z fałszywą informacją, że nadawanie telewizyjne zostało przerwane ze względu na tłum, który wdarł się do budynku, a niezidentyfikowani żołnierze próbowali uszkodzić ośrodek kontroli łączności.
W tym samym czasie nad Białym Domem patrol przeprowadziły helikoptery, a 300 nieuzbrojonych cywilów przybyło do budynku biura Miejskiej Sieci Telefonicznej z żądaniem przywrócenia komunikacji w Domu Sowietów. Pracownicy biura grali na czas, po czym wezwali oddziały prewencji, które rozpędziły tłum. O 20.00 w eter poszedł apel Rady Ministrów, w którym odpowiedzialność za masakrę pod Ostankinem próbowano zrzucić na „elementy przestępcze z Białego Domu”, przez co rząd zmuszony jest do zastosowania siłowych rozwiązań, a także przypomniano trwającym w mieście stanie wyjątkowym. Strona prezydencka zaczęła się jeszcze bardziej dozbrajać. Pod budynek telewizji podjechały uzupełnienia, a wicepremier Gajdar nakazał Przewodniczącemu Obrony Cywilnej Siergiejowi Szojgu przygotować do wydania 1000 sztuk broni. Szojgu zapewnił, że w razie potrzeby broń zostanie wydana zwolennikom Jelcyna. Pod budynkiem Rady Miejskiej na ul. Twerskiej na mitingu zebranych mogło być nawet do 50 tys. stronników prezydenta, z których udało się sformować oddziały, które oddelegowano do ochrony Ostankina, centrum radiowego na ul. Piatnickiej czy redakcji gazety Izwiestija. Poproszono ich, aby wytrzymali przynajmniej do czasu przybycia na miejsce wojska, chociaż pojawiały się głosy ludzi, którzy byli zdolni zostać „do końca”. „Mosfilm” zadeklarował wsparcie w postaci gotowości do przekazania im 100 pojazdów opancerzonych używanych do kręcenia filmów. O 20.30 Gajdar w przemówieniu telewizyjnym wezwał zwolenników Jelcyna z doświadczeniem bojowym do stawienia się przy budynku Rady Miejskiej. Godzinę później Czernomyrdin wraz z kilkoma ministrami utworzył dowództwo operacyjne do utrzymania porządku, którego przewodniczącym został Konstantin Kobiec. Na wiecu zwolenników Jelcyna pojawiają się głosy, aby krwawo stłumić bunt w Radzie Najwyższej. Barykady stały na ulicach Twerskiej, Nikolskiej i Stankiewicza. Uzbrojeni członkowie oddziałów ludowych strzegli też dróg na Kreml. O 21.45 mianowany przez Ruckoja minister Truszyn nakazał uwolnić pojmanych kilka godzin wcześniej pracowników ratusza.
O 22.00 Jelcyn wydał ustne rozkazy przygotowania planu szturmu na Biały Dom. Zbiegło się to w czasie z koncentracją wojska w mieście. Do Moskwy wkroczyły dywizje: Tamańska, Tulska, Kantemirowska, a później także brygady z Sewastopola i Riazania. Żołnierze zaczęli zastępować w ochronie oddziały ludowe i OMON zgromadzonych pod budynkiem Rady Miejskiej. Kwadrans później uspokoiła się sytuacja pod Ostankinem, więc wznowiono emisję programów. Zwolennicy Rady Najwyższej próbowali zdobyć trochę broni, jednak zostali przepędzeni przez wojska wewnętrzne. O 22.30 część zagranicznych dziennikarzy opuściła Biały Dom. Oddziały skoncentrowane przy Ostankinie ostrzeliwały każdy ruch: ludzi, przejeżdżające samochody, a nawet pobliskie budynki, nawet jeśli byli to zwykli przechodnie. Przez doniesienia mediów, które informowały słuchaczy o konieczności obrony centrum telewizyjnego przed „zwolennikami Ruckoja i Chasbułatowa” gromadziło się tam wielu ludzi, nieświadomych tego że żołnierze strzelają do wszystkiego co się zbliża. W nocy przedstawiciele 20 regionów Rosji wystosowali do Czernomyrdina apel o „zaprzestanie przemocy, zaprzestanie ostrzału przez OMON, policję i armię oraz zaprzestanie używania siły do rozwiązywania konfliktów, rzetelność medialną i przestrzeganie konstytucji”. O 23.00 Jelcyn położył się spać w swoim pokoju na Kremlu. Przed północą w radiu Echo Moskwy powielano informacje o tym, że należy się uspokoić, bo Jelcyn zgodził się na jednoczesne wybory parlamentarne i prezydenckie.
O północy doszło do krótkiego starcia pięciu zwolenników Rady Najwyższej z milicją, której udało się odeprzeć napastników i skonfiskować im broń. W Białym Domu na rozkaz Ruckoja panowała godzina policyjna, a na pierwszym piętrze opatrywano rannych.
W mieście przebywało już 50 tys. żołnierzy. Odbył się wiec zwolenników strony prezydenckiej, na której wezwano do „obrony demokracji”. Dowódcy wszystkich okręgów wojskowych zadeklarowali swoją lojalność wobec Jelcyna, jednak nie wszyscy żołnierze przejawiali do niego taki stosunek – w nocy płk Jurij Borodin wraz z ochotnikami ze swojego oddziału przybył pod gmach Rady Najwyższej i oddał się do dyspozycji Ruckoja. Ten nakazał mu obronę dwóch wejść do budynku. nakazał swojemu zastępcy, Giennadijowi Zacharowowi, zarysowanie planu wykonania rozkazu Jelcyna. Zacharow opracował plan siłowego stłumienia buntu przy wykorzystaniu jednostek specjalnych „Alfa” i „Wympieł”, a w celu demoralizacji ewentualnego oporu należało oddać strzały z armat czołgowych w wyższe kondygnacje budynku. Plan został zatwierdzony.
Pomimo zawieszenia negocjacji, nocą doszło do skontaktowania się przedstawicielki Rady Najwyższej z Czernomyrdinem w celu ustalenia warunków zakończenia konfliktu. Strona prezydencka odparła jednak, że zaakceptuje jedynie bezwarunkowe złożenie broni przez demonstrantów. Po godz. drugiej w nocy część zwolenników Jelcyna strzegących barykad opuściła swoje stanowiska. Do mediów trafia deklaracja Władimira Żyrinowskiego, przywódcy partii LDPR, który opowiedział się po stronie Kremla. Dwie godziny później Borys Jelcyn obudził się, by zatwierdzić rozkaz szturmu na Dom Sowietów. Generałowi Gieorgijowi Kondradjewowi polecono opracować szczegółowy plan tego przedsięwzięcia najpóźniej do godz. 9 rano.
W czasie gdy obie strony gotowały się do konfrontacji, pod Moskwą doszło do nietypowego incydentu. St. por. Igor Ostapienko, dowódca jednej z jednostek wojskowych, zdecydował się wziąć udział w wydarzeniach po stronie Ruckoja. Wraz ze swoimi ludźmi w liczbie ok. 20 osób chwycił za broń i próbował przetransportować się do Domu Sowietów. Został jednak zatrzymany przed miastem i zginął w strzelaninie z siłami OMON-u.
Po godz. 4.00 w kierunku stolicy ruszyła kolumna czołgów dywizji kantemirowskiej, która miała odegrać w szturmie ważną rolę. O 5.00 Jelcyn odbył spotkanie z oficerami mającymi dowodzić operacją wprowadzenia porządku. W spotkaniu uczestniczyli także dowódcy jednostek „Alfa” i „Wympieł”, którzy zażądali opinii Trybunału Konstytucyjnego, podając w wątpliwość legalność działań prezydenta. Gen. Kondratiew wyznaczył poszczególnym jednostkom ich listę zadań, zawierającą stłumienie punktów ogniowych Białego Domu, odcięcie budynku od przybycia do niego uzupełnień i zapewnienie ewakuacji kobiet i dzieci. Start operacji zaplanowano na godz. 7.00.
Około 6.00 Dom Sowietów otoczono szczelnym kordonem. Gen. Kulikow nadał obrońcom Rady komunikat, że nic nie stanie się osobom, które dobrowolnie złożą broń. W przeciwnym wypadku miały ich dotknąć konsekwencje prawne, a jeśli broń zostałaby użyta przeciw służbom – mieliby zostać zabici. Kordon policyjny zamknął w pobliżu budynku także te osoby, które nie miały nic wspólnego z konfliktem politycznym, a mimo to uniemożliwiono im wyjście.
Jeszcze na dziesięć minut przed rozpoczęciem operacji doszło do strzelaniny. O godz. 7.00 za pomocą flar dano wojsku sygnał do działania. 1700 żołnierzy wyposażonych w 90 transporterów opancerzonych, 80 bojowych wozów piechoty (w tym 60 tzw. BMD, czyli wozów jednostek desantowych) i 10 czołgów rozpoczęło działania. Pojazdy wojskowe przebijały się przez barykady i rozpoczęły ostrzał budynku oraz stojących wokół niego ludzi. Tak niekonwencjonalne działanie okazało się szokiem dla obrońców Rady Najwyższej. Nie opracowali oni szczegółowego planu działania w przypadku szturmu poza mało dopracowanym planem strzelania do jednostek, które wedrą się do środka i wycofywaniem się na wyższe piętra budynku tak długo jak to możliwe. Większość obecnych w Domu Sowietów pracowników jego wydziału bezpieczeństwa zeszła do schronów. W efekcie tylko niewielka grupa ochotników była zdolna stawiać opór w przypadku szturmu parteru. Wbrew sugestiom znajdujących się w budynku lekarzy nie dopancerzono okien tarczami zdobytymi dzień wcześniej w trakcie starcia z policją. Niektóre wejścia zabarykadowano meblami.
Wokół Białego Domu Rady płoną samochody. Wewnątrz budynku i w najbliższym jego otoczeniu (w hotelu Ukraina) są już pierwsi zabici i ranni, w tym osoby postronne. Wojskowe BWP wjechały na plac Wolnej Rosji i rozpoczęły ostrzał, a na prospekcie Kutuzowskiego pozycje zajęły czołgi T-80. W Domu Sowietów nastąpił chaos komunikacyjny. Obrońcy otrzymywali sprzeczne rozkazy co do stawiania oporu. Niektórzy próbowali odpowiadać ogniem przeciwko wojsku. Do piwnic zeszły kobiety i dzieci. Piętra 6 i 7 zostały ostrzelane z CKM-ów. Moskiewskie szpitale masowo transportują rannych. Około godziny 9 rozkaz otwarcia ognia otrzymały czołgi. Ich armaty ostrzelały piętra 12 i 13 w celu wystraszenia obrońców. Powoduje to pożar tych kondygnacji budynku. Według strony prezydenckiej huk dział miał na celu złamanie woli zwolenników Rady bez ryzyka ich śmierci. Kontrowersje dotyczą także typu amunicji wykorzystanej przez czołgi. Jegor Gajdar twierdził, że wystrzelono 10 ślepych pocisków i 2 zapalające, które spowodowały zaprószenie ognia, jednak późniejsza deklaracja rosyjskiego MON-u udowodniła, że wystrzelono 10 pocisków odłamkowo-burzących i 2 podkalibrowe, które nie posiadają ładunku wybuchowego i zazwyczaj używane są do przebijania pancerzy. Aleksandr Ruckoj stwierdził także, że ostrzał z czołgów miał na celu go zabić, bo pociski spadły na biura jego i Chasbułatowa. Ruckoj w rozmowie telefonicznej rozpoczętej w trakcie ostrzału poprosił sędziego Trybunału Konstytucyjnego Walerija Zorkina o kontakt z zagranicznymi ambasadorami w celu ich reakcji. Ponadto za pośrednictwem komórki zadzwonił on do dziennikarzy radiowych „Echa Moskwy”, którzy nadali na żywo jego apel do pilotów o zbombardowanie Kremla.
O 9.00 Jelcyn nadał w telewizyjnym komunikacie, że w Moskwie miał miejsce zamach stanu, którego organizatorzy zostaną skazani, po czym poprosił moskwian o wsparcie moralne. Do Domu Sowietów wkraczają żołnierze jednostek powietrznodesantowych. O 9.40 nad budynkiem pojawiły się śmigłowce wojskowe, które miały wyładować na dachu ewentualny desant. Pierwsi obrońcy gmachu poddają się i opuszczają pozycje. Helikoptery ostrzeliwują dach Białego Domu. O 10.00 pojazdy opancerzone otrzymały zakaz ostrzeliwania niższych kondygnacji budynku ze względu na to, że znajdują się tam żołnierze jednostek projelcynowskich. Obrońcy budynku stracili kontrolę nad pierwszymi trzema piętrami. Z wyższych pięter bucha czarny dym. Jeszcze przed południem na moście nad rzeką Moskwą duża grupa gapiów oglądała toczące się walki.
O 11.00 miała miejsce konferencja prasowa na której szef administracji Jelcyna Siergiej Fiłatow stwierdził, że taki stopień brutalności w tłumieniu buntu jest konieczny, by nie rozniósł się on poza Moskwę, co mogłoby doprowadzić do wojny domowej. Zaprzeczył także doniesieniom o cenzurę prasy, co później okazało się prawdą.
Przed południem w różnych punktach stolicy znajdujących się w pobliżu Rady Najwyższej ostrzał zaczęli niezidentyfikowani strzelcy biorący sobie za cel zarówno siły porządkowe, jak i cywilów. Kilku deputowanych ludowych ogłosiło przejście na stronę Jelcyna. Od 12.15 do 12.50 żołnierze mieli wstrzymać ostrzał, by dać chętnym do tego obrońcom możliwość opuszczenia gmachu. Milicja patroluje obszary przylegające do miejsca działań wojskowych w celu wyłapania osób stojących po stronie Rady Najwyższej. Ich zachowanie było niezwykle surowe. Pobita została np. ochrona prezydenta Kałmucji Kirsana Ilumżynowa, która została fałszywie zidentyfikowana jako buntownicy, nawet pomimo okazania legitymacji służbowych. Zawieszenie broni przedłużono o kolejne pół godziny. Dom Sowietów opuszczają ranni. Oddziały prewencji wypierają gapiów z Mostu Nowoarbackiego. Trwa akcja usuwania niezidentyfikowanych strzelców z ul. Czajkowskiego, ul. 1905 roku, restauracji „Arbat” i z „Sowincentru”. Z przerwania walk skorzystali złodzieje zabierający porzuconą broń i okradający pobliskie samochody i pierwsze piętro Białego Domu. Coraz większe grupy ludzi opuszczają gmach Rady, głównie kobiet. Ludzie zazwyczaj zostają wypuszczani przez OMON bez żadnych represji.
Około 14.00 zabity przez snajpera zostaje Giennadij Siergiejew, członek specjalnej jednostki „Alfa”. Coraz większe grupy ludzi opuszczają Dom Sowietów. O 14.20 na ulicy 1905 roku kilkutysięczny tłum z czerwonymi flagami próbuje wedrzeć się do budynku Rady, jednak zostaje im to uniemożliwione przez milicję. O 14.45 do budynku z białymi flagami wchodzą prezydenci Kałmucji i Inguszetii, by spotkać się z Ruckojem i Chasbułatowem. Ten pierwszy przekazuje im wieść o rzekomo 500 ofiarach rządowego ostrzału. Gdy prezydenci opuścili gmach, ostrzał został wznowiony. O 14.50 Trybunał Konstytucyjny wydał oświadczenie nawołujące do zaprzestania szturmu i rozpoczęcia negocjacji. O 15.00 Jelcyn wyjeżdża do domu.
W godzinach popołudniowych ostrzał się nasilał. Na 16.00 zaplanowany był szturm budynku przez jednostki specjalne „Alfa” i „Wympieł”. Ich przywódcy mieli jednak inne plany. Ppłk Władimir Kielechsajew wszedł do Domu Sowietów i powiedział, że kto zechce, może opuścić budynek wraz z nim. W tym czasie dowódca jednostki „Wympieł”, płk Sierkiej Procenko, poszedł porozmawiać z Ruckojem, który mu oświadczył, że warunkiem złożenia broni jest gwarancja życia wszystkich obrońców. Procenko obiecał mu to zapewnić. Po tym nastąpiło masowe wyjście obrońców z gmachu z bojownikami „Alfy” na czele. Ludzie zostali przepuszczani przez kordony do autobusów i odwożeni. Około godz. 18.00 większość pomieszczeń Białego Domu była już pod kontrolą wojsk prokremlowskich. Pojazdy wojskowe przerwały ogień w kierunku budynku.
Około godziny 19.00 Dom Sowietów opuszczają Ruckoj, Chasbułatow i Aczałow, Barannikow i Makaszow. Wsiadają oni do autobusu, który ma ich przetransportować do aresztu Lefortowo. Tym samym poddali się wszyscy dowódcy strony Rady Najwyższej poza Anpiłowem, który najprawdopodobniej zbiegł. Kilka minut później pod Dom Sowietów przybywają zastępy straży pożarnej. Trwa masowe opuszczanie budynku przy wsparciu żołnierzy grupy „Alfa”. Dochodziło wtedy do sytuacji brutalnego traktowania ludzi przez milicję. Tymczasem siłom prezydenckim udaje się zneutralizować strzelców w budynku redakcji „Moskowskoj Prawdy” oraz na Obwodnicy Sadowej i Prospekcie Nowoarbackim. Na hali sportowej Stadionu Łużniki działa obóz filtracyjny.
Wieczorem lub nocą wszelki opór został zdławiony. Straż pożarna zajęła się ogniem w budynku Rady Najwyższej, a w życie wszedł ukaz Jelcyna „O dodatkowych środkach zapewnienia stanu wyjątkowego w Moskwie”, który wprowadzał godzinę policyjną od 23.00 do 5.00, specjalny reżim wjazdu na teren miasta, zakaz poruszania się po wyznaczonych ulicach bez przepustek oraz zakaz zgromadzeń.
Ze względu na tragiczne wydarzenia, październik 1993 roku nazwany został „czarnym październikiem”.
Skutki.
W wyniku starć śmierć poniosła nieokreślona bliżej liczba ludzi. Według późniejszego śledztwa Dumy Państwowej zginęło 147–156 osób, jednak istnieją źródła podające nawet 700–800 zabitych. Rany odniosło od 350 do 437 osób. Zabici byli głównie (uzbrojeni bądź nie) zwolennicy Rady Najwyższej, jednak były to też przypadkowe osoby. Są też doniesienia o śmierci kilku żołnierzy strony projelcynowskiej.
Na areszt skazani zostali przywódcy buntowników, tzn. Ruckoj, Chasbułatow i gen. Makaszow. W wyniku amnestii z 26 lutego 1994 roku zostali oni jednak ułaskawieni i uwolnieni.
Z urzędu usunięci zostali gubernatorzy obwodów: biełgorodzkiego, briańskiego, nowosybirskiego, czelabińskiego i amurskiego, którzy poparli działania Rady Najwyższej. 7 października ogłoszono dniem żałoby narodowej ze względu na tragiczne wydarzenia mające miejsce kilka dni wcześniej. 12 grudnia odbyły się jednoczesne wybory do nowo utworzonej Dumy Państwowej oraz referendum, w którym na „tak” lub „nie” Rosjanie mieli odpowiedzieć, czy akceptują Konstytucję. 58% opowiedziało się za nowelizacją. Tymczasem wybory parlamentarne niespodziewanie wygrała Liberalno-Demokratyczna Partia Rosji Władimira Żyrinowskiego. Drugie miejsce zajęła proprezydencka frakcja „Wybór Rosji”. Zagraniczni obserwatorzy nie zauważyli naruszeń w trakcie głosowania. Jeden z ówczesnych publicystów zareagował na taki wynik legendarną frazą „Rosjo, zdurniałaś!”.
W wyniku kryzysu doszło do ostatecznego ukształtowania się ustroju politycznego Rosji. Przestała istnieć tzw. „republika sierpniowa”, tj. powstała po puczu moskiewskim z sierpnia 1991 struktura organizacyjna rosyjskiej republiki sowieckiej, a następnie niepodległej Rosji. Wzmocnieniu kosztem parlamentu uległa pozycja prezydenta, który uzyskał uprawnienia porównywalne z prerogatywami ostatniego rosyjskiego cara. Zniknął też urząd wiceprezydenta. Niektórzy badacze (np. Włodzimierz Marciniak) uznają stłumienie kryzysu konstytucyjnego za definitywny koniec procesu rozpadu ZSRR.

</doc>
<doc id="1723698" url="https://pl.wikipedia.org/wiki?curid=1723698" title="Firefox (film)">
Firefox (film)

Firefox – amerykański film akcji z 1982 w reżyserii Clinta Eastwooda powstały na podstawie powieści Craiga Thomasa o takim samym tytule.
Fabuła.
Raporty wywiadu brytyjskiego z bazy radzieckiej w Biliarsku dostarczają informacji na temat nowej supertajnej broni – niewidzialnego dla radarów i niezwykle szybkiego samolotu, któremu przypisano nazwę Firefox. Z tajną misją do ZSRR wyjeżdża (pod przybranym nazwiskiem) amerykański pilot, weteran wojny w Wietnamie – major Mitchell Gant. Jego zadaniem jest porwanie i uprowadzenie Firefoxa.

</doc>
<doc id="1723701" url="https://pl.wikipedia.org/wiki?curid=1723701" title="Elaphe obsoleta">
Elaphe obsoleta



</doc>
<doc id="1723702" url="https://pl.wikipedia.org/wiki?curid=1723702" title="Sherman Firefly">
Sherman Firefly

Sherman Firefly VC – brytyjska modyfikacja amerykańskiego czołgu średniego M4 Sherman z czasów II wojny światowej.
W latach 1942–1945 w ramach programu Lend-Lease do Wielkiej Brytanii wysłano 17 287 czołgów średnich M4 Sherman. Brytyjskie Shermany przeszły chrzest bojowy 23 października 1942 roku, podczas bitwy pod El Alamein. Angielscy wojskowi postanowili ulepszyć Shermana.
Na początku otrzymał brytyjską radiostację numer 19 na miejscu amerykańskiej radiostacji. Potem Brytyjczycy zaczęli wzmacniać opancerzenie czołgu, wymieniać przyrządy celownicze i obserwacyjne, zmienili silnik, ale najważniejszą modernizacją było dodanie brytyjskiej armaty 17-funtowej, która dawała możliwość podjęcia walki z niemieckimi czołgami PzKpfw VI Tiger i PzKpfw V Panther. Duże rozmiary armaty oraz jej zamka, nieproporcjonalne w stosunku do wnętrza wieży, wymusiły obrócenie jej o 90 stopni wzdłuż własnej osi, a także usunięcie stabilizacji żyroskopowej w wyniku czego leżała „na boku”. W grudniu 1943 roku Brytyjczycy postanowili zmodernizować 2100 pojazdów, jednak do czerwca 1944 roku zmodernizowano do standardu jedynie 600 pojazdów. Głównym użytkownikiem była Wielka Brytania, ale pewną liczbę tych czołgów otrzymały Polskie Siły Zbrojne.

</doc>
<doc id="1723703" url="https://pl.wikipedia.org/wiki?curid=1723703" title="Natasha Ruddock">
Natasha Ruddock

Natasha Ruddock (ur. 1989 w Saint Thomas) – jamajska lekkoatletka specjalizująca się w biegu na 100 metrów przez płotki.

</doc>
<doc id="1723708" url="https://pl.wikipedia.org/wiki?curid=1723708" title="T34 Calliope">
T34 Calliope

 
T34 Calliope – amerykańska wyrzutnia rakietowa montowana na wieżyczce czołgu M4 Sherman podczas II wojny światowej.
Opis.
Składała się z 60 rur i wystrzeliwała rakiety M8 kalibru 114,3 mm (4,6 cala). Cała konstrukcja prowadnic wykonana była ze sklejki, gdyż była to konstrukcja jednorazowa to jest po wystrzeleniu wszystkich rakiet, była odrzucana i ulegała zazwyczaj zniszczeniu.
Zaletą wyrzutni była duża liczba wystrzeliwanych pocisków, znacznie większa niż w przypadku niemieckich Nebelwerferów czy radzieckich Katiusz. Wadą była mniejsza efektywność rakiet i fakt, że wyrzutnia była zawieszona nisko nad wieżyczką, a więc utrudniała ewakuację w razie trafienia (w przypadku oberwania się wyrzutni mogła ją nawet uniemożliwić).
Została opracowana w 1943 roku, wyprodukowano około 200 sztuk i w niewielkich ilościach używana była w różnych jednostkach pancernych United States Army w latach 1944–1945, między innymi w amerykańskiej 2 Dywizji Pancernej we Francji.

</doc>
<doc id="1723709" url="https://pl.wikipedia.org/wiki?curid=1723709" title="Rui Tavares">
Rui Tavares

Rui Miguel Marcelino Tavares Pereira (ur. 29 lipca 1972 w Lizbonie) – portugalski polityk, pisarz, tłumacz i historyk, poseł do Parlamentu Europejskiego VII kadencji.
Życiorys.
Został doktorantem w Wyższej Szkole Nauk Społecznych w Paryżu. Zajął się naukowo krytyką literatury i kultury oraz związkami między literaturą a kulturą. Został również tłumaczem. Podjął współpracę z „Público” oraz czasopismem „Blitz”. Pojawiał się również w telewizji SIC Notícias. Był współtwórcą bloga „Barnabe”. W wyborach w 2009 uzyskał mandat posła do Parlamentu Europejskiego z drugiego miejsca listy Bloku Lewicy. W czerwcu 2011 poinformował o opuszczeniu BE i rozpoczęciu pracy jako deputowany niezależny. Wkrótce wstąpił do Grupy Zielonych i Wolnego Przymierza Europejskiego, w PE zasiadał do 2014. W tym samym roku został rzecznikiem lewicowej i ekologicznej partii LIVRE.
Wszedł później w skład władz miejskich w Lizbonie, a w 2022 uzyskał mandat posła do Zgromadzenia Republiki.

</doc>
<doc id="1723710" url="https://pl.wikipedia.org/wiki?curid=1723710" title="Glasnevin Cemetery">
Glasnevin Cemetery

 
Cmentarz Glasnevin (ang. "Glasnevin Cemetery", znany również jako "Prospect Cemetery", irl. "Reilig Ghlas Naíon") – główny cmentarz katolicki w Dublinie, stolicy Irlandii. 
Usytuowany w dzielnicy Glasnevin, od której wziął nazwę. Otwarty w 1832 roku z inicjatywy Daniela O'Connell. Od początku istnienia jego powierzchnia zwiększyła się z 9 do ponad 120 akrów. Miejsce pochówku ponad miliona osób, w tym wielu znanych irlandzkich postaci m.in. Charles Stewart Parnell, Daniel O’Connell oraz Constance Markiewicz.

</doc>
<doc id="1723711" url="https://pl.wikipedia.org/wiki?curid=1723711" title="Tramwaje w Île-de-France">
Tramwaje w Île-de-France

Tramwaje w Île-de-France (fr. "Tramway d’Île-de-France") – systemy tramwajowe obejmujące tereny regionu Île-de-France. Sieć składa się z dwunastu linii (w tym trzech dwusystemowych i dwóch ekspresowych) zarządzanych przez RATP, SNCF, Keolis oraz Transkeo. W budowie są dwie kolejne linie (w tym jedna ekspresowa).
Historia.
W latach 1855–1938 przez Paryż przebiegała gęsta sieć tramwajowa, poprzedzająca rozwój metra w połowie XX wieku. Ostatnia z pierwotnej sieci tramwajów linia do Wersalu została zamknięta w 1957.
Początkowo tramwaje miały napęd konny (1855–1913), zastąpiony później kolejno parowym (1876–1914), pneumatycznym (1879–1914), a w końcu elektrycznym (1895–1938).
Kolej linowo-terenowa jeżdżąca w Belleville w latach 1891–1924 zaliczana jest czasami błędnie do sieci tramwajowej.
Odbudowa sieci.
W latach 80. i 90. XX wieku rozpoczął się stopniowy renesans tramwaju jako ekologicznego i nowoczesnego środka transportu, a poszczególne miasta francuskie rozpoczęły proces odbudowy swoich sieci. W regionie Île-de-France pierwsza linia tramwajowa nowej generacji, T1, została uruchomiona w dniu 6 lipca 1992 i połączyła na początku przystanek Bobigny Pablo Picasso z przystankiem La Corneuve 8 Mai 1945 na północy aglomeracji. 18 grudnia 1992 został oddany nowy odcinek od przystanku La Corneuve 8 Mai 1945 do stacji Gare de Saint Denis RER. Od dnia 15 grudnia 2003 otwarto nową część trasy od przystanku Bobigny Pablo Picasso do przystanku Noisy-le-Sec. 1 lipca 1997 otwarto linię T2, początkowo na trasie od La Dèfense do Issy Val de Seine. W dniu 21 listopada 2009 została przedłużona do przystanku Porte de Versailles w Paryżu. Dnia 18 listopada 2006 oddano do użytku linię T4 zaś dnia 16 grudnia 2006 otwarto linię T3. 15 listopada 2012 roku została otwarta dla ruchu pasażerskiego nowa część linii T1 od przystanku Gare de Saint Denis RER do przystanku Asnières – Genevilliers Les Courtilles, wkrótce potem otwarto kolejny odcinek linii T2 z La Défense do Pont de Bezons (4,2 km). W dniu 16 grudnia 2012 oddano do użytku następną część linii T3 od przystanku Porte d’Ivry do przystanku Porte de la Chapelle mającą długość 14 km. 29 lipca 2013 uruchomiono linię T5, która połączyła Saint-Denis z Garges-Sarcelles. Trasa liczy 6,6 km i jest obsługiwana przez zaliczane do tramwajów pojazdy typu Translohr. W listopadzie 2013 uruchomiono pierwszy odcinek linii T7 o długości 11,2 km, trasa licząca 18 przystanków połączyła stację metra w Villejuif-Louis Aragon z Athis-Mons. Od 13 grudnia 2014 kursuje linia T6, która ma dwa przystanki podziemne i podobnie jak linia T5 jest obsługiwana zaliczanymi do tramwajów pojazdami typu Translohr. Łączy ona stację metra Châtillon-montrouge i Vélizy-Villacoublay, kontynuowana jest jej budowa i w 2016 pojazdy tej linii dojadą do stacji kolejowej Viroflay-Rive-Droite. 16 grudnia 2014 uruchomiono linię T8 o długości 8,5 km, trasa liczy 17 przystanków i łączy Saint Denis z Épinay-sur-Seine lub Villetaneuse.
Technologia.
Poszczególne linie tramwajowe tworzą niezależne systemy tramwajowe. Z powodu różnic technologicznych, przenoszenie taboru między nimi jest bardzo ograniczone.

</doc>
<doc id="1723712" url="https://pl.wikipedia.org/wiki?curid=1723712" title="Shanice Wilson">
Shanice Wilson



</doc>
<doc id="1723713" url="https://pl.wikipedia.org/wiki?curid=1723713" title="Birger Lüssow">
Birger Lüssow

Birger Lüssow (ur. 19 stycznia 1975 w Rostocku) – niemiecki samorządowiec, deputowany nacjonalistycznej partii NPD w meklemburskim landtagu.
Życiorys.
Z zawodu jest inżynierem elektronikiem. Po ukończeniu szkoły podstawowej kontynuował naukę w gimnazjum do 1990, a następnie do 1993 w liceum. Na przełomie roku 1994/1995 odbył służbę w Bundeswehrze. W 1996 zaczął kształcić się w zawodzie inżyniera elektronika. Naukę zakończył w 2000. Jego polityczna aktywność rozpoczęła się w 1990 kiedy to został neonazistą, hooliganem i skinheadem. Jego największym wówczas sukcesem było założenie organizacji "Okopy Rostoku". W 2005 startował w wyborach do meklemburskiego Landtagu z listy NPD. NPD uzyskała wówczas 7,3% i Lüssow objął mandat deputowanego.

</doc>
<doc id="1723717" url="https://pl.wikipedia.org/wiki?curid=1723717" title="M60 Patton">
M60 Patton

M60 – amerykański czołg podstawowy z okresu zimnej wojny. Następca czołgu M48 Patton.
Historia.
Czołg M60 powstał w 1957, po odkryciu, że w Związku Radzieckim projektowana jest nowa konstrukcja (później znana jako T-62) uzbrojona w armatę 115 mm, przewyższającą uzbrojenie czołgu M48. Podjęto decyzję o modernizacji M48 poprzez przezbrojenie czołgu w silniejsza armatę (brytyjskie działo L7 105 mm) i wyposażeniu w nowy silnik. Przeprojektowano i wzmocniono opancerzenie wieży oraz kadłuba. Nowy pojazd otrzymał oznaczenie M68 i wszedł do produkcji w 1959. W momencie wejścia do służby (rok później) otrzymał oficjalne oznaczenie M60. Wyprodukowano ponad 15 000 egzemplarzy M60 wszystkich wersji.
Czołg posiadał wady poprzednika wynikające ze zbyt dużej wysokości pojazdu. Pancerz w wersji podstawowej miał maksymalną grubość 180 mm, a w wersji A3 255 mm. Więcej niż w czołgach T-54 i T-55 i porównywalnie do czołgu T-62. Jednakże radzieckie czołgi T-64 i T-72 przewyższały wszystkie wersje M60 zarówno pod względem opancerzenia, jak i siły ognia.
Produkcja małoseryjna prowadzona była pierwotnie w fabryce Chryslera w Newark (stan Delaware), po czym przeniesiona została do zakładu Detroit Arsenal Tank Plant w Warren (stan Michigan). W latach 1960–1978 wyprodukowanych zostało około 15 000 egzemplarzy.
Opis konstrukcji.
M60 ma klasyczny układ konstrukcyjny: przedział kierowania znajduje się z przodu, napędowy - z tyłu, a bojowy - w środkowej części nadwozia. Kadłub wykonano ze spawanych, walcowanych płyt pancernych, z segmentami odlewanymi, natomiast wieża jest odlewem jednolitym.
Uzbrojeniem głównym czołgu jest 105 mm armata M68 (brytyjska armata L7 firmy Royal Ordnance Factory, produkowana na licencji w Stanach Zjednoczonych), wyposażona w przedmuchiwacz gazów prochowych. Pierwsze seryjne czołgi nie posiadały układu stabilizacji armaty. Uzbrojenie główne naprowadzane jest w obu płaszczyznach za pomocą układów elektrohydraulicznych. Uzbrojenie dodatkowe wozu składa się z 12,7 mm wielkokalibrowego karabinu maszynowego M85, zamontowanego w wieżyczce dowódcy, oraz sprzężonego karabinu maszynowego M73 kalibru 7,62 mm. Do strzelania z armaty pierwotnie stosowano amunicję przeciwpancerną: APDS-T M728, APDS-T M392A2 i HEAT-T M456, a także odłamkowo-burzącą, dymną, zapalającą i ćwiczebną. Później natomiast zaczęto stosować również naboje przeciwpancerne typu APFSDS-T M735/M735A1 i APFSDS-T M774.
Stanowisko działonowego wyposażono w dzienny celownik teleskopowy M105D (o powiększeniu 8x), dalmierz optyczny M17A1 lub M17C oraz peryskop M31 (o powiększeniu 8x), natomiast stanowisko dowódcy - w dzienny celownik M28C. W nocy wykorzystuje się noktowizory M36 i M32.
M60 ma dwunastocylindrowy silnik AVDS-1790-2A (o mocy 551 kW przy 2400 obr./min, zapłonie samoczynnym, chłodzony powietrzem), produkowany przez firmę Continental. Hydromechaniczny układ napędowy firmy General Motors Corporation zawiera: przekładnię hydrokinetyczną, skrzynię biegów, różnicowy mechanizm skrętu, rzędy sumujące oraz hamulce.
Układ jezdny składa się z: dwunastu (2x6) podwójnych kół nośnych z bandażami gumowymi, kół napędowych (z tyłu kadłuba), kół napinających (z przodu kadłuba), sześciu rolek podtrzymujących (2x3) i dwóch gumowo-metalowych gąsienic. W M60 zastosowano indywidualne zawieszenie z wałkami skrętnymi oraz amortyzatorami hydraulicznymi przy 1, 2 i 6 parze kół.
Standardowe wyposażenie czołgu obejmuje: podgrzewacz przedziału bojowego, wykrywacz skażeń, układ przeciwpożarowy w przedziale napędowym i urządzenie filtrowentylacyjne. Podczas pokonywania terenu skażonego załoga dodatkowo korzysta z masek ochronnych.
M60 w pierwotnej postaci był wytwarzany zaledwie przez dwa lata.
Wersje i modernizacje.
M60A1.
W 1962 roku rozpoczęto produkcję seryjną czołgu M60A1. Zastosowano w nim powiększoną wieżę o ulepszonej konstrukcji, lepsze opancerzenie, elektrohydrauliczny układ stabilizacji uzbrojenia w dwóch płaszczyznach i zwiększono liczbę przewożonej amunicji. Od 1975 roku w czołgach tych zaczęto montować nowy, mniej awaryjny silnik - AVDS-1790-2C RISE o zwiększonej mocy (pojazdy tak wyposażone znane są pod nazwą M60A1 RISE). M60A1 oraz jego odmiany produkowano do 1980 roku.
M60A2.
Wersja M60A2 otrzymała nową wieżę z nową armatą M162 kalibru 152 mm z której można było strzelać zwykłą amunicją oraz kierowanymi pociskami przeciwpancernymi MGM-51C Shillelagh. Pojazd dostal również armatę kalibru 20 mm, zamontowaną w obrotowej wieżyczce dowódcy. Odkryto jednak szereg problemów z nowym działem (między innymi niespalone, osadzone w lufie cząsteczki materiału pędnego rakiet powodowały przedwczesne eksplozje później wystrzeliwanych pocisków). Część problemów została rozwiązana, ale w końcu zdecydowano przezbroić wszystkie modele A2, jako M60A3 z powrotem na klasyczną armatę.
Wyprodukowano 526 czołgów M60A2, które wprowadzono do uzbrojenia wojsk amerykańskich, stacjonujących w Europie. Jednak problemy techniczne z ich eksploatacją oraz odejście od koncepcji uzbrajania czołgów w wyrzutnie pocisków rakietowych sprawiły, że wycofano je z użycia, wykorzystując ich kadłub do budowy innych pojazdów, np. wozu inżynieryjnego M728 i samobieżnego mostu.
M60A3/M60A3 TTS.
W lutym 1978 roku rozpoczęto produkcję czołgu, oznaczonego M60A3. Zastowano w nim wszystkie udoskonalenia wykorzystane w pojazdach M60A1 RISE i M60A1 RISE Passive, ale także wyposażono pojazd w znacznie bardziej zaawansowany pod względem technicznym system kierowania ogniem zawierający m.in.: dalmierz laserowy AN/WG-2 (o zasięgu maksymalnym 5,000 m) firmy Hughes, półprzewodnikowy przelicznik balistyczny M21E1 i nowoczesne przyrządy obserwacyjno-celownicze. W pierwotnej wersji M60A3 stosowano na stanowiskach dowódcy i działonowego dzienno-nocne celowniki noktowizyjne, odpowiednio peryskop M36E1 oraz celownik M32E1, a w wersji M60A3 TTS - termowizyjne AN/VSG-2, produkowane przez firmę Texas Instruments. Ponadto wszystkie odmiany M60A3 wyposażono w: 7,62 mm sprzężony karabin maszynowy M240 (licencyjny, Belgijski MAG-58), pasywny peryskop kierowcy do jazdy w nocy (AN/VVS-2(V)1/1A), sześć (2x3) wyrzutni granatów dymnych, termiczną aparaturę dymotwórczą, nowy automatyczny układ przeciwpożarowy w przedziale napędowym i nowe ogniwa gąsienic T124 z wymiennymi nakładkami gumowymi. Produkcję seryjną czołgów M60A3 zakończono w 1987 roku. W późniejszym okresie, wszystkie wcześniejsze modele M60 zostały zmodernizowane do wersji A3.
Super M60.
Czołg Super M60 powstał w ramach programu "High Performance M60", na przełomie lat siedemdziesiątych i osiemdziesiątych, w zakładach Teledyne Continental Motors. Zastosowano w nim dwunastocylindrowy silnik AVCR-1790-1B, o zmiennym stopniu sprężania, chłodzony powietrzem, turbodoładowany, osiągający moc 880 kW przy 2400 obr./min. Układ napędowy RK-304 (niemieckiej firmy Renk) zawiera: przekładnię hydrokinetyczną ze sprzęgłem blokującym, planetarną automatyczną skrzynię biegów, rzędy sumujące i mechanizm skrętu. Zamiast wałków skrętnych zastosowano zawieszenie hydropneumatyczne, opracowane przez National Waterlift Company. System kierowania ogniem posiada m.in. dalmierz laserowy, pasywne przyrządy do prowadzenia działań nocnych (opcjonalnie termowizor) i przelicznik balistyczny. Wieżę i przód kadłuba pokryto dodatkowymi warstwowymi płytami pancernymi, a boki czołgu osłonięto metalowymi fartuchami. Masa Super M60 wynosi 56,3 t, prędkość maksymalna - 74 km/h, a czas osiągnięcia prędkości 32 km/h ze startu zatrzymanego - 9 s. Ze względu na brak zamówień czołg nie wyszedł ze stadium prototypu.
M60-2000/120s.
Prototypowa modernizacja M60 Patton wykonana przez General Dynamics Land Systems (GDLS). Powstanie wersji wynikało z potrzeby modernizacji M60, które nie spełniały już wymagań współczesnego pola walki. Wersja miała być przeznaczona dla zagranicznych użytkowników M60, których nie było stać na nowoczesne czołgi. Nigdy nie była brana pod uwagę jako pojazd dla amerykańskiej armii.
Prace projektowe zaczęły się w 1999 roku. Konwersji dokonywano poprzez połączenia wieży M1A1 Abrams i podwozia M60 (które było podwoziem użytkownika/klienta).
Później oznaczenie M60 zostało porzucone z powodu szerokiego zakresu zmian i podkreślenia faktu, iż jest to nowa konstrukcja. Nazwa została zmieniona na Projekt 120s (120 oznaczało działo 120 mm). W sierpniu 2001 roku firma ukończyła w pełni funkcjonalny prototyp czołgu podstawowego 120s. W tym samym roku został on pokazany na wystawie IDEF w Turcji.
Podczas opracowywania rozważano ulepszenie wieży M60A3, wybrano jednak wieżę M1A1 ze względu na jej wyższy poziom ochrony pancerza oraz fakt, że amunicja 120 mm jest przechowywana w magazynie oddzielonym od załogi.
Egzemplarz prototypowy został zbudowany z wieży M1A1 i podwozia serii M60A1 pozyskanego od armii USA.
Pancerz wieży jest kompozytowy, bez warstwy ze zubożonego uranu, który występuje w czołgu M1A1HA. Pancerz kadłuba jest stworzony z konwencjonalnie hartowanej stali.
Podwozie z czołgu M60A1 zostało zmodyfikowane za pomocą ulepszonego systemu drążków skrętnych z wersji M1 Abrams. Aby uwzględnić dodatkowy ciężar wieży M1A1, a także dodatkowy pancerz, który byłby montowany w pojazdach produkcyjnych, dlatego postanowiono, że jako opcjonalną ofertę zaoferowano zastąpienie zawieszenia drążka skrętnego jednostkami hydropneumatycznymi w celu poprawienia możliwości jezdnych w terenie.
Prototyp 120s zachowuje standardowy pakiet zasilający z serii M60 Patton, składający się z chłodzonego powietrzem silnika wysokoprężnego Continental AVDS1790-2 V-12 750 KM (560 kW) oraz przekładnią poprzeczną CD-850-6, o zakresie 275 mil.
Przewidywano, że pojazdy produkcyjne będą miały mocniejszy silnik wysokoprężny General Dynamics Land System AVDS-1790-9 o mocy 1200 KM i automatyczną skrzynię biegów z serii Allison X-1100-5, rozszerzającą zasięg działania do ponad 480 km (300 mil), a koła jezdne i zębate zostały zastąpione komponentami M1A1 i lekką gąsienicę T158 z M1 Abrams.
Czołg ma czteroosobową załogę, która składa się z dowódcy, ładowniczego i strzelca, znajdujących się w wieży, oraz kierowcy znajdującego się z przodu kadłuba. Główną bronią jest w pełni stabilizowane działo gładkolufowe M256 kal. 120 mm, do którego amunicja jest przechowywana w magazynie oddzielony od załogi, w którym mieści się 36 pocisków kalibru 120 mm. Uzbrojeniem dodatkowym są 2 karabiny maszynowe: M240c i wielkokalibrowy karabin maszynowy M2HB kal 12,7 mm zamontowane na dachu wieży, dokładnie nad włazem dowódcy.
Na wieży po obu stronach działa zamontowano dwa sześciostrzałowe granatniki m250, odpalane elektronicznie, wyposażone w granaty dymne (które zawierają związki luminoforów, pozwalających zamaskować sygnaturę termiczną pojazdu dla wroga).
Posiada też układ postawienia zasłony dymnej przy użyciu silnika spalinowego (VEESS).
W pakiecie elektroniki wykorzystano komponenty zaprojektowane przez Hughesa, składające się z radaru na podczerwień 240x4 FLIR do obserwacji dziennej i stabilizowanym celownikiem FLIR z dalmierzem laserowym, bezpiecznym dla oka oraz systemem termowizyjnym (TIS), komputerem cyfrowej kontroli ognia i magistralą danych. Posiada także dane zapewniające podobną skuteczność jak zaawansowany system kierowania ogniem M1 Abrams Mark 1.
120s był początkowo ukierunkowany na wymóg ulepszenia M60 służących w tureckiej armii.
Dowództwo tureckich sił lądowych (DTSL z ang; TLFC) nie zdecydowało się na ten pojazd, ale konkurencję tę wygrał później Israel Military Industries dzięki ulepszeniu Sabra III. Był też brany pod uwagę przez armię egipską, dopóki nie zostanie ostatecznie odrzucona na korzyść licencjonowanej umowy na kupno przez Egipt M1A1 Abrams. Czołg nie sprzedawał się tak jak chciało tego (GDLS) dlatego został wycofany z oferty General Dynamics i pozostał do dziś prototypem. W 2003 r. prototyp zdemontowano, a podwozie i kadłub wróciły do armii USA.
Dane techniczne: masa – 56,52 ton, długość – 9,55 m, szerokość – 3,77 m, wysokość- 2,89 m, zasięg operacyjny – 443 km.
Użycie bojowe.
W czasie wojny wietnamskiej w M60 znajdował się na wyposażeniu amerykańskich Marines. M60A1 wzięły udział w operacji „Desert Storm”, gdzie starły się z irackim T-72.
Od 1970 roku M60 i M60A1 służą – pod nazwą Magach – w izraelskich wojskach lądowych. Zostały użyte w 1973 roku w trakcie wojny Jom Kipur. Izraelskie Pattony poniosły w trakcie działań bojowych ciężkie straty, w związku z czym opracowano plan ich modernizacji. Jedną ze zmian było wprowadzenie pancerza reaktywnego Blazer i systemu kierowania ogniem Matador. Tak zmodernizowane czołgi w wersjach Magach 6 Alef i Bet oznaczone jako Magach 6 Bet-Gal wzięły udział w pierwszej wojnie libańskiej.
18 maja 1995 roku M60 został porwany z arsenału Gwardii Narodowej w San Diego i wyprowadzony na ulice miasta. W trakcie drogi, kierowca czołgu niszczył pojazdy, słupy elektryczne, hydranty itp. Porywaczem okazał się Shawn Nelson – były żołnierz, który cierpiał na zaburzenia psychiczne. Ostatecznie czołg zatrzymał się na betonowej zaporze oddzielającej przeciwległe pasy autostrady. Nelson został postrzelony przez policję i zmarł w wyniku odniesionych obrażeń. Incydent wzbudził wątpliwości dotyczące poziomu bezpieczeństwa placówek zajmujących się składowaniem sprzętu wojskowego.
W ramach podpisanego w 2002 roku kontraktu (o wartości 687 milionów dolarów) Israel Military Industries dostarczyło w latach 2005–2010 armii tureckiej 170 sztuk czołgu Sabra Mk 2. Część z tych czołgów została użyta w 2016 roku podczas przeprowadzanej wspólnie z Wolną Armią Syrii operacji „Tarcza Eufratu” w Syrii. Jeden z czołgów, będący na wyposażeniu tureckiej 13. Brygady Zmechanizowanej, został zniszczony przez przeciwpancerny pocisk kierowany w miejscowości Al-Bab. Czołgi M60T zostały użyte również podczas rozpoczętej 20 stycznia 2018 roku tureckiej operacji „Gałązka Oliwna” w Syrii w kantonie Afrin. W 2019 roku na tureckim wyposażeniu znajdowało się 166 sztuk M60T Sabra.
Inni użytkownicy.
Obecnie (2012) różne odmiany M60 pozostają w aktywnej służbie sił zbrojnych wielu państw. Wśród nich znajduje się Arabia Saudyjska, Bahrajn, Brazylia, Egipt, Hiszpania, Izrael, Jordania, Maroko, Oman, Tajlandia, Tajwan, Turcja (M60T Sabra).
M60 w Polsce.
We wrześniu 2012 roku armia grecka przekazała Polsce po jednym egzemplarzu M48 i M60. Czołgi trafią do Muzeum Broni Pancernej Centrum Szkolenia Wojsk Lądowych w Poznaniu.

</doc>
<doc id="1723721" url="https://pl.wikipedia.org/wiki?curid=1723721" title="Ilda Figueiredo">
Ilda Figueiredo

Maria Ilda da Costa Figueiredo (ur. 30 października 1948 w Troviscal w Oliveira do Bairro) – portugalska polityk, posłanka do Parlamentu Europejskiego V, VI i VII kadencji, wiceprzewodnicząca Konfederacyjnej Grupy Zjednoczonej Lewicy Europejskiej/Nordyckiej Zielonej Lewicy.
Życiorys.
W 1973 uzyskała magisterium z ekonomii, po czym podjęła pracę jako ekonomistka w związku zawodowym przemysłu tekstylnego w Porto. Działała w centrali związkowej CGTP w Porto. Pracowała również jako nauczycielka szkoły podstawowej i średniej oraz wykładowca uniwersytecki. W 1998 doktoryzowała się z dziedziny planowania i zarządzania szkolnictwem.
W 1979 wybrana po raz pierwszy do Zgromadzenia Republiki, reelekcję uzyskiwała w latach 1983, 1985, 1987. W 1983 została wybrana do Rady Miasta Vila Nova de Gaia, w której zasiadała do 1991. W 1994 uzyskała mandat radnej Porto (do 1999). Była członkiem sejmiku miejskiego w Vila Nova de Gaia. W 1999 weszła w skład Parlamentu Europejskiego jako kandydatka Portugalskiej Partii Komunistycznej. W 2004 obroniła swój mandat z ramienia Unitarnej Koalicji Demokratycznej. Została wybrana na wiceprzewodniczącą Konfederacyjnej Grupy Zjednoczonej Lewicy Europejskiej/Nordyckiej Zielonej Lewicy oraz Komisji Zatrudnienia i Spraw Socjalnych. Zasiadała w Komisji Praw Kobiet i Równouprawnienia. W 2009 po raz trzeci znalazła się w składzie PE. Ponownie objęła funkcję wiceprzewodniczącej grupy komunistycznej.
Zasiadła w komitecie centralnym Portugalskiej Partii Komunistycznej. W 2012 złożyła mandat eurodeputowanej. Powróciła później do działalności samorządowej – w 2013 weszła w skład zarządu Viana do Castelo, a w 2017 i 2021 wybierana do władz miejskich Porto.

</doc>
<doc id="1723722" url="https://pl.wikipedia.org/wiki?curid=1723722" title="Whatever It Takes">
Whatever It Takes

Whatever It Takes – singel polskiej piosenkarki popowej Edyty Górniak promujący album "Invisible", wydany w 2003 roku przez wydawnictwa muzyczne EMI oraz Virgin Records. Singel został wydany na terenie całej Europy.
Twórcami kompozycji są John Reid oraz Simon Franglen.
Za produkcję utworu odpowiedzialni byli Chris Porter, Rick Mitra oraz Peter Gordeno.
Lista utworów.
Opracowano na podstawie materiału źródłowego.

</doc>
<doc id="1723723" url="https://pl.wikipedia.org/wiki?curid=1723723" title="Klimat we Wrocławiu">
Klimat we Wrocławiu

Wrocław jest położony w strefie klimatów umiarkowanych szerokości geograficznej północnej, w typie klimatu przejściowego, podlegającego wpływom oceanicznym i kontynentalnym.
Kształtuje się głównie pod wpływem centrów działalności atmosfery: stały Niż Islandzki i Wyż Azorski, zimowy Wyż Azjatycki i wyże powstające nad północną i północno-wschodnią Europą oraz letni Niż Południowoazjatycki.
W mieście przeważają masy powietrza polarno-morskiego (46%) i polarno-kontynentalnego (38%), masy arktyczne stanowią 10%. Fronty atmosferyczne przemieszczają się przez 220 dni w roku z przewagą frontów chłodnych, najczęściej występują typy cyrkulacji północno-wschodniej antycyklonalnej i północno-zachodniej cyklonalnej. Średnie miesięczne ciśnienie atmosferyczne waha się od 999,6 hPa (IV) do 1003,6 hPa (X), przy czym największa zmienność ciśnienia z dnia na dzień jest w miesiącach zimowych (największy zanotowany wzrost ciśnienia 28 hPa, największy spadek 26 hPa).
Dominują kierunki wiatru z sektora zachodniego, średnio 51% w roku, w okresie od września do stycznia wzrasta częstość z kierunków południowo-zachodnich, kierunki z sektora wschodniego, których najwięcej jest w kwietniu, stanowią średnio 32% w roku, najrzadziej pojawiają się wiatry z północnego wschodu i północy (ok. 7% w roku). 
Największa prędkość wiatru towarzyszy kierunkom zachodnim, od 4,4 m/s w zimie do 3,4 m/s w lecie. Średnia prędkość wiatru wynosi 3,3 m/s. Najmniejsze zachmurzenie osiąga 61% (IX), największe 81% (XI), średnie roczne 70%; dni pogodnych jest ok. 41 w roku, najwięcej we wrześniu, pochmurnych ok. 169, najwięcej w listopadzie.
Usłonecznienie wynosi średnio 1605 godzin w roku, tj. 4,4 godziny dziennie, co stanowi 37% długości dnia; najmniejsze usłonecznienie 1,4 godziny dziennie (XII), największe 7,4 (VI). Średnia roczna temperatura powietrza osiąga +9,7 °C przy czym najchłodniejszy (+6,6 °C) był 1940, najcieplejszy (+10,4 °C) 2000. W przebiegu rocznym najchłodniejszy jest styczeń (–0,5 °C), najcieplejszy lipiec (+19,9 °C).
Występuje duża zmienność średniej miesięcznej temperatury z roku na rok: najcieplejszy styczeń był w 2007 (+4,8 °C), a najchłodniejszy w 1940 (–11,2 °C), najcieplejszy lipiec w 2006 (+23,2 °C), a najchłodniejszy w 1844 i 1795 (+14,9 °C). Najwyższą maksymalną temperaturę zanotowano 8 sierpnia 2015 (+38,9 °C), najniższą temperaturę minimalną 11 lutego 1956 (–32,0 °C).
Absolutna amplituda temperatury powietrza osiągnęła 69,4 °C. Okres wegetacyjny jest jednym z najdłuższych w kraju i trwa przeciętnie 251 dni, okres bezprzymrozkowy około 270 dni. W ciągu roku występuje 49 dni gorących, czyli takich, w których maksymalna temperatura przekracza 25 °C, z czego 11 to dni upalne z temperaturą powyżej 30 °C; czasami zdarzają się we Wrocławiu dni bardzo upalne, podczas których maksymalna temperatura przekracza 35 °C, średnio w roku jest 1 taki dzień ale w 2015 r. było ich aż 6. W ostatnich latach stwierdzono coraz częstsze zaleganie nad miastem fal upałów, najdłuższe wystąpiły:
Najwięcej dni upalnych (z temperaturą maksymalną powyżej 30 °C) zanotowano w 2015 r. – aż 33 dni. Latem występują tzw. tropikalne noce, kiedy temperatura minimalna nie spada poniżej 20 °C. Zdarzają się one w okresie od początku lipca do końca sierpnia. Najwyższą minimalną temperaturę we Wrocławiu zanotowano 5 VII 1957 r. i 29 VII 2013 r., było to 21,7 °C.
Dni mroźnych, z ujemną temperaturą maksymalną (poniżej 0 °C) jest we Wrocławiu tylko 22 rocznie. Najdłuższą, trwającą 114 dni, termiczną porą roku jest lato; (od około 25 maja do 15 września). Zima trwa 79 dni (od około 20 grudnia do 10 marca), przedwiośnie i przedzimie odpowiednio 22 i 30 dni, wiosna i jesień po ok. 60 dni. Przeważają typy pogody ciepłej. Wilgotność względna powietrza jest najmniejsza wiosną z minimum 70% (IV), najwyższa na przełomie jesieni i zimy 84% (XI, XII), średnia roczna 78%. Średnia roczna suma opadu wynosi 588 mm, ekstremalne zanotowano w 1941 (892 mm) i 1953 (318 mm).
Największe średnie miesięczne sumy opadu 79 mm (VII), najmniejsze 30 mm (II). Absolutnie najwyższa suma miesięczna 223 mm (lipiec 1997), najmniejsza zero – brak opadów (październik 1949 i 1951). Notowanych jest ok. 151 dni z opadem w roku (z maksimum w zimie). Burze występują średnio 25 razy w roku, pokrywa śnieżna zalega średnio przez 35 dni w roku, choć zdarzają się zimy bezśnieżne (np. zima w latach 1974/75 i 2006/2007).
Warunki klimatyczne Wrocławia wykazują cechy typowe dla dużych aglomeracji miejsko-przemysłowych, w których wpływ gospodarczej działalności przejawia się zmianą cech fizycznych podłoża, zanieczyszczeniem atmosfery, a także emisją ciepła sztucznego, wytwarzanego w procesach komunalnych i przemysłowych. W stosunku do obszarów niezurbanizowanych wartości poszczególnych elementów klimatu charakteryzują się znacznymi odchyleniami.
Natężenia promieniowania słonecznego są osłabione, liczba godzin nasłonecznienia zmniejszona, w nocy występuje mniej intensywne ochładzanie w stosunku do terenów pozamiejskich. Efektem jest podwyższenie temperatury powietrza, określane jako „miejska wyspa ciepła”, co najwyraźniej zaznacza się podczas pogodnych nocy letnich, dając dodatkowo ponad 5 °C.
Średnia roczna wilgotność względna powietrza w centrum miasta jest o ok. 6% mniejsza niż poza nim, podczas pogodnych nocy w lecie nawet o 40%, a średnia roczna suma opadu o 30-50 mm większa.
Większe jest zachmurzenie, zwłaszcza w lecie w godzinach okołopołudniowych.
Położenie Wrocławia na przedpolu Sudetów pociąga za sobą występowanie zjawisk fenopochodnych. Występują one średnio 18 dni w roku. Zjawiska te są zauważalne zwłaszcza zimą, kiedy to przy silnym, suchym wietrze dochodzi do gwałtownego wzrostu temperatury powietrza. Miało to miejsce np. 21 lutego 1990, gdy temperatura we Wrocławiu wzrosła do +20,1 °C.

</doc>
<doc id="1723725" url="https://pl.wikipedia.org/wiki?curid=1723725" title="Francesca da Rimini">
Francesca da Rimini

Francesca da Rimini (ur. 1255 zm. ok. 1283–1285) – córka Guida da Polenta, pana Rawenny. Żona Giovanniego Malatesta, syna Malatesta da Verucchio. Była pierwowzorem postaci sportretowanej przez Dantego Alighieri w "Boskiej komedii".
Małżeństwo Franceski da Rimini i Giovanniego Malatesty odbyło się ok. 1275 roku. Było zaaranżowane przez rodziców pary i miało na celu doprowadzenie do sojuszu obu znacznych rodów. Ze związku narodziła się córka, Concordia. Francesca wdała się w romans z bratem swojego męża – Paolem Malatesta, dowódcą lokalnej milicji, który od 1269 roku był żonaty z hrabiną Orabile Beatrice. Około 1283–1285 Giovanni Malatesta odkrył romans żony i zabił obydwoje kochanków. Według legendy tragiczna historia wydarzyła się w murach twierdzy Gradara, należącej wówczas do rodu Malatesta. Obecnie w miasteczku i miejscowym muzeum widoczne są liczne nawiązania do słynnej historii miłosnej.
Według Boccaccia romans Franceski i Paola spowodowany był tym, że ojciec dziewczyny obawiał się, iż nie zechce ona wyjść za brzydkiego Giovanniego, więc przed ołtarzem stanął w jego imieniu przystojny Paolo. Francesca, przekonana, że to jest jej przyszły mąż, zakochała się w nim, co doprowadziło do romansu.
Śmierć Paolo i Franceski została przez Dantego wpleciona do "Boskiej komedii" – umieścił kochanków w drugim kręgu piekielnym, przeznaczonym dla nadmiernie zmysłowych, gdzie unoszą się w powietrzu rzucani bezwładnie wiatrem, podobnie jak pozwolili, aby rzucały nimi ich namiętności.
Temat dwojga kochanków opracowywany był również w wielu innych utworach, m.in. literackich i malarskich.

</doc>
<doc id="1723726" url="https://pl.wikipedia.org/wiki?curid=1723726" title="Banafjäl">
Banafjäl

Banafjäl – miejscowość (småort) w Szwecji w gminie Örnsköldsvik w regionie Västernorrland. Około 86 mieszkańców.

</doc>
<doc id="1723727" url="https://pl.wikipedia.org/wiki?curid=1723727" title="Katastrofa kolejowa w Viareggio">
Katastrofa kolejowa w Viareggio

Katastrofa kolejowa w Viareggio – katastrofa kolejowa, która miała miejsce 29 czerwca 2009 o godzinie 23:48 we włoskim mieście Viareggio. W jej wyniku poniosły śmierć 32 osoby, a 27 zostało rannych.
Pociąg towarowy nr 50325 relacji Trecate – Gricignano, składający się z lokomotywy elektrycznej E.656.175 oraz czternastu wagonów-cystern, w których znajdował się gaz LPG (pierwszy wagon był własnością prywatną, pozostałe 13 wagonów należało do kolei niemieckich DB), wykoleił się na skutek pęknięcia osi pierwszego wagonu. W wyniku wykolejenia wagonów nastąpił wybuch gazu, który spowodował zniszczenia budynków mieszkalnych położonych blisko miejsca katastrofy.
W styczniu 2017 r. w atmosferze sporów politycznych zapadły wyroki na osoby odpowiedzialne za katastrofę – Mauro Moretti, były prezes firmy "Rete Ferroviaria Italiana" zarządającej infrastrukturą, został skazany na 7 lat więzienia. Ponadto 23 z 33 oskarżonych – w tym osoby pełniące wysokie funkcje kierownicze w spółkach kolejowych – zostało skazanych na kary do 7,5 roku pozbawienia wolności.

</doc>
<doc id="1723728" url="https://pl.wikipedia.org/wiki?curid=1723728" title="Tom Meighan">
Tom Meighan

Thomas Peter Meighan (ur. 11 stycznia 1981 w Leicesterze) – angielski muzyk, frontman zespołu Kasabian.
Życiorys.
Urodził się w Leicesterze w rodzinie irlandzko-angielskiej. W 1997 został wokalistą zespołu Kasabian. Śpiewa większość piosenek wykonywanych przez kapelę z Leicesteru, nie grając przy tym na żadnym instrumencie, poza (czasami) tamburynem i gitarze na koncertach w czasie piosenki „The Nightworkers”.
30 marca 2010 dołączył na scenie do zespołu The Who, by zaśpiewać „I’ve Had Enough” i „I’m One” podczas ich występu w Royal Albert Hall.
Media.
Jest powszechnie znany ze swoich krytycznych komentarzy w mediach, często odnoszących się do innych muzyków. Juliana Casablancasa z The Strokes nazwał „piep*** elegancikiem”, Pete’a Doherty „tym piep*** włóczęgą”, a zespół My Chemical Romance – „dziećmi emo”. Z kolei członków Test Icicles nazwał „chłopcami do wynajęcia”, a muzykę Automatic określił jako „okropną”.
Ponadto, Tom znany jest z hałaśliwego zachowania na ceremoniach rozdania nagród twierdząc jednocześnie, że jego zamiarem zawsze jest by „przyjść pierwszym i wyjść ostatnim”. 
W związku z doniesieniami na temat przygnębiającego charakteru muzyki emo, powiedział: "„Nastolatki są od tego lepsze. Chcę im powiedzieć, żeby byli pozytywnie nastawieni do życia. Zostaliście dobrze wychowani przez rodziców, więc nie siedźcie w sypialni i nie podcinajcie sobie nadgarstków. Dorośnijcie.”".
Był jedną z wielu gwiazd krytykujących sposób obchodzenia się Simona Cowella z Susan Boyle, twierdząc: „To będzie dla niej tortura do końca życia. Ona nie jest na to gotowa, nie jest do tego stworzona. Jest manipulowana. To okropne.”

</doc>
<doc id="1723735" url="https://pl.wikipedia.org/wiki?curid=1723735" title="Zespół wokalny &quot;Lechici&quot;">
Zespół wokalny &quot;Lechici&quot;



</doc>
<doc id="1723736" url="https://pl.wikipedia.org/wiki?curid=1723736" title="Cortinarius mucosus">
Cortinarius mucosus



</doc>
<doc id="1723737" url="https://pl.wikipedia.org/wiki?curid=1723737" title="Droga miłującego pokój wojownika">
Droga miłującego pokój wojownika

Droga miłującego pokój wojownika – pierwsza i zarazem najbardziej znana książka Dana Millmana, oparta na wątkach autobiograficznych. Powieść "Way of the Peaceful Warrior", wydana w Polsce pt. "Droga miłującego pokój wojownika". jest zbeletryzowaną opowieścią o sportowej karierze Dana i jego własnym życiu w tym okresie.
Dan jest uczniem college'u, przystojniakiem i uzdolnionym sportowcem, jednak zaczynają go prześladować niepokojace wizje. Pewnej nocy, udaje się na pobliska stację benzynową gdzie poznaje Sokratesa (człowiek ten nie podał swojego imienia, jednak to przezwisko mu odpowiadało). Ten starszy człowiek szybko zostaje mentorem życiowego i duchowego wychowania Dana i prowadzi go przez drogę miłującego pokój wojownika. Jego kariera sportowa i życie zmienia się dramatycznie na skutek wypadku, jakiemu ulega, jadąc na motocyklu. Od tamtej pory Dan wkłada w autorozwój całego siebie.
Pierwsze wydanie książki miało minimalną sprzedaż. Następne wydania stały się bestselerem, rozpoczynając tym samym karierę Dana Millmana jako prelegenta i wykładowcy w dziedzinach związanych z automotywacją i pozytywnym myśleniem.
W 2006 roku nakręcono pełnometrażowy film "Siła spokoju" "Peaceful Warrior", którego scenariusz powstał na podstawie wyżej wymienionej książki. Rolę Sokratesa, nauczyciela i duchowego przewodnika zagrał Nick Nolte.

</doc>
<doc id="1723738" url="https://pl.wikipedia.org/wiki?curid=1723738" title="Bergom">
Bergom

Bergom – miejscowość (småort) w Szwecji w gminie Örnsköldsvik w regionie Västernorrland. Około 86 mieszkańców.

</doc>
<doc id="1723740" url="https://pl.wikipedia.org/wiki?curid=1723740" title="Nicklas Wiberg">
Nicklas Wiberg

Nicklas Wiberg (ur. 16 kwietnia 1985 w Sztokholmie) – szwedzki lekkoatleta, wieloboista.

</doc>
<doc id="1723741" url="https://pl.wikipedia.org/wiki?curid=1723741" title="Gondwana Rainforests of Australia">
Gondwana Rainforests of Australia

Lasy Deszczowe Gondwana Australii – (Gondwana Rainforests of Australia), dawniejsza nazwa; "„Środkowo-Wschodni Rezerwat Lasów Deszczowych”" – ("Central Eastern Rainforest Reserves"). Rezerwat przyrody położony na granicy stanów Nowej Południowej Walii oraz Queensland w Australii. W 1986 roku wpisany na listę światowego dziedzictwa UNESCO i rozszerzony w roku 1994.
Gondwana Rainforests jednoczy na swoim terenie parki narodowe z Nowej Południowej Walii i z Queensland.
Parki narodowe będące częścią rezerwatu.
W stanie Queensland
W stanie Nowa Południowa Walia

</doc>
<doc id="1723743" url="https://pl.wikipedia.org/wiki?curid=1723743" title="Architektura Krakowa">
Architektura Krakowa

Zespół architektoniczno-urbanistyczny starego Krakowa zaliczany jest do grona najważniejszych zabytków dziedzictwa kulturowego w Polsce i na świecie. Stare Miasto w Krakowie zaliczane było do najwyższej w skali krajowej „0” klasy zabytków. Historyczne centrum Krakowa znajduje się obecnie na liście światowego dziedzictwa UNESCO.
Aktem, który przyczynił się do powstania tego zabytkowego zespołu, był przywilej lokacyjny wydany dla Krakowa w 1257 roku. Wkrótce po wydaniu przywileju przystąpiono do rozplanowania miasta według zasad prawa magdeburskiego. Podstawą nowego planu był układ szachownicowy, w którym ulice miasta przecinają się pod kątem prostym, tworząc regularne kwartały. Centralnym punktem Krakowa stał się Rynek, którego wielkość ustalono jako 4 na 4 sznury krakowskie (w przybliżeniu 200 x 200 m). Wytyczono po 3 ulice odchodzące od każdej z pierzei rynkowych, z wyjątkiem pierzei wschodniej, przy której istniał już kościół Mariacki, zaburzając nieco regularność układu. Za kościołem wyznaczono rynek pomocniczy, dziś zwany Małym. Pozostałe nieregularności wynikały z konieczności łączenia istniejących wcześniej grodów i osad kościelnych - np. ulica Grodzka, odchodząca od Rynku pod nieregularnym kątem prowadziła prosto do osady Okół i dalej na wzgórze wawelskie, a ulicę Bracką zakrzywiono w kierunku kościoła Franciszkanów. Kwartały miasta wyznaczane przez siatkę ulic dzielono na działki zwane "kuriami", które przydzielano mieszczanom pod budowę domów. Kurie po niedługim czasie dzielono na pół, tworząc w ten sposób działki "półkuryjne", będące dziś podstawą układu zabudowy starego Krakowa. 
Plan urbanistyczny Krakowa nie był zmieniany przez kilka następnych stuleci, dzięki temu zachował się do naszych czasów, pełniąc dziś funkcję centrum współczesnego miasta.
Począwszy od XIII wieku Kraków otaczał się wałami i murami obronnymi, a w ich obrębie wznoszono kamienice, kościoły i pałace. 
XV wiek.
Stanowił szczytową fazę rozwoju sztuki późnego średniowiecza, charakteryzuje go m.in. zagęszczenie zabudowy miejskiej i dalszy rozwój fortyfikacji z drugim zewnętrznym pierścieniem murów (od 1404), a także barbakanem. Wtedy powstała także dzielnica uniwersytecka z Collegium Maius. W detalu architektonicznym pojawił się charakterystyczny typ portalu o wykroju uskokowym, zwany portalem długoszowskim. Kościoły otrzymały wyposażenie z szafiastymi nastawami ołtarzy, złożonymi z partii rzeźbionych i malowanych o konstrukcji poliptyku z ruchomymi skrzydłami. 
W rzeźbie, prawie wyłącznie religijnej, ma miejsce idealizacja postaci, realizowana w tzw. stylu miękkim, a następnie w stylu pięknym o cechach gotyku międzynarodowego (Madonna z Krużlowej, Pietŕ z kościoła św. Barbary z ok. 1410), w połowie stulecia pojawia się styl łamany (tryptyk św. Trójcy z 1476 i Matki Boskiej Bolesnej z 1475-1480 z kaplicy Świętokrzyskiej na Wawelu).
XVI wiek.
Był złotym okresem dla sztuki Krakowa, zasadniczą rolę odgrywał mecenat artystyczny króla Zygmunta I Starego oraz wpływy włoskie zapoczątkowane za pośrednictwem węgierskiego dworu Jagiellonów. W dziedzinie architektury i rzeźby widoczne są wpływy toskańskie, obejmujące twórczość Franciszka zwanego Florentczykiem (autora renesansowej niszy nagrobka króla Jana I Olbrachta 1501-1502, współautora I fazy przebudowy zamku) oraz B. Berrecciego, który ukończył budowę zamku królewskiego (1516-1533). 
Niektóre formy renesansowe zawierają jeszcze elementy gotyckie, np. portale zamkowe mistrza Benedykta, jednego z budowniczych zamku. Pełne formy renesansowe reprezentują liczne w kościołach krakowskich nagrobki w ramie architektonicznej z leżąca figurą zmarłego. Ich autorem jest m.in. Jan Michałowicz z Urzędowa (kaplice i nagrobki biskupów Zebrzydowskiego i Padniewskiego w katedrze). Cechy manierystyczne wykazuje twórczość S. Gucciego (kaplica i nagrobek Stefana Batorego w katedrze, nagrobki Zygmunta II Augusta i Anny Jagiellonki w kaplicy Zygmuntowskiej, 1574-1575). 
W architekturze miasta najważniejsza była przebudowa Sukiennic (1556-1560) z dodaniem attyki i renesansowych ganków przy bocznych elewacjach. Rezydencje przy ulicy Kanoniczej otrzymały arkadowe dziedzińce na wzór zamku królewskiego. 
Najlepszych przykładów malarstwa dostarcza twórczość S. Samostrzelnika, autora polichromii w klasztorze Cystersów w Mogile, będącego także wybitnym miniaturzystą i portrecistą (portret biskupa P. Tomickiego). W dziedzinie malarstwa miniaturowego wymienić trzeba Kodeks Baltazara Behema oraz Pontyfikał Erazma Ciołka. Znakomitym portrecistą królewskim był M. Kober – portret Stefana Batorego jego autorstwa stanowi jedno z najlepszych dzieł malarstwa polskiego końca XVI wieku.
Mury obronne.
Rozwijające się szybko po lokacji i bogacące dzięki handlowi miasto Kraków – siedziba władcy i stolica kraju, odczuwało silną potrzebę opasania się murami obronnymi, wymagało to jednak zezwolenia panującego księcia. Sposobna okazja nadarzyła się w 1285 r., gdy książę Leszek Czarny musiał udać się na Węgry po pomoc przeciwko zbuntowanym możnowładcom. Polecił wówczas opiece mieszkańców Krakowa zamek wraz z księżną Gryfiną. Wojska buntowników wkroczyły do miasta, ale nadaremnie oblegały broniony przez mieszczan Wawel. Gdy nadszedł książę z odsieczą, w nagrodę za wierność pozwolił miastu na budowę obwarowań. Rozpoczęte wówczas prace trwały przez kilka stuleci. 
W XV w. Kraków otoczony już był podwójnym murem z basztami i bramami miejskimi. Mur wielki miał wysokość 9 m, a stojący na jego przedpolu tzw. przedmurek – ok. 2,5 m. Tuż za nim znajdowała się głęboka fosa o szerokości 8 m, napełniana w razie niebezpieczeństwa wodą doprowadzaną z Rudawy. W miarę postępu sztuki wojennej fortyfikacje te unowocześniano i rozbudowywano. Do naszych czasów zachował się tylko północny, najsilniejszy ich fragment.
Barbakan.
Największy spośród trzech tego typu gotyckich budynków fortyfikacyjnych, jakie zachowały się dotąd w Europie, został wzniesiony w latach 1498-1499 wobec grożącego Polsce niebezpieczeństwa najazdu turecko-tatarskiego. Był wówczas najdoskonalszym osiągnięciem inżynierii wojskowej; w razie potrzeby prowadził ostrzał ze 130 strzelnic, a trzymetrowej grubości mury chroniły go od kul armatnich. Siedem wieżyczek obserwacyjnych pozwalało śledzić ruchy nieprzyjaciela i odpowiednio nakierować ogień. 
Wjazd do tej fortecy prowadził przez most zwodzony, przerzucony nad głęboką, szeroką na 8 metrów fosą. Barbakan połączony był ongiś z Bramą Floriańską tzw. Szyją – podwójnym potężnym murem obronnym z drogą przejazdową pośrodku. Cały ten zespół fortyfikacyjny wraz z arsenałem, otoczony murami, wałami i fosami stanowił dla wroga zaporę prawie nie do przebycia. Jedynie podczas oblężenia Krakowa przez Szwedów w 1655 roku załoga barbakanu skapitulowała z powodu braku amunicji i panującego pośród niej głodu.
W roku 1817, dzięki staraniom Feliksa Radwańskiego, udało się ocalić Barbakan przed rozbiórką (w związku z likwidacją murów miejskich). Odtąd pełni on funkcję zabytku. Obecnie stanowi oddział Muzeum Historycznego Miasta Krakowa.
Brama Floriańska.
Wzmiankowana już w 1307 roku, była zawsze reprezentacyjną bramą miasta. Tędy wjeżdżały orszaki króla i zagranicznych poselstw podążające na Wawel. Początkowo baszta była kamienna, później nadbudowano ją cegłą i nakryto stromym dachem. Drewnianą i okutą żelazną kratą, opuszczaną na łańcuchach bramę, zamykano na noc. Obrona Bramy Floriańskiej należała do cechu kuśnierzy.
XVII wiek.
Rozpoczyna epokę osłabienia roli Krakowa jako centrum artystycznego wskutek wojen szwedzkich oraz przeniesienia stałej siedziby królewskiej do Warszawy. Mimo to nadal powstały dzieła wybitne, wprowadzające miasto w okres wczesnego baroku, przesiąkniętego duchem kontrreformacji i wyrażającego się powściągliwym „stylem Wazów”. Najlepszymi przykładami są pojezuicki kościół św. Piotra i Pawła (1609-1619), dzieło m.in. architekta J. Trevano oraz kościół kamedułów na Bielanach pod Krakowem (1605-1630, architekt fasady A. Spezza).
Przy katedrze powstała kaplica Wazów (1664-1666) oraz kaplica Zbaraskich w kościele Dominikanów (1629-1633). Pozostałe kościoły barokowe to: Bernardynów (1670-1680, architekt K. Mieroszewski), Wizytek (1682-1695, architekt A. Solari), Karmelitów na Piasku (1655-1679), św. Anny (1689-1703, architekt Tylman z Gameren).
Bujnie rozwijała się związana z architekturą dekoracja stiukowa (G.B. Falconi – prace w kościele św. Piotra i Pawła) oraz rzeźba w stiuku (Baltazar Fontana – prace w kościele św. Anny). We wnętrzach kościelnych dominował czarny marmur wydobywany w Dębniku pod Krakowem, zastosowany m.in. w kaplicach Wazów, Zbaraskich, kościele Karmelitów Bosych na Wesołej. Powstał nowy typ nagrobka w formie tablicy z malowanym lub rzeźbionym popiersiem zmarłego, w oprawie architektoniczno-rzeźbiarskiej. Kwitło snycerstwo barokowe z efektownymi ołtarzami o spiętrzonej kompozycji architektonicznej, dekorowanymi ornamentem czerpanym z wzorników: na początku stulecia – okuciowym, w pierwszej połowie wieku – chrząstkowo-małżowinowym, a w drugiej – akantowym. 
Malarstwo rozwijało się słabiej, największe znaczenie miała twórczość wenecjanina T. Dolabelli, przybyłego ok. 1598, autora monumentalnych kompozycji religijnych. Jako twórca obrazów ołtarzowych działał F. Lekszycki, czerpiący wzory z ówczesnej grafiki wielkich mistrzów europejskich. Korzystano także z usług malarzy spoza Krakowa: J.E. Siemiginowskiego, D. Schultza, K. Dankwarta.
XVIII wiek.
Od początku XVIII w. kontynuowano architekturę barokową, dochodząc do jej fazy schyłkowej. Reprezentantami byli: K. Bażanka (kościół misjonarzy na Stradomiu 1719-1728, Pijarów 1714-1727, hełm Wieży Zegarowej w katedrze), F. Placidi (fasada kościoła Pijarów, kościoła Trynitarzy, kaplica Lipskich w katedrze). Warto wyróżnić pochodzący z lat 1733-1751 kościół Paulinów na Skałce (architekt A.G. Müntzer). Rzeźbę późnobarokową tworzył A. Frączkiewicz, a malarstwo – S. Czechowicz i T. Kuntze. Sprowadzano także malarzy obcych do wykonania polichromii w kościołach: pijarów ok. 1759 i trynitarzy (F. Eckstein i J. Piltz). Udany import stanowi 5 obrazów ołtarzowych w nawie kościoła Mariackiego pędzla G. Pittoniego, pochodzących z lat 1740-1750.
Architekturę klasycystyczną reprezentują pałace Wodzickich przy Rynku Głównym i ul. św. Jana (architekt Jan Ferdynand Nax) oraz nowe gmachy uniwersyteckie: obserwatorium astronomiczne i Collegium Phisicum (projektant F. Radwański). W dziedzinie rzeźby zwraca uwagę klasycystyczny, monumentalny nagrobek biskupa K. Sołtyka w katedrze z 1789. Wyróżniają się także importy dłuta B. Thorvaldsena: replika Chrystusa kopenhaskiego i posąg Włodzimierza Potockiego w katedrze.
Secesja.
Secesję przełomu XIX i XX w. reprezentują gmachy: Towarzystwa Przyjaciół Sztuk Pięknych „Pałac Sztuki” (architekt F. Mączyński 1901), przebudowanego Starego Teatru (F. Mączyński, T. Stryjeński 1903), Szkoły Przemysłowej (S. Odrzywolski 1912), Muzeum Techniczno-Przemysłowego (T. Stryjeński, J. Czajkowski 1914) oraz wnętrze cukierni Jana Michalika (K. Frycz 1911).
Modernizm.
Różne odmiany modernizmu kontynuowano w okresie międzywojennym projektując przy alei Mickiewicza kilka gmachów w stylu „reprezentacji państwowej”. m.in.: Akademia Górnicza i Biblioteka Jagiellońska (architekt W. Krzyżanowski), Muzeum Narodowe (Czesław Boratyński, Edward Kreisler). Duże znaczenie miała konserwatorska i architektoniczna twórczość A. Szyszko-Bohusza (prace na Wawelu, gmach PKO, galeria Pryzmat).
Artyści malarze tworzyli ugrupowania, takie jak:
Ponadto działała awangarda w ramach Grupy Krakowskiej (M. Jarema, H. Wiciński). Część tych artystów tworzyła nadal w okresie powojennym, a dołączyli do nich: E. Eibisch, Z. Radnicki, C. Rzepiński, W. Taranczewski. Grupę młodych plastyków stworzyli: T. Kantor, T. Brzozowski, Jerzy Leopold Feiner, J. Nowosielski, K. Mikulski, J. Tchórzewski, A. Wróblewski. Rzeźbę powojenną i ostatnich lat reprezentują tacy twórcy, jak: X. Dunikowski, J. Puget, M. Konieczny, M. Kruczek, J. Bereś.
W latach 1949-1956, w czasie gdy w Polsce panował socrealizm, w Krakowie powstało wiele wyróżniających się budynków w tym stylu, głównie w Nowej Hucie, m.in. Centrum Administracyjne Kombinatu, zabudowa Placu Centralnego, Teatr Ludowy.
Po roku 1956 znów popularny stał się modernizm. Najważniejsze powojenne obiekty modernistyczne w Krakowie to m.in. kino „Kijów” (1962–1967), hotele „Cracovia” i „Forum”, kościół Matki Bożej Królowej Polski „Arka Pana”, galeria wystaw BWA „Bunkier Sztuki”, a także biurowce Biprostal oraz Biprocemwap.
Zabytki Krakowa.
Kraków stosunkowo mało ucierpiał podczas II wojny światowej, dlatego jest jednym z najważniejszych europejskich ośrodków turystycznych z cennymi zabytkami z różnych epok (ponad 6 tys. obiektów).
Sztuka Krakowa zajmuje od wieków czołową pozycję wśród polskich zjawisk artystycznych, reprezentowana zarówno przez zachowane architektoniczne zespoły zabytkowe i obiekty o dużej wartości, jak i stosunkowo bogate zbiory muzealne i kościelne (ołtarz W. Stwosza, kolekcja arrasów wawelskich, obrazy cenionych artystów, m.in. L. da Vinci i Rembrandta). Rozkwit krakowskiej sztuki uwarunkowany był uprzywilejowaną pozycją grodu, a następnie miasta jako ośrodka handlowego, siedziby księcia seniora i wreszcie stolicy rozległego państwa. 
Najstarsze zabytki architektury przedromańskiej to rotunda NMP na Wawelu i kościół św. Salwatora (X w.) oraz fragmenty katedry Bolesława I Chrobrego (XI w.). Wczesnym przykładem plastyki rzeźbiarskiej jest figura wołka (w zbiorach wawelskich).
Styl romański reprezentują: kościół św. Andrzeja (1086), fragmenty II katedry (konsekrowanej 1142) z kryptą św. Leonarda i Wieżą Srebrnych Dzwonów, a także fragmenty kościoła św. Wojciecha (przed 1100).
Architekturę gotycką zapoczątkowano w 2. ćwierćwieczu XIII w. ceglanymi kościołami Franciszkanów, Cystersów w Mogile, Dominikanów, a także Bramą Floriańską z fragmentami murów obronnych. Duże znaczenie dla architektury miasta miał XIV wiek – na Rynku powstały gotyckie gmachy publiczne: Sukiennice, Ratusz, budynek Wagi Miejskiej, rozbudowano też fortyfikacje. W 1320 na Wawelu rozpoczęto budowę nowej katedry, król Władysław Łokietek powiększył zamek, a Kazimierz Wielki wzniósł okazałą rezydencję gotycką z potężną wieżą w narożniku północno-zachodnim.
Powstała grupa kościołów ceglanych o wspólnych cechach konstrukcyjnych i stylistycznych (trójnawowe bazyliki z wielobocznym prezbiterium, realizowane w systemie filarowo-szkarpowym): Mariacki, Bożego Ciała, św. Katarzyny, Dominikanów. Nastąpił rozwój rzeźby, która stała się niezależna od architektury, powstał typ nagrobka królewskiego z baldachimem, rzeźbę drewnianą najlepiej reprezentuje krucyfiks Jadwigi w katedrze (4. ćwierćwiecze XIV w.), a najcenniejszym zespołem malarstwa jest 120 kwater witrażowych w kościele Mariackim.
Mnogość zabytków architektonicznych w Krakowie wynika z długiej historii miasta i wielości funkcji, które spełniało będąc stolicą państwa, prężnym ośrodkiem miejskim i centrum handlowym regionu, ośrodkiem uniwersyteckim i kulturalnym.
Funkcje państwotwórcze.
Kraków spełniał je w murach Wawelu – najpierw było to palatium romańskie, od 1038 r. stała siedziba Kazimierza Odnowiciela, później zostało przekształcone w gotycką rezydencję, przebudowaną następnie z rozkazu króla Zygmunta I Starego na renesansową. Tuż obok zamku królewskiego wznosi się katedra, określana mianem panteonu polskiego – miejsce koronacji i pochówków królewskich. Znajdowały się w niej relikwie i insygnia koronne. W jednej z wież katedralnych, Wieży Zygmuntowskiej, znajduje się największy polski dzwon, zwany Zygmuntem – od imienia jego fundatora, króla Zygmunta I Starego. Obecnie przekształcone w muzeum budynki wawelskie są udostępniane zwiedzającym (komnaty królewskie, Muzeum Katedralne, Skarbiec koronny, Zbrojownia, Wawel Zaginiony).
Funkcje miastotwórcze.
Kraków był silnym miejskim ośrodkiem regionalnym na szlaku komunikacyjnym i handlowym. Aby wykorzystać te okoliczności, musiał zapewniać mieszkańcom i przyjezdnym przestrzeń handlową, spokój i poczucie bezpieczeństwa. W związku z lokacją w 1257 i z odbudową po najeździe tatarskim, miasto zostało wytyczone z rozmachem – jeden z największych w Europie rynek (200 x 200 m) otaczała precyzyjnie wytyczona siatka prostopadłych ulic, gdzieniegdzie tylko zakrzywiająca się pod presją wcześniejszej zabudowy (np. ul. Grodzka – wcześniejszy trakt prowadzący z Wawelu na Węgry). Na środku olbrzymiego rynku stanęły Sukiennice i ratusz (do naszych czasów zachowała się wieża). Ratusze, place targowe, wagi miejskie i przywileje lokacyjne miały także okoliczne miasta wchłonięte później przez rozwijający się Kraków: Kazimierz (lokowany 1335), Kleparz (lokowany 1366).
Widocznym znakiem kondycji mieszczaństwa była świetność krakowskich kamienic – ich bogato zdobione elewacje możemy podziwiać wokół rynku oraz przy zabytkowych ulicach: Floriańskiej, Grodzkiej, Brackiej, Kanoniczej i innych. Wnętrze XIX-wiecznej kamienicy mieszczańskiej można obejrzeć w Kamienicy Hipolitów – muzeum na ul. Mikołajskiej.
Najnowszym przykładem miastotwórczej funkcji architektury jest zagospodarowanie przestrzenne Nowej Huty – zespołu urbanistycznego w stylu realizmu socjalistycznego powstałego w latach 1949-1951, planowanego jako samodzielne miasto.
Funkcje obronne.
Aby zapewnić mieszkańcom bezpieczeństwo Kraków otoczony był od 1285 r. podwójnym pasem murów obronnych z licznymi basztami i kilkoma bramami. Dynamiczny rozwój miasta, zmiana zasad sztuki wojennej i niszczenie nieremontowanych fortyfikacji powodowały, że z biegiem czasu kolejne partie murów wyburzano, najpierw mury Kazimierza, a na końcu samego starego Krakowa – w latach 1810-14 tworząc na ich miejscu pierścień ogrodów miejskich – Planty. W celach reprezentacyjnych zachowano niewielki odcinek murów otaczający Bramę Floriańską i Barbakan.
W średniowieczu funkcje obronne spełniały też potężne murowane kościoły.
Ostatnim etapem rozwoju fortyfikacji wokół Krakowa był stworzony przez Austriaków pierścień fortów – Twierdza Kraków, które stanowią atrakcję turystyczną wycieczek obrzeżami miasta, a niekiedy są zagospodarowane jako np. hotele czy ośrodki kultury (Fort 49 „Krzesławice”).
Funkcje kulturotwórcze.
Kraków był ośrodkiem kultury zarówno jako siedziba władzy i beneficjent mecenatu królewskiego jak i po utracie niepodległości i zubożeniu terenów Galicji, gdy jego rola państwotwórcza i dynamika jako ośrodka rozwoju regionalnego podupadła. 
Od 1364 roku był miastem uniwersyteckim – zabytkowe Collegium Maius, Collegium Minus, Collegium Novum do tej pory stanowią najbardziej prestiżową część uniwersytetu mieszcząc Muzeum Uniwersytetu Jagiellońskiego, reprezentacyjne pomieszczenia akademickie, a niekiedy jeszcze wykłady, choć większość życia naukowego toczy się w późniejszych, XVIII i XIX-wiecznych budynkach wydziałów humanistycznych i XX-wiecznych obiektach wydziałów przyrodniczych i ścisłych.
W mieście rozwijała się sztuka i życie kulturalne. Szczególnie w okresie zaborów Kraków był miejscem pamięci narodowej oraz intensywnej działalności kulturalnej. 
Najstarszy krakowski teatr działa od końca XVIII wieku, obecnie mieści się w kamienicy przy placu Szczepańskim. W 1893 roku zakończono budowę eklektycznego Teatru Słowackiego postawionego na miejscu zburzonego klasztoru i szpitala św. Ducha. 
Z kultywacją tradycji i pamięci narodowej wiążą się liczne pomniki i tablice pamiątkowe w Krakowie, których budowa lub renowacja często stanowiła pretekst do demonstracji patriotycznych. Najbardziej znanymi są pomnik Adama Mickiewicza na Rynku, Pomnik Grunwaldzki wzniesiony w 500-lecie bitwy pod Grunwaldem, pomnik Mikołaja Kopernika, Tadeusza Kościuszki, Józefa Dietla oraz pomniki zdobiące Planty i Park Jordana.
Ośrodek kultu religijnego.
Krakowskie kościoły i klasztory pełniły przez wieki zarówno funkcje czysto religijne jak i społeczne – jako budowle obronne, ogólnodostępne obiekty sztuki, nekropolie i miejsca pamięci narodowej. Największym i najbardziej znany jest gotycki kościół Mariacki na Rynku, zaś najstarsze świątynie to: kościół św. Andrzeja i kościół św. Wojciecha. Godne uwagi są również:
Na uwagę zasługują liczne krakowskie synagogi (m.in. Stara, Izaaka Jakubowicza, Kupa, Remuh, Tempel, Wysoka, Poppera, Deichesa) zgromadzone głównie w obrębie Kazimierza będącego w latach 1495-1945 centrum osadnictwa krakowskich Żydów.
Nekropoliami mieszczącymi groby królów i sławnych Polaków są katedra na Wawelu (królowie, Adam Mickiewicz, Juliusz Słowacki, urna z ziemią z grobu Cypriana Kamila Norwida, Tadeusz Kościuszko, Józef Poniatowski, Władysław Sikorski) i kościół paulinów na Skałce (m.in. Jan Długosz, Wincenty Pol, Józef Ignacy Kraszewski, Teofil Lenartowicz, Adam Asnyk, Henryk Siemiradzki, Stanisław Wyspiański, Czesław Miłosz).
Pozostali zasłużeni krakowianie pochowani są na cmentarzach miejskich Krakowa, m.in. Rakowickim (np. Jan Matejko), Salwatorskim (Stanisław Lem), Batowickim, Nowym żydowskim i Remuh.

</doc>
<doc id="1723744" url="https://pl.wikipedia.org/wiki?curid=1723744" title="João Ferreira (polityk)">
João Ferreira (polityk)

João Manuel Peixoto Ferreira (ur. 20 listopada 1978 w Lizbonie) – portugalski biolog i polityk, poseł do Parlamentu Europejskiego VII, VIII i IX kadencji.
Życiorys.
Absolwent biologii, w 2009 uzyskał doktorat z ekologii. Specjalizował się m.in. w ekologii gatunków inwazyjnych oraz mikoryzie. Pracował jako badacz naukowy w międzyregionalnym stowarzyszeniu Água da Região de Setúbal (AIA). Był członkiem senatu Uniwersytetu Lizbońskiego. Współtworzył stowarzyszenie skupiające stypendystów naukowych.
Zasiadł we władzach Portugalskiej Partii Komunistycznej. W wyborach w 2009 uzyskał mandat posła do Europarlamentu VII kadencji z współtworzonej przez komunistów Unitarnej Koalicji Demokratycznej. W 2014 i 2019 z powodzeniem ubiegał się o europarlamentarną reelekcję. W 2013 zasiadł nadto we władzach miejskich Lizbony.
W 2021 kandydował w wyborach prezydenckich. Zajął w nich czwarte miejsce wśród siedmiu pretendentów, otrzymując ponad 4% głosów. W lipcu tego samego roku zrezygnował z zasiadania w PE.

</doc>
<doc id="1723747" url="https://pl.wikipedia.org/wiki?curid=1723747" title="Dyskografia The Stooges">
Dyskografia The Stooges

Ta strona zawiera dyskografię zespołu The Stooges.

</doc>
<doc id="1723748" url="https://pl.wikipedia.org/wiki?curid=1723748" title="Równania Naviera-Stokesa">
Równania Naviera-Stokesa

Równania Naviera-Stokesa (nazwane na cześć Claude’a-Louis Naviera i George’a Gabriela Stokesa) – zestaw równań opisujących zasadę zachowania pędu dla poruszającego się płynu. Według nich zmiany pędu elementu płynu zależą jedynie od sił masowych, zewnętrznego ciśnienia i wewnętrznych sił lepkości w płynie.
Dla płynu idealnego o zerowej lepkości równania mówią, że przyspieszenie jest proporcjonalne do gradientu ciśnienia.
Równania są wyrażone w postaci różniczkowej, dla danego problemu fizycznego muszą być znalezione na drodze rachunku różniczkowego i całkowego. W praktyce jedynie najprostsze przypadki mogą być rozwiązane analitycznie, na przykład nieturbulentnego (laminarnego), stacjonarnego przepływu (niezmieniającego się w czasie), w których liczba Reynoldsa ma małą wartość.
W bardziej złożonych przypadkach, jak prognozowanie pogody na Ziemi, analiza El Niño lub obliczenia siły nośnej skrzydeł samolotów, rozwiązania równań Naviera-Stokesa mogą być znalezione jedynie metodami numerycznymi przy pomocy komputerów. Jest to oddzielna dziedzina nauki zwana obliczeniową mechaniką płynów.
W 2000 roku Instytut Matematyczny Claya ogłosił równania Naviera-Stokesa jednym z siedmiu problemów milenijnych matematyki i zaoferował 1 000 000 dolarów nagrody za podanie rozwiązania lub kontrprzykładu. Oficjalny opis problemu przedstawił Charles Fefferman.
Ogólna forma równań.
Ogólna forma równań Naviera-Stokesa. Dwa ostatnie człony po prawej stronie równania wynikają z uwzględnienia niestałości lepkości w obrębie przepływu – uproszczone formy równań Naviera-Stokesa znajdują się w sekcji #Dodatkowe założenia:
gdzie:
Powyższe równania Naviera-Stokesa zostały podane w formie operatorowej, która dla wszystkich układów współrzędnych przestrzennych ma taką samą postać (ale już nie w sytuacji gdy zmieniamy współrzędne w czasie np. wprowadzenie wirującego układu współrzędnych spowoduje pojawienie się dodatkowych elementów w równaniach związanych z efektem Coriolisa). Ponadto, przy wyznaczaniu jawnej postaci różniczkowej równań dla konkretnego układu współrzędnych przestrzennych musimy znaleźć postać wszystkich elementów równania (w tym operatorów) dla docelowego układu współrzędnych – przykładowo: element formula_17 zawierający wektorowy operator Laplace’a dla cylindrycznego układu współrzędnych będzie miał postać:
gdzie symbol pochodnej cząstkowej formula_19 z dolnym indeksem/ami obejmuje tylko bezpośrednio następujący po nim symbol np. formula_20
Postać w kartezjańskim układzie współrzędnych.
Równanie wektorowe NS dla poszczególnych współrzędnych przyjmuje postać
gdzie użyto oznaczeń pochodnych cząstkowych formula_22 oraz formula_23
Wyprowadzenie.
Wyprowadzenie rozpoczyna się od równania pędu Cauchy’ego zapisanego w kartezjańskim układzie współrzędnych (upraszczający obliczenia i stanowiącym punkt wyjścia dla innych układów wsp.), dla którego formula_24 gdzie w ostatniej równości po prawej działania możemy traktować jak mnożenie/transpozycje wektorów i macierzy (co również będziemy wykorzystywali w dalszej części wyprowadzenia):
Aby otrzymać równania Naviera-Stokesa, należy poczynić założenia w celu zamodelowania tensora naprężeń formula_26 Zwyczajowo tensor naprężenia dzieli się na dwie części:
gdzie formula_28 to macierz jednostkowa. Gdy płyn jest nieruchomy w polu sił, to tensor formula_29 zeruje się natomiast ciśnienie p niekoniecznie.
W oznaczeniach poniżej przyjmuje się, że formula_30 oraz formula_31 Ponadto będziemy stosować konwencję sumacyjną Einsteina.
Równania opisują płyn newtonowski, tzn. tensor formula_29 jest liniową funkcją gradientu prędkości, tzn. ma postać:
gdzie: formula_34 jest tensorem czwartego rzędu (ma 81 składowych). Ponieważ stosujemy konwencję sumacyjną Einsteina, więc przed prawą stroną powyższego równania stoją dwa znaki sumy: po indeksie k oraz l.
Płyn jest izotropowy i jednorodny. Implikuje to że tensor formula_35 powinien być niezależny od kierunku. Innym znanym tensorem niezależnym od kierunku jest formula_36 (delta Kroneckera). Delta Kroneckera jest rzędu 2 więc my musimy znaleźć jej odpowiednik, ale rzędu 4. W celu zbadania niezależności tensora od kierunku wprowadźmy S (funkcję dającą skalar w wyniku) będącą iloczynem wewnętrznym tensora formula_35 i czterech wektorów formula_38 (ponieważ stosujemy konwencję sumacyjną Einsteina, więc przed prawą stroną równania poniżej stoją cztery znaki sumy: po indeksie i,j,k oraz l.):
Tensor formula_35 jest niezależny od kierunku wektorów na których działa tylko wtedy gdy również funkcja S jest niezależna. Aby funkcja S była niezależna od kierunku, nie powinna być zależna od bezwzględnego położenia wektorów formula_41 ale powinna zmieniać wartość gdy wektory zmieniają swoje długości lub położenia względem siebie. Zatem S powinna zmieniać wartość, gdy zmieniają się cosinusy kątów między poszczególnymi wektorami (i gdy zmienia się długość wektorów). Funkcją, która to umożliwia jest iloczyn skalarny, wówczas S możemy skonstruować następująco (dla zwięzłości pomijamy listę argumentów S):
Inne liniowe funkcje ponad powyższą (np. z wyrazami typu formula_43), niczego więcej nie wniosą. Zatem rozpisując iloczyny skalarne, mamy:
przekształcając dalej:
zatem tensor formula_46 aby był izotropowy, musi mieć postać:
Symetria tensora naprężeń, tj. formula_48 Badając równowagę elementarnego sześcianu, zakładając, że nie występują naprężenia momentowe (dla których uogólnioną teorię sformułowali bracia Cosserat, 1909), można dowieść, że tensor naprężenia jest symetryczny. Jednak w ogólności tak nie jest i np. dla płynów polarnych w polu elektromagnetycznym takie założenie jest błędne. Klasyczne równania Naviera-Stokesa nie uwzględniają tego typu płynów, ale za to uwzględniają szeroką klasę płynów powszechnie używanych. Zatem:
Podstawiając wyprowadzoną postać tensora formula_35 pod lewą i prawą stronę równania, otrzymamy:
i dalej:
co prowadzi do:
Ponieważ w szczególności ta równość musi zachodzić dla formula_54 np. formula_55 to mamy:
Zatem
Podstawiając to do tensora formula_46 otrzymujemy:
Zamieniając nazwy parametrów na powszechnie używane (a pierwotnie wywodzące się z rozważań na temat tensora sztywności dla ciał stałych, gdzie nazywane są stałymi Lamégo), tj.: formula_60 oraz formula_61 w tensorze formula_35 i podstawiając go do tensora formula_63 mamy:
Po uwzględnieniu działania delty Kroneckera otrzymamy:
Ostatecznie tensor naprężenia formula_66 można zapisać, używając operatorów następująco (literka T w górnym indeksie oznacza transpozycję macierzy):
W ten sposób doszliśmy do końca definicji modelu i jest to właściwie koniec wyprowadzenia. Podstawiając taką formę tensora naprężeń formula_68 do równania pędu Cauchy’ego, otrzymamy równania Naviera-Stokesa.
Ponieważ jednak owo podstawienie nie jest trywialne (ze względów rachunkowych) dokonamy go poniżej by otrzymać jawną postać operatorową równań Naviera-Stokesa. Wyliczmy dywergencję transponowaną z formula_69 korzystając z faktu, że w układzie kartezjańskim możemy ją wyliczyć jako mnożenie wektora z macierzą:
W przejściu do ostatniej równości skorzystaliśmy z przemienności mnożenia skalaru przez macierz. Rozpisując dokładnie wszystkie operatory (na postać pochodnych cząstkowych), można sprawdzić, że prawdziwy jest poniższy ciąg równości (uwaga! uwzględniono tu, że lepkości są funkcjami zależnymi od położenia, a nie stałymi):
Zatem podstawiając pod równanie Cauchy’ego, mamy:
Rozpisując pochodną substancjalną z lewej strony, otrzymamy formę równania taką jak w sekcji #Ogólna forma równań.
Dodatkowe założenia.
Możemy dodać kolejne założenie:
Doświadczalnie wyznaczona zależność (tr to ślad macierzy)
która jest dokładna dla gazów jednoatomowych, ale w praktyce znajduje zastosowanie do znacznie szerszej klasy płynów. Szczególnie gdy płyn jest prawie nieściśliwy, bo wówczas formula_74 i człon z formula_75 w równaniach Naviera-Stokesa przestaje mieć znaczenie.
Jeżeli teraz wyliczymy ślad z tensora formula_69 to otrzymamy:
co po podstawieniu i rozwinięciu daje:
Zatem:
Więc:
Po podstawieniu tej zależności do równań Naviera-Stokesa przybiorą one postać:
Jeżeli przyjmiemy, że lepkość jest stała (lepkość silnie zależy od temperatury, więc gdy rozpatrujemy „płyn zimny” (bez uwzględniania równania energii), to wówczas taka sytuacja może mieć miejsce), to wówczas formula_82 i równania upraszczają się do postaci:
Przyjmując, że płyn jest nieściśliwy formula_84 otrzymamy:
Właśnie ten przypadek ze stałą formula_86 został przedstawiony jako problem milenijny. 
Jeżeli całkowicie pominiemy lepkość, tj. formula_87 to otrzymamy równania :

</doc>
<doc id="1723750" url="https://pl.wikipedia.org/wiki?curid=1723750" title="Pożar w tunelu Mont Blanc">
Pożar w tunelu Mont Blanc

Pożar w tunelu Mont Blanc – pożar, do którego doszło 24 marca 1999 roku w tunelu Mont Blanc na granicy francusko-włoskiej, w wyniku którego śmierć poniosło 39 osób, a kilkanaście zostało rannych. Po tym pożarze tunel był zamknięty przez kilka lat w celu jego remontu.
Przebieg katastrofy.
O 10:53 belgijska ciężarówka marki Volvo przewożąca 12 ton mąki i 9 ton margaryny oraz inne materiały łatwopalne, zatrzymała się w odległości 6,5 km od portalu tunelu po stronie francuskiej i zapaliła się.
O 10:55 zarządcy tunelu odebrali alarm pożarowy i zatrzymali pojazdy przed wjazdem do tunelu. W tej chwili w tunelu było co najmniej 10 samochodów/wanów i 18 ciężarówek, które wjechały od francuskiej strony. Kilka samochodów jadących ze strony włoskiej minęło volvo bez zatrzymania się. Niektóre samochody ze strony francuskiej chciały zawrócić w dwukierunkowym tunelu i wrócić do Francji, ale manewr w gęstym dymie, który szybko wypełnił tunel okazał się niemożliwy. Większość kierowców zamknęła swoje okna i czekała na ratunek. System wentylacji wprowadzał toksyczny dym z powrotem do tunelu w tempie uniemożliwiającym ucieczkę. Płomienie szybko wypełniły tunel i pochłaniały cały tlen, co spowodowało unieruchomienie silników samochodów znajdujących się w tunelu w obszarze zajętym pożarem. Wielu kierowców, którzy byli blisko pożaru, porzuciło swe samochody i postanowiło uciekać przez punkty ewakuacyjne.
W ciągu paru minut dwa wozy strażackie z Chamonix wyjechały do katastrofy. Ogień stopił instalację elektryczną i w tunelu zapanowały ciemności. W gęstym dymie, a także w pozostawionych i uszkodzonych pojazdach blokujących drogę, wielkie wozy strażackie również utknęły. Załogi przeciwpożarowe opuściły swoje pojazdy i ewakuowały się drzwiami przeciwpożarowymi (drzwi przeciwpożarowe były umieszczone w ścianach co 600 m). Gdy strażacy dochodzili do drzwi, usłyszeli wystrzały opon i cystern wybuchających w rozlanym i płonącym paliwie. Strażacy ci uratowani zostali 5 godzin później przez kolejny, trzeci oddział strażacki, który doszedł do nich przez szyb wentylacyjny. Spośród 15 uwięzionych strażaków, 14 było w ciężkim stanie, jeden z nich (oficer dowódca) zmarł w szpitalu. Niektórzy poszkodowani uciekli do schronów przeciwpożarowych. Drzwi do schronów osadzone podczas budowy tunelu pozwalały na przeżycie jedynie przez 2 godziny. Niektóre z drzwi były wymienione po 34 latach od zbudowania tunelu i umożliwiały przeżycie w schronie przez 4 godziny. Jednakże ogień płonął przez 56 godzin i osiągnął temperaturę 1000 °C (1832 °F), głównie z powodu ładunku margaryny w naczepie płonącej ciężarówki oraz cysterny, które także transportowały łatwopalne ładunki. Pożar pochłonął około 40 pojazdów w gęstym i toksycznym dymie zawierającym tlenek węgla, a także cyjanki.
W efekcie pożaru tunel zamienił się w wielki komin zasysający z jednej strony zimne powietrze, drugim końcem wyrzucając gorące. Efekt ten zwiększany był poprzez wdmuchiwanie świeżego powietrza z systemu dmuchaw po włoskiej stronie. Skutkiem tego tylko samochody znajdujące się w części tunelu skierowanej ku górze uległy zniszczeniu, podczas gdy samochody w dolnej części były w zasadzie nienaruszone. 27 ludzi zginęło w swoich pojazdach. 10 zginęło próbując uciekać pieszo. Z 50 ludzi uwięzionych przez ogień przeżyło tylko 12. Minęło 5 dni, zanim skutecznie wychłodzono tunel, żeby ekipy ratownicze i remontowe mogły do niego wejść i usuwać szkody.
Zmiany w tunelu.
Po pożarze tunel zamknięto na trzy lata. W tym czasie dokonano zmian związanych z bezpieczeństwem przejazdu w tunelu. Zmiany uwzględniają:
W komorach bezpieczeństwa założono instalację dostarczającą tlen. W zatokach bezpieczeństwa umieszczono wideotelefony, co umożliwia kontakt w razie zagrożenia i przekazanie poleceń przez służby stosownie do stopnia zagrożenia.
Proces sądowy.
W Grenoble 31 stycznia 2005 odbył się proces sądowy, w którym oskarżeni zostali:
Powód pożaru nie był jednoznaczny. Różne źródła podają, że był to papieros wyrzucony z ciężarówki, którego żar dostał się do filtra powietrza, powodując jego zapalenie się albo zwarcie elektryczne lub też niedbałe utrzymanie silnika pojazdu. Najbliższy czujnik dymu był niesprawny. Francuskie służby ratunkowe używały innej częstotliwości radiowej niż przewidziana do rozmów w tunelu. Włoska firma SITMB, która zarządzała częścią tunelu, wypłaciła rodzinom ofiar 13,5 miliona €. Édouard Balladur, były szef francuskiego przedsiębiorstwa zarządzającego tunelem (od 1968 do 1980), później premier Francji, był przesłuchiwany jako świadek. Balladur twierdził, że tunel nie mógł być dobrze zarządzany przez dwa różne przedsiębiorstwa (jedno we Francji i jedno we Włoszech), które nie zapewniały właściwej współpracy. 27 lipca 2005 r. 13 oskarżonych uznano za winnych i otrzymali wyroki od kar pieniężnych aż do 6 miesięcy więzienia w zawieszeniu.
Oskarżenia w stosunku do firmy Volvo zostały oddalone.

</doc>
<doc id="1723751" url="https://pl.wikipedia.org/wiki?curid=1723751" title="José Gallegos Arnosa">
José Gallegos Arnosa

José Gallegos Arnosa (ur. 3 maja 1859 w Jerez de la Frontera, zm. 20 września 1917 w Anzio) – hiszpański malarz i rzeźbiarz.
Życiorys.
Syn José Francisca i Doñi Gallegos Arnos. Uczeń Królewskiej Akademii Sztuk Pięknych św. Ferdynanda, od roku 1881 przebywał i tworzył w Rzymie. W 1887 roku ożenił się z Włoszką Giuseppiną Gallegos Trelanzi pochodzącą z Mediolanu z którą miał czworo dzieci. Owdowiał w 1897 roku, następnie poślubił Angielkę Constance Harding, z którą miał pięcioro dzieci. W latach 1900–1906 wykonał marmurowy ołtarz dla miasta Jerez de la Frontera.

</doc>
<doc id="1723753" url="https://pl.wikipedia.org/wiki?curid=1723753" title="Marian Harkin">
Marian Harkin

Marian Harkin (ur. 26 listopada 1953 w Sligo) – irlandzka polityk, nauczycielka, deputowana krajowa, posłanka do Parlamentu Europejskiego VI, VII i VIII kadencji.
Życiorys.
Ukończyła studia z zakresu matematyki oraz nauczycielskie na University College w Dublinie. W latach 1977–2002 pracowała jako nauczycielka matematyki.
W wyborach w 2002 została wybrana do Dáil Éireann jako kandydatka niezależna. W wyborach w 2004 uzyskała mandat deputowanej do Parlamentu Europejskiego. Trzy lata później (po wprowadzeniu zasady niełączenia mandatów) zrezygnowała z ponownego kandydowania do niższej izby krajowego parlamentu. W eurowyborach w 2009 z powodzeniem ubiegała się o reelekcję w okręgu północno-zachodnim. Przystąpiła do frakcji liberalnej, była wśród założycieli Europejskiej Partii Demokratycznej. W 2014 została wybrana na kolejną kadencję Europarlamentu. W PE zasiadała do 2019; w 2020 ponownie uzyskała mandat deputowanej do niższej izby irlandzkiego parlamentu.

</doc>
<doc id="1723756" url="https://pl.wikipedia.org/wiki?curid=1723756" title="HDCAM">
HDCAM

HDCAM – wprowadzony w 1997 roku system cyfrowego zapisu obrazu HD i dźwięku na taśmie magnetycznej. 
HDCAM uważa się za następcę cyfrowego systemu zapisu obrazu w standardowej rozdzielczości – Digital Betacam. System pozwala na zapis obrazu przy użyciu kompresji 3:1:1, przy 8 bitowym próbkowaniu. W trybie zapisu 1080i rozdzielczość nagranego na taśmę materiału video wynosi 1440×1080. Przy odtwarzaniu materiału, obraz zapisany na taśmie magnetycznej jest powiększany do pełnej rozdzielczości HD – 1920×1080. Bitrate materiału nagranego na taśmie HDCAM wynosi 144 Mbit/s. System HDCAM pozwala na zapis na taśmie magnetycznej 4 ścieżek dźwiękowych w cyfrowym standardzie AES/EBU o parametrach zapisu 20-bit/48 kHz. 
Podobnie jak w systemie Betacam, kasety HDCAM produkowane są w dwóch rozmiarach. Małym, oznaczanym literą S (kasety o długości zapisu do 40 minut materiału) oraz L (kasety o długości zapisu do 124 minut materiału). System HDCAM jest obecnie używany przez wiele stacji telewizyjnych w Europie i na świecie jako podstawowy standard zapisu audycji w wysokiej rozdzielczości. 
Następcą dużych, nieporęcznych kaset magnetycznych HDCAM został dysk optyczny wielokrotnego zapisu PFD (Professional Disc) wynaleziony w 2003 roku i stosowany w telewizyjnych kamerach reporterskich XDCAM HD na całym świecie. Zaletą dysku PFD jest niewielki rozmiar oraz wysoka trwałość.

</doc>
<doc id="1723764" url="https://pl.wikipedia.org/wiki?curid=1723764" title="Phytelephas macrocarpa">
Phytelephas macrocarpa



</doc>
<doc id="1723765" url="https://pl.wikipedia.org/wiki?curid=1723765" title="Paul Gavarni">
Paul Gavarni

Paul Gavarni, właśc. Sulpice Guillaume Chevailier (ur. 13 stycznia 1804 w Paryżu, zm. 23 listopada 1866 tamże) – francuski rysownik i karykaturzysta. Rysował satyry na życie paryskie i wielkomiejską nędzę Londynu. Swoje prace publikował między innymi w "Le Charivari" i "Les gens du Monde". Wybór ich wydano w "Oeuvres choisies de G." około 1850 w dwóch tomach. Ilustrował "Żyd wieczny tułacz", Sue'a.

</doc>
<doc id="1723766" url="https://pl.wikipedia.org/wiki?curid=1723766" title="Produkcja muzyczna">
Produkcja muzyczna



</doc>
<doc id="1723773" url="https://pl.wikipedia.org/wiki?curid=1723773" title="Domasłowice Dolne">
Domasłowice Dolne

Domasłowice Dolne (też: "Domasławice Dolne", cz. Dolní Domaslavice, niem. Nieder Domaslowitz) – wieś gminna w kraju morawsko-śląskim, w powiecie Frydek-Mistek w Czechach. Miejscowość znajduje się nad żermanickim zbiornikiem wodnym i jest popularnym ośrodkiem sportów wodnych.
Historia.
Miejscowość po raz pierwszy wzmiankowana została w łacińskim dokumencie Liber fundationis episcopatus Vratislaviensis (pol. "Księga uposażeń biskupstwa wrocławskiego"), spisanym za czasów biskupa Henryka z Wierzbna ok. 1305, w szeregu wsi zobowiązanych do płacenia dziesięciny biskupstwu we Wrocławiu, w postaci "item in Domaslawitz utroque". Zapis ten oznaczał, że istniały już dwie wsie o tej nazwie ("utroque" – obie, a więc Dolne i Górne Domasłowice), a brak określenia liczby łanów, z których będzie płacony podatek wskazywał, że wsie były w początkowej fazie powstawania (na tzw. surowym korzeniu), co wiąże się z przeprowadzaną pod koniec XIII wieku na terytorium późniejszego Górnego Śląska wielką akcją osadniczą. Wsie politycznie znajdowały się wówczas w granicach utworzonego w 1290 piastowskiego (polskiego) księstwa cieszyńskiego, będącego od 1327 lennem Królestwa Czech, a od 1526 roku w wyniku objęcia tronu czeskiego przez Habsburgów wraz z regionem aż do 1918 roku w monarchii Habsburgów (potocznie Austrii).
Nazwa miejscowości jest pochodzenia patronimicznego, sugeruje, że jej założycielem lub przynajmniej pierwszym właścicielem był nieznany ze źródeł Domasław. Od Domasłowic Górnych odróżniało Domasłowice Dolne m.in. to, że do końca epoki średniowiecza wieś pozostawała wciąż szlachecką. W 1603 została sprzedana przez Jakuba Tłuka z Toszonowic na Dolnych Domasławicach za 4710 złotych węgierskich Adamowi Scypionowi, z zastrzeżeniem, że ma on w dalszym ciągu opłacać tamtejszego księdza w wysokości 2 złotych czynszu z dawnych pół, płatne w dwóch ratach, na św. Jerzego i na św. Wacława. Transakcję tę potwierdził książę Adam Wacław w 1604.
Według austriackiego spisu ludności z 1900 w 167 budynkach w Domasłowicach Dolnych (razem z przysiółkami "Kocurowice" i "Wołowiec") na obszarze 801 hektarów mieszkało 869 osób, co dawało gęstość zaludnienia równą 108,5 os./km², z tego 782 (90%) mieszkańców było katolikami, 85 (9,8%) ewangelikami a 2 (0,2%) żydami, 798 (91,8%) było czesko-, 61 (7%) polsko- a 5 (0,6%) niemieckojęzycznymi. Do 1910 roku liczba mieszkańców wzrosła do 1061 z czego 1057 zameldowanych było na stałe, 961 (90,9%) było czesko-, 90 (8,5%) polsko-, a 6 (0,6%) niemieckojęzycznymi, zaś w podziale wyznaniowym 1001 (94,3%) było katolikami, 50 (4,7%) ewangelikami, 3 (0,3%) kalwinistami, a 7 (0,6%) wyznawcami judaizmu.
W wyniku sporu granicznego między II Rzecząpospolitą a Republiką Czechosłowacką w przeciągu 20 lat wieś przechodziła kilkukrotnie z rąk do rąk, a 2 października 1938 r. na mocy układu międzynarodowego przypadła Polsce (zobacz Zaolzie). Po II wojnie światowej przywrócono uprzednią granicę sprzed 1938.
Kościoły.
Katolicy
Miejscowi katolicy uczęszczają na msze do pobliskich Domasłowic Górnych.
Ewangelicy
W okresie reformacji luteranie zbudowali kościół, który służył im do 25 marca 1653, kiedy to w wyniku kontrreformacji po wygaśnięciu dynastii Piastów ziemie Śląska Cieszyńskiego dostały się pod zwierzchnictwo ultrakatolickiej Austrii. Od 1709 w wyniku tolerancyjnego aktu, umożliwiającego wybudowanie kościoła ewangelickiego w Cieszynie, mieszkańcy pobliskich miejscowości mogli się tam udawać na niedzielne nabożeństwa, a od 1950 także do pobliskich Trzanowic. Na terenie gminy znajduje się ewangelicki filiał, który w 1967 przeszedł generalną renowację.

</doc>
<doc id="1723775" url="https://pl.wikipedia.org/wiki?curid=1723775" title="Live At Whiskey A Go-Go">
Live At Whiskey A Go-Go

Live At Whiskey A Go-Go – piąty album zespołu The Stooges wydany w 1988 przez Revenge Records. Utwory nagrano 16 września 1973 w Los Angeles w klubie "Whiskey A Go-Go".

</doc>
<doc id="1723776" url="https://pl.wikipedia.org/wiki?curid=1723776" title="Wigwam (utwór Boba Dylana)">
Wigwam (utwór Boba Dylana)

Wigwam – utwór skomponowany przez Boba Dylana, nagrany przez niego na 4 sesji do albumu oraz 11 sesji (overdubbingowej) w marcu 1970 r., i wydany na albumie "Self Portrait" w czerwcu 1970 r. Kompozycja ta została także wydana jako strona A singla.
Historia i charakter utworu.
Utwór ten został nagrany na trzeciej sesji do albumu na początku marca 1970 r. Plonem tej sesji były także: „All the Tired Horses” i „The Boxer”. 17 marca odbyła się 4 sesja overdubbingowa (11 w ogóle), na której dokonano instrumentalnych overdubów części pozostawionego przez Dylana materiału, a więc takich piosenek jak „Early Mornin’ Rain”, „Woogie Boogie”, „Copper Kettle”, „Belle Isle” oraz „All the Tired Horses”.
Kompozycja ta jest utworem instrumentalnym, drugim – obok „Woogie Boogie” – na płycie. Obie kompozycje są unikatami w twórczości Dylana właśnie ze względu na to, że są utworami instrumentalnymi.
Dla Olivera Tragera kompozycja ta jest w ogóle karykaturą.
Kompozycja została wydana na singlu jako strona A. Stronę B zajęła piosenka „Copper Kettle”.

</doc>
<doc id="1723778" url="https://pl.wikipedia.org/wiki?curid=1723778" title="The Weirdness">
The Weirdness

The Weirdness – album zespołu The Stooges wydany 6 marca 2007 przez Virgin Records. Utwory nagrano w dniach 7- 30 października 2006 w Electrical Audio Studios w Chicago. Płyta została wypuszczona w formacie CD i LP. Wersja LP zawiera dodatkowo bonusy.
Lista utworów.
Muzyka i teksty: (1-14, 16) Iggy Pop/Ron Asheton/Scott Asheton, (15) John Lennon/Paul McCartney

</doc>
<doc id="1723779" url="https://pl.wikipedia.org/wiki?curid=1723779" title="Mykoła Awiłow">
Mykoła Awiłow

Mykoła Wiktorowycz Awiłow (ukr. Микола Вікторович Авілов; ros. Николай Викторович Авилов; ur. 6 sierpnia 1948 w Odessie) – ukraiński lekkoatleta dziesięcioboista, startujący w barwach Związku Radzieckiego, mistrz olimpijski z Monachium z 1972.
Podczas nauki w szkole podstawowej w Odessie został zauważony przez poszukiwacza talentów sportowych i przeniesiony do szkoły sportowej, w której trenował najpierw skok wzwyż, a potem dziesięciobój. W 1968 zdobył brązowy medal mistrzostw ZSRR w dziesięcioboju i wyjechał na igrzyska olimpijskie w Meksyku, gdzie zajął 4. miejsce.
Zajął 4. miejsce na mistrzostwach Europy w 1969 w Atenach. Zwyciężył na uniwersjadzie w 1970 w Turynie. Nie ukończył dziesięcioboju na mistrzostwach Europy w 1971 w Helsinkach. W 1972 po raz pierwszy został mistrzem ZSRR w tej konkurencji.
Na igrzyskach olimpijskich w 1972 w Monachium zdobył złoty medal ustanawiając jednocześnie rekord świata wynikiem 8454 punktów (według obecnej punktacji byłoby to 8466 pkt). Wyprzedził swego rodaka Łeonida Łytwynenko i Polaka Ryszarda Katusa. Zdobył srebrny medal na uniwersjadzie w 1973 w Moskwie, przegrywając z Polakiem Ryszardem Skowronkiem.
Zdobywał mistrzostwo ZSRR w 1975 i 1976. Na igrzyskach olimpijskich w 1976 w Montrealu nie obronił tytułu mistrzowskiego, ale został brązowym medalistą za Amerykaninem Bruce’em Jennerem i Niemcem Guido Kratschmerem. 
W 1972 otrzymał tytuł Zasłużonego Mistrza Sportu ZSRR Został odznaczony Orderem Czerwonego Sztandaru Pracy i Medalem „Za pracowniczą dzielność”.
Jego żoną jest Walentina Kozyr – także lekkoatletka, medalistka olimpijska w skoku wzwyż (1968).

</doc>
<doc id="1723781" url="https://pl.wikipedia.org/wiki?curid=1723781" title="Rzeszów - Jasionka">
Rzeszów - Jasionka



</doc>
<doc id="1723782" url="https://pl.wikipedia.org/wiki?curid=1723782" title="Iveco Eurocargo">
Iveco Eurocargo

Iveco Eurocargo – to typoszereg samochodów ciężarowych o dopuszczalnej masie całkowitej (DMC) od 6 do 19 ton, a jako ciągniki siodłowe od 26 do 32,5 ton, produkowany przez koncern Iveco od 1991 roku. Jest produkowany we Włoszech, Brazylii i Argentynie, a montowany m.in. w Wenezueli. Powstawał również w Wielkiej Brytanii i Hiszpanii. Od 2008 roku produkowana jest kolejna generacja. W początkowym okresie produkcji typoszereg nosił nazwę Iveco EuroCargo. Na bazie specjalnie skonstruowanych podwozi Eurocargo, zwanych Euromidi, powstają autobusy firmy Irisbus (wcześniej również pod marką Iveco) i innych firm specjalizujących się w budowie nadwozi autobusowych.
W 2008 r. Wojsko Polskie zakupiło 646 samochodów ogólnego przeznaczenia średniej ładowności IVECO Eurocargo ML160 z dostawą do 2012.
Podwozie Eurocargo służy również do zabudowy opancerzonego pojazdu minoodpornego AMZ-Kutno Żubr AMZ Żubr używanego przez Wojsko Polskie.
Iveco EuroCargo (1991-2002).
Projektując nowy typoszereg założono, że powinien on obejmować modele jak najlepiej dostosowane do potrzeb odbiorców. Dlatego zdecydowano się na konstrukcję modułową z bardzo dużą liczbą dostępnych wersji i odmian. Rodzina pojazdów „Iveco EuroCargo” pierwszej generacji była stylizowana przez Giorgetto Giugiaro z firmy Italdesign. Była ona następcą dwóch typoszeregów: Iveco Zeta/TurboZeta (1977–1991) o DMC 6-12 ton, oraz Iveco Ford Cargo (1982–1991, w Iveco od 1986 roku) o DMC 6-24 ton. Być może również typoszeregu Iveco Magirus MK o DMC 7,5-13 ton. Początkowo był produkowany w dawnym zakładzie firmy OM w Brescii we Włoszech, w Barcelonie-Mataro w Hiszpanii przez IVECO-Pegaso (przez kilka lat) oraz w Langley w Wielkiej Brytanii. Zakład w Langley, przejęty od Forda wraz z odkupieniem „Ford Truck UK”, zamknięto w październiku 1997 roku, tym samym zakończono tam produkcję „Iveco EuroCargo”, sięgającą wcześniej do około 10 tys. sztuk rocznie. Całkowity poziom produkcji tej generacji wahał się w przedziale około 15–25 tys. sztuk rocznie. Zapewniło to udział rynkowy w kategorii 6-16 ton w Europie Zachodniej na poziomie około 20–30%. Maksymalny udział rynkowy (30%) osiągnięto w 2001 roku, po wprowadzeniu do sprzedaży rodziny silników "Iveco Tector".
Ciężarówki rodziny EuroCargo zdobyły międzynarodowy tytuł Samochodu Ciężarowego Roku – „Truck of the Year” za 1992 rok.
Pierwsza generacja obejmowała początkowo aż 218 modeli bazowych i 4462 możliwych wariantów. Później ich liczba została jeszcze zwiększona. Dopuszczalna masa całkowita wynosiła 6-15 ton, zaś dla modeli z Langley sięgała do 17 ton. Były to modele z napędem 4x2 oraz 4x4 (o DMC 10 i 14 ton). Stosowano trzy podstawowe typy silników Iveco o 7 zakresach mocy: 8040 (R4, 3,9 dm³, 85-100 kW, 114-134 KM), 8060 (R6, 5,8 dm³, 105-130 kW, 141-175 KM), 8360 (R6, 7,7 dm³, 152-167-196 kW, 203-224-262 KM). Stosowano również 3 bądź 4 typy kabin: standardowa dzienna (długość 1535 mm), wydłużona sypialna (2115 mm), podwyższona sypialna (1535 mm) oraz być może przedłużona załogowa; 5 skrzyń biegów, 8, a następnie 11 rozstawów osi, 9 przełożeń mostu napędowego. Wersje o DMC 6-10 ton wyposażano w hamulce tarczowe przy wszystkich kołach, sterowane hydraulicznie, ze wspomaganiem. Cięższe modele posiadały z tyłu hamulce bębnowe. Stosowano 4 rodzaje zawieszenia: resory piórowe paraboliczne, resory piórowe półeliptyczne (do prac przy dużym obciążeniu w terenie), resory paraboliczne z przodu oraz miechy pneumatyczne z tyłu (w lżejszych modelach), zawieszenie pneumatyczne (dla dystrybucji miejskiej).
W październiku 1997 roku dokonano modernizacji typoszeregu (oznaczanej MY97, czyli "Model Year 1997"), która objęła głównie kabiny i układ hamulcowy. Jednocześnie zakończono produkcję w Langley, zamykając tamtejszy zakład. Produkcję skoncentrowano w Brescii. Modele EuroCargo były w drugiej połowie lat 90. (prawdopodobnie w latach 1995–2000) montowane w standardzie SKD w Poznaniu przez firmę „Servipol” z grupy PEKAES. Podwozia autobusowe Euromidi, produkowane w zakładzie w Barcelonie-Mataro, jako odmiany podwozi Eurocargo były dostosowane do DMC 8-10 oraz 15 i 17 ton. Ładowność podwozia wynosiła od 3100 kg do 12800 kg.
Modele Eurocargo były montowane/produkowane w Argentynie co najmniej od 1996 roku. Od października 1994 roku były również montowane w zakładzie Iveco w Wenezueli.
Głównymi konkurentami Iveco Eurocargo od początku były ciężarówki marki Mercedes-Benz. Początkowo były to modele serii LK i MK. Od 1998 roku jest to rodzina Mercedes-Benz Atego.
Iveco Eurocargo (2002-2008).
Typoszereg drugiej generacji, zwany modelem roku 2003 (MY 2003), był stylizowany przez firmę Bertone. Produkowany był bądź jest w Brescii we Włoszech, w Sete Lagoas w Brazylii (od stycznia 2005 r.), w Argentynie, a montowany w Wenezueli.
Druga generacja obejmowała zwiększoną w stosunku do poprzednika liczbę około 300 modeli bazowych i zmniejszoną do ponad 3000 możliwych wariantów. Dopuszczalna masa całkowita sięgała od 6 do 18 ton. Były to modele z napędem 4x2 oraz 4x4 (o DMC 10 i 14 ton). Stosowano silniki Iveco Tector o kilku zakresach mocy maksymalnej, obejmujące m.in.: R4, 3,9 dm³, 95-125 kW (129-170 KM); R6, 5,8 dm³, 134-202 kW (182-275 KM). Stosowano 4 typy kabin: standardowa dzienna (MLC), wydłużona sypialna (MLL, z jedną lub dwoma leżankami), podwyższona sypialna oraz przedłużona załogowa (MLD, dla modeli od 7,5 t do 15 t) dla kierowcy i sześciu pasażerów; 5 skrzyń biegów, 11 rozstawów osi, 9 przełożeń mostu napędowego. Wersje o DMC 6-10 ton wyposażono w hamulce tarczowe przy wszystkich kołach, sterowane hydraulicznie, ze wspomaganiem. Cięższe modele posiadają z tyłu hamulce bębnowe. Stosowano 4 rodzaje zawieszenia: resory piórowe paraboliczne, resory piórowe półeliptyczne (do prac przy dużym obciążeniu w terenie), resory paraboliczne z przodu oraz miechy pneumatyczne z tyłu, zawieszenie pneumatyczne. W 2004 roku dokonano modernizacji typoszeregu. Kolejna modernizacja w 2006 roku była związana z dostosowaniem silników Tector 4 i 6 do wymagań norm emisji spalin Euro 4 i Euro 5 (za pomocą selektywnej redukcji katalitycznej SCR). Przy okazji zwiększono ich moc maksymalną o około 10-20 KM. Silniki Tector 4 mają pojemność 3,92 dm³, a ich moc maksymalna sięga 140, 160, bądź 182 KM. Silniki Tector 6 mają pojemność 5,88 dm³, a ich moc maksymalna sięga 217, 251, 279, bądź 299 KM. Słabsze silniki o mocy maksymalnej do około 180 KM współpracują z ręcznymi skrzyniami biegów o 5 lub 6 przełożeniach. Mocniejsze ze skrzyniami o 6 lub 9 biegach. Dodatkowo istniała opcja w postaci automatycznej skrzyni Allison 3000 o 5 biegach.
Cięższe modele o DMC począwszy od 12 ton mają wyżej posadowioną kabinę i rozbudowany zderzak. Modele 4x2 mają DMC 6, 7, 7.5, 8, 9, 12, 13.5, 15, 18 ton. Modele 4x4 mają DMC 10 i 14 ton, są wyposażane jedynie w paraboliczne resory piórowe.
Podwozia autobusowe Euromidi, produkowane są w zakładzie w Barcelonie-Mataro, jako odmiany podwozi Eurocargo, są dostosowane do DMC 8-10 oraz 15 i 17 ton.
Stosowano głównie skrzynie biegów firmy Iveco, opcjonalnie firm ZF lub Allison: ZF 5S42 (5 biegów), opcja Iveco 2855B.6 (6 biegów), w modelach 10E, 12E – Iveco 2865B.6 (6 biegów), opcja Iveco 2870B.9 (9 biegów); w modelach 12E – FSO-5206.B (6 biegowa), opcja Iveco 2895B.9 (9 biegów), lub automatyczna Allison 3000 (5 biegów); w modelach 15E – Iveco 2865B.6, Iveco 2870B.9, FSO-5206.B (6 biegowa), Iveco 2895B.9, automatyczna Allison 3000 (5 biegów); w modelach 16E – Iveco 2865B.6, Iveco 2870B.9, 16E30 – FS 8309 A.
Eurocargo drugiej generacji występuje w wersjach o masach całkowitych od 6 do 18 ton (4x2) lub 26 ton (6x4). Przykładowo, przy konfiguracji 4x2 do wyboru dostaje się rozstawy osi od 2700 do 6570 mm (zależy od masy całkowitej pojazdu) oraz, w zależności od potrzeb i dostępnych kombinacji, może być wyposażony w zawieszenie w pełni mechaniczne, mieszane (przód – mechaniczne, tył – powietrzne) lub w pełni powietrzne. Wśród modeli 4x4 jako pierwsze wprowadzono do sprzedaży lżejsze typy, cięższe pojawiły się rok później.
Podana w tabeli szerokość pojazdu nie uwzględnia wymiarów lusterek i kierunkowskazów bocznych.
W 2006 roku zawarto umowę na wprowadzenie do produkcji wszystkich podstawowych typoszeregów Iveco, w tym Eurocargo, w spółce w Chinach.
Iveco Eurocargo All Blacks (od 2008).
W połowie 2008 roku dokonano modernizacji Eurocargo. Główne zmiany są widoczne w konstrukcji i stylizacji kabiny kierowcy. Zastąpiono również własne skrzynie biegów modelami pochodzącymi z niemieckiej firmy ZF o podobnej liczbie biegów (5, 6, 9). 6-biegowe wersje skrzyni firmy ZF dostępne są także w wersji Eurotronic z możliwością automatycznej bądź manualnej (sekwencyjnej) zmiany biegów. Modele o DMC powyżej 7,5 ton można opcjonalnie wyposażyć w 5-biegową automatyczną przekładnię Allison 3000. Zachowano dotychczasowe rozstawy osi. Samochody po modernizacji (MY 2008) są wykonywane w wersjach promowanych jako All Blacks. Charakteryzuje je czarny lakier i inne elementy w tym kolorze. Wersje w innych kolorach są często ozdabiane, na zewnątrz pojazdów i wewnątrz kabiny, grafikami nawiązującymi do wzorów sztuki maoryskiej. Pojazdy w wersjach wytwarzanych od 2008 roku są prawdopodobnie jedynie modernizacją drugiej generacji Eurocargo. Zmodernizowany typoszereg łatwo poznać po nazwie modelu umieszczonej w pasie podokiennym oraz nazwie firmy na osłonie chłodnicy. Wcześniej obie nazwy były umieszczone w odwrotnym układzie.
Eurocargo jest produkowane jako podwozie z kabiną do zabudowy. Podwozie może być fabrycznie dostosowane do ciągnięcia przyczepy bądź pod zabudowę typu wywrotka. Modele z napędem 4x4 mają DMC 11,5 bądź 15,0 ton i kabiny typu MLC bądź MLL. Stosowane są silniki z rodziny Tector, produkowane przez Fiat Powertrain Technologies (FPT). Silniki 4-cylindrowe o pojemności skokowej 3,9 dm³ mają moce maksymalne z zakresu 140 do 182 KM. Silniki 6-cylindrowe o pojemności 5,9 dm³ mają moc maksymalną od 217 do 299 KM. Wszystkie one spełniają wymagania normy Euro 5, z zastosowaniem układu SCR i wtrysku płynu AdBlue.
Samochód ten zajął drugie miejsce w konkursie o tytuł Samochód Ciężarowy Roku 2009.
Oznaczenia typów.
Oznaczenie (kod identyfikacyjny) modeli, oprócz typu kabiny, składa się z kilku liter i cyfr oznaczających:
Przykładowe oznaczenie: 120E28 – ciężarówka klasy średniej o DMC 12,0 ton, o mocy maksymalnej około 280 KM.

</doc>
<doc id="1723784" url="https://pl.wikipedia.org/wiki?curid=1723784" title="Gazella pelzelnii">
Gazella pelzelnii



</doc>
<doc id="1723785" url="https://pl.wikipedia.org/wiki?curid=1723785" title="Punta Lavina">
Punta Lavina

Punta Lavina lub Torre di Lavina – szczyt w Alpach Graickich, części Alp Zachodnich. Leży w północnych Włoszech na granicy regionów Dolina Aosty i Piemont. Należy do masywu Gran Paradiso. Szczyt można zdobyć ze schroniska Bivacco Pier Mario Davito (2360 m).
Pierwszego wejścia dokonali P.B. Chamonin i P. Chanoux w 1856 r.

</doc>
<doc id="1723786" url="https://pl.wikipedia.org/wiki?curid=1723786" title="Pointe d’Orny">
Pointe d’Orny

Pointe d’Orny – szczyt w Masywie Mont Blanc, w grupie górskiej Trient. Leży w południowej Szwajcarii w kantonie Valais. Szczyt można zdobyć ze schroniska Rifugio del Trient (3170 m). Pod szczytem zalega lodowiec Glacier du Trient.

</doc>
<doc id="1723787" url="https://pl.wikipedia.org/wiki?curid=1723787" title="Signal du Mont Iseran">
Signal du Mont Iseran

Signal du Mont Iseran – szczyt w Alpach Graickich, części Alp Zachodnich. Leży we wschodniej Francji w regionie Owernia-Rodan-Alpy. Należy do masywu Vanoise. Szczyt można zdobyć ze schroniska Refuge de Prariond (2324m). Szczyt ten wznosi się nad dolina Val d’Isère.

</doc>
<doc id="1723789" url="https://pl.wikipedia.org/wiki?curid=1723789" title="Bystrzyk cynobrowy">
Bystrzyk cynobrowy



</doc>
<doc id="1723791" url="https://pl.wikipedia.org/wiki?curid=1723791" title="Kasja (poetka)">
Kasja (poetka)

Kasja (ur. około 810, zm. 867) – poetka bizantyńska, mniszka; autorka kilkudziesięciu pieśni o tematyce religijnej i świeckiej, sentencji, epigramów; zwolenniczka ikonodulizmu.
Postać.
Sześciu pisarzy z następnych wieków przekazało informacje o osobie i twórczości Kasji: Jerzy Mnich (IX w.), anonimowy autor kompilacji "Starożytności Konstantynopola" z IX stulecia, przypisywanej Jerzemu Kodinowi (XIV w.), Leon Gramatyk (X w.), Symeon Magister (X w.), Michał Glykas (XII w.) i Jan Zonaras (XII w.). Jej imię pojawia się u nich w kilku różnych wersjach: "Kassja", "Kassjane", "Ejkasja", "Ikasja". Opowiadają oni o legendarnym niemal wydarzeniu, które miało miejsce około 830 roku i zdecydowało o dalszych losach Kasji. Na tej podstawie określa się datę jej urodzenia na okolice 810 roku.
Wedle przekazanego opowiadania cesarzowa Eufrozyna zebrała najpiękniejsze dziewczęta z całego państwa, by spośród nich wybrać żonę dla swojego pasierba, Teofila. Przedstawiła mu wszystkie kobiety zebrane w pałacu i wręczyła złote jabłko, by ofiarował je tej pannie, która mu się najbardziej spodoba. Młody cesarz podszedł do Kasji i zgodnie z tradycją zadał jej przypadkowe pytanie: "W jaki sposób z winy kobiety powstało wszelkie zło?" Zapytana zamiast skromnie milczeć, jak wymagała dworska etykieta, odrzekła rezolutnie: "Ale dzięki kobiecie powstało również dobro". Urażony Teofil wręczył jabłko Teodorze z Paflagonii. Kasja natomiast założyła klasztor, poświęcając się kontemplacji i twórczości poetyckiej.
Twórczość religijna.
Z bogatej spuścizny literackiej Kasji zachowało się jedenaście jej idiomelów i sticherów, m.in. "Na Narodziny Chrystusa", "Na Wielki Czwartek", tetraodion "Na Wielką Sobotę", utwór "Panie, wśród licznych błędów moich" oraz liczne "hejrmoj" i kanony, z których zachował się jeden, "O zmarłych". Kasja jest też autorką oryginalnego wiersza, w którym porównuje państwo Chrystusa z Cesarstwem Rzymskim, wskazując, że jak August podporządkował sobie wszystkich władców ziemskich, tak Chrystus uczynił z bogami.
Twórczość świecka.
Do twórczości świeckiej Kasji należą sentencje i epigramy, pisane w metrum jambicznym. Spośród 97 epigramów 16 opisuje złe charaktery ludzkie, przede wszystkim głupotę, przywary Armeńczyków, wady kobiet. Kasja piękno kobiet uważała za dopust Boży, a brzydotę — za ich największą klęskę osobistą. Inne epigramaty przynoszą uwagi poetki o szczęściu, piękności, sławie i bogactwie. Zbiór epigramów kończy utwór o budowie anaforycznej; każdy wers zaczyna się 
słowem "mnich" ("monachós"), lub "życie mnisze" ("bios monastu"). Jego tematem jest wzniosłość życia klasztornego. Inny wiersz Kasji, również zbudowany na zasadzie anaforycznej, składa się z 27 trymetrów. Na początku każdego wiersza pojawia się słowo "nienawidzę" ("miso"). Wiersze Kasji wyróżniają się elegancją, subtelnością, delikatnym obrazowaniem i dużą trzeźwością w ocenie współczesnego jej świata.

</doc>
<doc id="1723792" url="https://pl.wikipedia.org/wiki?curid=1723792" title="Velden">
Velden



</doc>
<doc id="1723794" url="https://pl.wikipedia.org/wiki?curid=1723794" title="Ed Sullivan">
Ed Sullivan

Edward Vincent „Ed” Sullivan (ur. 28 września 1901 w Nowym Jorku, zm. 13 października 1974 tamże) – amerykański prezenter telewizyjny i gospodarz programu telewizyjnego The Ed Sullivan Show, popularnego w latach 50. i 60. XX wieku.
Kariera.
Początki kariery.
Przed karierą medialną Sullivan był bokserem. Rozpoczynał swoją karierę w mediach jako dziennikarz działu sportowego w lokalnej gazecie „Port Chester Daily Item”. W 1919 dołączył do „Hartford Post”. Pracował tylko tydzień by następnie dostać pracę w „New York Evening Mail” jako reporter sportowy. Po zamknięciu „Evening Mail” w 1923, zaczął wykonywać szereg zleceń prasowych w Associated Press, „Philadelphia Bulletin”, „The Morning World”, „The Morning Telegraph”, „New York Bulletin Lider”. W 1927 Sullivan dołączył do „The Evening Graphic”, kiedy Walter Winchell felietonista „The Evening Graphic”, odszedł z redakcji, przenosząc się do „Daily Mirror”, Sullivan wziął posadę teatralnego felietonisty w „New York Graphic”, a później w „New York Daily News”. W swoim dziale koncentrował się na przedstawieniach wystawianych na Broadwayu.
Praca w telewizji.
W 1948 roku telewizja CBS wynajęła Sullivana, by przygotowywał cotygodniowy niedzielny program pt. "Toast of the Town", który później zmieniono na "The Ed Sullivan Show". Zaczęto nadawać go w czerwcu 1948 roku ze Studia 50 w Nowym Jorku. W 1967 roku przemianowano je na Ed Sullivan Theater (dziś nadawany jest stąd program Late Show with David Letterman).
Sam Sullivan miał w programie niewielkie pole do popisu. Jego zachowanie i maniery przed kamerami były dość niezręczne i często karykaturowane przez komików, którzy nazwali go „starą kamienną twarzą”, z powodu jego zawsze śmiertelnie poważnej miny.
Jednak Sullivan świetnie pasował do tego programu. Widzowie widzieli w nim przeciętnego faceta, który nie tylko pokazał, ale i przyniósł wielki show biznes do ich domów za pośrednictwem telewizji. W typowym show były występy artystów (np. akrobatów, żonglerów lub magików), komicy, piosenkarz lub piosenkarka, szafa grająca ze znanymi przebojami, a dla dzieci wizyta marionetki "Topo Gigio". Program miał międzynarodowy zakres, dlatego pojawiało się w nim wielu europejskich wykonawców.
Sullivan miał do siebie duży dystans i ogromne poczucie humoru, dlatego pozwalał a nawet zachęcał znane osoby, takie jak: John Byner, Frank Gorshin, Rich Little i Will Jordan, by parodiowali go podczas swoich występów. Nawet Johnny Carson i Joan Rivers nie odmówili sobie możliwości przedstawienia własnej interpretacji zachowań Sullivana..
W latach 50. i 60., Sullivan był najpopularniejszym amerykańskim prezenterem telewizyjnym i szanowanym twórcą gwiazd. Miał talent do wyszukiwania i promowania najbardziej uzdolnionych osób, gotów był też płacić duże pieniądze, by zachować ich tylko dla swojego programu.
Sullivan doceniał uzdolnionych Afroamerykanów. płacąc za pogrzeb tancerza Billa 'Bojangles' Robinsona. Przeciwstawiał się dezaprobacie ludzi, chcących usnąć afroamerykańskich muzyków z jego programu. W 1969 roku, Sullivan przedstawił Jackson 5 i ich pierwszy singiel "I Want You Back".
Rodzina.
Sullivan miał żonę Sylvię Weinstein, którą poślubił 28 kwietnia 1930. Byli razem aż do jej śmierci 16 marca 1973. Mieli jedną córkę, Betty Sullivan (która poślubiła producenta programu Sullivana, Boba Prechta). Sullivan miał zwyczaj dzwonienie do Sylvii po każdym programie i słuchania jej opinii.
Śmierć.
Od 1971 roku, program tracił na oglądalności i nie był już wśród dwudziestki najlepiej z największą oglądalnością. Nowe kierownictwo stacji CBS, chcąc przyciągnąć młodszą widownię, postanowiło wprowadzić zmiany i wstrzymało produkcję programu. Kiedy Sullivan się o tym dowiedział, był tak bardzo rozgniewany, że odmówił realizacji ostatniego odcinka. Wrócił jednak do telewizji m.in. z powodu 25 rocznicy powstania programu, którą obchodzono w 1973. Rok później, 13 października Sullivan zmarł na raka przełyku w szpitalu w Nowym Jorku (w niedzielną noc, czas emisji jego program). Na pogrzeb, który odbył się w Katedrze św. Patryka w Nowym Jorku, przyszło 3000 osób. Pochowano go w krypcie na cmentarzu Ferncliff.
Sullivan ma swoją gwiazdę w Hollywoodzkiej Alei Gwiazd przy 6101 Hollywood Blvd.

</doc>
<doc id="1723795" url="https://pl.wikipedia.org/wiki?curid=1723795" title="Rosa dei Banchi">
Rosa dei Banchi

Rosa dei Banchi (inne nazwy: "Reusa Banchi", "Monte Balma", "Punta della Balma") – szczyt w Alpach Graickich, części Alp Zachodnich. Leży w północnych Włoszech na granicy regionów Piemont i Dolina Aosty. Należy do masywu Gran Paradiso. Szczyt można zdobyć ze schroniska Rifugio Dondena (2192 m).
Pierwszego wejścia dokonał włoski kapitan nazwiskiem Albert 1831 r.

</doc>
<doc id="1723796" url="https://pl.wikipedia.org/wiki?curid=1723796" title="John Hillerman">
John Hillerman

John Benedict Hillerman (ur. 20 grudnia 1932 w Denison, zm. 9 listopada 2017 w Houston) – amerykański aktor, zdobywca Nagrody Emmy i Złotego Globu za rolę w serialu Magnum.
Życiorys.
Młodość.
Hillerman urodził się w Denison w Teksasie, był synem Leonory Joan i Christophera Benedicta Hillermana, właściciela stacji benzynowej. Młody John dorastał w Denison gdzie uczęszczał do St. Xavier’s Academy. Po skończeniu szkoły dostał się na Uniwersytet Teksański w Austin, gdzie przez trzy lata studiował dziennikarstwo. W 1953 roku wstąpił do United States Air Force (sił powietrznych USA), spędził tam cztery lata i dosłużył się stopnia sierżanta. W czasie swojej służby wojskowej pracował z różnymi grupami teatralnymi. Po wyjściu z wojska wyjechał do Nowego Jorku studiować aktorstwo w American Theatre Wing. W 1957 roku zaczął karierę w profesjonalnym teatrze w Middleton w Ohio jako rezydent młodzieńczego Teatru Chautauqua.
Kariera.
Zanim zaczął grać w filmach w 1959 roku występował na Broadwayu i żył z występów w rozmaitych miejscach. Swoje pierwsze kroki w telewizji zaczynał w 1967 roku w serialu "Mannix". Potem wystąpił w kolejnych serialach, takich jak: "Hawaii Five-O", "Kojak", "Domek na prerii" czy "Statek miłości". W każdym z nich pojawił się gościnnie i były to raczej niewielkie role. W 1970 roku zadebiutował w filmie They Call Me MISTER Tibbs! bardzo skromną rólką (nie był nawet wymieniony w napisach). Jego pierwsze występy w filmach raczej nie porażały i nie zapadały w pamięć, gdyż zwykle dostawał mniej znaczące role. Zdarzyło mu się jednak wystąpić w "Chinatown" Romana Polańskiego czy "Płonących siodłach" Mela Brooksa. Inne jego godne uwagi filmy to m.in. "Ostatni seans filmowy", "Mściciel", "Szczęściara", "W górę rzeki" a także komedia "Grunt to rodzinka II".
Choć Hillerman grał w wielu produkcjach, to największą sławę i popularność przyniosła mu rola byłego sierżanta armii brytyjskiej Jonathana Quayle Higginsa III z serialu Magnum. Angielski akcent, którego Hillerman używał grając Jonathana Higginsa nie tylko w Magnumie ale też w innych filmach, nie był naturalny. Pochodzący z Teksasu Hillerman nauczył się go obserwując i słuchając występów Laurence’a Oliviera. Przez rok nabierał na swój fałszywy akcent fanów i kolegów, którzy nie byli w stanie poznać, że jest on tylko udawany. Pod koniec lat osiemdziesiątych wystąpił gościnnie w programie "Comedy Break", gdzie zagrał teksańsko-brytyjskiego tłumacza, jednak niewiele osób z widowni wiedziało, że teksański jest jego naturalnym akcentem a brytyjski jest tylko udawany.
W 2000 roku Hillerman odszedł na emeryturę i zamieszkał w swoim domu w Teksasie. Pogłoski o jego śmierci w 1996 roku były skutkiem pomylenia go z innym Johnem Hillermanem.

</doc>
<doc id="1723798" url="https://pl.wikipedia.org/wiki?curid=1723798" title="Becca di Nona">
Becca di Nona

Becca di Nona – szczyt w Alpach Graickich, części Alp Zachodnich. Leży w północnych Włoszech w regionie Dolina Aosty. Należy do masywu Mont Blanc. Szczyt można zdobyć ze schroniska Bivacco Federico Zullo (2897 m).
Pierwszego wejścia dokonał Casalegno w 1832 r.

</doc>
<doc id="1723801" url="https://pl.wikipedia.org/wiki?curid=1723801" title="Permanent Waves">
Permanent Waves

Permanent Waves – siódmy album studyjny kanadyjskiej grupy Rush.

</doc>
<doc id="1723802" url="https://pl.wikipedia.org/wiki?curid=1723802" title="Kiiu">
Kiiu

Kiiu – miasteczko w Estonii, w prowinji Harju, w gminie Kuusalu.

</doc>
<doc id="1723804" url="https://pl.wikipedia.org/wiki?curid=1723804" title="Feliks Stroiński">
Feliks Stroiński

Feliks Stroiński (ur. 20 listopada 1899 r. w Lublinie, zm. 28 grudnia 1948 w Warszawie) - skazany w tzw. sprawie kwatermistrzowskiej.
Życiorys.
Syn Edmunda i Walentyny z Podgórskich. Jego losy w czasie kampanii wrześniowej 1939 i okupacji niemieckiej nie są znane. 1945–1947 pracował w Departamencie Kwaterunkowo-Budowlanym MON.
Aresztowany w lutym 1948 i oskarżony wraz z Jerzym Brońskim, Stefanem Długołęckim i Janem Czeredysem w tzw. sprawie kwatermistrzowskiej (S.3292) o „zbrodnię sabotażu” i stworzenie monopolu prywatnych firm obsługujących dostawy dla wojska. Najwyższy Sąd Wojskowy w Warszawie skazał go 3 listopada 1948 wraz ze współpodsądnymi na podst. 3 §2 Dekr.13.06.1946 na karę śmierci. Stracony 28 (?) grudnia 1948, więzieniu mokotowskim.
Upamiętnienie.
Dokładne miejsce pochówku jest nieznane. Grób symboliczny znajduje się na Cmentarzu Wojskowym w Kwaterze "na Łączce".

</doc>
<doc id="1723807" url="https://pl.wikipedia.org/wiki?curid=1723807" title="Punta Pousset">
Punta Pousset

Punta Pousset – szczyt w Alpach Graickich, części Alp Zachodnich. Leży w północnych Włoszech w regionie Dolina Aosty. Należy do masywu Gran Paradiso. Szczyt można zdobyć ze schroniska Bivacco Luciano Gratton (3198 m).
Pierwszego wejścia dokonali H. Dielter i R. Winterhalter 18 sierpnia 1903 r.

</doc>
<doc id="1723808" url="https://pl.wikipedia.org/wiki?curid=1723808" title="Jorge Andrés Martínez">
Jorge Andrés Martínez

Jorge Andrés Martínez (ur. 5 kwietnia 1983 w Montevideo) – urugwajski piłkarz występujący na pozycji skrzydłowego lub napastnika. Jest siostrzeńcem uczestnika Mistrzostw Świata 1986 – Jorge Barriosa.
Kariera klubowa.
Jorge Andrés Martínez zawodową karierę rozpoczynał w 2000 w Montevideo Wanderers. W debiutanckim sezonie strzelił dwa gole – w meczach z Central Español i Danubio. W Wanderers urugwajski piłkarz występował przez ponad pięć sezonów, w trakcie których rozegrał 121 meczów w rozgrywkach urugwajskiej Primera División. W 2006 zawodnik przeszedł do innego klubu ze stolicy kraju – Nacionalu i już w debiutanckim spotkaniu z Bella Vistą zdobył bramkę. W sezonie 2005/2006 Nacional wywalczył mistrzostwo Urugwaju, a Martínez strzelił dla niego trzy gole.
W 2007 Martínez podpisał kontrakt z Catanią Calcio. W Serie A zadebiutował 2 września w zremisowanym 0:0 spotkaniu z Genoą zmieniając w 58. minucie Takayukiego Morimoto. 26 września Urugwajczyk strzelił swoją pierwszą bramkę dla Catanii, a ta zwyciężyła 1:0 z Empoli FC. W sezonie 2007/2008 zdobywał jeszcze gole w pojedynkach z Milanem, Torino FC, US Palermo, Regginą, Juventusem i Romą. Catania w końcowej tabeli pierwszej ligi uplasowała się na siedemnastej pozycji z jednym punktem przewagi nad strefą spadkową. W sezonie 2008/2009 Martínez strzelił 5 bramek, co dało mu czwarte miejsce w klasyfikacji najlepszych strzelców swojego klubu. Więcej goli od niego zdobyli Giuseppe Mascara, Michele Paolucci i Takayuki Morimoto.
18 czerwca 2010 Pietro Lo Monaco powiedział na antenie Sky Sport 24, że od przyszłego sezonu Martínez będzie graczem Juventusu. 1 lipca oficjalna strona Juventusu potwierdziła, że zawodnik został kupiony za 12 mln i związał się z klubem umową na okres czterech lat. Ligowy debiut w barwach nowej drużyny Urugwajczyk zanotował 29 sierpnia w przegranym 0:1 wyjazdowym meczu z Bari. Od początku pobytu w Juventusie jest rezerwowym. W 2011 roku został wypożyczony do Ceseny.
Kariera reprezentacyjna.
W reprezentacji Urugwaju Martínez zadebiutował 8 czerwca 2003 w wygranym 2:0 towarzyskim meczu przeciwko RPA, kiedy to w 72. minucie zmienił Álvaro Recobę. 18 lutego 2004 pełnił rolę kapitana drużyny narodowej w spotkaniu z Jamajką. Następnie znalazł się w kadrze reprezentacji na Copa América 2004, na którym razem z drużyną narodową wywalczył brązowy medal. 11 lutego 2009 w pojedynku z Libią Martínez strzałem głową zdobył swojego pierwszego gola dla Urugwaju.

</doc>
<doc id="1723809" url="https://pl.wikipedia.org/wiki?curid=1723809" title="Jorge Martínez">
Jorge Martínez



</doc>
<doc id="1723810" url="https://pl.wikipedia.org/wiki?curid=1723810" title="Jorge Andres Martinez">
Jorge Andres Martinez



</doc>
<doc id="1723811" url="https://pl.wikipedia.org/wiki?curid=1723811" title="Jorge Martinez">
Jorge Martinez



</doc>
<doc id="1723813" url="https://pl.wikipedia.org/wiki?curid=1723813" title="Uia di Mondrone">
Uia di Mondrone

Uia di Mondrone – szczyt w Alpach Graickich, części Alp Zachodnich. Leży w północnych Włoszech w regionie Piemont. Należy do masywu Alpi di Lanzo e dell’Alta Moriana. Szczyt można zdobyć ze schroniska Rifugio Città di Cirié (1850 m).

</doc>
<doc id="1723815" url="https://pl.wikipedia.org/wiki?curid=1723815" title="ECW One Night Stand (2006)">
ECW One Night Stand (2006)



</doc>
<doc id="1723816" url="https://pl.wikipedia.org/wiki?curid=1723816" title="Monte Unghiasse">
Monte Unghiasse

Monte Unghiasse – szczyt w Alpach Graickich, części Alp Zachodnich. Leży w północnych Włoszech w regionie Piemont. Należy do masywu Alpi di Lanzo e dell’Alta Moriana.

</doc>
<doc id="1723817" url="https://pl.wikipedia.org/wiki?curid=1723817" title="Nikolai Viktorovich Avilov">
Nikolai Viktorovich Avilov



</doc>
<doc id="1723818" url="https://pl.wikipedia.org/wiki?curid=1723818" title="Nikolai Awilow">
Nikolai Awilow



</doc>
<doc id="1723819" url="https://pl.wikipedia.org/wiki?curid=1723819" title="Nikolaj Avilov">
Nikolaj Avilov



</doc>
<doc id="1723820" url="https://pl.wikipedia.org/wiki?curid=1723820" title="Primera División (ujednoznacznienie)">
Primera División (ujednoznacznienie)

Primera División – nazwa lig piłki nożnej w krajach hiszpańskojęzycznych:

</doc>
<doc id="1723821" url="https://pl.wikipedia.org/wiki?curid=1723821" title="Mieczysław Oborski">
Mieczysław Oborski

Mieczysław Arkadiusz Oborski (ur. w Radomyślu, zm. 6 lutego 1953 w Warszawie) – oficer dyplomowany artylerii Wojska Polskiego II Rzeczypospolitej i Polskich Sił Zbrojnych na Zachodzie, pułkownik ludowego Wojska Polskiego.
Życiorys.
Urodzony 2 lub 15 lutego 1900. Był synem Leona i Ludwiki ze Skulskich. Po ukończeniu Kijowskiego Korpusu Kadetów studiował w Oficerskiej Szkole Artylerii w Kijowie. Działał w kołach zrzeszających Polaków w Rosji, w sierpniu 1917 wstąpił do Polskiej Ligi Walki Czynnej, a w listopadzie tego roku przeszedł do I Korpusu Polskiego w Rosji, w styczniu 1918 walczył na froncie, ranny. Latem 1919 podczas próby przedostania się do Polski aresztowany, więziony w Kijowie i Charkowie. Wrócił do kraju w sierpniu 1921 i zgłosił się ochotniczo do wojska. Studiował w Szkole Podchorążych Piechoty w Warszawie, a następnie w Oficerskiej Szkole Artylerii w Toruniu. W 17 Pułku Artylerii Lekkiej w Gnieźnie dowodził plutonem, a w 1931 roku baterią.
Awansowany do stopnia porucznika artylerii ze starszeństwem z 1 lipca 1925. 4 stycznia 1932 powołany został na dwuletni kurs w Wyższej Szkole Wojennej w Warszawie. 1 października 1933, po ukończeniu kursu i uzyskaniu tytułu naukowego oficera dyplomowanego, przydzielony został do dowództwa 3 Dywizji Piechoty Legionów w Zamościu, na stanowisko pierwszego oficera sztabu. 22 lutego 1934 roku został awansowany na kapitana ze starszeństwem z dniem 1 stycznia 1934 roku i 47. lokatą w korpusie oficerów artylerii. W tym samym roku został skierowany na kurs transportowy w Szefostwie Komunikacji Wojskowych Sztabu Głównego w Warszawie, a następnie przeniesiony do Sztabu Głównego w Warszawie z pozostawieniem na kursie. 
W Szefostwie Komunikacji od grudnia 1934 roku do wiosny 1936 roku zajmował się sprawami żeglugi rzecznej. Latem 1937 roku opracowywał instrukcję o transportach powrotnych, natomiast jesienią tego roku został skierowany na staż do jednego z pułków artylerii. Do marca 1939 roku włącznie brał udział w pracach nad planem transportowym będącym częścią składową planu operacyjnego „Wschód”, natomiast od początku kwietnia w opracowywaniu planu transportowego będącego ogniwem planu operacyjnego „Zachód”. Był członkiem ekipy oficerów liniowych, którą kierował ppłk. dypl. Jerzy Stępniewski. Razem z ppłk. dypl. Teodorem Tobikiem był odpowiedzialny za wdrożenie na linii transportowej „B” transportów pozadywizyjnych i koncentracyjnych oraz przygotowanie dokumentów dla oficerów kierujących załadowaniem (KZ) i wyładowaniem (KW) oraz oficerów regulujących. 28 sierpnia, po rozwiązaniu ekipy oficerów liniowych, został przydzielony do Wydziału Operacyjno-Transportowego Szefostwa Komunikacji Wojskowych Sztabu Naczelnego Wodza na stanowisko kierownika Referatu Sytuacyjnego („oficera dla zbierania sytuacji transportowej”). 18 września przekroczył granicę z Rumunią. We Francji był początkowo oficerem sztabu 2 Dywizji Piechoty. W czasie kampanii francuskiej był szefem Oddziału IV Sztabu 2 Dywizji Strzelców Pieszych.
Podczas kampanii wrześniowej przedostał się ze sztabem do Rumunii, internowany w obozie Calimanesti. Uciekł z obozu i przez Jugosławię i Włochy dotarł do Francji. Tu w 2 Dywizji Strzelców Pieszych jako szef Oddziału IV. Gdy w czerwcu 1940, po wcieleniu do 45. korpusu francuskiej 8. Armii, cała dywizja została internowana w Szwajcarii, został komendantem obozu w Durensoth, a następnie zastępcą komendanta obozu uniwersyteckiego w Winterthur. W 1944 został przerzucony do Wielkiej Brytanii, gdzie objął stanowisko szefa sztabu 4 Dywizji Piechoty.
W grudniu 1945 powrócił do Polski, został przyjęty do Wojska Polskiego i wyznaczony na stanowisko szefa sztabu Dowództwa Artylerii Okręgu Wojskowego Nr I Warszawa. We wrześniu 1946 przeniesiony został do Głównego Inspektoratu Artylerii WP, na stanowisko szefa Wydziału Operacyjno-Zwiadowczego. W 1947 awansowany do stopnia pułkownika. We wrześniu 1950 został starszym pomocnikiem szefa Oddziału Operacyjnego Dowództwa Artylerii WP do spraw studiów.
Zatrzymany 21 maja 1952 przez funkcjonariuszy Informacji Wojskowej i oskarżony o działalność w rzekomych strukturach konspiracji w wojsku. 14 sierpnia 1952 ława NSW pod przewodnictwem ppłk. Juliusza Krupskiego skazała go po wymuszonych zeznaniach na karę śmierci 4 września 1952 Zgromadzenie Sędziów NSW utrzymało wyrok w mocy. 18 listopada 1952 Prezydent Bierut odmówił skorzystania z prawa łaski, o czym zawiadomiono NSW dopiero 3 lutego, najprawdopodobniej, ażeby móc jeszcze wyłudzić ostatnie zeznania. Wyrok wykonano 6 lutego 1953. Świadkiem wywoływania na śmierć był Władysław Boczula z Uciechowa. Dokładne miejsce pochówku jest nieznane. Grób symboliczny znajduje się na Cmentarzu Wojskowym w Kwaterze „na Łączce” i na cmentarzu Powązkowskim w Warszawie (kwatera 221-4-25/26). Zrehabilitowany w 1956.

</doc>
<doc id="1723823" url="https://pl.wikipedia.org/wiki?curid=1723823" title="Daniel Chylaszek">
Daniel Chylaszek

Daniel Chylaszek (ur. 25 września 1982 w Oświęcimiu) – polski piłkarz, pomocnik.
Daniel zaczynał karierę w klubie Janina Libiąż, później został zauważony przez Szczakowiankę, która po sezonie go sprzedała do innego klubu z Jaworzna - Victorii. Rok później wrócił do Szczakowianki, w której zagrał 18 meczów. Został sprzedany do Zagłębia Sosnowiec, tam zaliczając 22 występy bez żadnej bramki został zakupiony do I ligowego Piasta Gliwice. W sezonie 2007/2008 awansował z nim do Ekstraklasy. W Piaście rozegrał 60 meczów, strzelając 2 gole. Po sezonie 2009/2010 rozwiązał kontrakt z Piastem. W znalezieniu klubu przeszkodziła mu kontuzja ścięgna Achillesa. W rundzie jesiennej sezonu 2010/2011 piłkarz nie miał klubu. Zimą dołączył do Dolcanu Ząbki podpisując półroczny kontrakt. Latem 2012 roku nie został zgłoszony z kadrą Dolcanu Ząbki do rozgrywek I ligi z powodu kontuzji.

</doc>
<doc id="1723825" url="https://pl.wikipedia.org/wiki?curid=1723825" title="Nerw strzemiączkowy">
Nerw strzemiączkowy

Nerw strzemiączkowy (łac. "nervus stapedius") – niewielki nerw w ciele człowieka położony w obrębie głowy, związany ze zmysłem słuchu. 
Przebieg.
Jest to odgałęzienie nerwu twarzowego. Oddziela się od niego w odcinku zstępującym tego nerwu czaszkowego, wewnątrz części skalistej kości skroniowej w bliskości wyniosłości piramidowej jamy bębenkowej.
Funkcja.
Nerw ten unerwia mięsień strzemiączkowy ("musculus stapedius"), biorący udział w ustawianiu kosteczek słuchowych w uchu środkowych, a co za tym idzie, ochronie narządu słuchu i odbiorze dźwięków.

</doc>
<doc id="1723826" url="https://pl.wikipedia.org/wiki?curid=1723826" title="Moving Pictures">
Moving Pictures

Moving Pictures – ósmy studyjny album kanadyjskiej grupy Rush.

</doc>
<doc id="1723830" url="https://pl.wikipedia.org/wiki?curid=1723830" title="Potencjał organizacji">
Potencjał organizacji

Potencjał organizacji określa, czym dana organizacja zajmuje się i w jaki sposób podchodzi do osiągnięcia pożądanych wyników. Na potencjał organizacji składają się takie kryteria jak:
Przywództwo – działania liderów organizacji w celu:
Strategia i planowanie – odzwierciedlają podejście organizacji do modernizacji i innowacji. Jest to część cyklu planuj-wykonaj-sprawdź-działaj.
Pracownicy – najcenniejszy zasób organizacji. Sposób w jaki pracownicy wzajemnie oddziałują na siebie oraz zarządzają dostępnymi zasobami decyduje o sukcesie organizacji.
Partnerstwo i zasoby – planowanie i zarządzanie relacjami partnerskimi wpływa bezpośrednio Ne realizację strategii i procesów, które mają miejsce w organizacji. Relacje partnerskie są ważnym czynnikiem skutecznego funkcjonowania organizacji, jednakże nie mniej ważne są takie zasoby jak finanse, infrastruktura itp.
Procesy – to określone sposoby wykonywania zadań organizacji, które możemy podzielić na:

</doc>
<doc id="1723831" url="https://pl.wikipedia.org/wiki?curid=1723831" title="Zbrodnie niemieckie w rejonie placu Teatralnego w Warszawie (1944)">
Zbrodnie niemieckie w rejonie placu Teatralnego w Warszawie (1944)

Zbrodnie niemieckie w rejonie placu Teatralnego w Warszawie (1944) – masowe egzekucje mieszkańców Śródmieścia Północnego przeprowadzane przez oddziały SS podczas powstania warszawskiego 1944 roku. 
Między 7 a 10 sierpnia 1944 Niemcy wypędzali polską ludność zamieszkującą okolice pl. Teatralnego. Wysiedleniom towarzyszyły zbiorowe egzekucje, podpalenia, grabież i gwałty na kobietach. W ruinach Opery Narodowej oraz na pobliskich ulicach rozstrzelano wówczas kilkuset Polaków (w większości mężczyzn). Wielokrotnie miały także miejsce wypadki wykorzystywania polskich cywilów w charakterze „żywych tarcz”, osłaniających natarcia niemieckiej piechoty i czołgów.
Początek walk w rejonie pl. Teatralnego.
Wieczorem 6 sierpnia 1944 czołowe oddziały Grupy Bojowej „Reinefarth” przebiły się przez Wolę i dotarły do Ogrodu Saskiego. Niemieckie dowództwo osiągnęło w ten sposób swój pierwszy cel, którym było odblokowanie tzw. dzielnicy rządowej w rejonie pl. Piłsudskiego oraz uwolnienie gubernatora Ludwiga Fischera i generała Reinera Stahela (odciętych przez powstańców w Pałacu Brühla i Pałacu Saskim). Oddziały Reinefartha rozpoczęły następnie natarcie na powstańcze pozycje w gmachu Ratusza i Pałacu Blanka, co stanowić miało wstęp do generalnego szturmu na warszawskie Stare Miasto.
Dzień wcześniej SS-Obergruppenführer Erich von dem Bach-Zelewski, dowódca oddziałów niemieckich tłumiących powstanie warszawskie, doprowadził do złagodzenia eksterminacyjnego rozkazu Hitlera, nakazującego wymordowanie wszystkich mieszkańców Warszawy bez względu na wiek i płeć. Niemniej utrzymano w mocy rozkaz likwidacji wszystkich polskich mężczyzn oraz wziętych do niewoli powstańców. Z tego względu działaniom grupy Reinefartha nadal towarzyszyły liczne zbrodnie na ludności cywilnej. 
Egzekucje w ruinach Opery.
7 sierpnia w okolice pl. Teatralnego zostały przerzucone dwa bataliony Pułku Specjalnego SS „Dirlewanger”. W szeregach tej jednostki służyli niemieccy kryminaliści, którym obiecano ułaskawienie w zamian za walkę dla III Rzeszy. Dirlewangerowcy natychmiast przystąpili do wypędzania polskiej ludności zamieszkującej okolice pl. Teatralnego. Domy przy ulicach Alberta, Focha, Fredry, Krakowskim Przedmieściu, Senatorskiej, Trębackiej i Wierzbowej były systematycznie podpalane. Mieszkańcom dawano kilka minut na opuszczenie budynku, a osoby chore i niedołężne zazwyczaj zabijano na miejscu. Zdolnych do marszu cywilów spędzano na pl. Piłsudskiego lub do Ogrodu Saskiego, gdzie formowane były kolumny marszowe. Następnie wśród szykan, bicia, gwałtów i grabieży ludność pędzono do punktu zbornego w kościele św. Wojciecha na Woli, a stamtąd przez Dworzec Zachodni wywożono do obozu przejściowego w Pruszkowie. Część wygnańców (zarówno mężczyzn, jak i kobiety) zatrzymywano celem wykorzystania w charakterze „żywych tarcz” lub siły roboczej przy budowie umocnień i rozbieraniu powstańczych barykad.
Dirlewangerowcy spędzili także setki cywilów do ruin Teatru Wielkiego – Opery Narodowej (częściowo spalonego w wyniku niemieckich nalotów we wrześniu 1939 roku). Znajdowało się tam już wielu mieszkańców okolicznych domów, którzy jeszcze przed nadejściem Niemców ukryli się w schronie przeciwlotniczym w podziemiach gmachu. Na miejscu esesmani odseparowali mężczyzn od kobiet i dzieci. Te ostatnie umieszczono w piwnicach gmachu, gdzie przez kilka dni były przetrzymywane w fatalnych warunkach sanitarnych. Wiele młodych kobiet i dziewcząt zostało wówczas zgwałconych. Wiele innych zostało użytych w charakterze zakładniczek i zginęło podczas niemieckich szturmów na powstańcze pozycje. Ostatecznie w okolicach 10 sierpnia znajdujące się w gmachu kobiety i dzieci pognano na Wolę, a stamtąd do obozu w Pruszkowie. 
Około 350 polskich mężczyzn Niemcy rozstrzelali w ruinach Opery (8-9 sierpnia 1944). Świadkowie, którym udało się przeżyć egzekucje, zeznawali, że ofiary były prowadzone do lóż znajdujących się na górnych piętrach Opery. Tam mordowano ich strzałem w tył głowy, a zwłoki zrzucano na scenę bądź widownię. Ciała zamordowanych zostały później spalone przez członków Verbrennungskommando. Po wojnie udało się ustalić nazwiska jedynie 33 ofiar masakry.
„Żywe tarcze”.
Wielokrotnie miały miejsce wypadki, gdy polskich cywilów pochwyconych w okolicach pl. Teatralnego wykorzystywano w charakterze „żywych tarcz” – osłaniających niemieckie natarcia na powstańcze barykady. 8 sierpnia 1944 esesmani z pułku Dirlewangera przypuścili szturm na polskie pozycje w gmachu Ratusza i okolicach ul. Bielańskiej. Jako osłonę użyli wówczas kilkuset polskich cywilów wyprowadzonych z podziemi Opery – w większości starców, kobiety i dzieci. Niemiecki atak załamał się w ogniu bocznym powstańców, a większość zakładników zdołała dzięki pomocy żołnierzy AK schronić się na terenie opanowanym przez powstańców. Wielu cywilów poniosło jednak śmierć w krzyżowym ogniu. Tego dnia Niemcy jeszcze kilka razy ponawiali natarcia, wykorzystując przy tym ok. 10-30 osobowe grupy cywilów, które spędzano na środek placu i stawiano przed czołgami, jako żywą osłonę. Miały miejsce dramatyczne sceny; świadkowie wspominali, że zakładnicy klękali na ulicznym bruku, śpiewając „Boże, coś Polskę”. Mimo zastosowania przez Niemców sprzecznej z prawem wojennym taktyki, wszystkie szturmy zostały odparte z dużymi stratami dla atakujących. Zginęło również wielu zakładników. Ataki z wykorzystaniem „żywych tarcz” były przeprowadzane przez Niemców również na innych odcinkach.
Polscy cywile byli także zmuszani do wykonywania fizycznych prac na pierwszej linii frontu (wynoszenia rannych, budowy umocnień itp.), a nawet do osłaniania własnymi ciałami niemieckich strzelców. Świadkowie zeznawali, że pewnego razu Niemcy stworzyli ludzki łańcuch złożony z ok. 50 mężczyzn (powiązanych między sobą drutem za ręce), spoza którego ostrzeliwali powstańcze pozycje przy ul. Żabiej.
Masakry na ulicach Koziej i Senatorskiej.
W tych dniach ruiny Opery nie były jedynym miejscem, gdzie masowo mordowano polską ludność cywilną. 7 sierpnia w godzinach popołudniowych dirlewangerowcy wkroczyli na teren Szpitala Maltańskiego przy ul. Senatorskiej. Wkrótce po opanowaniu gmachu Niemcy zamordowali kilkanaście osób. Nakazali następnie bezzwłocznie ewakuować szpital, po czym podpalili jeden z pawilonów. Interwencja przebywających w szpitalu niemieckich pacjentów zapobiegła jednak rzezi, a po pewnym czasie dirlewangerowcy wycofali się z powrotem do Ogrodu Saskiego.
W tym samym czasie Niemcy wkroczyli również do pobliskiego kościoła św. Antoniego z Padwy, gdzie szukały schronienia tłumy polskich cywilów. Proboszcz tamtejszej parafii, ks. Stanisław Trzeciak, okazał wówczas żołnierzom wysokie niemieckie odznaczenie (nadane mu jeszcze przed wojną przez rząd III Rzeszy) i przekonał ich, aby pozostawili ludność w spokoju. 8 sierpnia esesmani powrócili jednak, aby dokończyć wysiedlanie mieszkańców ul. Senatorskiej. Zgromadzonych w kościele uchodźców pognano na Wolę, a stamtąd do obozu w Pruszkowie. W trakcie marszu, m.in. nieopodal Galerii Luxenburga, niemiecka eskorta zamordowała co najmniej 10 osób. Jedną z ofiar był ksiądz Trzeciak, zastrzelony przez szeregowego żołnierza. Później na terenie kościoła miały miejsce co najmniej trzy zbiorowe egzekucje, w których Niemcy zamordowali około 110 osób (8-10 sierpnia). Z kolei „ewakuacja” Szpitala Maltańskiego została ostatecznie przeprowadzona w dniu 14 sierpnia. W dwóch egzekucjach dirlewangerowcy zamordowali tam łącznie ok. 30 osób (7 i 14 sierpnia).
10 sierpnia Niemcy spędzili od 100 do 300 polskich mężczyzn i chłopców na podwórze Hotelu de Saxe przy ul. Koziej. Byli oni następnie wprowadzani dziesiątkami do budynku i rozstrzeliwani w sieniach bądź na jego wyższych kondygnacjach. Po zakończeniu egzekucji żołnierze dobili dające oznaki życia ofiary, po czym podpalili hotel. Po wojnie udało się ustalić nazwiska 40 zamordowanych.
Ponadto pod koniec pierwszej dekady sierpnia 1944 w rejonie pl. Teatralnego doszło do szeregu mniejszych egzekucji. Podczas wysiedlania mieszkańców ul. Alberta (obecnie ul. Niecała) żołnierze niemieccy zamordowali ok. 25 osób. Największa egzekucja miała miejsce przy domu nr 8, gdzie rozstrzelano ok. 20 mieszkańców (8 sierpnia). Z kolei pod domem przy Krakowskim Przedmieściu 66 zastrzelono ośmiu zidentyfikowanych z nazwiska polskich mężczyzn (10 lub 11 sierpnia). Co najmniej kilka osób zamordowano w rejonie ul. Trębackiej. Liczne egzekucje miały także miejsce w Ogrodzie Saskim. Między innymi 8 sierpnia rozstrzelano tam blisko 30 mieszkańców Zakładu Poprawczego księży Michalitów w Strudze (chłopców-pensjonariuszy oraz 3-4 księży – ich wychowawców).
Upamiętnienie.
Ofiary egzekucji przeprowadzanych przez Niemców w rejonie pl. Teatralnego w sierpniu 1944 upamiętnia siedem piaskowcowych tablic projektu Karola Tchorka. Jedną z nich wmurowano w ścianę gmachu Teatru Wielkiego. Pozostałe upamiętniają miejsca egzekucji przy Krakowskim Przedmieściu 66 oraz przy ulicach Koziej 3/5, Niecałej 8 i Senatorskiej (nr 29/31, 33 i 38).

</doc>
<doc id="1723835" url="https://pl.wikipedia.org/wiki?curid=1723835" title="Nerw łzowy">
Nerw łzowy

Nerw łzowy (łac. "nervus lacrimalis") – jedna z trzech głównych gałęzi nerwu ocznego.
Z głównych gałęzi wspomnianego już nerwu ocznego, który sam jest najcieńszą i najwyżej położoną gałązką nerwu trójdzielnego, nerw łzowy przebiega najbardziej bocznie. Ustępuje on też dwóm pozostałym odgałęzieniom (nerwu czołowemu i nosowo-rzęskowemu) pod względem grubości.
Przebieg.
By dostać się do oczodołu, nerw przechodzi przez szczelinę oczodołową górną w jej bocznej części, kierując się w kierunku przednim i mijając po drodze mięsień prosty boczny ("musculus rectus lateralis"), położony poniżej opisywanego nerwu.
Nerw ten w unerwianej przez siebie okolicy kąta bocznego oka przechodzi przez znajdujący się tam gruczoł łzowy, wcześniej ulegając podziałowi.
Gałęzie.
Wyróżnia się dwie gałęzie nerwu łzowego.
Zmienność.
Występowanie omawianego tu nerwu nie jest obligatoryjne, może go w ogóle brakować. W takim przypadku, a także wtedy, gdy nerw jest zredukowany, rolę jego pełni nerw jarzmowo-skroniowy.

</doc>
<doc id="1723836" url="https://pl.wikipedia.org/wiki?curid=1723836" title="Skwer Willy’ego Brandta w Warszawie">
Skwer Willy’ego Brandta w Warszawie

Skwer Willy’ego Brandta – skwer położony u zbiegu ulic Karmelickiej i Józefa Lewartowskiego na warszawskim Muranowie. Nazwa skweru upamiętnia kanclerza Niemiec Willy’ego Brandta.
Kontekst historyczny.
7 grudnia 1970 w Pałacu Namiestnikowskim został podpisany "Układ między Polską Rzecząpospolitą Ludową a Republiką Federalną Niemiec o podstawach normalizacji ich wzajemnych stosunków z 7 grudnia 1970". Historyczny dokument podpisali Willy Brandt i Józef Cyrankiewicz w obecności I Sekretarza KC PZPR Władysława Gomułki.
Przed podpisaniem traktatu Willy Brandt na czele delegacji rządowej NRF udał się na teren dawnego getta warszawskiego, by złożyć wieniec pod Pomnikiem Bohaterów Getta. Niespodziewanie – po poprawieniu szarfy na wieńcu – Brandt ukląkł obojgiem kolan na stopniach monumentu i trwał przez chwilę w zadumie. Ten spontaniczny, nie podyktowany protokołem gest został zrozumiany jako wyrażona w imieniu Niemiec prośba wybaczenia za zbrodnie popełnione wobec narodu żydowskiego.
6 grudnia 2000, w przeddzień 30. rocznicy historycznego gestu niemieckiego kanclerza, na skwerze odsłonięto pomnik Willy’ego Brandta.
W listopadzie 2012 Rada Warszawy zmieniła pierwotną, niepoprawną gramatycznie nazwę "Skwer Willy Brandta" na "Skwer Willy’ego Brandta".

</doc>
<doc id="1723841" url="https://pl.wikipedia.org/wiki?curid=1723841" title="Georgi Sławkow">
Georgi Sławkow

Georgi Sławkow (ur. 11 września 1958 r. w Musomiszcie zm. 21 stycznia 2014 w Płowdiwie) – bułgarski piłkarz, reprezentant kraju. W 1981 otrzymał Złotego Buta za największą liczbę goli strzelonych w Europie.
Kariera klubowa.
Karierę rozpoczynał w 1976 w klubie Botew Płowdiw. W 1979 przeszedł na rok do CSKA Sofii. Potem powrócił na dwa lata do Botewa. W tym klubie w 1981 zdobył Złotego Buta. W 1982 przeszedł na cztery lata do CSKA Sofii. W 1986 zagrał we francuskim Saint-Etienne. W 1988 przeszedł do portugalskiego klubu GD Chaves. Grał w nim przez pięć lat. W 1993 zakończył karierę piłkarską w Botewie.
Kariera reprezentacyjna.
Po raz pierwszy w reprezentacji Bułgarii zagrał w 1978. Po raz ostatni w kadrze zagrał w 1983, dla której rozegrał trzydzieści trzy spotkania i strzelił jedenaście bramek.

</doc>
<doc id="1723842" url="https://pl.wikipedia.org/wiki?curid=1723842" title="Martini Racing">
Martini Racing

Martini Racing – włoski zespół wyścigowy, sponsorowany przez firmę Martini &amp; Rossi, która produkuje różne napoje alkoholowe. Martini Racing powstało w roku 1968. Samochody wyścigowe tej firmy wyróżniają się ciemnoniebieskimi, błękitnymi oraz czerwonymi paskami na (najczęściej) białym lub srebrnym lakierze samochodu.
Historia.
Wyścigi samochodów sportowych.
Martini na początku sponsorowania programu wyścigowego brało udział w drobnych wyścigach na torze Hockenheimring w 1968 roku. W tym czasie Martini Racing wprowadziło dwa samochody Porsche 907.
W latach 70 Martini zasłynęło w związku z Porsche w wyścigach, a po zakończeniu prac nad Porsche 917 Martini Racing zwyciężyło w 24 godzinnym wyścigu Le Mans w roku 1971, jednak w roku 1972 drogi Martini Racing i Porsche się rozeszły. W roku 1973 te dwie firmy znów połączyły siły. Sprawiły także niespodziankę wygrywając wyścig Targa Florio w roku 1973, w którym wykorzystano Porsche 911 Carrera RS, prowadzone przez Herberta Müllera oraz Gijsa van Lennepa. Martini Porsche wygrało Le Mans w roku 1976 i 1977 w Porsche 936.
W roku 1981 Martini Racing połączyło siły z marką Lancia, wykorzystując w Grupie 5 Lancie Monte Carlo, w Grupie 6 Lancie LC1, i w Grupie C Lancie LC2.
Formuła 1.
Martini Racing w latach 1972–1973 sponsorowało zespół Tecno. Po nieudanych dwóch sezonach Martini Racing wycofało się ze sponsorowania zespołu.
Martini Racing powróciło do Formuły 1 w roku 1975, które zaczęło sponsorować team należący do Berniego Ecclestona, zespół Brabham. W roku 1975 zespół Brabham korzystał z silnika Coswortha, a bolid był pomalowany na biało. W roku 1976 team zamienił jednostki Coswortha na silnik V12 Alfy Romeo. Martini Racing wycofało się ze sponsorowania zespołu po roku 1977. Kierowcami Brabhama w tym czasie byli Carlos Reutemann, Carlos Pace, Hans-Joachim Stuck i John Watson.
W roku 1979 Martini Racing zaczęło sponsorować Team Lotus. Martini mając nadzieje na tytuł mistrzowski po świetnym poprzednim sezonie Lotusa (mistrzostwo świata Mario Andrettiego, wicemistrzostwo świata Ronniego Petersona oraz mistrzostwo świata konstruktorów). Jednak rzeczywistość okazała się inna. Mario Andretti i Carlos Reutemann nie odnieśli ani jednego zwycięstwa i po sezonie Martini wycofało się ze sponsorowania.
W 2006 Martini w mniejszym stopniu sponsorował zespół Ferrari.
W 2014 Martini Racing zaczęło współpracę z Williamsem stając się sponsorem tytularnym zespołu. Tym samym po kilku latach Martini powróciło do Formuły 1.
Rajdy samochodowe.
W rajdach samochodowych Martini Racing zadebiutowało w roku 1978 we współpracy z Porsche. Kierowcami byli Björn Waldegård oraz Vic Preston, którzy prowadzili Porsche 911 SC.
W 1982 roku Martini Racing wróciło do rajdów, tym razem współpracując z zespołem Lancii, która do nowej Grupy B przygotowała Lancie 037. Kierowcami zostali Attilio Bettega i Markku Alen. Współpraca Lancii z Martini w serii WRC była jedną z najdłuższych w historii firmy, która trwała do roku 1992. Ta współpraca może się poszczycić wieloma tytułami mistrzowskimi.
W następnych latach Martini wróciło do sponsorowania mniejszych imprez, np. włoskiej serii Rally Championship, w którym kierowca Martini Racing, Gianfranco Cunico, wygrywał w latach 1994–1996 w Fordzie Escorcie Cosworth. Martini wróciło do WRC w roku 1999, współpracując z Fordem. Kierowcami byli między innymi Carlos Sainz, Colin McRae i Markko Martin. Kierowcy wielokrotnie zwyciężali w rajdach, ale nigdy nie wywalczyli tytułu mistrzowskiego.
Seria samochodów turystycznych.
W 1992 Martini Racing zaangażował się w wyścigi samochodów turystycznych. Jednak włoska firma rozpoczęła pracę nad Alfa Romeo 155 we włoskiej serii samochodów turystycznych. Zespół z kierowcą Nicolą Larinim zdominował te zawody.
W roku 1995 Martini Racing zadebiutował w serii DTM, jednak samochód nie był konkurencyjny.

</doc>
<doc id="1723844" url="https://pl.wikipedia.org/wiki?curid=1723844" title="Haldenstein">
Haldenstein

Haldenstein – miejscowość i gmina w Szwajcarii w powiecie Landquart w Szwajcarskim kantonie Gryzonia.
Miasteczko jest zlokalizowane nad Renem.
Osobowości.
Peter Zumthor, znany architekt pochodzący z Bazylei jest właścicielem biura w Haldenstein.

</doc>
<doc id="1723854" url="https://pl.wikipedia.org/wiki?curid=1723854" title="TerreStar-1">
TerreStar-1

TerreStar-1 – amerykański geostacjonarny satelita telekomunikacyjny firmy TerreStar, wystrzelony 1 lipca 2009. Najcięższy satelita geostacjonarny i telekomunikacyjny w historii (poprzedni rekord należał do ICO G-1). Zapewnia łączność na terenie Ameryki Północnej, w paśmie S, za pomocą 18 metrowej anteny. Statek pracuje nad południkiem 111°W. Szacowany czas działania wynosi 15 lat.
Zbudowany przez Space Systems/Loral w oparciu o platformę LS-1300S. 
Start miał miejsce pod koniec dwugodzinnego okna startowego, trwającego od 16:13 GMT. Przez pierwszą godzinę start wstrzymywały niekorzystne warunki atmosferyczne - silny wiatr. Później odliczanie było wstrzymywane dwukrotnie, o 17:12 (na 23 sekundy przed startem) i 17:34 - z powodu błędów infrastruktury stanowiska startowego.

</doc>
<doc id="1723855" url="https://pl.wikipedia.org/wiki?curid=1723855" title="Park Narodowy Mount Chinghee">
Park Narodowy Mount Chinghee

Mount Chinghee – (ang. "Mount Chinghee National Park") Park narodowy, położony w stanie Queensland w Australii, około 93 km na południe od miasta Brisbane.
Park ten jest częścią rezerwatu Gondwana Rainforests of Australia, wpisanego na listę światowego dziedzictwa UNESCO.

</doc>
<doc id="1723858" url="https://pl.wikipedia.org/wiki?curid=1723858" title="Powódź w Europie">
Powódź w Europie



</doc>
<doc id="1723860" url="https://pl.wikipedia.org/wiki?curid=1723860" title="Raymond Callemin">
Raymond Callemin

Raymond Callemin, pseud. Raymond la Science (ur. 26 marca 1890 w Brukseli, zm. 21 kwietnia 1913 w Paryżu) – belgijski anarchista illegalista, jeden z przywódców gangu Bonnota.
Życiorys.
Wczesna działalność.
Pochodził z mieszanej rodziny francusko-rosyjskiej. Jako jeden z nielicznych z grona późniejszych członków gangu Bonnota ukończył szkołę średnią. Utrzymywał się z dorywczych prac o różnym charakterze, wreszcie zaczął trudnić się kradzieżami automobili. W czasie jednej z kradzieży ciężko zranił policjanta z broni palnej, co zmusiło go do ucieczki z Belgii do Francji. W Romainville zetknął się ze środowiskiem anarchoindywidualistów skupionych wokół pisma "Anarchia" i zamieszkał razem z nimi w komunie.
Razem z Octave Garnierem był pomysłodawcą założenia grupy illegalistycznej, której głównym celem byłaby dezorganizacja życia publicznego poprzez dokonywanie przestępstw, głównie efektownych kradzieży samochodów oraz napadów na banki i konwoje z pieniędzmi. Stał się głównym ideologiem grupy, a także wprowadził do niej Jules'a Bonnota, jej późniejszego faktycznego przywódcę.
Gang Bonnota.
Uczestniczył w serii napadów na banki i konwoje oraz w kradzieżach automobili, najprawdopodobniej dokonał również co najmniej jednego zabójstwa. Został aresztowany w kwietniu 1912 razem ze swoją kochanką, anarchistką Louise Dieudonné, najprawdopodobniej na skutek zdrady jednego z członków gangu.
W procesie gangu, wobec faktu, że jego faktyczni liderzy zginęli w strzelaninach z policją, Callemin został przedstawiony jako główny szef grupy. Przyznał się do wszystkich zarzucanych mu czynów i odmówił złożenia prośby o ułaskawienie po usłyszeniu wyroku śmierci. Został zgilotynowany 21 kwietnia 1913 w więzieniu La Santé.

</doc>
<doc id="1723862" url="https://pl.wikipedia.org/wiki?curid=1723862" title="Gary Rydstrom">
Gary Rydstrom

Gary Roger Rydstrom (ur. 1959) – amerykański reżyser dźwięku, montażysta i reżyser, siedmiokrotny laureat Nagrody Akademii Filmowej.
Wyróżnienia.
Nagrody Akademii Filmowej: 7 nagród/19 nominacji. Pierwsze 2 Oskary w swojej karierze Gary Rydstrom otrzymał za muzykę do filmu w 1992.
Nagrody Motion Picture Sound Editors - Golden Reel Award: 12 nagrody/5 nominacji
Nagrody Cinema Audio Society - C.A.S Award: 2 nagrody/5 nominacji
Nagrody BAFTA Awards: 2 nagrody/5 nominacji

</doc>
<doc id="1723863" url="https://pl.wikipedia.org/wiki?curid=1723863" title="Zenon Chojnicki">
Zenon Chojnicki

Zenon Chojnicki (ur. 16 lipca 1955 w Mielcu) – polski szachista, instruktor i działacz szachowy, sędzia klasy międzynarodowej ("International Arbiter") od 2004.
Życiorys.
W szachy nauczył się grać w wieku kilkunastu lat. Pod koniec lat 60. XX wieku zapisał się do klubu szachowego i zaczął uczestniczyć w turniejach szachowych. Debiut w turnieju rangi ogólnopolskiej (Pilzno 1969) przyniósł mu od razu pierwsze turniejowe zwycięstwo. Wkrótce awansował do grona najlepszych polskich juniorów, czterokrotnie (pomiędzy 1972 a 1975 rokiem) uczestnicząc w finałach mistrzostw kraju w kategorii do 20 lat. W rozgrywkach tych zdobył dwa brązowe medale (Grudziądz 1974 i Rzeszów 1975). W 1973 r. zajął w Ułan Bator III m. w finale mistrzostw Mongolii juniorów, natomiast w 1975 r. reprezentował Polskę w drużynowym meczu juniorów przeciwko Niemieckiej Republice Demokratycznej, w jednej z partii pokonując Thomasa Pähtza (późniejszego arcymistrza), a w innych – remisując z Uwe Bönschem (również późniejszym arcymistrzem) i Thomasem Casperem (późniejszym mistrzem międzynarodowym).
W połowie lat 70. zakończył karierę, do szachów powracając po 10 latach, ale już jako instruktor, działacz i propagator tej dyscypliny wśród dzieci i młodzieży. W drugiej połowie lat 80. był w Mielcu organizatorem spartakiad, w których startowało po kilkuset uczestników. W 1990 r. zdobył uprawnienia instruktora szachowego I klasy, a w 2003 r. ukończył studia podyplomowe na AWF w Warszawie uzyskując trenera II klasy w szachach. W grupie jego wychowanków znajdują się finaliści mistrzostw Polski juniorów w różnych kategoriach wiekowych.
Od 1999 r. jest prezesem Podkarpackiego Związku Szachowego, a od 2000 r. – działaczem Polskiego Związku Szachowego, w którym pełnił funkcje przewodniczącego Komisji Ewidencji, Klasyfikacji i Rankingu (do 2013) oraz członka Kolegium Sędziów. Jest również aktywnym sędzią szachowym (uprawnienia sędziego klasy międzynarodowej posiada od 2004 roku).
Najwyższy ranking w karierze osiągnął 1 stycznia 1993 r., z wynikiem 2310 punktów dzielił wówczas 100-106. miejsce wśród polskich szachistów. Posiada tytuł mistrza FIDE, który otrzymał w 2002 roku.
Z zawodu Zenon Chojnicki jest inżynierem mechanikiem, w 1996 r. ukończył studia na wydziale Budowy Maszyn i Lotnictwa (kierunek mechanika i budowa maszyn w zakresie lotnictwo) Politechniki Rzeszowskiej im. Ignacego Łukasiewicza.

</doc>
<doc id="1723867" url="https://pl.wikipedia.org/wiki?curid=1723867" title="II liga polska w piłce nożnej (2009/2010)">
II liga polska w piłce nożnej (2009/2010)

2. edycja rozgrywek II ligi w polskiej piłce nożnej po reorganizacji lig w 2008.
Grupa wschodnia.
Drużyny.
W grupie wschodniej występowało 18 zespołów, które walczyły o dwa miejsca premiowane awansem do I ligi:
Objaśnienia:
Grupa zachodnia.
Drużyny.
W grupie zachodniej występowało 18 zespołów, które walczyły o dwa miejsca premiowane awansem do I ligi:
Objaśnienia:
Wyniki.
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 

</doc>
<doc id="1723869" url="https://pl.wikipedia.org/wiki?curid=1723869" title="Jón Amar Magnússon">
Jón Amar Magnússon



</doc>
<doc id="1723870" url="https://pl.wikipedia.org/wiki?curid=1723870" title="Winiarz">
Winiarz

Winiarze (winiary) – książęca ludność służebna zajmująca się uprawą winorośli. Winiarze są często wymieniani w źródłach polskich i czeskich, a ponadto ich obecność poświadcza toponomastyka w postaci nazw miejscowych "Winiary" (w Polsce), a także "Vinaře, Vinary, Winařice, Vinarovice" (w Czechach i na Morawach).

</doc>
<doc id="1723871" url="https://pl.wikipedia.org/wiki?curid=1723871" title="Kostadin Angełow">
Kostadin Angełow

Kostadin Angełow (ur. 9 stycznia 1973) – bułgarski piłkarz oraz trener piłkarski.
Kariera piłkarska i szkoleniowa.
Piłkarską karierę zaczynał w juniorskim zespole CSKA Sofia, jednak nigdy nie zdołał awansować do drużyny seniorskiej. W latach 90. występował w klubach niższych lig: Cardafonie Gabrowo i Widimie-Rakowski Sewliewo, gdzie w wieku dwudziestu dziewięciu lat postanowił zakończyć karierę.
Rozpoczął pracę szkoleniową. W drugoligowej Widimie był asystentem m.in. Płamena Markowa, swojego trenera z czasów gry w Cardofonie i Widimie, a także późniejszego selekcjonera reprezentacji Bułgarii.
W 2006 Angełow samodzielnie objął opiekę nad pierwszym zespołem i już rok później wywalczył z nim awans do ekstraklasy. Jednak przygoda Widimy z I ligą trwała tylko jeden sezon. Po powrocie tego klubu do niższej klasy rozgrywkowej Angełow przyjął propozycję prowadzenia Botewu Płowdiw. W sezonie 2008–2009 uratował go przed spadkiem z ekstraklasy. Mimo to otrzymał wymówienie.
Wyjechał do Indonezji, gdzie prowadził klub Pro Duta Sleman.
Do kraju powrócił w sierpniu 2010; po piątej kolejce sezonu 2010–2011 zmienił Jordana Bozdanskiego na stanowisku trenera Pirinu 1922 Błagojewgrad. Kilka miesięcy później dotarł z nim do półfinału Pucharu Bułgarii. Zespół wyeliminował m.in. Łokomotiw Płowdiw i Kaliakrę Kawarna. W decydującym meczu przegrał jednak w rzutach karnych (6:7) ze Slawią Sofia. W lidze zaś na koniec sezonu 2010–2011 Angełow zajął z nim trzynaste miejsce, ostatnie gwarantujące pozostanie w lidze.
Nie przedłużył jednak kontraktu z Pirinem; kiedy w Widimie-Rakowski Sewliewo zwolniono Dimityra Todorowa, Angełow został nowym trenerem klubu, z którym był związany jako piłkarz i trener.
Sukcesy.
Kariera szkoleniowa

</doc>
<doc id="1723874" url="https://pl.wikipedia.org/wiki?curid=1723874" title="Swietłana Moskalec">
Swietłana Moskalec

Swietłana Moskalec (ur. 22 stycznia 1969) – rosyjska lekkoatletka, wieloboistka.

</doc>
<doc id="1723878" url="https://pl.wikipedia.org/wiki?curid=1723878" title="Svetlana Moskalets">
Svetlana Moskalets



</doc>
<doc id="1723881" url="https://pl.wikipedia.org/wiki?curid=1723881" title="Żerdnik">
Żerdnik

Żerdnicy (łac. "perticarii")– grupa dworskiej, książęcej ludności służebnej, która zajmowała się transportem i rozstawianiem namiotów podczas podróży księcia. Nazwa nawiązuje do żerdzi, na których owe namioty się wspierały. Istnienie żerdników poświadcza toponomastyka w postaci nazwy miejscowej "Żerdniki".

</doc>
<doc id="1723882" url="https://pl.wikipedia.org/wiki?curid=1723882" title="Bystrzyk georgetta">
Bystrzyk georgetta



</doc>
<doc id="1723883" url="https://pl.wikipedia.org/wiki?curid=1723883" title="Wojewódzki Urząd Bezpieczeństwa Publicznego w Rzeszowie">
Wojewódzki Urząd Bezpieczeństwa Publicznego w Rzeszowie

Wojewódzki Urząd Bezpieczeństwa Publicznego w Rzeszowie – jednostka terenowa Ministerstwa Bezpieczeństwa Publicznego, funkcjonująca na obszarze województwa rzeszowskiego w latach 1945-1954.
Geneza.
Organizację aparatu bezpieczeństwa na terenie województwa rzeszowskiego zapoczątkował Rozkaz Personalny Nr 4 z 16 sierpnia 1944 r. wydany przez Stanisława Radkiewicza, kierownika Resortu Bezpieczeństwa Publicznego Polskiego Komitetu Wyzwolenia Narodowego. Na mocy tego rozkazu 18 sierpnia skierowano do Rzeszowa grupę 24 absolwentów szkoły NKWD w Kujbyszewie pod dowództwem ppor. Longina Kołarza, powierzając im zadanie zorganizowania struktur aparatu bezpieczeństwa publicznego.
We wrześniu 1944 roku p.o. kierownika Wojewódzkiego Urzędu Bezpieczeństwa Publicznego (WUBP) w Rzeszowie został kpt. Władysław Śliwa. Jednocześnie do miast powiatowych wydelegowano funkcjonariuszy, którzy zaczęli organizować Powiatowe Urzędy Bezpieczeństwa Publicznego (PUBP).
Kierownictwo (szefostwo).
Kierownicy (szefowie):
Struktura organizacyjna.
1 stycznia 1945 roku Resort Bezpieczeństwa Publicznego PKWN przekształcono w Ministerstwo Bezpieczeństwa Publicznego. W związku z tym zmianie uległa struktura WUBP w Rzeszowie.
Formalnie w jej rezultacie w WUBP funkcjonowały wydziały:
W kwietniu 1945 r. powołano Wydział do Walki z Bandytyzmem.
Struktura WUBP w Rzeszowie w 1946 r.:
Ponadto funkcjonowały jednostki pomocnicze o charakterze administracyjno-gospodarczym.
W 1951 r. utworzono Wydział VIII Komunikacji oraz Wydział X odpowiedzialny za ochronę partii przed obcymi wywiadami i „prowokatorami”.
W okresie styczeń 1953 r. – czerwiec 1954 r. funkcjonował też
Na początku 1953 r. walkę z Kościołem i innymi związkami wyznaniowych przejął nowo utworzony w WUBP w Rzeszowie Wydział XI.
W 1954 r. utworzono też Inspektorat Wiejski, który zajmował się z ochroną gospodarki rolnej.
Od 5 marca 1946 do 31 grudnia 1954 naczelnikiem Wydziału Zdrowia WUBP w Rzeszowie był kpt.→ppłk Józef Tkaczow.
Ofiary śledztw.
Według relacji Piotra Woźniaka i Juliana Rudaka na dziedzińcu siedziby WUBP przy ulicy Jagiellońskiej 17 byli grzebani zmarli (zabici) w śledztwie więźniowie.

</doc>
<doc id="1723886" url="https://pl.wikipedia.org/wiki?curid=1723886" title="Kolga (Kuusalu)">
Kolga (Kuusalu)

Kogla – miasteczko w Estonii, w prowinji Harju, w gminie Kuusalu.

</doc>
<doc id="1723888" url="https://pl.wikipedia.org/wiki?curid=1723888" title="Park Narodowy Dorrigo">
Park Narodowy Dorrigo

Dorrigo ("Dorrigo National Park") – park narodowy położony w stanie Nowa Południowa Walia w Australii, około 5 km na wschód od miasta Dorrigo.
Park ten jest częścią rezerwatu Gondwana Rainforests of Australia, wpisanego na listę światowego dziedzictwa UNESCO.

</doc>
<doc id="1723889" url="https://pl.wikipedia.org/wiki?curid=1723889" title="Kolga">
Kolga



</doc>
<doc id="1723893" url="https://pl.wikipedia.org/wiki?curid=1723893" title="Krakowskie Hospicjum dla Dzieci imienia księdza Józefa Tischnera">
Krakowskie Hospicjum dla Dzieci imienia księdza Józefa Tischnera

Krakowskie Hospicjum dla Dzieci imienia księdza Józefa Tischnera – hospicjum powołane do życia 7 listopada 2004 roku przez fundatora Adama Macieja Cieślę, aktualnego prezesa. Fundacja obejmuje kompleksową opieką lekarską, pielęgniarską, rehabilitacyjną, psychologiczną oraz duchową dzieci do lat 18. W roku 2009 sprawowało opiekę nad 49 dziećmi i ich rodzinami. Obecnie w hospicjum jest 44 podopiecznych. Jest najstarszym domowym hospicjum dla dzieci działającym na terenie Małopolski. Od kwietnia 2007 roku jest organizacją pożytku publicznego (KRS 0000203313). Mottem Fundacji są słowa jej patrona ks. prof. Józefa Tischnera: "Miłość nas rozumie".
Zasady i formy działania.
Zespół hospicyjny został stworzony przez dr n. med. Jolantę Goździk, która przybyła do Krakowa z Uniwersytetu Medycznego w Poznaniu. W trakcie swojej edukacji medycznej pobierała nauki m.in. od prof. zw. dr. hab. med Jacka Łuczaka, twórcy zasad opieki paliatywnej i hospicyjnej w Polsce.
Opieka medyczna nad pacjentami i ich rodzinami prowadzona jest w ich rodzinnym domu bezpłatnie, w systemie całodobowym przez 7 dni w tygodniu. Hospicjum, w miarę swoich możliwości, zapewnia pacjentom również niezbędny sprzęt medyczny, refundację za leki, środki opatrunkowe, badania laboratoryjne i porady konsultacyjne. 
W skład zespołu medycznego wchodzą: lekarze, pielęgniarki, psycholog, rehabilitanci, ksiądz kapelan oraz wolontariusze.
Fundacja opiekuje się również rodzicami po stracie dziecka. W ramach fundacji KHD działa także hospicjum perinatalne.
Ludzie związani z Fundacją.
Od samego początku działalność Hospicjum wspiera prof. dr hab. med. Antoni J. Dziatkowiak. W 2010 roku prof. Antoni J. Dziatkowiak został członkiem Rady Patronackiej Fundacji. Wcześniej pełnił funkcję wiceprzewodniczącego Rady Fundacji. W jego miejsce od 22 stycznia 2010 roku wiceprzewodniczącym Rady Fundacji został prof. dr hab. Tadeusz Gadacz. W działalność Hospicjum był również zaangażowany Jerzy Stuhr, który w Radzie Fundacji był od lutego 2005 roku i pełnił funkcję przewodniczącego do  marca 2017 roku kiedy przewodniczącym został prof. dr hab. Tadeusz Gadacz. Następnie funkcję przewodniczącego objął 21 maja 2019 roku dr Adam Hernas. W skład Rady Fundacji wchodzą również ks. dr hab. Andrzej Muszala, Grzegorz Polakiewicz, dr hab. Joachim Mencel. 
Pierwsze większe wsparcie dla Hospicjum stało się możliwe dzięki zegarkowi papieża Jana Pawła II, przekazanemu przez Watykan dzięki pomocy prof. Antoniego J. Dziatkowiaka. 
Patronem Hospicjum jest ksiądz profesor Józef Tischner. 
Honorowym Przewodniczącym Rady Patronackiej jest metropolita krakowski ks. abp Marek Jędraszewski. 

</doc>
<doc id="1723896" url="https://pl.wikipedia.org/wiki?curid=1723896" title="Bölen i Skulnäs">
Bölen i Skulnäs

Bölen i Skulnäs – miejscowości (småort) w Szwecji w gminie Örnsköldsvik w regionie Västernorrland. Około 93 mieszkańców.

</doc>
<doc id="1723901" url="https://pl.wikipedia.org/wiki?curid=1723901" title="Zestawienie obrotów i sald">
Zestawienie obrotów i sald

Zestawienie obrotów i sald – zestawienie obejmujące wykaz wszystkich kont syntetycznych, ich salda początkowe, obroty debetowe i kredytowe oraz salda końcowe. Nazywane czasami "bilansem próbnym". Zestawienie to pełni funkcję kontrolną oraz informacyjną. Zgodnie z artykułem 18 ust. 1 ustawy o rachunkowości zestawienie obrotów i sald powinno być sporządzone nie rzadziej niż na koniec miesiąca i powinno zawierać:

</doc>
<doc id="1723903" url="https://pl.wikipedia.org/wiki?curid=1723903" title="Parodia ottonis">
Parodia ottonis



</doc>
<doc id="1723904" url="https://pl.wikipedia.org/wiki?curid=1723904" title="Dekarsön">
Dekarsön

Dekarsön – miejscowość (småort) w Szwecji w gminie Örnsköldsvik w regionie Västernorrland. Około 110 mieszkańców.

</doc>
<doc id="1723905" url="https://pl.wikipedia.org/wiki?curid=1723905" title="Kuusalu">
Kuusalu

Kuusalu – miasteczko w Estonii, w prowinji Harju, stolica gminy Kuusalu.

</doc>
<doc id="1723909" url="https://pl.wikipedia.org/wiki?curid=1723909" title="Funkcja o wartościach rzeczywistych">
Funkcja o wartościach rzeczywistych



</doc>
<doc id="1723911" url="https://pl.wikipedia.org/wiki?curid=1723911" title="Dombäck">
Dombäck

Dombäck – miejscowość (småort) w Szwecji w gminie Örnsköldsvik w regionie Västernorrland. Około 52 mieszkańców.

</doc>
<doc id="1723912" url="https://pl.wikipedia.org/wiki?curid=1723912" title="Młodzieńcza kifoza">
Młodzieńcza kifoza



</doc>
<doc id="1723913" url="https://pl.wikipedia.org/wiki?curid=1723913" title="Parafia Matki Bożej Wspomożenia Wiernych w Kluczborku">
Parafia Matki Bożej Wspomożenia Wiernych w Kluczborku

Parafia Matki Bożej Wspomożenia Wiernych – rzymskokatolicka parafia położona przy ulicy Marii Skłodowskiej-Curie 8 w Kluczborku. Parafia należy do dekanatu Kluczbork w diecezji opolskiej. Jedna z dwóch parafii katolickich w tym mieście. 
Historia.
Pierwsza wzmianka o kluczborskim kościele farnym pochodzi z dokumentu księcia Henryka Głogowczyka z 1298, w którym to książę zrzeka się prawa patronatu nad kościołem na rzecz krzyżowców z czerwoną gwiazdą, położonego niedaleko rynku.
Parafia została utworzona w 1820. Istniejący w XIX niewielki kościółek św. Piotra i św. Pawła (obecnie po przebudowach tzw. stary kościół) stał się niewystarczający dla powiększającej się parafii. Obecny kościół parafialny wzniesiono w latach 1911–1913. W listopadzie 1910 rozpoczęto prace przy wykonywaniu fundamentów. We wrześniu 1911 ustawiono więźbę dachową i 25 metrową wieżę. Zimą z 1911 na 1912, rozpoczęto urządzanie wnętrza kościoła, do którego drewniane wyposażenie wykonali stolarze z Żórawiny Wrocławskiej. Ołtarz główny z bogatą ornamentyką snycerską i ambonę wykonano w Monachium. Ołtarze boczne są dziełem rzeźbiarza Frilhase z Erfurtu, a witraże pochodzą z warsztatu Linnemana z Frankfurtu nad Menem.
1 czerwca 1913 kardynał Jerzy Kopp z Wrocławia, konsekrował świątynię.
Wówczas dołączone zostały do parafii wsie: 

</doc>
<doc id="1723915" url="https://pl.wikipedia.org/wiki?curid=1723915" title="Dominik Cẩm">
Dominik Cẩm

Św. Dominik Cẩm, (wiet.) "Đaminh Cẩm" (ur. ? w Cẩm Chương, prowincja Bắc Ninh w Wietnamie, zm. 11 marca 1859 r. w Hưng Yên w Wietnamie) – święty Kościoła katolickiego, męczennik, wietnamski prezbiter katolicki.
Data urodzenia Dominika Cẩm nie jest znana. Był już księdzem, kiedy został tercjarzem dominikańskim. Prowadził działalność misyjną w prowincji Hưng Yên. Podczas prześladowań chrześcijan w Wietnamie ukrywał się, często zmieniając miejsce pobytu. Został aresztowany 21 stycznia 1859 r. i uwięziony w Hưng Yên. Został ścięty 11 marca 1859 r.
Dzień wspomnienia: 11 marca; 24 listopada w grupie 117 męczenników wietnamskich.
Beatyfikowany 29 kwietnia 1951 r. przez Piusa XII. Kanonizowany przez Jana Pawła II 19 czerwca 1988 r. w grupie 117 męczenników wietnamskich, ofiar prześladowań religijnych, które w okresie od 1645 do 1886 roku pochłonęły 113 tys. ludzi.

</doc>
<doc id="1723916" url="https://pl.wikipedia.org/wiki?curid=1723916" title="Inwentaryzacja (ujednoznacznienie)">
Inwentaryzacja (ujednoznacznienie)



</doc>
<doc id="1723917" url="https://pl.wikipedia.org/wiki?curid=1723917" title="Światła długie">
Światła długie



</doc>
<doc id="1723918" url="https://pl.wikipedia.org/wiki?curid=1723918" title="Światła krótkie">
Światła krótkie



</doc>
<doc id="1723919" url="https://pl.wikipedia.org/wiki?curid=1723919" title="Drömme">
Drömme

Drömme – miejscowość (småort) w Szwecji w gminie Örnsköldsvik w regionie Västernorrland. Około 53 mieszkańców.

</doc>
<doc id="1723920" url="https://pl.wikipedia.org/wiki?curid=1723920" title="Mostek (chemia)">
Mostek (chemia)

Mostek – w chemii, połączenie dwóch fragmentów związku chemicznego za pomocą wiązania, atomu lub prostego łańcucha atomów. Mostki mogą łączyć dwie grupy funkcyjne lub istotne fragmenty strukturalne cząsteczki (np. w cystynie mostek dwusiarczkowy łączy dwie reszty cysteinowe) lub może być elementem związku policyklicznego (np. związki bicykliczne zbudowane są z trzech mostków łączących się przy tzw. atomach przyczółkowych).

</doc>
<doc id="1723925" url="https://pl.wikipedia.org/wiki?curid=1723925" title="Fannbyn">
Fannbyn

Fannbyn – miejscowość (småort) w Szwecji w gminie Örnsköldsvik w regionie Västernorrland. Około 111 mieszkańców.

</doc>
<doc id="1723926" url="https://pl.wikipedia.org/wiki?curid=1723926" title="Mario Lorenzo">
Mario Lorenzo

Mario Lorenzo – piłkarz urugwajski noszący przydomek "Mono", obrońca.
Lorenzo razem z klubem CA Peñarol zdobył w 1945 roku tytuł mistrza Urugwaju. Jako piłkarz klubu Peñarol był w kadrze reprezentacji podczas turnieju Copa América 1946, gdzie Urugwaj zajął czwarte miejsce. Lorenzo nie zagrał w żadnym meczu.
Nadal jako gracz klubu Peñarol wziął udział w turnieju Copa América 1947, gdzie Urugwaj zajął trzecie miejsce. Lorenzo zagrał w pięciu meczach – z Kolumbią, Chile (tylko w pierwszej połowie – w przerwie zastąpił go Julio Terra), Boliwią, Paragwajem i Ekwadorem.
Lorenzo od 14 maja 1945 roku do 11 kwietnia 1948 roku rozegrał w reprezentacji Urugwaju 10 meczów i nie zdobył żadnej bramki.
Lorenzo grał także w barwach klubu Liverpool Montevideo. Rozegrał też 4 mecze w lidze argentyńskiej w klubie Rosario Central.

</doc>
<doc id="1723927" url="https://pl.wikipedia.org/wiki?curid=1723927" title="Hans Wolfgang Maier">
Hans Wolfgang Maier

Hans Wolfgang Maier (ur. 26 lipca 1882 we Frankfurcie nad Menem, zm. 25 marca 1945 w Zurychu) – szwajcarski lekarz psychiatra. Uczeń Auguste Forela. Zajmował się przede wszystkim zagadnieniem uzależnień, w 1926 roku napisał klasyczną monografię "Der Kokainismus". W latach 1927–1941 dyrektor kliniki psychiatrycznej Burghölzli. Członek korespondent Royal College of Psychiatrists od 1936 roku.

</doc>
<doc id="1723928" url="https://pl.wikipedia.org/wiki?curid=1723928" title="Dijan Petkow">
Dijan Petkow

Dijan Petkow Dimow (ur. 4 sierpnia 1967 w Burgasie) – bułgarski piłkarz, grający na pozycji ofensywnego pomocnika, oraz trener piłkarski.
Kariera piłkarska.
Karierę piłkarską rozpoczynał w barwach drugoligowego Neftochimika Burgas, a następnie kontynuował w grającym na tym samym poziomie rozgrywek Czernomorcu. W barwach tego klubu w sezonie 1988–1989 zanotował pierwsze poważne sukcesy – wywalczył awans do ekstraklasy oraz dotarł do finału Pucharu Bułgarii, w którym Czernomorec uległ 0:3 mistrzowi kraju CSKA Sofia. Kolejne lata spędzone w tym zespole nie były już tak owocne – drużyna zwykle broniła się przed spadkiem z ligi, a najwyższy wynik, jaki w tym czasie zanotowała, to siódmie miejsce w rozgrywkach 1990–1991.
Po krótkiej przygodzie w Łokomotiwie Płowdiw, Petkow na dłużej związał się z Łokomotiwem Sofia, z którym w ciągu prawie czteroletniej gry zdobył wicemistrzostwo i Puchar kraju.
W rundzie jesiennej sezonu 1997–1998 zdecydował się na pierwszy w swojej karierze transfer zagraniczny – został wypożyczony do grającego w portugalskiej Superlidze CF Os Belenenses, trenowanego wówczas przez jego rodaka Stojczo Mładenowa. Jednak powrócił do kraju już po sześciu miesiącach.
Ostatnie lata piłkarskiej kariery spędził w Neftochimiku, z którym po raz trzeci grał w finale krajowego Pucharu, Łokomotiwie Sofia oraz drugoligowym PFK Nesebar.
Kariera szkoleniowa.
Po zakończeniu kariery piłkarskiej, rozpoczął pracę szkoleniową. Trenował zespoły z niższych lig: FK Pomorie, Czernomorec Burgas oraz Nafteks Burgas.
Od lipca do listopada 2009 był szkoleniowcem grającego w ekstraklasie OFK Sliwen 2000.
Od listopada 2010 pracował w Łokomotiwie Sofia. Na koniec sezonu 2010–2011 zajął z nim czwarte miejsce w lidze, dzięki czemu klub zagwarantował sobie prawo gry w rozgrywkach Ligi Europy. Łokomotiw odpadł w III rundzie kwalifikacyjnej tych gier, po porażce w dwu meczu ze Śląskiem Wrocław. Podopieczni Oresta Lenczyka wygrali po rzutach karnych (0:0, 0:0, k. 4:3). Niedługo później słabsze występy w lidze (cztery porażki i dwa remisy w ośmiu meczach) sprawiły, że na początku października 2011 Petkow otrzymał wymówienie.

</doc>
<doc id="1723929" url="https://pl.wikipedia.org/wiki?curid=1723929" title="Fruela II">
Fruela II

Fruela II (ur. ok. 875, zm. w 925), zw. "Trędowatym –" król Asturii od 910 roku, król Leónu i Galicji od 924; syn Alfonsa III Wielkiego, brat Garcii I i Ordoño II.
W 910 roku, wraz z braćmi przyłączył się do buntu hrabiego Nuno. W wyniku podziału królestwa otrzymał Asturię ze stolicą – Oviedo. Skłócony z braćmi i najważniejszymi rodami asturyjskimi, był uznawany za tyrana. Po śmierci Ordoño II, zagarnął trony Leónu i Galicji odsuwając od władzy bratanków. Po wygnaniu biskupa Leónu, Frunimiusa II, popadł w konflikt z klerem co jeszcze bardziej pogorszyło sytuację władcy.

</doc>
<doc id="1723931" url="https://pl.wikipedia.org/wiki?curid=1723931" title="Park Narodowy Werrikimbe">
Park Narodowy Werrikimbe

Werrikimbe ("Werrikimbe National Park") – park narodowy położony w stanie Nowa Południowa Walia w Australii, około 90 km na wschód od miasta Walcha i 80 km na zachód od Wauchope.
Park jest częścią rezerwatu Gondwana Rainforests of Australia, wpisanego na listę światowego dziedzictwa UNESCO.

</doc>
<doc id="1723932" url="https://pl.wikipedia.org/wiki?curid=1723932" title="Flärke">
Flärke

Flärke – miejscowość (småort) w Szwecji w gminie Örnsköldsvik w regionie Västernorrland. Około 74 mieszkańców.

</doc>
<doc id="1723936" url="https://pl.wikipedia.org/wiki?curid=1723936" title="Kermeur de Legal">
Kermeur de Legal



</doc>
<doc id="1723937" url="https://pl.wikipedia.org/wiki?curid=1723937" title="Wyścig Solidarności i Olimpijczyków 2009">
Wyścig Solidarności i Olimpijczyków 2009

Międzynarodowy Wyścig Kolarski "Solidarności" i Olimpijczyków 2009 – 20. edycja kolarskiego Wyścigu Solidarności i Olimpijczyków, która odbyła się w dniach 1 – 5 lipca 2009. Trasa wyścigu prowadziła od Jastrzębia-Zdroju do Łodzi. W klasyfikacji generalnej wyścigu zwyciężył Artur Król. 

</doc>
<doc id="1723940" url="https://pl.wikipedia.org/wiki?curid=1723940" title="Aleja Bielany">
Aleja Bielany

Aleja Bielany (do 12 listopada 2015 Park Handlowy Bielany) – centrum handlowo-usługowo-rozrywkowe w Polsce (powierzchnia GLA: 145 000 m²).
Centrum pod zarządem IKEA Centres Poland S.A., znajdujące się przy ul. Czekoladowej 5-22, powstałe na przełomie XX i XXI wieku w Bielanach Wrocławskich, tuż przy granicy Wrocławia. W XXI wieku kilkakrotnie przebudowywane i rozbudowywane.
Położenie.
Aleja Bielany zlokalizowana jest przy południowej granicy Wrocławia w Bielanach Wrocławskich. Jest bardzo dobrze skomunikowana z Wrocławiem, a także pozostałą częścią województwa, dzięki położeniu u zbiegu dróg krajowych: drogi krajowej nr 5, drogi krajowej nr 35, drogi krajowej nr 8 oraz autostrady A4, Autostradowej Obwodnicy Wrocławia i projektowanej Wschodniej Obwodnicy Wrocławia. Główną osią, wokół której skupia się większość sklepów, są ulice Czekoladowa i Tyniecka.
Historia.
Pod koniec 1996 roku rozpoczął tu działalność pierwszy sklep meblowy IKEA na Dolnym Śląsku, a od 1998 roku w tym miejscu znajduje się także galeria handlowa oraz market budowlany OBI. W latach 2004–2006 powstała druga część centrum, a w latach 2014–2015 zostało ono rozbudowane.
Początki Parku Handlowego Bielany sięgają 1993 r., kiedy władze gminy sprzedały działkę holenderskiej firmie Makro Cash and Carry, co było skutkiem prowadzonej od 1990 r. kampanii reklamowej przez władze gminy zachęcającej inwestorów do kupna ziemi i zainwestowania w Bielanach Wrocławskich. Jesienią 1998 r. nastąpiło otwarcie hipermarketu Tesco wraz ze zlokalizowaną wewnątrz niego galerią handlową z kilkudziesięcioma sklepami, a także hipermarketu budowlanego OBI. W latach 2004–2006 przeprowadzono rozbudowę Parku – po przeciwnej stronie ulicy Czekoladowej otwarto tzw. Centrum Meblowe, w którym znalazły się przede wszystkim sklepy wyposażenia wnętrz. Jest tam również multimarket dla majsterkowiczów i hobbystów skandynawskiej sieci JULA.
Budynki.
Aleja Bielany składa się z kilku budynków, przed którymi znajdują się parkingi, łączna liczba miejsc parkingowych – 4700.
Obecnie Aleja Bielany obejmuje obiekty po obu stronach ul. Czekoladowej (przy drodze krajowej nr 35):
Inwestycje.
Od roku 2012 trwała rozbudowa Parku. Pierwszym etapem inwestycji była trwająca od 2012 budowa nowego sklepu IKEA (największego w Polsce) na terenie za marketem OBI. Stary sklep IKEA został rozebrany, a w jego miejscu powstał nowy budynek centrum handlowego. Koncepcję projektową rozbudowy i modernizacji przygotowało londyńskie biuro projektowe BPD, zaś opracowanie projektu budowlanego zostało zlecone spółce NIRAS Polska działającej we współpracy z wrocławskim biurem architektonicznym Group-Arch.
Parametry po rozbudowie:
Kolejna duża rozbudowa miała miejsce w latach 2014–2015.
Od 13 listopada 2015 przy Alei Bielany przy wejściu wschodnim od strony ulicy Czekoladowej działa stacja Wrocławskiego Roweru Miejskiego.
Komunikacja.
Do centrum można dojechać autobusami z Wrocławia: 133, 552, 552A, 602, 612, 812, 852, 852A, 862, 862A, 862B, 872, 882, 892A.

</doc>
<doc id="1723943" url="https://pl.wikipedia.org/wiki?curid=1723943" title="Apteka Królewska w Toruniu">
Apteka Królewska w Toruniu

 
Apteka Królewska w Toruniu – historyczna apteka działająca w latach 1389–2011 w Toruniu, znająca się na terenie Zespołu Staromiejskiego, w południowej pierzei Rynku Staromiejskiego, pod numerem 4.
Historia.
Apteka została założona w 1389 roku i jest pierwszym udokumentowanym obiektem tego typu w Toruniu. Do czasu likwidacji w 2011 roku była to druga (po aptece w Dubrowniku) najstarsza na świecie ciągle funkcjonująca apteka. Założycielem apteki był pochodzący z Wrocławia Albert, określany również jako „apteker” lub „apotheker”. Apteka mogła powstać dzięki umowie zawartej między Toruniem a Wrocławiem. Apteka początkowo nazywała się „Pod Orłem”. Kamienica, w której mieściła się apteka, wielokrotnie przebudowywano. Przez kilkaset lat apteka ta była uważana za najlepiej wyposażoną w Toruniu. 12 lutego 1652 roku aptekę nazwano mianem „Królewskiej”. W tym samym dniu na elewacji budynku umieszczono królewskiego orła. W 1851 roku przeprowadzony gruntowny remont apteki, w wyniku którego zniszczono większość średniowiecznej elewacji. W 1853 roku Rada Miejska zaleciła zmianę nazwy z „Königliche Apotheke” („Apteka Królewska”) na „Königlich privilegierte Apotheke” („Królewska Apteka Uprzywilejowana”). Zmianie nazwie sprzeciwiał się ówczesny właściciel apteki, Ferdynand Fryderyk Taege. Pomimo zalecenia Rady Miejskiej, Taege oraz jego następca zachowali pierwotną nazwę.
W 1929 roku obiekt wpisano do rejestru zabytków. Podczas remontu apteki w 1969 roku, po wybiciu szczeliny w ścianie odnaleziono list pochodzący z połowy XIX wieku, autorstwa Ferdynanda Fryderyka Taege. Poprzedni właściciel napisał o tym, w jakich okolicznościach kupił aptekę, jakie czerpał dochody oraz skąd kupował towar. Taege wspominał, że poprzedni właściciel zaniedbywał obiekt. W liście znalazły się również wspomnienia o Aptece Radzieckiej i Aptece pod Złotym Lwem.
W 2011 roku zmarła ostatnia właścicielka apteki, Sylwia Siwiec-Kant. Po jej śmierci aptekę zamknięto. Obecnie na miejscu apteki mieści się restauracja i cukiernia.

</doc>
<doc id="1723944" url="https://pl.wikipedia.org/wiki?curid=1723944" title="Tabela wszech czasów I ligi polskiej w piłce nożnej">
Tabela wszech czasów I ligi polskiej w piłce nożnej



</doc>
<doc id="1723946" url="https://pl.wikipedia.org/wiki?curid=1723946" title="Święty Pioniusz">
Święty Pioniusz

Św. Pioniusz ze Smyrny (zm. 250) – prezbiter i męczennik, święty Kościoła katolickiego.
Publicznie wystąpił w obronie wiary chrześcijańskiej, za co został uwięziony i zamordowany z piętnastoma współwyznawcami.
Jego wspomnienie liturgiczne w Kościele katolickim obchodzone jest 11 marca.

</doc>
<doc id="1723947" url="https://pl.wikipedia.org/wiki?curid=1723947" title="Chlorek metylu">
Chlorek metylu



</doc>
<doc id="1723949" url="https://pl.wikipedia.org/wiki?curid=1723949" title="Kiła mózgowo-rdzeniowa">
Kiła mózgowo-rdzeniowa

Kiła mózgowo-rdzeniowa (łac. "lues cerebrospinalis") – postać kiły charakteryzująca się bogactwem objawów klinicznych zależnie od umiejscowienia choroby. W przypadkach nacieków kilakowych na podstawie mózgu występują głównie porażenia nerwów czaszkowych i bóle głowy. Przy zajęciu dużych naczyń pojawiają się przede wszystkim objawy ogniskowe, tj. niedowłady połowicze, afazja, napady padaczkowe, niekiedy zespół pozapiramidowy lub móżdżkowy. Zdarzają się objawy rdzeniowe o charakterze poprzecznego uszkodzenia rdzenia lub nawet zespołów układowych (przypadki naśladujące stwardnienie zanikowe boczne). Znamienne są zmiany w płynie mózgowo-rdzeniowym, charakteryzujące się niewielką lub mierną pleocytozą limfocytarną, wzmożeniem zawartości białka, patologicznymi krzywymi koloidalnymi i dodatnimi odczynami serologicznymi (ok. 90% przypadków). Odczyn unieruchomienia krętków Nelsona jest zawsze dodatni.

</doc>
<doc id="1723950" url="https://pl.wikipedia.org/wiki?curid=1723950" title="Jan Nawłoka">
Jan Nawłoka

Jan Michał Nawłoka (ur. 31 stycznia 1947 w Błażowej) – polski polityk, poseł na Sejm PRL IX kadencji.
Życiorys.
Z wykształcenia był technikiem żywienia. Był wieloletnim pracownikiem Zakładów Mięsnych w Rzeszowie, m.in. przewodniczącym związku zawodowego tamże. Zasiadał w Wojewódzkiej Radzie Narodowej. W 1985 uzyskał mandat posła na Sejm PRL IX kadencji. Kandydował w okręgu Rzeszów z ramienia Chrześcijańskiego Stowarzyszenia Społecznego. Zasiadał w Komisji Rolnictwa, Leśnictwa i Gospodarki Żywnościowej. Należał też do Zespołu Posłów Związkowych. 
Należał następnie do Unii Chrześcijańsko-Społecznej, jako jej kandydat bez powodzenia kandydował do Sejmu w wyborach parlamentarnych w 1997 z listy koalicji SLD. W 1999 przystąpił do nowo powstałej partii Sojusz Lewicy Demokratycznej, gdzie zasiadał w podkarpackich władzach okręgowych.
Prezes POD „Zalesie” w Rzeszowie.

</doc>
<doc id="1723952" url="https://pl.wikipedia.org/wiki?curid=1723952" title="Serduszka okazała">
Serduszka okazała



</doc>
<doc id="1723954" url="https://pl.wikipedia.org/wiki?curid=1723954" title="Bezobjawowa kiła układu nerwowego">
Bezobjawowa kiła układu nerwowego

Bezobjawowa kiła układu nerwowego (łac. "neurolues asymptomatica") – postać kiły, znamionująca się jedynie obecnością zmian w płynie mózgowo-rdzeniowym (jednojądrzasta pleocytoza, wzrost poziomu białka i dodatnie odczyny serologiczne), bez jakichkolwiek objawów klinicznych.

</doc>
<doc id="1723956" url="https://pl.wikipedia.org/wiki?curid=1723956" title="Big Brother (Bułgaria)">
Big Brother (Bułgaria)

Big Brother – bułgarska wersja Big Brothera. Wyemitowano 5 edycji i 3 VIP-owskich. Prowadzącymi byli Evelina Pavlova (1-2 sezon; 1 sezon VIP)
Milen Tsvetkov (4 sezon). Prowadzącym show jest Niki Kunchev (1-3 sezon; 5 sezon).
1 edycja.
Start: 18 października 2004
Koniec: 17 stycznia 2005
Wygrana: 200 000 lewów
2 edycja.
Start: 19 września 2005
Koniec: 19 grudnia 2005
Nagroda: 200 000 lewów
Zwycięzca: Miroslav Atanasov
3 edycja.
Start: 18 września 2006
Koniec: 11 grudnia 2006
Zwycięzca: Lyubov
4 edycja.
Start: 22 września 2008
Koniec: 14 grudnia 2008
Nagroda: 300 000 lewów
Zwycięzca: Georgi
Dni: 85
5 edycja (Family).
Start: 22 marba 2010
Koniec: 10 czerwca 2010
Nagroda: 200 000 lewów
Zwycięzca: Eli i Vesseli Kouzmovi 
Dni: 81
1 edycja VIP.
Start: 13 marca 2006
Koniec: 10 kwietnia 2006
Nagroda: 50 000 lew
Zwycięzca: Konstantin
Dni: 29
2 edycja VIP.
Start: 26 marca 2007
Koniec: 27 kwietnia 2007
Nagroda: 100 000 lewów
Zwycięzca: Hristina
Dni: 33
3 edycja VIP.
Start: 16 marca 2009
Koniec: 10 maja 2009
Zwycięzca: Deo
Uczestnicy:

</doc>
<doc id="1723957" url="https://pl.wikipedia.org/wiki?curid=1723957" title="Zygmunt Kostarczyk">
Zygmunt Kostarczyk

Zygmunt Kostarczyk (ur. 2 kwietnia 1915 w Postępie, zm. 3 czerwca 1997) – polski polityk, poseł na Sejm PRL IX kadencji.
Życiorys.
Od 1929 do 1934 uczęszczał do Gimnazjum im. Romualda Traugutta w Częstochowie, gdzie zdał gimnazjalny zwyczajny egzamin dojrzałości typu humanistycznego. We wrześniu 1945 został nauczycielem w Liceum Ogólnokształcącym w Żarkach. Od 1953 do 1960 był zatrudniony w Zjednoczonych Zespołach Gospodarczych „Veritas”. W 1960 ukończył Wyższą Szkołę Ekonomiczną w Sopocie.
Zasiadał w Wojewódzkiej Radzie Narodowej w Częstochowie. Był przewodniczącym wojewódzkiego oddziału Polskiego Związku Katolicko-Społecznego, z ramienia którego w latach 1985–1989 pełnił mandat posła na Sejm PRL IX kadencji w okręgu Częstochowa, zasiadając w Komisji Ochrony Środowiska i Zasobów Naturalnych, Komisji Rolnictwa, Leśnictwa i Gospodarki Żywnościowej, Komisji Nadzwyczajnej do rozpatrzenia projektu Ordynacji Wyborczej do Sejmu oraz Ordynacji Wyborczej do Senatu oraz w Komisji Nadzwyczajnej do rozpatrzenia projektów ustaw o stosunku Państwa do Kościoła Katolickiego, o gwarancjach wolności sumienia i wyznania oraz o ubezpieczeniu społecznym duchownych.
Odznaczony Odznaką Tysiąclecia Państwa Polskiego oraz Odznaką „Zasłużony dla Rozwoju Województwa Częstochowskiego”.
Pochowany na Cmentarzu Rakowskim w Częstochowie.

</doc>
<doc id="1723959" url="https://pl.wikipedia.org/wiki?curid=1723959" title="Silvio Heinevetter">
Silvio Heinevetter

Silvio Heinevetter (ur. 21 października 1984 roku w Bad Langensalza), niemiecki piłkarz ręczny, reprezentant kraju. Występuje jako bramkarz. Obecnie gra w Bundeslidze, w drużynie Füchse Berlin.
W 2004 roku został wybrany najlepszym bramkarzem mistrzostw Europy juniorów, a następnie przeszedł z 1. SV Concordii Delitzsch do SC Magdeburg. W 2009 roku przeniósł się do Füchse Berlin.

</doc>
<doc id="1723965" url="https://pl.wikipedia.org/wiki?curid=1723965" title="Luís Capoulas Santos">
Luís Capoulas Santos

Luís Manuel Capoulas Santos (ur. 22 sierpnia 1951 w Montemor-o-Novo) – portugalski polityk, minister rolnictwa, rozwoju wsi i rybołówstwa (1998–2002), minister rolnictwa, leśnictwa i rozwoju wsi (2015–2019), poseł do Parlamentu Europejskiego VI i VII kadencji.
Życiorys.
Absolwent socjologii na Uniwersytecie w Évorze. W latach 1972–1977 pracował jako wykładowca na uczelni. W 1977 mianowano go dyrektorem regionalnego centrum reformy rolnej w Évorze (do 1981). Później pełnił obowiązki m.in. kierownika działu i dyrektora ds. usług dyrekcji regionalnej ds. rolnictwa w regionie Alentejo (do 1991).
Działał w Partii Socjalistycznej, był jej przewodniczącym w Montemor-o-Novo (1978–1979). Zasiadał w sekretariacie wykonawczym tego ugrupowania (1981–1993), sprawował funkcję przewodniczącego federacji departamentalnej PS w Évora (1993–1995). Wchodził w skład komisji krajowej PS (1993–2004), był też członkiem jej komisji politycznej (1995–2004).
W 1976 uzyskał mandat radnego Montemor-o-Novo (do 1979). Od 2001 pełnił obowiązki przewodniczącego sejmiku miejskiego w Évorze. W 1991 został wybrany po raz pierwszy na posła do Zgromadzenia Republiki (do 1995). W rządach Antónia Guterresa zajmował stanowisko sekretarza stanu ds. rolnictwa (1995–1998), później pełnił obowiązki ministra rolnictwa, rozwoju wsi i rybołówstwa (1998–2002). Reelekcję do krajowego parlamentu uzyskał w 2002. W 2004 wybrany w skład Parlamentu Europejskiego z listy PS. Był członkiem Komisji Rolnictwa i Rozwoju Wsi oraz Rybołówstwa. Pięć lat później odnowił mandat na kolejną kadencję. W PE zasiadał do 2014, w wyniku wyborów w 2015 powrócił do Zgromadzenia Republiki. W tym samym roku w rządzie, na czele którego stanął António Costa, objął urząd ministra rolnictwa, leśnictwa i rozwoju wsi. Sprawował go do 2019.
W 2019 i 2022 ponownie wybierany na posła do krajowego parlamentu.

</doc>
<doc id="1723966" url="https://pl.wikipedia.org/wiki?curid=1723966" title="Parafia św. Stanisława Kostki w Rostkowie">
Parafia św. Stanisława Kostki w Rostkowie

Parafia pw. Św. Stanisława Kostki w Rostkowie – parafia należąca do dekanatu przasnyskiego, diecezji płockiej, metropolii warszawskiej. Erygowana 20 sierpnia 1967 r. przez biskupa Bogdana Sikorskiego w czasie uroczystości 400-lecia śmierci św. Stanisława Kostki. Siedziba parafii mieści się w Rostkowie.
Historia.
W 1479 roku Jan Kostka, stolnik ciechanowski, rozpoczął pierwsze starania o utworzenie parafii w Rostkowie. W 1488 roku powstała pierwsza drewniana kapliczka, na której to postawienie zgodę wydał biskup Piotr z Chodkowa.
W 1726 roku Rostkowo weszło w posiadanie jezuitów. Za ich czasów kaplica kryjąca od 1774 roku relikwię świętego młodzieńca zaczęła popadać w ruinę na skutek wygasania kultu św. Stanisława Kostki i obojętności parafian wobec kaplicy w Rostkowie. W związku z tym jezuici zostali zmuszeni do opuszczenia Rostkowa w 1773 roku, a ona sama stała się filią kościoła parafialnego w Przasnyszu. W 1813 roku w kaplicy przestano odprawiać Msze Święte. 7 lat później z powodu ryzyka zawalenia zamknięto ją, a część wyposażenia przeniesiono w 1830 roku do kościoła Świętego Ducha w Przasnyszu. W 1860 roku decyzją konsystorza płockiego władze państwowe nakazały parafii przasnyskiej kaplicę rozebrać.
Obecnie istniejący neogotycki kościół został wybudowany w latach 1895 - 1900 z inicjatywy Agnieszki Helwich. W 1967 roku podczas erygowania parafii gośćmi specjalnymi byli prymas Stefan Wyszyński i kardynał Karol Wojtyła. W 2000 roku kościół parafialny w Rostkowie został ustanowiony sanktuarium diecezjalnym Św. Stanisława Kostki, patrona dzieci i młodzieży.
Zobacz też.
Św. Stanisław Kostka

</doc>
<doc id="1723969" url="https://pl.wikipedia.org/wiki?curid=1723969" title="Héctor Yazalde">
Héctor Yazalde

Héctor Yazalde (ur. 29 maja 1946 w Avellanedzie, zm. 18 czerwca 1997 w Buenos Aires) – argentyński piłkarz, reprezentant kraju.
Kariera klubowa.
Karierę rozpoczynał w 1962 w klubie Piraña. Po czterech latach spędzonych w amatorskim klubie z Buenos Aires, w1967 przeszedł do CA Independiente. W klubie tym zdobył dwukrotnie mistrzostwo ligi argentyńskiej w sezonach Nacional 1967 i Metropolitano 1970.
W 1971 wyjechał z Argentyny do Portugalii, gdzie został zawodnikiem Sportingu. Wraz z popularnymi "Lwami" zdobył Mistrzostwo Portugalii w sezonie 1973/74. Dwukrotnie sięgnął także do Puchar Portugalii w sezonach 1972/73 i 1973/74. Także dwa razy zostawał królem strzelców Primeira Liga w sezonach 1973/74 (46 bramek) i 1974/75 (30 bramek). Niesamowita skuteczność w sezonie 1973/74 zaprocentowała zdobyciem Europejskiego Złotego Buta. Łącznie w 104 meczach w barwach Sportingu zdobył aż 104 bramki (średnio jedna bramka na mecz).
Od sezonu 1975/76 występował w Olympique Marsylia. Już w pierwszym sezonie wywalczył z OM Puchar Francji. W połowie sezonu 1976/77 podpisał kontrakt z Newell’s Old Boys. Przez 4 lata gry w tym zespole 120 razy pojawiał się na boisku, 53 razy pokonując bramkarzy rywali. Karierę piłkarską zakończył w 1981 w CA Huracán.
Kariera reprezentacyjna.
Po raz pierwszy w drużynie narodowej Argentyny zagrał 7 sierpnia 1968 w meczu przeciwko Brazylii, przegranym 1:4. Zagrał w 3 spotkaniach eliminacyjnych do Mistrzostw Świata 1970, jednak na turniej rozgrywany w Meksyku nie pojechał.
Znalazł się za to w zespole powołanym przez Vladislao Capa na Mistrzostwa Świata 1974. Podczas mistrzostw rozgrywanych w RFN zagrał w 3 spotkaniach z Włochami, Haiti (2 bramki) oraz Holandią. Mecz z "Oranje" był jego ostatnim w drużynie narodowej, dla której w latach 1968–1974 rozegrał 15 spotkań i strzelił 3 bramki.
Sukcesy.
CA Independiente
Sporting CP
Olympique Marsylia

</doc>
<doc id="1723972" url="https://pl.wikipedia.org/wiki?curid=1723972" title="Stanisław Pruszyński">
Stanisław Pruszyński



</doc>
<doc id="1723975" url="https://pl.wikipedia.org/wiki?curid=1723975" title="Tarcza międzykręgowa">
Tarcza międzykręgowa



</doc>
<doc id="1723977" url="https://pl.wikipedia.org/wiki?curid=1723977" title="Dysk międzykręgowy">
Dysk międzykręgowy



</doc>
<doc id="1723978" url="https://pl.wikipedia.org/wiki?curid=1723978" title="Sven-Sören Christophersen">
Sven-Sören Christophersen

Sven-Sören Christophersen (ur. 9 maja 1985 roku w Lubece) – niemiecki piłkarz ręczny, reprezentant kraju. Gra na pozycji lewego bądź środkowego rozgrywającego. Obecnie występuje w Bundeslidze, w drużynie Füchse Berlin.

</doc>
<doc id="1723979" url="https://pl.wikipedia.org/wiki?curid=1723979" title="Zygomycota">
Zygomycota



</doc>
<doc id="1723980" url="https://pl.wikipedia.org/wiki?curid=1723980" title="Guy Thys">
Guy Thys

Guy Thys (ur. 6 grudnia 1922 w Antwerpii, zm. 1 sierpnia 2003) – belgijski piłkarz grający na pozycji napastnika i wieloletni trener.
Życiorys.
Thys urodził się w Antwerpii i tam też w 1939 roku rozpoczął karierę piłkarską. W latach 40 i 50 grał dla Beerschot Antwerpia, Royal Daring Club Molenbeek i Standardu Liège. W roku 1952 i 1953 zaliczył dwa występy w reprezentacji Belgii.
W latach 1954–1958 pełnił funkcję grającego trenera w Cercle Brugge. Jako piłkarz-trener Cercle Brugge dwukrotnie był najlepszym strzelcem drużyny (1955 i 1957 wspólnie z François Loos). Od roku 1958 do 1958 sprawował ten sam urząd w KSC Lokeren.
Po zakończeniu piłkarskiej kariery, został w roku 1960 trenerem K. Wezel Sport F.C. Później trenował także KFC Herentals, KSK Beveren, Royale Union Saint-Gilloise i Royal Antwerp FC. Pod wodzą Thysa Royal Antwerp FC zdobyło dwa Puchary Belgii i dwukrotnie kończyli ligę na 2 miejscu.
Dzięki tym sukcesom w 1976 roku został trenerem kadry narodowej i utrzymał to stanowisko do 1989 roku. Reprezentacja pod jego opieką zagrała 101 spotkań, z czego wygrała 45. Po 8 miesiącach od rozstania z drużyną, powrócił na początku 1990 roku, aby zapewnić Belgom awans do Mistrzostw świata 1990. "Czerwone Diabły" zdobyły awans, lecz we Włoszech odpadli w 1/8 finału meczem z Anglią. W 1991 przeszedł na trenerską emeryturę.
Jako trener reprezentacji doprowadził ją do dwóch uczestnictw w Mistrzostw Europy i trzech awansów do Mundiali. W roku 1980 Belgowie zdobyli srebrny medal Euro 1980, przegrywając finał w Rzymie z Niemcami. W meczu otwarcia Mistrzostw Świata 1982 ekipa Thysa niespodziewanie pokonała broniących tytułu Argentyńczyków 1-0. Jednak największym sukcesem Guya Thysa było doprowadzenie reprezentacji do 4 miejsca na Mistrzostwach Świata 1986 w Meksyku. Jego zespół pokonał m.in. Hiszpanię oraz ZSRR
i został zatrzymany dopiero w półfinale przez przyszłych mistrzów - Argentynę.
Guy Thys zmarł 1 sierpnia 2003 roku po długiej chorobie w wieku 80 lat i przeżył swą żonę Christiane.

</doc>
<doc id="1723981" url="https://pl.wikipedia.org/wiki?curid=1723981" title="Love Love Love (singel)">
Love Love Love (singel)

"Love Love Love" – piosenka dance pop stworzona przez Andersa Hanssona na edycję specjalną trzeciego albumu studyjnego Agnes, "Dance Love Pop" (2008), wydanym pod nazwą "Dance Love Pop: The Love Love Love Edition" (2009). Wyprodukowany przez Hanssona, utwór wydany został jako trzeci singel promujący krążek dnia 28 lutego 2009 w Szwecji.
Informacje o singlu oraz Melodifestivalen.
Po raz pierwszy artystka wzięła udział w szwedzkich preselekcjach do Konkursu Piosenki Eurowizji, Melodifestivalen w roku 2007, jednak utwór który miała zaprezentować wyciekł do internetu przed ustalonym terminem publikacji, przez co Agnes została zdyskwalifikowana.
Dnia 14 października 2008, dwa lata po pierwszej zgłoszeniu wydano oficjalne oświadczenie, iż w konkursie Melodifestivalen 2009 udział weźmie ponownie Agnes prezentując kompozycję "Love Love Love". Utwór został stworzony przez Andersa Hanssona, producenta który miał wkład w większość materiału na albumie "Dance Love Pop", zaś opublikowany na specjalnej edycji krążka wydanego pod nazwą "Dance Love Pop: The Love Love Love Edition". Początkowo zakładano, iż na preselekcjach wokalistka wykona piosenkę w duecie ze szwedzką piosenkarką pop Marie Serneholt, jednak do planowanej kolaboracji nie doszło, zaś Serneholt wzięła udział w konkursie prezentując własną kompozycję.
Agnes pojawiła się jako uczestnika w czwartym półfinale, dnia 28 lutego 2009 na Malmö Arena, walcząc o finał wraz z siedmioma pozostałymi wykonawcami. Wokalistka zaprezentowała "Love Love Love" jako pierwsza tego wieczora, a ubrana była w złoty kostium przylegający do skóry śpiewając samotnie do momentu, gdy na scenę wkroczył zespół złożony z sześciu tancerzy. Piosenka zajęła wysokie miejsce zyskując przepustkę do finału.
Finał konkursu Melodifestivalen odbył się 14 marca 2009 w Ericsson Globe w Sztokholmie. Utwór "Love Love Love" zaprezentowany został trzeci w kolejności z jedenastu występów tego dnia, ukazując podobne show jak przy okazji półfinału. Ostatecznie kompozycja zdobyła czterdzieści punktów zajmując w ten sposób pozycję ósmą.
Wydanie singla.
Pierwszy raz piosenkę "Love Love Love" usłyszeć można było dnia 27 lutego 2009, dzień przed półfinałowym występem Agnes w konkursie Melodifestivalen za pośrednictwem oficjalnej witryny internetowej Sveriges Television, organizatora przedsięwzięcia. Swoją radiową premierę utwór zanotował dnia 28 lutego 2009, w dzień konkursu zgodnie z przyjętymi zasadami publikacji. 1 marca 2009 "Love Love Love" ukazał się w formatach CD oraz digital download stając się trzecim singlem promującym wydawnictwo "Dance Love Pop" natomiast utwór uwzględniony został na liście utworów edycji specjalnej krążka zatytułowanej "Dance Love Pop: The Love Love Love Edition" wydanej dnia 1 kwietnia 2009.
Singel zadebiutował dnia 6 marca 2009 w oficjalnym zestawieniu najlepiej sprzedających się utworów w Szwecji na pozycji #28, następnego tygodnia osiągając szczytowe miejsce #4. W pozostałych wydaniach listy kompozycja systematycznie spadała z wysokich pozycji ostatecznie znajdując się w zestawieniu dziewięć tygodni.

</doc>
<doc id="1723983" url="https://pl.wikipedia.org/wiki?curid=1723983" title="Walcha">
Walcha

Walcha – miejscowość w hrabstwie Vernon w stanie Nowa Południowa Walia w Australii w odległości 425 km od Sydney. Siedziba rady powiatowej.

</doc>
<doc id="1723984" url="https://pl.wikipedia.org/wiki?curid=1723984" title="Tabor Domu Tańca">
Tabor Domu Tańca

Tabor Domu Tańca – odbywający się latem w jednej z miejscowości Polski centralnej tygodniowy cykl warsztatów, wykładów, koncertów i potańcówek z muzyką ludową danego regionu. Wzorowany jest na letnich taborach węgierskich domów tańca. Uczestnicy taboru przyjeżdżają aby wspólnie przez kilka dni grać, tańczyć i uczyć się od zaproszonych muzykantów, śpiewaczek i tancerzy wiejskich.
Cechą różniącą Tabor od typowych Festiwali jest brak konwencjonalnego podziału na artystów i publiczność, podejście alternatywne wobec konsumenckiego charakteru imprez związanych z popkulturą. Założeniem twórców Taboru jest czynny udział słuchaczy we wszystkich wydarzeniach poprzez taniec, naukę śpiewu, gry i rzemiosła. Mogą w nim uczestniczyć całe rodziny - dla dzieci przeznaczone są specjalne zajęcia w ramach tzw. Małego Taboru.
Tabor organizowany jest od 2002 roku przez warszawskie stowarzyszenie Dom Tańca. W ramach cyklu odbyło się 19 edycji, nie licząc pierwszej nieoficjalnej edycji z 1998 r. w Małomierzycach koło Iłży (Świętokrzyskie).
Muzycy wywodzący się ze środowiska Domu Tańca organizowali w ramach innych stowarzyszeń festiwale o charakterze taboru: Akademię Muzyków Wędrownych czyli Tabor Lirnicki w Narolu (2012, 2013) oraz Tabor Rodzinny w Zawadce Rymanowskiej, Beskid Niski (2014,2015,2016).
Wydawnictwo In Crudo wydało trzy niskonakładowe płyty, dokumentujące Tabory w Chlewiskach i w Szczebrzeszynie.

</doc>
<doc id="1723985" url="https://pl.wikipedia.org/wiki?curid=1723985" title="Eden Fire">
Eden Fire

Eden Fire – debiutancki album szwedzkiego zespołu Sonic Syndicate.
Lista utworów.
"Helix Reign – Chronicles of a Broken Covenant"
"Extinction – A Sinwar Quadrilogy"
"Black Lotus – The Shadow Flora"
Single.
Jailbreak - 2005

</doc>
<doc id="1723986" url="https://pl.wikipedia.org/wiki?curid=1723986" title="Sérgio Sousa Pinto">
Sérgio Sousa Pinto

Sérgio Paulo Mendes de Sousa Pinto (ur. 29 lipca 1972 w Lizbonie) – portugalski polityk i działacz młodzieżowy, poseł do Parlamentu Europejskiego (1999–2009), deputowany krajowy.
Życiorys.
Ukończył studia licencjackie na wydziale prawa Uniwersytetu Lizbońskiego. W 1994 został wybrany na sekretarza generalnego socjalistycznej młodzieżówki. Był członkiem sekretariatu krajowego Partii Socjalistycznej. Zasiadał we władzach Ruchu Europejskiego.
Był radnym miejskim w Sintrze. W 1995 po raz pierwszy wybrany w skład Zgromadzenia Republiki, został wiceprzewodniczącym klubu poselskiego PS. W 1999 uzyskał mandat posła do Parlamentu Europejskiego. Po raz kolejny wybrany w 2004. W 2009 powrócił do sprawowania mandatu w parlamencie krajowym, utrzymywał go również w 2011, 2015, 2019 i 2022.
Wraz z Máriem Soaresem napisał książkę "Diálogo de Gerações", poświęconą socjalizmowi, najnowszej historii Portugalii oraz globalizacji.

</doc>
<doc id="1723988" url="https://pl.wikipedia.org/wiki?curid=1723988" title="Get Ed">
Get Ed

Get Ed (2005-2006) – kanadyjsko-amerykański serial animowany, który jest emitowany na kanale Disney XD w USA. Zadebiutował w 2005 roku na kanale ABC Family. Został on wyprodukowany przez Jetix Concept Animation i kanadyjskie studio Red Rover Studios.
Serial nie był emitowany w żadnej polskiej telewizji.
Fabuła.
Serial opowiada o nastoletnim chłopcu o imieniu Ed, który jako genetyczny inżynier pracuje w Dostawczym Dojo, jako kurier, w futurystycznym Mieście Postępu.

</doc>
<doc id="1723997" url="https://pl.wikipedia.org/wiki?curid=1723997" title="Kodeks Ludwika XIV">
Kodeks Ludwika XIV

Kodeks Ludwika XIV – zbiór dwóch ordonansów (tzw. "wielkich ordonansów"): postępowania cywilnego i postępowania karnego, opracowywanych od 1661 na polecenie Ludwika XIV, m.in. przez Colberta i wydanych w latach 1667 - 1670. Celem Kodeksu (a raczej dwóch odrębnych ordonansów) było uporządkowanie francuskiego prawodawstwa sądowego. Oparto się zarówno na południowofrancuskich normach prawa rzymskiego i północno - francuskich germańskiego prawa zwyczajowego.
Ordonans o postępowaniu cywilnym z 1667 ("Ordonnance sur la réformation de la justice civile") dotyczył przepisów procedury cywilnej, składał się z trzydziestu pięciu artykułów. Główne postanowienia to:
Ordonans o postępowaniu karnym z 1670 ("Ordonnance sur la réformation de la justice criminelle") regulował procedurę karną, zawierając także przepisy prawa karnego, dotyczące np. kary galer. Jego główne postanowienia to:
W literaturze podkreśla się rolę Kodeksu Ludwika XIV dla unormowania działalności francuskiej administracji i wymiaru sprawiedliwości. Posłużyły również do przygotowania Kodeksu Napoleona.

</doc>
<doc id="1723998" url="https://pl.wikipedia.org/wiki?curid=1723998" title="Edite Estrela">
Edite Estrela

Edite de Fátima Santos Marreiros Estrela (ur. 28 października 1949 w Carrazeda de Ansiães) – portugalska polityk, filolog i dziennikarka, burmistrz Sintry (1994–2002), posłanka do Parlamentu Europejskiego VI i VII kadencji, deputowana krajowa.
Życiorys.
W 1973 uzyskała licencjat z dziedziny filologii klasycznej, po czym pracowała jako nauczycielka literatury portugalskiej (do 1986). W 1987 uzyskała magisterium z dziedziny komunikacji społecznej. Zatrudniona w publicznym radiu i telewizji jako autorka i prezenterka programów na temat języka portugalskiego. Współpracowała z dziennikami i przeglądami informacyjnymi. Od 1988 do 1994 pełniła obowiązki wiceprzewodniczącej portugalskiego stowarzyszenia pisarzy.
W 1981 wstąpiła do Partii Socjalistycznej, była jej sekretarzem krajowym oraz przewodniczącą w Sintrze (1998–2004). Wybrana na radną Sintry, objęła w 1994 funkcję burmistrza (presidente da câmara municipal). Stanowisko to zajmowała do 2002. W tym samym czasie była wiceprzewodniczącą rady metropolii Lizbona (1995–2002). Z racji pełnienia funkcji samorządowych wchodziła w skład Komitetu Regionów jako zastępca członka (1994–1999) oraz członek (1999–2002).
W 1987 po raz pierwszy uzyskała mandat posłanki do Zgromadzenia Republiki, ponownie wybierana w 1991, 1999 (nie objęła mandatu) i 2002. Podczas pełnienia tej funkcji zasiadała w Unii Międzyparlamentarnej. W 2004 została wybrana do PE. Powołano ją na wiceprzewodniczącą Komisji Praw Kobiet i Równouprawnienia. Zasiadała również w Komisji Ochrony Środowiska Naturalnego, Zdrowia Publicznego i Bezpieczeństwa Żywności. Była przewodniczącą delegacji portugalskich socjalistów, zajmowała się również stosunkami z Chińską Republiką Ludową. W 2009 uzyskała reelekcję do Europarlamentu, mandat europosłanki sprawowała do 2014. W wyniku wyborów w 2015 powróciła do Zgromadzenia Republiki (reelekcja w 2019 i 2022).

</doc>
<doc id="1724003" url="https://pl.wikipedia.org/wiki?curid=1724003" title="Ludowa Spółdzielnia Wydawnicza">
Ludowa Spółdzielnia Wydawnicza

Ludowa Spółdzielnia Wydawnicza (LSW) – wydawnictwo założone w 1949 w Warszawie przez połączenie Spółdzielni Wydawniczej „Wydawnictwo Ludowe” i Spółdzielni Wydawniczej „Chłopski Świat”, które istniały od 1946.
Wydawnictwo publikuje m.in. dzieła z dziedziny historii, literatury popularnonaukowej, literatury pięknej (m.in. seria „Biblioteka Poetów”, od 1967, początkowo jako „Biblioteka Poetów XX Wieku”), a także poradniki. Poza działalnością wydawniczą Ludowa Spółdzielnia Wydawnicza podejmowała inicjatywy zmierzające do szerzenia czytelnictwa. Łączny nakład książek wydanych przez wydawnictwo wynosi ponad 75 mln egzemplarzy.
Obecnym prezesem zarządu i redaktorem naczelnym Ludowej Spółdzielni Wydawniczej jest Janusz Witak, a przewodniczącym rady nadzorczej jest Jan Woszczyna.
Publikacje.
1949:
1950:
1951:
1952:
1953:
1954:
1955:
1956:
1957:
1958:
1959:
1960:
1961:
1962:
1963:
1964:
1965:
1966:
1967:
1968:
1969:
1970:
1971:
1972:
1973:
1974:
1975:
1976:
1977:
1978:
Stron 137
1979:
1980:
1981:
1982:
1983:
1984:
1985:
1986:
1987:
1988:
1989:
1990:
1991:
1992:
1993:
1994:
1995:
1996:
1997:
1998:
1999:
2000:
2001:
2002:
2003:
2004:
2005:
2006:
2007:
2008:
2009:
2010:
2011:
2012:
2013:
2014:
2015:
2016:
2017:
2018:

</doc>
<doc id="1724004" url="https://pl.wikipedia.org/wiki?curid=1724004" title="Elisa Ferreira">
Elisa Ferreira

Elisa Maria da Costa Guimarães Ferreira (ur. 17 października 1955 w Porto) – portugalska polityk, ekonomistka i nauczycielka akademicka, minister w gabinetach Antónia Guterresa (1995–2002), posłanka do Parlamentu Europejskiego VI, VII i VIII kadencji, od 2019 członkini Komisji Europejskiej.
Życiorys.
W 1977 uzyskała licencjat na wydziale ekonomii Uniwersytetu w Porto, po czym pracowała jako wykładowca w macierzystej instytucji. Współpracowała z Portugalskim Uniwersytetem Katolickim (od 1986). W 1981 i 1985 uzyskiwała kolejno magisterium i doktorat na University of Reading.
Pełniła funkcje wicedyrektora projektu zarządzania zasobami wodnymi Regionu Północ (1986–1987), koordynatora badań przygotowawczych do zintegrowanej operacji rozwoju Doliny Ave (1989) oraz przewodniczącej komisji zintegrowanej operacji rozwoju Doliny Ave (1990–1992). Była również wiceprzewodniczącą komisji koordynacyjnej jednego z regionów (1989–1992).
W 1995 uzyskała nominację na urząd ministra ochrony środowiska w rządzie Antónia Guterresa. W jego kolejnym gabinecie była ministrem ds. planowania (1999–2002). W 2002 wybrana w skład Zgromadzenia Republiki, była wiceprzewodniczącą klubu parlamentarnego PS. W 2004 uzyskała mandat posłanki do Parlamentu Europejskiego. Zasiadała w Komisji Gospodarczej i Monetarnej. W 2009 i w 2014 z powodzeniem ubiegała się o europarlamentarną reelekcję.
W 2016 odeszła z PE w związku z powołaniem w skład rady dyrektorów banku centralnego Banco de Portugal. W 2019 dołączyła do Komisji Europejskiej kierowanej przez Ursulę von der Leyen (z kadencją od 1 grudnia tegoż roku) jako komisarz do spraw spójności i reform.

</doc>
<doc id="1724005" url="https://pl.wikipedia.org/wiki?curid=1724005" title="Mini Anden">
Mini Anden

Mini Anden, właśc. Susanna Andén (ur. 13 lutego 1978 w Sztokholmie) – szwedzka modelka, aktorka, okazjonalny gospodarz programów i producentka. W Polsce znana z tytułu „twarzy” firmy Cubus.

</doc>
<doc id="1724006" url="https://pl.wikipedia.org/wiki?curid=1724006" title="Antonio Guterres">
Antonio Guterres



</doc>
<doc id="1724009" url="https://pl.wikipedia.org/wiki?curid=1724009" title="Stanisław Pruszyński (dziennikarz)">
Stanisław Pruszyński (dziennikarz)

Stanisław (Stash) Pruszyński (ur. 25 października 1935 r. w Warszawie) – polski dziennikarz radiowy, reporter, redaktor, przedsiębiorca gastronomiczny.
Syn pisarza Ksawerego Pruszyńskiego (1907–1950) i Marii z Meysztowiczów, bratanek Mieczysława Pruszyńskiego, brat Aleksandra Pruszyńskiego. Uczył się w jezuickiej szkole św. Alojzjusza w Hadze (1948–1950) i szkole Towarzystwa Przyjaciół Dzieci I w Warszawie (1950–1951). Od 1951 do 1954 r. uczęszczał do liceum ogólnokształcącego w Rabce, gdzie zdał maturę. Podjął w 1954 r. studia w Wyższej Szkole Wychowania Fizycznego w Krakowie, ale po niespełna roku przerwał naukę, korzystając z pomocy grupy młodych ludzi z zagranicy, poznanej podczas V Światowego Festiwalu Młodzieży i Studentów potajemnie wyjechał z Polski i zamieszkał w Niemczech.
Na emigracji pracował w "Głosie Ameryki" (dla szefów radiostacji amerykańskiej w przedstawicielstwie w Niemczech; 1955–1956) oraz, nieetatowo, w Rozgłośni Polskiej Radia Wolna Europa w Monachium (do maja 1956 r.), gdzie zajmował się m.in. oceną programową audycji radiowych z punktu widzenia młodzieży mieszkającej w Polsce. Zamieszkiwał w Monachium, dzieląc mieszkanie wynajęte przez RWE wespół z Michałem Tyszkiewiczem. Jego najbliższymi kolegami w Rozgłośni byli m.in. Andrzej Krzeczunowicz (późniejszy ambasador RP w Brukseli) i Witold Sulimirski (później bankier w Nowym Jorku). Wiosną 1956 r., dzięki Janowi Nowakowi-Jeziorańskiemu otrzymał stypendium i podjął studia w Collège de l’Europe Libre w Strasburgu (kursy letnie w latach 1956, 1957 i 1958) oraz na Uniwersytecie w Edynburgu (1956–1962, z przerwą na rok akademicki 1960–1961, podczas którego uczył języka angielskiego w Lycée Municipal d’Etampes pod Paryżem). 
W latach 1962–1964 był redaktorem podręczników nowojorskiej firmy Harper &amp; Row (biuro w Londynie). W listopadzie 1964 r. otrzymał ponowną ofertę zatrudnienia w Rozgłośni Polskiej RWE, której nie przyjął, chcąc pracować jako redaktor wiadomości lokalnych w "Quebec Chronicle Telegraph" (Kanada, 1964-1965). Od 1965 do 1966 r. był redaktorem w United Press International (UPI), następnie reporterem w "The Ottawa Journal" (od 1966 do 1967 r.) i "The Gazette" (Montreal, 1967–1969). Jako reporter, był bezpośrednim świadkiem zamachu na senatora Roberta F. Kennedy'ego w Los Angeles (5 czerwca 1968 r.). Od 1969 do 1980 r. prowadził trzy własne restauracje w Montrealu. Pierwsza z nich, "Stasia Restauracja Polska – Stash's Cafe-Bazaar" – obecnie "Stash Café", sprzedana znajomym w 1978 r., istnieje do dziś. W latach 1980-1990 był właścicielem firmy przewodników w Paryżu. Od 1990 do 1992 r. zajmował się odnawianiem budynków mieszkalnych na południu Francji.
W 1992 r. powrócił do Polski i zajął się działalnością gastronomiczną w Warszawie. Prowadzi restaurację wraz z żoną Aleksandrą, w lokalu wynajmowanym od Miasta Stołecznego Warszawy, gdzie okresowo miało też swoją siedzibę Stowarzyszenie Pracowników, Współpracowników i Przyjaciół Rozgłośni Polskiej Radia Wolna Europa Imienia Jana Nowaka-Jeziorańskiego. W miejscu tym znajdują się liczne fotografie i pamiątki z okresu działalności Rozgłośni Polskiej RWE w Monachium, pozostawione przez Stowarzyszenie w celach historyczno-pamiątkowych, po zakończeniu działalności w lokalu restauracji.
Mieszka w Warszawie.

</doc>
<doc id="1724010" url="https://pl.wikipedia.org/wiki?curid=1724010" title="Stash Pruszyński">
Stash Pruszyński



</doc>
<doc id="1724013" url="https://pl.wikipedia.org/wiki?curid=1724013" title="Grand Prix Południowej Afryki 1985">
Grand Prix Południowej Afryki 1985

Grand Prix Południowej Afryki 1985 (oryg. Southern Sun Hotels South African Grand Prix) – 15. runda Mistrzostw Świata Formuły 1 w sezonie 1985, która odbyła się 19 października 1985, po raz 18. na torze Kyalami.
31. Grand Prix Południowej Afryki, 21. zaliczane do Mistrzostw Świata Formuły 1.

</doc>
<doc id="1724014" url="https://pl.wikipedia.org/wiki?curid=1724014" title="Exit...Stage Left">
Exit...Stage Left

Exit...Stage Left – drugi album koncertowy kanadyjskiej grupy Rush.

</doc>
<doc id="1724016" url="https://pl.wikipedia.org/wiki?curid=1724016" title="Nematobrycon palmeri">
Nematobrycon palmeri



</doc>
<doc id="1724019" url="https://pl.wikipedia.org/wiki?curid=1724019" title="Capital One Grand Slam of Curling">
Capital One Grand Slam of Curling

Capital One Grand Slam of Curling, "Grand Slam of Curling", Wielki Szlem w curlingu – cykl turniejów curlingowych rozgrywanych w Kanadzie, wliczany do World Curling Tour. Turnieje Wielkiego Szlema mają największą pulę nagród i uczestniczą w nich najlepsze drużyny z Kanady i reszty świata.
Szlem mężczyzn ustanowiono podczas sezonu 2001-2002, kobiety rozgrywają go od sezonu 2006-2007, jednak poszczególne turnieje mają dłuższą historię. Osiągnięcia w zawodach są wyżej punktowane w Canadian Team Ranking System niż pozostałe imprezy WCT.
Rozgrywki Wielkiego Szlema w każdym sezonie posiadają swój ranking – obecnie "Capital One Cup". Punkty przyznawane są dla 8 drużyn, które zajmą miejsca 1-5, zespoły, które nie zakwalifikują się do fazy playoff dostają punkty za każdy wygrany mecz. Najlepsze trzy drużyny w rankingu otrzymują nagrody pieniężne.
W historii tylko Kevin Martin i Glenn Howard tryumfowali we wszystkich turniejach Wielkiego Szlema, jednak nikomu nie udało się tego osiągnąć w trakcie jednego sezonu.
Dawne turnieje wielkoszlemowe.
Rozgrywane.
Manitoba Lotteries Women’s Curling Classic.
Obecnie Canad Inns Women's Classic.

</doc>
<doc id="1724023" url="https://pl.wikipedia.org/wiki?curid=1724023" title="Wielki Szlem w curlingu">
Wielki Szlem w curlingu



</doc>
<doc id="1724030" url="https://pl.wikipedia.org/wiki?curid=1724030" title="Ibrahim al-Nazzam">
Ibrahim al-Nazzam



</doc>
<doc id="1724032" url="https://pl.wikipedia.org/wiki?curid=1724032" title="Kościół rektorski Ducha Świętego w Bydgoszczy">
Kościół rektorski Ducha Świętego w Bydgoszczy

Kościół rektorski Ducha Świętego w Bydgoszczy – kościół położony w Bydgoszczy, którego patronem jest Duch Święty.
Położenie.
Kościół znajduje się przy ul. Jana Pawła II 117, na osiedlu Glinki w południowej części miasta Bydgoszczy. Obecnie świątynia ma formę kaplicy publicznej wbudowanej w kompleks zabudowy Zgromadzenia Ducha Świętego, w którym znajdują się m.in. klasztor, seminarium, biblioteka, archiwum, redakcja „Posłańca Ducha Świętego”, muzeum misyjne.
Historia.
Geneza świątyni wiąże się ściśle z dziejami Zgromadzenia Ducha Świętego w Polsce i w Bydgoszczy w szczególności. Pierwsi trzej misjonarze polskiego pochodzenia dotarli do odrodzonej Polski w 1921 r. z Francji wraz z Błękitną Armią gen. Józefa Hallera. Jeden z nich - ojciec ppłk. Zygmunt Rydlewski CSSp. kapelan i dziekan w Błękitnej Armii, pozostał w Polsce na polecenie Przełożonego Generalnego. Pierwszą siedzibą zakonu, istniejącą do dnia dzisiejszego została Bydgoszcz, gdyż o. Rydlewski założył tu „Sierociniec dla Synów Obrońców Ojczyzny po zmarłych Hallerczykach” na Wilczaku, przy ulicy Jary 2, co oficjalnie zapoczątkowało działalność Zgromadzenia w Polsce.
13 kwietnia 1921 r. do Bydgoszczy przybył gen. Józef Haller w celu omówienia spraw organizacyjnych związanych z powstaniem zakładu opiekuńczego. Funkcję dyrektora domu pod nazwą „Dom Św. Józefa dla synów obrońców Ojczyzny im. gen. Józefa Hallera” objął o. Zygmunt Rydlewski, a opiekę powierzono prezydentowi miasta Janowi Maciaszkowi. W placówce opieką obejmowano 40-50 chłopców w wieku 10-18 lat. Finansową pomoc zapewniały: samorząd miasta, kościół, osoby prywatne oraz Związek Hallerczyków. 18 października 1922 r. duchacze nabyli domy przy ulicy Śniadeckich 6 i 8 (wg starej numeracji 53/54), do których przeniesiono sierociniec i zorganizowano Niższe Seminarium Duchowne. Uroczystego poświęcenia domu dokonał ks. kardynał Edmund Dalbor w obecności generała Józefa Hallera, przedstawicieli miejscowego duchowieństwa i władz miejskich w Bydgoszczy dnia 5 grudnia 1922 roku. Natomiast w placówce na Wilczaku zlokalizowano sierociniec PCK prowadzony przez elżbietanki, otwarty przez gen. Józefa Hallera 10 stycznia 1925 roku.
Do 1925 r. do Bydgoszczy przybyło łącznie 7 misjonarzy z Niemiec, Stanów Zjednoczonych i z misji afrykańskich. W tym roku ustanowiono w Polsce wiceprowincję zakonną, której przełożonym został o. Zygmunt Rydlewski. Pod koniec 1925 r. seminarium przeniesiono do nowej willi na ulicy Kujawskiej 117. W jednej z sal urządzono kaplicę zakonną, poświęconą w 1932 r., do której licznie uczęszczali okoliczni mieszkańcy. Pierwotny ołtarz w stylu amerykańskim został wykonany przez o. Stanisława Zaborowskiego. W tym samym budynku znajdowało się Niższe Seminarium Duchowne zwane Internatem Ducha Świętego, które słynęło z wysokiego poziomu nauczania. Uczyło się w nim ok. 70 młodych nowicjuszy. W latach 1928-1932 znajdował się ponadto nowicjat dla braci, przeniesiony później do Puszczykowa. W latach 1930-1939 Zgromadzenie wydawało kwartalnik „Posłaniec Ducha Świętego”, poświęcony Duchowi Świętemu i misjom afrykańskim.
W czasie II wojny światowej prowincja poniosła wielkie straty, zarówno personalne jak i materialne. Ośmiu członków zgromadzenia zginęło w obozach lub zmarło wkrótce po ich opuszczeniu. Kaplica została zdewastowana i pozbawiona ołtarza.
Po zakończeniu wojny, 1 października 1946 r. ks. kard. August Hlond, prymas Polski erygował parafię pw. Ducha Świętego przy ul. Kujawskiej w Bydgoszczy. Mieli ją prowadzić misjonarze ze Zgromadzenia Ducha Świętego, wykorzystując do tego celu kaplicę zakonną. Podniesiona do rangi kościoła parafialnego kaplica została odnowiona i otrzymała nowy wystrój. W 1946 roku sprowadzono z poewangelickiego kościoła w Miasteczku Krajeńskim nowy ołtarz z obrazem Chrystusa Dobrego Pasterza oraz ławy kościelne. Obecny ołtarz wykonany przez artystę rzeźbiarza Kryskę z Bydgoszczy ustawiono w 1952 roku. Świątynia otrzymała również wyposażenie autorstwa tego samego artysty: chrzcielnicę, stół Pański (balaski), tron, stołeczki i ramy do obrazów, stacje drogi krzyżowej. W 1957 roku dzięki ofiarności parafian ufundowano monstrancję, na której wykonanie zbierano srebra i monety.
W latach 1949-1950 z powodu aresztowania proboszcza parafii przez władze komunistyczne, duszpasterstwo sprawowali kapłani sąsiedniej parafii Matki Boskiej Nieustającej Pomocy na Szwederowie. W latach 1950-1970 duchacze nie starali się zbyt ostentacyjnie zaznaczać swego pobytu w Bydgoszczy. Nastały trudne czasy komunistyczne, prześladowania i uwięzienia zakonników, co utrudniło rozwój zgromadzenia. Misjonarze skoncentrowali się głównie na odbudowie swojej siedziby (trzykrotnie podpalanej, przez nieznanych sprawców). Równocześnie kształcili w seminarium kolejne pokolenia misjonarzy.
Ponowny rozwój Zgromadzenia nastąpił od lat 70. XX w., kiedy zaznaczyło się odprężenie polityczne oraz ożywienie religijne. W latach 1973-1983 w Bydgoszczy znajdował się nowicjat dla braci, przeniesiony później do Chełmszczonki k. Fordonu. W 1975 r. erygowano polską prowincję zakonu, a w 1976 r. Wyższe Misyjne Seminarium Duchowne w Bydgoszczy.
Kolejny okres rozwoju zgromadzenia to lata 90. XX w. Otwarto wówczas dwa nowe domy zakonne na terenie kraju, wznowiono wydawanie dwumiesiecznika „Posłańca Ducha Świętego”, który zawiera stałą katechezę o Duchu Świętym, reportaże, felietony oraz listy misjonarzy. Duchacze zaznaczyli również swój wkład w życie społeczne i duchowe miasta poprzez zainicjowanie pielgrzymek do Częstochowy, współpracę z francuską fundacją OAA (Stowarzyszenie na Rzecz Sierot) dzięki której absolwenci bydgoskich szkół podstawowych podjęli naukę w ośrodku fundacji we Francji, założenie katolickiego radia „Vox” (później Radio „Plus”), organizację corocznych festynów dla mieszkańców w dniu Zesłania Ducha Świętego wraz z loterią fantową, założenie muzeum misyjnego itd.
Od 1989 r. dotychczasowy kościół Ducha Świętego w kompleksie zabudowań duchaczy w Bydgoszczy przestał pełnić funkcje parafialne, pozostał natomiast kościołem rektorskim. Odbyło się to w kontekście powołania nowej parafii pw. Ducha Świętego na Glinkach, wraz z budową kaplicy (1989 r.) i kościoła (od 1992 r.) W 1998 r. zgodnie z decyzją ks. abpa Henryka Muszyńskiego oficjalnie przeniesiono siedzibę parafii na ul. Glinki i zmieniono jej granice. Jednocześnie przy parafii powstał nowy dom zakonny duchaczy przy ul. Glinki 40.
Po wydzieleniu przez papieża Jana Pawła II diecezji bydgoskiej w 2004 r. przez 3 lata duchacze gościli u siebie Wyższe Seminarium Duchowne Diecezji Bydgoskiej, do czasu jego przeniesienia do własnego budynku przy ul. Grodzkiej.
Architektura.
Kościół Ducha Świętego zajmuje parter jednego z budynków, w którym mieszczą się pomieszczenia Zgromadzenia Ducha Świętego. Jest ona podzielona na trzy nawy rzędami filarów.
Wnętrze.
Wewnątrz świątyni znajdują się trzy ołtarze:
Kompleks duchaczy.
Kościół Ducha Świętego stanowi jeden z elementów kompleksu zabudowań Zgromadzenia Ducha Świętego w Bydgoszczy, w skład którego wchodzą ponadto:
Kompleks otacza rozległy park z ogrodem oraz obiektami sportowymi służącymi seminarzystom.
Linki zewnętrzne.
Strona internetowa polskiej prowincji Duchaczy

</doc>
<doc id="1724036" url="https://pl.wikipedia.org/wiki?curid=1724036" title="Serduszka (roślina)">
Serduszka (roślina)

Serduszka ("Dicentra" Borkh. ex Bernh.) – rodzaj bylin z rodziny makowatych. Obejmuje 8 gatunków. Rośliny te występują w Ameryce Północnej (w Kanadzie i Stanach Zjednoczonych) oraz w północno-wschodniej Azji (Japonia i Rosyjski Daleki Wschód). Niektóre gatunki uprawiane są jako ozdobne i wykorzystywane jako rośliny lecznicze.
Morfologia.
Rośliny mają krótkie, u niektórych gatunków bulwiaste, kłącze. Liście są pierzastodzielne lub pierzastosieczne, przeważnie dolnołodygowe, natomiast kwiaty są dwubocznie symetryczne, o dwudziałkowym, szybko opadającym kielichu i czterech płatkach korony. Dwa zewnętrzne płatki korony tworzą ostrogi. Owocem jest wielonasienna torebka.
Systematyka.
Rodzaj z rodziny makowatych "Papaveraceae", w której obrębie zaliczany jest do podrodziny dymnicowych "Fumarioideae", plemienia "Fumarieae" i podplemienia "Corydalinae".
Zaliczane tu tradycyjnie serduszka okazałe "Dicentra spectabilis" są we współczesnych ujęciach zwykle wyłączane w monotypowy rodzaj "Lamprocapnos" jako "Lamprocapnos spectabilis".

</doc>
<doc id="1724039" url="https://pl.wikipedia.org/wiki?curid=1724039" title="NK Šmartno 1928">
NK Šmartno 1928

NK Šmartno 1928 – słoweński klub piłkarski. Siedziba klubu mieści się w mieście Šmartno ob Paki. Został założony w 1928 roku.

</doc>
<doc id="1724040" url="https://pl.wikipedia.org/wiki?curid=1724040" title="Wauchope">
Wauchope

Wauchope ( ) – miejscowość w hrabstwie Macquarie w stanie Nowa Południowa Walia w Australii. Położone w odległości ok. 400 km od Sydney i 20 km na zachód od Port Macquarie, leżącego nad Pacyfikiem. Przez miasto przepływa rzeka Hastings. W okolicach Wauchope znajduje się skansen przedstawiający życie ludzi z epoki kolonialnej; "Timbertown".

</doc>
<doc id="1724041" url="https://pl.wikipedia.org/wiki?curid=1724041" title="Dicentra">
Dicentra



</doc>
<doc id="1724043" url="https://pl.wikipedia.org/wiki?curid=1724043" title="ND Slovan Lublana">
ND Slovan Lublana

ND Slovan – słoweński klub piłkarski. Siedziba klubu mieści się w mieście Lublana. Został założony w 1913 roku.

</doc>
<doc id="1724045" url="https://pl.wikipedia.org/wiki?curid=1724045" title="NK Slovan">
NK Slovan



</doc>
<doc id="1724046" url="https://pl.wikipedia.org/wiki?curid=1724046" title="Bitwa koło Sept Îles">
Bitwa koło Sept Îles

Bitwa koło Sept Îles – starcie morskie stoczone w nocy 22/23 października 1943 roku w czasie II wojny światowej pomiędzy okrętami brytyjskiej Royal Navy, a niemieckiej Kriegsmarine w ramach alianckiej operacji "Tunnel", na północ od grupy wysp Sept Îles u wybrzeży Bretanii, zakończone zwycięstwem niemieckim. Starcie to nie ma ustalonej nazwy w literaturze, określane jest zwykle jako zatopienie krążownika „Charybdis”.
Podłoże.
W drugiej połowie 1943 roku Brytyjczycy prowadzili operację "Tunnel", polegającą na ofensywnych patrolach koło wybrzeży francuskich w celu zwalczania niemieckiej żeglugi przybrzeżnej, a szczególnie przechwytywania łamaczy blokady. Działaniami kierowało dowództwo bazy w Plymouth, a głównie brały w nich udział niszczyciele eskortowe 15 Flotylli Niszczycieli, wzmacniane przez krążowniki lekkie i niszczyciele. Ich przeciwnikami były zazwyczaj duże torpedowce typu 1939 ("Elbing") z 4 Flotylli Torpedowców z Brestu.
W nocy 3/4 października 1943 roku doszło do starcia w rejonie wysepek Sept Îles między brytyjskimi niszczycielami HMS „Grenville”, „Ulster”, „Limbourne”, „Tanatside” i „Wensleydale” a niemieckimi torpedowcami T22, T23, T25 i T27, które osłaniały statek „Norvard”, eskortowany przez 6 trałowców. Niemieckie torpedowce związały walką artyleryjską zespół aliancki, odciągając go od statku. Lekkie uszkodzenia odniosły niszczyciele „Grenville” (1 zabity, 7 rannych) i "Ulster".
22 października około godziny 19:00 z Plymouth wypłynął zespół brytyjski Task Force 28, w celu przechwycenia statku "Münsterland” (ponad 6000 BRT), który według doniesień wywiadu wypłynął z Brestu. Na początku października zdołał pokonać aliancką blokadę morską, płynąc z Japonii z ładunkiem surowców strategicznych (wolfram, kauczuk, chrom itp.). Statek, narażony w Breście na ataki lotnictwa, został więc wysłany pod silną eskortą poprzez Saint-Malo do Cherbourga. Bezpośrednią eskortę statku stanowiło 6 trałowców z 2 Flotylli i 2 patrolowce, a bliską osłonę zapewniało 5 torpedowców typu 1939: T22, T23, T25, T26, T27. Dowódcą był kmdr ppor. ("Korvettenkapitan") Franz Kohlauf na T23. Trasa przebiegała w niedalekiej odległości od brzegów Bretanii.
Okrętem flagowym i najsilniejszą jednostką zespołu TF 28 był krążownik przeciwlotniczy HMS „Charybdis”, uzbrojony w 8 armat uniwersalnych 114 mm, dowodzony przez komandora George A.W. Voelckera. W skład zespołu ponadto wchodziły dwa niszczyciele HMS „Grenville" (typu "U") i „Rocket” (typu "R") uzbrojone w 4 działa 120 mm i 8 wyrzutni torpedowych każdy oraz 4 niszczyciele eskortowe typu "Hunt III": HMS „Limbourne”, „Talybont”, „Stevenstone”, „Wensleydale”, uzbrojone w 2 działa 102 mm i 2 wyrzutnie torpedowe każdy.
Bitwa.
Brytyjski zespół płynął na zachód w szyku torowym, z prędkością 13 węzłów. Pogoda była zła - niskie chmury i nadchodzący szkwał. Od godziny 0:30 23 października Brytyjczycy byli śledzeni przez nadbrzeżne stacje radarowe, przekazujące na okręty niemieckie informacje o położeniu. Brytyjczycy wiedzieli o obecności w okolicy około 3 okrętów niemieckich, gdyż niszczyciel „Limbourne” wyposażony był w aparaturę Headache przechwytującą niemiecką korespondencję radiową, nikt jednak nie był w stanie jej przetłumaczyć. Około 1:30 niemiecki zespół został wykryty radarem typu 272 krążownika „Charybdis”, w odległości ok. 12 600 m. Pozostałe niszczyciele, mające słabsze radary, nie znały jednak przez dłuższy czas pozycji przeciwnika. O 1:36 odległość zmalała do ok. 7 200 m. 
Niemiecki zespół płynął kontrkursem po lewej burcie Brytyjczyków i już od 1:38 Niemcy widzieli brytyjskie okręty. O 1:46 torpedowce wystrzeliły 24 torpedy, po czym zaczęły się oddalać, zmieniając kurs na południe i dalej na wschód, nie otwierając przy tym ognia (torped nie odpalił jedynie T25, z powodu małego doświadczenia oficera torpedowego, przeniesionego z Luftwaffe). Brytyjskie okręty przygotowywały się do otwarcia ognia, lecz około 1:52 „Charybdis” został trafiony w lewą burtę dwoma torpedami z T23 i T27, które zniszczyły kotłownię i maszynownię i spowodowały duży przechył. Okręt został opuszczony przez załogę, po czym ok. 2:30 zatonął. Trafiony torpedą T22, która oderwała dziobową część okrętu, został także niszczyciel eskortowy „Limbourne”. Torped natomiast uniknęły „Grenville” i „Wensleydale”. Szyk brytyjskiego zespołu załamał się na skutek uników i zapanował chaos, tym bardziej, że drugim w kolejności dowodzenia okrętem był „Limbourne”, z którego nie przekazywano żadnych rozkazów, a jego dowódca kmdr Walther Phipps był ranny. Dopiero po dłuższym czasie dowodzenie zespołem objął kpt mar. Roger Hill na „Grenville”. Z powodu braku ostrzału przez Niemców, dowódcy niszczycieli sądzili, że sprawcami ataku były kutry torpedowe. 
Brytyjskie okręty powróciły na miejsce zatonięcia krążownika ok. 3:45. Niszczyciele „Stevenstone” i „Wensleydale” uratowały
107 osób, zginęło 462 członków załogi, w tym dowódca, który pozostał na mostku. Na „Limbourne” zginęło 40 osób. Próba holowania „Limbourne” nie powiodła się z powodu zacięcia steru i po zdjęciu załogi przez „Talybont”, został on po godz. 5 dobity torpedą przez „Rocket” lub „Talybont”. Siły brytyjskie powróciły następnie do Plymouth, gdzie dotarły ok. 10. Zespół niemiecki dopłynął bez strat o 7.30 do Saint-Malo.
Ocenia się, że błędem brytyjskiego dowództwa było powielanie takiego samego schematu taktycznego, poznanego przez Niemców, a także przyjęcie szyku torowego z krążownikiem na czele i wreszcie brak zgrania okrętów niepływających w jednym zespole oraz niewielkie doświadczenie komandora Voelckera i komandora Phippsa (który objął dowodzenie "Limbournem” 22 października) w akcjach na tym akwenie. 
W następstwie starcia, 29 października 1943 roku dowódca niemieckiej 4 Flotylli Torpedowców Franz Kohlauf został odznaczony Krzyżem Rycerskim Krzyża Żelaznego.
W 1993 roku wrak „Charybdis” został odnaleziony na północ od archipelagu Sept Îles, na współrzędnych , na głębokości 83 m.
Zestawienie sił.
 Niemcy:
 Wielka Brytania:

</doc>
<doc id="1724050" url="https://pl.wikipedia.org/wiki?curid=1724050" title="Vernicia fordii">
Vernicia fordii



</doc>
<doc id="1724051" url="https://pl.wikipedia.org/wiki?curid=1724051" title="Dragan Okuka">
Dragan Okuka



</doc>
<doc id="1724054" url="https://pl.wikipedia.org/wiki?curid=1724054" title="Juglans cinerea">
Juglans cinerea



</doc>
<doc id="1724055" url="https://pl.wikipedia.org/wiki?curid=1724055" title="Międzynarodowy Festiwal Piosenki i Kultury Romów">
Międzynarodowy Festiwal Piosenki i Kultury Romów

Międzynarodowy Festiwal Piosenki i Kultury Romów – największy festiwal Romów w Europie organizowany w Polsce od 1997 roku przez Don Vasyla.
Festiwal ma miejsce w Ciechocinku (1997-2007, od 2012), początkowo w zabytkowej muszli koncertowej, a od 2001 r. na stadionie miejskim „Zdrój”. W latach 2008–2011 organizowany był w Glinojecku na stadionie sportowo-rekreacyjnym.
Festiwal transmitowany jest przez TVP2 i TVP Polonia. Od 2008 r. prowadzą go Anna Popek i Dziani.
Festiwal nie został wyjątkowo transmitowany przez Telewizję Polską w 2014 roku, w związku z transmisją Międzynarodowego Festiwalu Romane Dyvesa – Cygańskie Dni 11-12 Lipca 2014
Oglądalność w TV.
Oglądalność festiwalu w kanale TVP2 wynosiła:

</doc>
<doc id="1724057" url="https://pl.wikipedia.org/wiki?curid=1724057" title="NK Svoboda Lublana">
NK Svoboda Lublana

NK Svoboda - to słoweński klub piłkarski. Siedziba klubu mieści się w mieście Lublana. Został założony w 1952 roku.

</doc>
<doc id="1724058" url="https://pl.wikipedia.org/wiki?curid=1724058" title="Rogerio Vágner">
Rogerio Vágner



</doc>
<doc id="1724062" url="https://pl.wikipedia.org/wiki?curid=1724062" title="Manolis Mawromatis">
Manolis Mawromatis

Manolis Mawromatis, gr. Μανώλης Μαυρομμάτης (ur. 15 sierpnia 1941 w Platanias na Krecie) – grecki dziennikarz sportowy i polityk, poseł do Parlamentu Europejskiego VI kadencji.
Życiorys.
Ukończył socjologię i stosunki międzynarodowe oraz techniki kinowe, radiowe i teatralne na Uniwersytecie Rzymskim. Zajmował się reżyserią filmów krótkometrażowych, sztuk teatralnych i seriali dla radia i telewizji. Od 1975 pracował jako dziennikarz sportowy w greckich gazetach i korespondent prasy zagranicznej. Prowadził również sprawozdania z wydarzeń sportowych w radio i telewizji.
Do PE został wybrany w 2004 z listy Nowej Demokracji. Należał do frakcji chadeckiej. Zasiadał w Komisji Kultury i Edukacji.

</doc>
<doc id="1724064" url="https://pl.wikipedia.org/wiki?curid=1724064" title="Bliźniaczki">
Bliźniaczki



</doc>
<doc id="1724065" url="https://pl.wikipedia.org/wiki?curid=1724065" title="Aiguilles Rouges">
Aiguilles Rouges

Aiguilles Rouges, Massif du Aiguilles Rouges – masyw górski w Alpach Zachodnich. Leży we wschodniej Francji w regionie Rodan-Alpy niedaleko Masywu Mont Blanc. Jest częścią Préalpes de Savoie. Głównym ośrodkiem rejonu jest znany kurort Chamonix-Mont-Blanc, gdzie odbyły się pierwsze Zimowe Igrzyska Olimpijskie w 1924 r.
Najwyższe szczyty:

</doc>
<doc id="1724070" url="https://pl.wikipedia.org/wiki?curid=1724070" title="Josephat Ndambiri">
Josephat Ndambiri

Josephat Ndambiri (ur. 12 lutego 1985) – kenijski lekkoatleta, długodystansowiec.

</doc>
<doc id="1724073" url="https://pl.wikipedia.org/wiki?curid=1724073" title="Josephat Muchiri Ndambiri">
Josephat Muchiri Ndambiri



</doc>
<doc id="1724074" url="https://pl.wikipedia.org/wiki?curid=1724074" title="Realizator nagrań">
Realizator nagrań



</doc>
<doc id="1724075" url="https://pl.wikipedia.org/wiki?curid=1724075" title="Tadeusz Myślik">
Tadeusz Myślik

Tadeusz Michał Myślik (ur. 14 września 1928 w Śniatynie, zm. 11 stycznia 2011 w Warszawie) – polski dziennikarz i polityk, poseł na Sejm PRL V, VI i IX kadencji.
Życiorys.
Syn Adolfa. W latach 1944–1945 służył w Ludowym Wojsku Polskim. W latach 1952–1956 pracował w „Słowie Powszechnym”. Od 1957 do 1975 zatrudniony jako redaktor w „Tygodniku Powszechnym”. W tymże okresie był działaczem Klubu Inteligencji Katolickiej w Warszawie i Krakowie. W 1956 ukończył zaocznie studia z dziedziny ekonomii w Krakowie.
W 1969 uzyskał mandat posła na Sejm PRL V kadencji w okręgu Kraków z ramienia stowarzyszenia Znak. Zasiadał w Komisji Handlu Zagranicznego oraz w Komisji Rolnictwa i Przemysłu Spożywczego. W 1972 uzyskał reelekcję z tego samego okręgu i z poparciem tej samej organizacji. Zasiadał w Komisji Kultury i Sztuki oraz w Komisji Rolnictwa i Przemysłu Spożywczego. Od 1975 do 1983 pracował jako komentator Polskiego Radia. W 1983 został zastępcą redaktora naczelnego tygodnika „Odrodzenie”. Był jednocześnie członkiem i rzecznikiem prasowym Rady Krajowej Patriotycznego Ruchu Odrodzenia Narodowego. Od 1981 należał do Polskiego Związku Katolicko-Społecznego. Pełnił funkcję wiceprzewodniczącego Towarzystwa „Polska-Turcja”.
W latach 1978–1984 zasiadał w Radzie Narodowej miasta stołecznego Warszawy, będąc zarazem wiceprzewodniczącym Dzielnicowej Rady Narodowej na Woli. W 1985 uzyskał mandat posła do Sejmu IX kadencji z okręgu Warszawa Wola z ramienia PZKS. Zasiadał w Komisji Kultury, Komisji Spraw Zagranicznych, Komisji Nadzwyczajnej do rozpatrzenia projektu ustawy o zmianach w organizacji naczelnych i centralnych organów administracji państwowej, Komisji Nadzwyczajnej do rozpatrzenia projektu ustawy o zasadach udziału młodzieży w życiu państwowym, społecznym, gospodarczym i kulturalnym, Komisji Nadzwyczajnej do rozpatrzenia projektu ustawy o zmianie ustawy Ordynacja wyborcza do rad narodowych oraz w Komisji Nadzwyczajnej do rozpatrzenia projektu ustawy Prawo o stowarzyszeniach oraz projektów ustaw dotyczących związków zawodowych.
W III RP związany z dyplomacją – w latach 1990–1991 był konsulem generalnym w Mińsku, następnie zaś radcą ambasady w Bukareszcie. Od 27 kwietnia 2007 był sekretarzem generalnym Stowarzyszenia Dziennikarzy Rzeczypospolitej Polskiej. 2 lipca 2009 został powołany przez ministra skarbu na członka rady programowej Polskiej Agencji Prasowej.
Nagrody i odznaczenia.
Odznaczony Krzyżem Oficerskim i Komandorskim (2005) Orderu Odrodzenia Polski, Srebrnym (1955) i dwukrotnie Złotym (w tym 1955) Krzyżem Zasługi, Medalem 30-lecia i 40-lecia Polski Ludowej, Medalem Zwycięstwa i Wolności 1945, Medalem za zwycięstwo nad Niemcami, Odznaką Grunwaldzką i innymi odznakami.

</doc>
<doc id="1724077" url="https://pl.wikipedia.org/wiki?curid=1724077" title="Wanda Pieniężna">
Wanda Pieniężna

Wanda Pieniężna z domu Dembińska (właściwie Kazimiera Wanda Dembińska) (ur. 20 lutego lub 26 lutego 1897 w Żninie, zm. 25 stycznia 1967 w Olsztynie) – polska dziennikarka i działaczka społeczno-oświatowa oraz nauczycielka na Warmii i Mazurach, posłanka na Sejm PRL II kadencji (1957–1961) z ramienia Znaku.
Życiorys.
Urodziła się 20 lutego 1897 w Żninie, na terenie Prowincji Poznańskiej w zaborze pruskim. Wykształcenie zdobyła w szkole niemieckiej, po czym pracowała w kancelarii prawniczej. W 1919 uczestniczyła w Powstaniu Wielkopolskim. Rok później wzięła udział w organizacji plebiscytu na Warmii i Mazurach jako pracownik Ministerstwa dla byłej dzielnicy pruskiej. Od tego czasu związała swe losy z Prusami Wschodnimi. Wyszła za mąż za Seweryna, wydawcę i redaktora naczelnego Gazety Olsztyńskiej. Była przewodniczącą Komitetu Organizacyjnego Towarzystw Kobiecych i sekretarzem Polsko-Katolickiego Towarzystwa Szkolnego w Olsztynie. Była zatrudniona w konsulacie RP w Olsztynie. Po wybuchu II wojny światowej aresztowana, uwięziona, a następnie wywieziona do Ravensbrück. Po 1945 była sekretarzem i doradcą pierwszego wojewody olsztyńskiego. Próbowała powrócić do wydawania Gazety Olsztyńskiej, jednak władze PRL nie wydały na to zgody. Po odwilży październikowej weszła w skład Sejmu II kadencji, gdzie należała do Klubu Poselskiego „Znak”. Działała w Towarzystwa Łączności Polonii z Zagranicą.
Otrzymała Order Odrodzenia Polski i Złoty Krzyż Zasługi, a pośmiertnie została odznaczona Orderem Orła Białego, Krzyżem Wielkim Orderu Virtuti Militari oraz Srebrnym Medalem Zasłużonym na Polu Chwały.
Od 1971 jest patronką jednej z olsztyńskich ulic. Jej nazwisko nosi również ulica w Żninie.

</doc>
<doc id="1724078" url="https://pl.wikipedia.org/wiki?curid=1724078" title="Magdalena z Canossy">
Magdalena z Canossy

Magdalena z Canossy (ur. 1 marca 1774 w Weronie, zm. 10 kwietnia 1835 tamże) – święta katolicka, dziewica, założycielka "Rodziny Kanosjańskiej Córek i Synów Miłości".
Życiorys.
Pochodziła z rodu Matyldy toskańskiej. Była dzieckiem osieroconym przez ojca w wieku pięciu lat. Po powtórnym zamążpójściu matki wraz z czworgiem rodzeństwa została oddana pod opiekę krewnych, którzy zapewnili jej kształcenie przez guwernantkę. Gdy miała piętnaście lat ciężko zachorowała. W 1791 roku trafiła do karmelu w Trydencie, a następnie do klasztoru w Conegliano. Próby przystania do karmelitanek zakończyły się niepowodzeniem i po powrocie do rodzinnego pałacu w Weronie podjęła działania mające na celu pomoc ubogim. Prowadziła ośrodek kształcenia i wsparcia dla osób posługujących chorym "una scuola di carit" w Mediolanie. Wsparciem dla działalności Magdaleny z Canossy byli biskup Werony, kolejni duchowi doradcy w tym Leopoldyna Naudet. W 1808 roku Napoleon Bonaparte przekazał Magdalenie poaugustiański klasztor w Wenecji, który stał się domem nowej wspólnoty zakonnej. W 1812 Magdalena napisała Regułę dla Córek Miłości, a po upadku Napoleona papież Pius VII zaakceptował prowadzoną działalność wspólnoty kanosjanek. Założycielka instytutu tworzyła nowe siedziby w Bergamo, Mediolanie, Trydencie i pracowała nad utworzeniem placówek w Brescii i Cremonie.
Zmarła w opinii świętości pracując nad zatwierdzeniem założonego przez siebie zgromadzenia.
Jej wspomnienie obchodzone jest w jej "dies natalis" (10 kwietnia). Jest patronką ludzi żałujących za grzechy.
Papież Jan Paweł II kanonizował św. Magdalenę z Canossy 2 października 1988 roku.

</doc>
<doc id="1724082" url="https://pl.wikipedia.org/wiki?curid=1724082" title="Ghajini (film 2008)">
Ghajini (film 2008)

Ghajini (2008) – indyjski thriller wyreżyserowany w 2008 roku przez A.R. Murugadoss. W roli głównej wystąpił Aamir Khan. Film to remake zrealizowanego w 2005 hitu "Ghajini"- tamilskiego pierwowzoru tego filmu, który to z kolei jest luźnym remakiem filmu Memento z 2000 w reżyserii Christophera Nolana. 
Fabuła.
Sanjay Singhania (Aamir Khan) to bogaty biznesmen, który cierpi na utratę pamięci krótkotrwałej. Dramat zaczął się, gdy Sanjay daremnie broniąc życia ukochanej Kalpany (Asin) został uderzony przez napastnika w głowę. Teraz zrozpaczony dysponując tylko kwadransem pamięci fotografując i notując zbiera informacje o zbrodni. Wytatuowane na jego ciele mają mu umożliwić zemstę na człowieku, który w jednej chwili odebrał mu i miłość i pamięć, a tym samym tożsamość.
Muzyka.
Muzykę skomponował A.R. Rahman

</doc>
<doc id="1724083" url="https://pl.wikipedia.org/wiki?curid=1724083" title="Massif du Giffre">
Massif du Giffre

Massif du Giffre – grupa górska w Alpach Zachodnich. Leży na granicy między Francją (region Rodan-Alpy) a Szwajcarią (kanton Valais. Jest częścią Préalpes de Savoie. Główne ośrodki rejonu to między innymi Flaine, Samoëns i Sixt-Fer-à-Cheval. Najwyższym szczytem jest Haute Cime des Dents du Midi, który osiąga wysokość 3257 m. Pasmo to jest najwyższą częścią Préalpes de Savoie.
Najwyższe szczyty:

</doc>
<doc id="1724086" url="https://pl.wikipedia.org/wiki?curid=1724086" title="DoReMiFaSoFa">
DoReMiFaSoFa



</doc>
<doc id="1724092" url="https://pl.wikipedia.org/wiki?curid=1724092" title="Jeorjos Tusas">
Jeorjos Tusas

Jeorjos Tusas, gr. Γεώργιος Τούσσας (ur. 8 września 1954 w Koiladzie w prefekturze Larisa) – grecki polityk, poseł do Parlamentu Europejskiego VI i VII kadencji.
Życiorys.
W 1992 uzyskał tytuł zawodowy inżyniera mechanika marynarki handlowej z wyróżnieniem. Pracował w marynarce handlowej, od 1997 do 2004 był przewodniczącym krajowego stowarzyszenia inżynierów tej branży. Należy do komitetu centralnego Komunistycznej Partii Grecji.
Do PE został wybrany po raz pierwszy w 2004. W 2009 z powodzeniem ubiegał się o reelekcję. Przystąpił do grupy GUE/NGL, a także do Komisji Transportu i Turystyki.

</doc>
<doc id="1724093" url="https://pl.wikipedia.org/wiki?curid=1724093" title="Rob Blake">
Rob Blake

Robert Bowlby Blake (ur. 10 grudnia 1969 w Simcoe) – kanadyjski hokeista.
W lipcu 2013 został asystentem menedżera generalnego w swoim byłym klubie, Los Angeles Kings.
Kariera zawodnicza.
W 1988 roku został wybrany w drafcie NHL przez drużynę Los Angeles Kings. W 2001 roku zdobył razem z drużyną Colorado Avalanche Puchar Stanleya, zdobywca James Norris Memorial Trophy. Reprezentant Kanady, złoty medalista olimpijski z Salt Lake City. W NHL rozegrał 1270 spotkań w sezonie zasadniczym i 146 w fazie playoff. Zakończył karierę zawodowego hokeisty 18 czerwca 2010 roku. Członek Triple Gold Club, jest jednym z dziewięciu Kanadyjczyków, którzy należą do tego grona.

</doc>
<doc id="1724095" url="https://pl.wikipedia.org/wiki?curid=1724095" title="Lek nasenny">
Lek nasenny



</doc>
<doc id="1724096" url="https://pl.wikipedia.org/wiki?curid=1724096" title="Hipnotyk">
Hipnotyk



</doc>
<doc id="1724097" url="https://pl.wikipedia.org/wiki?curid=1724097" title="Cmentarz prawosławny w Nicei">
Cmentarz prawosławny w Nicei

Cmentarz prawosławny w Nicei został założony w 1867 po powstaniu w mieście parafii prawosławnej i cerkwi św. Mikołaja i św. Aleksandry. 
Teren na wzgórzu Caucade zakupiło państwo rosyjskie z przeznaczeniem na cele wojskowe. Na prośbę społeczności wyznania prawosławnego, złożonej z Rosjan, został jednak sprzedany prywatnemu stowarzyszeniu w celu budowy kaplicy grzebalnej i organizacji cmentarza prawosławnego. Kaplicę ufundowała jeszcze w XIX wieku hrabina Tołstoj, obiektowi nadano wezwanie św. Mikołaja. 
Na cmentarzu pochowanych zostało ponad 3 tys. emigrantów rosyjskich, przede wszystkim przedstawicieli rodzin szlacheckich. W 1933 na cmentarzu odbył się pogrzeb białego generała Nikołaja Judenicza. W tym samym roku na cmentarzu został pochowany były oberprokurator Świątobliwego Synodu Rządzącego Aleksandr Wołżyn. Najstarszy nagrobek, w którym pochowany został pułkownik Aleksandr Rajewski, pochodzi z 1868. 
Obecnie cmentarz należy do parafii św. Mikołaja i św. Aleksandry. 

</doc>
<doc id="1724101" url="https://pl.wikipedia.org/wiki?curid=1724101" title="Veronalum">
Veronalum



</doc>
<doc id="1724102" url="https://pl.wikipedia.org/wiki?curid=1724102" title="Aethinal">
Aethinal



</doc>
<doc id="1724105" url="https://pl.wikipedia.org/wiki?curid=1724105" title="Alcides Mañay">
Alcides Mañay

Alcides Mañay - piłkarz urugwajski noszący przydomek "Radar", pomocnik.
Jako piłkarz klubu Defensor Sporting wziął udział w turnieju Copa América 1946, gdzie Urugwaj zajął czwarte miejsce. Mañay zagrał w dwóch meczach - z Chile (tylko w pierwszej połowie - w przerwie zmienił go Obdulio Varela) i Boliwią (tylko w drugiej połowie - w przerwie zastąpił Uribe Durána).
W 1950 roku grał w kolumbijskim klubie Cúcuta Deportivo.

</doc>
<doc id="1724107" url="https://pl.wikipedia.org/wiki?curid=1724107" title="Diplozoon paradoxum">
Diplozoon paradoxum

Diplozoon paradoxum – gatunek przywry monogenicznej (Monogenea), pasożyt ryb słodkowodnych. Typowy pasożyt monogamiczny. Dwa osobniki "D. paradoxum" zrastają się ze sobą na całe życie.

</doc>
<doc id="1724108" url="https://pl.wikipedia.org/wiki?curid=1724108" title="DPL">
DPL



</doc>
<doc id="1724109" url="https://pl.wikipedia.org/wiki?curid=1724109" title="Centralny Ośrodek Szkolenia Wojskowej Służby Wewnętrznej">
Centralny Ośrodek Szkolenia Wojskowej Służby Wewnętrznej



</doc>
<doc id="1724111" url="https://pl.wikipedia.org/wiki?curid=1724111" title="Alcides Manay">
Alcides Manay



</doc>
<doc id="1724113" url="https://pl.wikipedia.org/wiki?curid=1724113" title="Siboniso Gaxa">
Siboniso Gaxa

Siboniso Pa Gaxa (ur. 6 kwietnia 1984 w Durbanie) – południowoafrykański piłkarz grający na pozycji prawego obrońcy.
Kariera klubowa.
Karierę piłkarską Gaxa rozpoczął w klubie Induna Lotz. W 2001 roku odszedł do University of Port Elizabeth i w jego barwach zadebiutował w trzeciej lidze RPA. Po zakończeniu sezonu 2001/2002 odszedł do Supersport United z miasta Pretoria i zaczął występować w Premier Soccer League (szczebel I ligi). Od 2003 roku był podstawowym zawodnikiem zespołu. W 2004 roku wygrał z Supersport Supa Supa 8, a w 2005 roku zwyciężył z nim w ABSA Cup. W sezonie 2007/2008 wywalczył z Supersport United swoje pierwsze w karierze mistrzostwo Republiki Południowej Afryki.
Po wywalczeniu tytułu mistrza kraju Gaxa odszedł z klubu i został piłkarzem Mamelodi Sundowns. Tam, podobnie jak w Supersport United, stał się zawodnikiem podstawowej jedenastki. W 2009 roku zajął z Mamelodi 9. pozycję w Premier Soccer League.
W 2010 roku Gaxa przeszedł do belgijskiego Lierse SK.
Kariera reprezentacyjna.
W reprezentacji RPA Gaxa zadebiutował 4 czerwca 2005 roku w wygranym 2:1 meczu eliminacji do Mistrzostw Świata w Niemczech z Republiką Zielonego Przylądka. W tym samym roku wystąpił w Złotym Pucharze CONCACAF 2005. W 2006 roku został powołany przez Theodore Dumitru do kadry na Puchar Narodów Afryki 2006. Tam wystąpił w jednym spotkaniu, z Tunezją (0:2). W 2009 roku selekcjoner Joel Santana powołał go na Puchar Konfederacji 2009. Z RPA zajął na tym turnieju 4. miejsce.

</doc>
<doc id="1724114" url="https://pl.wikipedia.org/wiki?curid=1724114" title="Sefer Gazi aga">
Sefer Gazi aga

Sefer Gazi aga, w literaturze także Sefer Gazi-aga, Sefer Ghazi Aga (ur. ?, zm. 1664 r.) – sprawował urząd wezyra za czasów panowania Islama III Gireja (1644-1654) oraz Mehmeda IV Gireja (1654-1666 drugie panowanie). Jak więc widać, pełnił urząd Wezyra w latach 1644-1664 r. (z krótką przerwą 1645-1646)
Najwybitniejszy wezyr Chanatu Krymskiego w ponad trzystuletniej historii tego państwa. Sam chan Islam III Girej w dużej mierze zawdzięczał mu swój tron.
Chan ten zostając władcą Krymu w 1644 roku uczynił wezyrem swego państwa Sefera Gazi agę w podzięce za agitację i liczne intrygi uczynione na jego rzecz w tym trudnym czasie. Będąc przez blisko dwadzieścia lat Wezyrem Chanatu krymskiego zrobił wiele dobrego dla rozwoju tego kraju, między innymi dzięki niemu wybudowano wiele budynków na Krymie (meczety, łaźnie, pałace itd.). W 1645 roku wieczne intrygi Sefera Gazi agi, który poparł bunt bejów przeciwko chanowi Islamowi III Girejowi, doprowadziły go do więzienia i skazania na karę śmierci. Jednak dzięki swej obrotności i sprytowi, odzyskał wolność i urząd wezyra. Za panowania Mehmeda IV Gireja nie miał tyle szczęścia, co wcześniej. Za popieranie opozycji został na rozkaz tego chana zamordowany w 1664 roku.
Brał udział w kampanii zborowskiej (1649).
Za czasów swego urzędowania praktycznie to on dzierżył ster rządów w swych rękach, doprowadzając Chanat krymski znowu do wysokiej pozycji na arenie międzynarodowej. Był on przykładem uzdolnionego i inteligentnego człowieka, który doszedł do dużej władzy mimo nie najlepszego urodzenia (pochodził z drobnej szlachty tatarskiej).
Tytuł wezyra pochodzi z Imperium Osmańskiego i odpowiadał dzisiejszemu ministrowi, aczkolwiek w Chanacie Krymskim miał większe uprawnienia i kompetencjami dorównywał dzisiejszemu premierowi. Rolę wezyrów w Chanacie Krymskim spełniali tamtejsi "karacze".

</doc>
<doc id="1724115" url="https://pl.wikipedia.org/wiki?curid=1724115" title="Manfred Gerlach">
Manfred Gerlach

Manfred Gerlach (ur. 8 maja 1928 w Lipsku, zm. 17 października 2011 w Berlinie) – wschodnioniemiecki polityk, od 1967 do 1990 przewodniczący Liberalno–Demokratycznej Partii Niemiec, w latach 1960–1989 wiceprzewodniczący Rady Państwa, a w latach 1989–1990 jej przewodniczący (p.o. głowy państwa).
Życiorys.
W 1944 został zatrudniony w wymiarze sprawiedliwości na terenie okręgu Saksonia. Za założenie nielegalnej grupy opozycyjnej wobec NSDAP umieszczono go w marcu tego roku w areszcie młodzieżowym. W 1945 znalazł się wśród członków założycieli LDPD oraz Wolnej Młodzieży Niemieckiej ("Freie Deutsche Jugend", "FDJ"') w Lipsku. Od 1949 do 1959 zasiadał w Radzie Głównej FDJ. W 1949 uzyskał nominację do Izby Ludowej. Od 1950 pełnił obowiązki burmistrza, a później wicenadburmistrza Lipska oraz zastępcy przewodniczącego Rady Miejskiej. W latach 1951–1954 studiował zaocznie, a w 1964 uzyskał tytuł doktora praw (w 1984: profesora).
Od 1951 do 1953 sprawował funkcję wiceprzewodniczącego Liberalno–Demokratycznej Partii Niemiec, a do 1967 jej sekretarza generalnego. W 1967 zastąpił Maxa Suhrbiera w roli przewodniczącego ugrupowania. W 1960 został powołany w skład Rady Państwa zostając jej wiceprzewodniczącym (do 1989). Od 1967 zasiadał w Prezydium Rady Krajowej Frontu Narodowego Niemieckiej Republiki Demokratycznej.
6 grudnia 1989 został wybrany przewodniczącym Rady Państwa Niemieckiej Republiki Demokratycznej jako następca Egona Krenza. Do czasu zmiany konstytucji NRD pełnił obowiązki głowy państwa. Po zjednoczeniu Niemiec w 1990 znalazł się wśród członków Związku Wolnych Demokratów (Bund Freier Demokraten, BFD) oraz FDP. W listopadzie 1993 wystąpił z partii po tym, jak został oskarżony o wydawanie władzom sowieckim członków LDPD. Współpracował z Forum Historii Alternatywnej w Berlinie.
Zmarł, w wieku 83 lat, 17 października 2011 r., w szpitalu w Berlinie po długiej chorobie.

</doc>
<doc id="1724120" url="https://pl.wikipedia.org/wiki?curid=1724120" title="Friends from the Beginning – Little Richard and Jimi Hendrix">
Friends from the Beginning – Little Richard and Jimi Hendrix

Friends from the Beginning – Little Richard and Jimi Hendrix jest przedstawiany jako album Little Richarda i Jimiego Hendrixa został wydany w 1972 roku. Hendrix grał z Richardem zanim powstało The Jimi Hendrix Experience, jednak na tej płycie nie występuje. 

</doc>
<doc id="1724121" url="https://pl.wikipedia.org/wiki?curid=1724121" title="Morski Oddział Straży Granicznej">
Morski Oddział Straży Granicznej

Morski Oddział Straży Granicznej im. płk. Karola Bacza – jeden z dziewięciu oddziałów Straży Granicznej. Swoją siedzibę ma w Gdańsku.
Formowanie i zmiany organizacyjne.
Morski Oddział Straży Granicznej powstał 1 sierpnia 1991 roku na bazie przekazanych Straży Granicznej części sił i środków zreformowanej Morskiej Brygady Okrętów Pogranicza, która do tego dnia organizacyjnie wchodziła w skład Marynarki Wojennej. Na wiosnę 1992 roku zorganizowano nadmorskie struktury Straży Granicznej. Przeformowano Morski Oddział Straży Granicznej dołączając do niego siły z rozformowanych oddziałów Straży Granicznej: Kaszubskiego w Gdańsku i Bałtyckiego w Kołobrzegu oraz części Pomorskiego w Szczecinie.
W 2004 roku oddziałowi nadano imię pułkownika Karola Bacza.
27 listopada 2006 roku Morski Oddział Straży Granicznej otrzymał sztandar.
Zarządzeniem nr 64 Komendanta Głównego Straży Granicznej z dnia 2 listopada 2010 roku określono i wprowadzono symbol Morskiego Oddziału Straży Granicznej.
Siedziba komendy Oddziału mieści się w zabytkowych koszarach z XIX wieku w Nowym Porcie. Ich budowę prowadzono w latach 1882-1885. Do II wojny światowej stacjonowały tu wojska artylerii. Są tu też budynki plebanii i kaplicy. Po wojnie stacjonowali tu żołnierze SZ PRL oraz Wojsk Ochrony Pogranicza (poprzednik SG).
Zadania Morskiego OSG.
Do podstawowych zadań należy przede wszystkim:
Zasięg terytorialny.
Długość odcinka granicy państwowej w terytorialnym zasięgu działania Morskiego Oddziału Straży Granicznej wynosi 639,87 km.
Długość granicy morskiej wynosi 439,74 km
w tym:
Długość odcinka granicy na morskich wodach wewnętrznych:
Od 1 lipca 2013 roku obszarem swojego działania obejmuje województwo pomorskie, województwo zachodniopomorskie oraz wchodzące w skład województwa warmińsko-mazurskiego: powiat elbląski, miasto na prawach powiatu Elbląg i z powiatu braniewskiego gminę Frombork, a także polskie obszary morskie określone w odrębnych przepisach.
Od 1 kwietnia 2011 roku zasięg terytorialny oddziału obejmował: województwo pomorskie, wchodzące w skład województwa zachodniopomorskiego powiaty: białogardzki, gryficki, kamieński, kołobrzeski, koszaliński, sławieński, miasta na prawach powiatu: Koszalin i Świnoujście, wchodzące w skład województwa warmińsko-mazurskiego: powiat elbląski, miasto na prawach powiatu Elbląg i z powiatu braniewskiego gmina Frombork oraz polskie obszary morskie określone w odrębnych przepisach z wyłączeniem morskich wód wewnętrznych na rzece Odrze na północ od granicy morskiego portu morskiego Szczecin do linii prostej łączącej brzegi Zalewu Szczecińskiego, przechodzącej przez boję „TN-C” północnego toru podejściowego do portu morskiego Trzebież i stawę „N” na wyspie Chełminek.
Od 15 stycznia 2002 roku zasięg terytorialny oddziału obejmował:
a) województwo pomorskie, wchodzące w skład województwa zachodniopomorskiego powiaty: białogardzki, gryficki, kamieński, kołobrzeski, koszaliński, sławieński, miasto na prawach powiatu Koszalin i polskie obszary morskie określone w odrębnych przepisach z wyłączeniem morskich wód wewnętrznych, na rzece Odrze na północ od granicy morskiego portu handlowego Szczecin do linii prostej łączącej brzegi Zalewu Szczecińskiego, przechodzącej przez boję „TN-C” północnego toru podejściowego do portu morskiego Trzebież i stawę „N” na wyspie Chełminek,
b) województwo kujawsko-pomorskie — w zakresie lotniczych przejść granicznych określonych w odrębnych przepisach.
W terytorialnym zasięgu działania oddziału terenowymi organami Straży Granicznej byli: komendant oddziału, komendanci strażnic, granicznych placówek kontrolnych i dywizjonów Straży Granicznej, a po reorganizacji i ujednoliceniu struktur w 2005 roku jest: komendant oddziału, komendanci placówek i dywizjonów Straży Granicznej.
Struktura organizacyjna.
Od 2003 roku funkcjonowanie Morskiego Oddziału Straży Granicznej regulowało Zarządzenie nr 32 Komendanta Głównego Straży Granicznej z dnia 17 września 2003 roku w sprawie nadania regulaminu organizacyjnego Komendzie Morskiego Oddziału Straży Granicznej im. płk. Karola Bacza w Gdańsku, zmienionego zarządzeniem nr 63 z dnia 28 sierpnia 2008 roku i nr 84 z dnia 16 listopada 2009 roku.
Od 24 sierpnia 2005 roku w miejsce dotychczas funkcjonujących strażnic oraz granicznych placówek kontrolnych utworzono placówki Straży Granicznej. Funkcjonariusze i pracownicy pełniący służbę i zatrudnieni w strażnicach oraz granicznych placówkach kontrolnych Straży Granicznej stali się odpowiednio funkcjonariuszami i pracownikami placówek Straży Granicznej.
Graniczne jednostki organizacyjne Morskiego OSG (do 28 lutego 2015 roku).
Od 1 maja 2014 roku funkcjonowanie Morskiego Oddziału Straży Granicznej reguluje Zarządzenie nr 53 Komendanta Głównego Straży Granicznej z dnia 18 kwietnia 2014 roku w sprawie nadania regulaminu organizacyjnego Komendzie Morskiego Oddziału Straży Granicznej imienia płk. Karola Bacza w Gdańsku (Dz. Urz. 2014.72).
Komendą Oddziału kieruje komendant oddziału przy pomocy zastępców komendanta oddziału, głównego księgowego oraz kierowników komórek organizacyjnych komendy oddziału.
W skład komendy oddziału wchodzą komórki organizacyjne, o których mowa poniżej, oraz Zespół Stanowisk Samodzielnych.
Zespół Stanowisk Samodzielnych, w skład którego wchodzą radca prawny i kapelan, jest bezpośrednio nadzorowany przez komendanta oddziału.
Komórkami organizacyjnymi komendy oddziału są:
Funkcjonariusze Morskiego OSG prowadzą wraz z niemiecką Policją Federalną wspólną placówkę w Pomellen, jednak nie jest ona administracyjnie wyodrębniona.
Wyposażenie Morskiego OSG.
Do wykonania zadań na polskich obszarach morskich m.in. dysponuje w sumie 56 jednostkami pływającymi różnych projektów oraz samolotami patrolowymi – 1 PZL M28, 2 Let L-410 i 1 śmigłowcem W3 AM „Anakonda” – z I Wydziału Lotniczego Zarządu Granicznego KG SG.
Jednostki pływające:
Poprzednio w skład MOSG wchodziło także między innymi 5 okrętów patrolowych projektu 912 i 3 okręty patrolowe projektu 205 („Gdynia”, „Elbląg” i „Szczecin”).
Dodatkowo MOSG posiada:
W sierpniu 2019 ogłoszono przetarg na dostawę pełnomorskiej jednostki patrolowej o długości 60-66 m, szerokości min. 10,5 m, zanurzeniu ok. 3,5 m i wyporności ok. 1000 ton. Ma ona pomieścić stałą 20-osobową załogę plus 14 dodatkowych osób. Na pełnym morzu będzie mogła przebywać bez przerwy nawet dwa tygodnie. Swoją ofertę złożyło tylko konsorcjum gdyńskich stoczni Nauta i Stoczni Wojennej, należących do państwowej Polskiej Grupy Zbrojeniowej, jednakże jej wartość (ponad 147,6 mln zł) znacząco przekroczyła zapreliminowaną przez Straż Graniczną kwotę 111,4 mln zł (z czego ponad 100 mln zł pochodzić miało z Funduszu Bezpieczeństwa Wewnętrznego na lata 2014-20). W powtórzonym przetargu realizację zamówienia zapewniła sobie firma Socarenam z Francji; jej podwykonawcą została firma Baltic Operator z Gdańska.
W II połowie 2019 w trzecim przetargu udało się natomiast wyłonić wykonawcę 20-metrowej łodzi patrolowej dla Kaszubskiego Dywizjonu Straży Granicznej, która ma zostać dostarczona do 30 października 2020 roku. Jej wykonawcą została prywatna firma z Malborka. Szacowana przez Zamawiającego wartość zamówienia, wynosząca 8 mln zł, została dwukrotnie przekroczona przez państwowe stocznie, które również złożyły ofertę.

</doc>
<doc id="1724123" url="https://pl.wikipedia.org/wiki?curid=1724123" title="Mahamane Ousmane">
Mahamane Ousmane

Mahamane Ousmane (ur. 20 stycznia 1950 w Zinder) – nigerski polityk, prezydent Nigru w latach 1993–1996, przewodniczący Zgromadzenia Narodowego od 1999 do 2009. Przewodniczący Konwencji Demokratycznej i Społecznej (CDS, "Convention démocratique et sociale") od 1991. 
Życiorys.
Mahamane Ousmane urodził się w 1950 w Zinder, w rodzinie muzułmańskich rolników. Ukończył studia z ekonomii walutowej i finansów we Francji i w Kanadzie. 
W 1980 wrócił do Nigru. W 1986 rozpoczął pracę w Biurze Organizacji i Metod, organizacji doradczej opracowującej plany rozwojowe. Po wprowadzeniu w kraju systemu wielopartyjnego przez prezydenta Ali Saibou, w styczniu 1991 powołał Konwencję Demokratyczną i Społeczną (CDS). 
W 1993 wziął udział w pierwszych demokratycznych wyborach prezydenckich w Nigrze. W pierwszej turze głosowania 27 lutego 1993 zajął drugie miejsce z wynikiem 26,59%. W drugiej turze 27 marca 1993 pokonał Mamadou Tandję z Ruchu Narodowego na rzecz Rozwijającego się Społeczeństwa (MNSD), zdobywając 54,42% głosów. 16 kwietnia 1993 Ousmane objął stanowisko prezydenta Nigru.
Prezydentura.
Największym sukcesem prezydenta było podpisanie w kwietniu 1994 porozumienia pokojowego z Tuaregami, prowadzącymi rebelię od 1990. Rząd zgodził się wcielić część bojowników do armii i z pomocą Francji, pomóc pozostałym w powrocie do życia cywilnego. 
Okres prezydentury Ousmane charakteryzował się chroniczną niestabilnością polityczną w kraju. We wrześniu 1994 prezydent wydał dekret ograniczający uprawnienia premiera. W rezultacie premier Mahamadou Issoufou z Nigerskiej Partii na rzecz Demokracji i Socjalizmu (PNDS), podał się do dymisji i wycofał swoją partię z koalicji rządzącej (była w niej wspólnie z CDS). Oznaczało to utratę przez nią większości parlamentarnej. Ousmane nowym szefem rządu mianował Souleya Abdoulaye'a ze CDS, jednak nie uzyskał on akceptacji parlamentu. W konsekwencji prezydent zarządził na styczeń 1995 nowe wybory parlamentarne. Wybory wygrała opozycyjna partia MNSD i utworzyła wspólny rząd z PNDS, na czele którego stanął Hama Amadou. Koabitacja spotęgowała istniejący chaos polityczny i decyzyjny w Nigrze. Prezydent zapowiedział, że zgodnie z prawem po upływie roku od ostatnich wyborów, zamierza rozpisać nowe wybory parlamentarne.
W sytuacji przeciągającego się kryzysu władzy, inicjatywę przejęło wojsko. 27 stycznia 1996 oficer Ibrahim Baré Maïnassara dokonał w kraju wojskowego zamachu stanu. Prezydent został aresztowany i zatrzymany w koszarach wojskowych przez 5 dni. Następnie, wraz z premierem Amadou i byłym premierem Issoufou, został umieszczony w areszcie domowym do 24 kwietnia 1996. W lutym, wspólnie z Amadou i Issoufou, wystąpił z nakazu nowych władz w telewizyjnym orędziu, oświadczając że powodem zamachu było wadliwe funkcjonowanie systemu politycznego i nawołując do zmian w prawie.
Wybory 1996.
Po obaleniu Ousmane, władzę w Nigrze przejęła junta wojskowa, która zakazała działalności partii politycznych i zawiesiła konstytucję. Wiosną 1996 uchwaliła nowa ustawę zasadniczą i ogłosiła nowe wybory prezydenckie. W wyborach prezydenckich 7-8 lipca 1996 Mahamane Ousmane zajął drugie miejsce, zdobywając 19,75%. Wybory wygrał Ibrahim Baré Maïnassara z wynikiem 52,22% głosów. Zdaniem obserwatorów wybory były formalnością i zostały sfałszowane. Drugiego dnia głosowania Ousmane został umieszczony w areszcie domowym, z którego został zwolniony dopiero dwa tygodnie później. 
Przewodniczący parlamentu.
17 października 1999 Ousmane wziął udział w wyborach prezydenckich, które zorganizowano po obaleniu i zabójstwie prezydenta Ibrahima Baré Maïnassary w wyniku zamachu stanu. Ousmane trzecie miejsce, za Tandją Mamadou i Mahamadou Issoufou, z wynikiem 22,51% głosów. W drugiej turze głosowania poparł Mamadou, który ostatecznie wybory wygrał. W listopadowych wyborach parlamentarnych dostał się do Zgromadzenia Narodowego z okręgu Zinder. 29 grudnia 1999 został wybrany przewodniczącym parlamentu.
16 listopada 2004 po raz czwarty uczestniczył w wyborach prezydenckich w Nigrze. Zajął trzecie miejsce, za Mamadou i Issoufou. Uzyskał 17,43% głosów poparcia i nie przeszedł do drugiej tury, którą wygrał urzędujący prezydent Mamadou Tandja. W wyborach parlamentarnych w grudniu 2004 utrzymał mandat deputowanego. 13 grudnia 2004 objął na kolejną kadencję stanowisko przewodniczącego Zgromadzenia Narodowego. 
Ousmane w trakcie swojej kariery politycznej piastował również różne stanowiska międzynarodowe. 9 marca 2003 objął funkcję przewodniczącego Komitetu Zachodnioafrykańskiej Unii Gospodarczej i Walutowej. 15 stycznia 2004 został przewodniczącym Komitetu Praw Człowieka Unii Międzyparlamentarnej. 14 listopada 2006 objął stanowisko przewodniczącego parlamentu ECOWAS.
26 maja 2009, w czasie kryzysu politycznego w Nigrze, prezydent Tandja rozwiązał parlament, przez co Ousmane utracił stanowisko jego przewodniczącego. 
Po obaleniu prezydenta Tandji na drodze zamachu stanu w lutym 2010, władze wojskowe zorganizowały nowe wybory prezydenckie. W wyborach tych, przeprowadzonych 31 stycznia 2011, zajął czwarte miejsce, zdobywając 8,3% głosów poparcia.

</doc>
<doc id="1724126" url="https://pl.wikipedia.org/wiki?curid=1724126" title="Mahamadou Issoufou">
Mahamadou Issoufou

Mahamadou Issoufou (ur. 1 stycznia 1951 w Dandaji) – nigerski polityk, premier w latach 1993–1994, przewodniczący Zgromadzenia Narodowego w latach 1995–1996, w latach 2011–2021 prezydent Nigru. 
Życiorys.
Edukacja i praca zawodowa.
Pochodzi z ludu Hausa, urodził się w Dandaji w regionie Tahoua. W 1971 ukończył edukację na poziomie średnim. W 1975 uzyskał licencjat z matematyki na Uniwersytecie w Niamey. Rok później zdobył tytuł magistra matematyki na Université des Sciences et Techniques du Languedoc de Montpellier w Montpellier. W 1979 uzyskał natomiast tytuł inżyniera górnictwa cywilnego na Ecole Nationale Supérieure des Mines w Saint-Étienne.
W latach 1980–1985 zajmował stanowisko dyrektora Kopalni Narodowych w Ministerstwie Kopalnictwa i Przemysłu. W późniejszym czasie pełnił funkcję sekretarza generalnego i dyrektora spółki wydobywczej SOMAIR (1985–1992). W grudniu 1990 założył Nigerską Partię na rzecz Demokracji i Socjalizmu (PNDS, "Parti Nigerien pour la Democratie et le Socialisme").
Premier i przewodniczący parlamentu.
Po wprowadzeniu w kraju systemu wielopartyjnego przez prezydenta Ali Saibou, wziął udział w pierwszych demokratycznych wyborach prezydenckich w Nigrze w 1993. W pierwszej turze głosowania 27 lutego 1993 zajął trzecie miejsce, zdobywając 15,92% głosów. Po wyborach parlamentarnych z 14 lutego 1993 PNDS zdobyła 13 mandatów i uformowała koalicję rządową wspólnie z Konwencją Demokratyczną i Społeczną (CDS). 17 kwietnia 1993 Issoufou objął stanowisko premiera Nigru.
Okres jego premierostwa charakteryzował się niestabilnością polityczną w kraju i rywalizacją z prezydentem Mahamane Ousmane z CDS. We wrześniu 1994 prezydent wydał dekret ograniczający uprawnienia premiera. W rezultacie 28 września 1994 premier Issoufou podał się do dymisji i wycofał PNDS z koalicji rządzącej. Oznaczało to utratę przez nią większości parlamentarnej. W konsekwencji prezydent zarządził na styczeń 1995 nowe wybory parlamentarne. Wybory wygrała opozycyjna partia MNSD i utworzyła wspólny rząd z PNDS, na czele którego stanął Hama Amadou. Od lutego 1995 do stycznia 1996 Issoufou pełnił funkcję przewodniczącego Zgromadzenia Narodowego.
W sytuacji przeciągającego się kryzysu władzy, inicjatywę przejęło wojsko. 27 stycznia 1996 oficer Ibrahim Baré Maïnassara dokonał w kraju wojskowego zamachu stanu. Mahamadou Issoufou, razem z prezydentem Ousmane i premierem Amadou, został umieszczony w areszcie domowym do 24 kwietnia 1996. W lutym, wspólnie z nimi, wystąpił z nakazu nowych władz w telewizyjnym orędziu, oświadczając że powodem zamachu było wadliwe funkcjonowanie systemu politycznego i nawołując do zmian w prawie.
Wybory 1996.
Po dokonaniu zamachu stanu, władzę w Nigrze przejęła junta, która zakazała działalności partii politycznych i zawiesiła konstytucję. Wiosną 1996 uchwaliła nowa ustawę zasadniczą i ogłosiła nowe wybory prezydenckie
. W wyborach prezydenckich z 7–8 lipca Issoufou zajął czwarte miejsce, zdobywając 7,6% głosów. Wybory wygrał Ibrahim Baré Maïnassara z wynikiem 52,22% głosów. Zdaniem obserwatorów wybory były formalnością i zostały sfałszowane. Od 26 lipca do 12 sierpnia 1996 Issoufou był przetrzymywany w areszcie domowym.
Lider opozycji.
17 października 1999 wziął udział w wyborach prezydenckich, które zorganizowano po obaleniu i zabójstwie prezydenta Ibrahima Baré Maïnassary w czasie zamachu stanu. W pierwszej turze wyborów 17 października 1999 zajął drugie miejsce z wynikiem 22,79%, przegrywając z Mamadou Tandją. W drugiej turze 24 listopada 1999 przegrał z Tandją stosunkiem głosów 40,1% do 59,9%. W listopadowych wyborach parlamentarnych dostał się za to do Zgromadzenia Narodowego z okręgu Tahoua.
W 2004 po raz kolejny uczestniczył w wyborach prezydenckich. W pierwszej turze 16 listopada 2004 zdobył 24,6% głosów, przegrywając z urzędującym Mamadou Tandją (40,67%). W drugiej turze głosowania 4 grudnia 2004 przegrał z Tandją, uzyskując 34,47% głosów. W wyborach parlamentarnych 4 grudnia 2004 został ponownie wybrany deputowanym do Zgromadzenia Narodowego.
Prezydent.
Po obaleniu prezydenta Tandji w wyniku zamachu stanu w lutym 2010, po raz kolejny wziął udział w wyborach prezydenckich, zorganizowanych przez juntę wojskową, która zadeklarowała powrót do rządów cywilnych w ciągu jednego roku. W pierwszej turze wyborów z 31 stycznia 2011 zajął pierwsze miejsce, uzyskawszy 36% głosów poparcia. Jego partia PNDS zdobyła natomiast najwięcej mandatów w parlamencie. W drugiej turze z 12 marca 2011 zdobył 58% głosów, pokonując byłego premiera Seyniego Oumarou. 7 kwietnia 2011 został zaprzysiężony na 5-letnią kadencję, a 21 lutego 2016 uzyskał reelekcję.

</doc>
<doc id="1724131" url="https://pl.wikipedia.org/wiki?curid=1724131" title="Heinrich Homann">
Heinrich Homann

Heinrich Homann (ur. 6 marca 1911 w Bremerhaven, zm. 4 maja 1994) – niemiecki polityk, w latach 1972–1990 przewodniczący Narodowo–Demokratycznej Partii Niemiec (niem. "National-Demokratische Partei Deutschlands", NDPD). 
Życiorys.
Urodził się w rodzinie robotnika portowego. Po uzyskaniu matury w 1929 studiował na Wydziałach Prawa w Tybindze, Jenie, Getyndze i Hamburgu, jednak do wybuchu wojny studiów nie ukończył. W 1933 przystąpił do NSDAP, a rok później został żołnierzem zawodowym Wehrmachtu, gdzie dosłużył się stopnia majora. 
Podczas II wojny światowej walczył na froncie wschodnim, gdzie w 1943 dostał się do niewoli sowieckiej. Skierowano go na reedukację do tzw. Szkoły Antyfaszystowskiej w Krasnogorsku. Był współzałożycielem Narodowego Komitetu Wolnych Niemiec (niem. "Nationalkomitee Freies Deutschland"). W 1948 powrócił do Niemiec, gdzie wstąpił do NDPD. Pracował w rządzie krajowym Meklemburgii. W 1949 wszedł w skład Izby Ludowej, w której pozostał do 1990, m.in. jako wiceprzewodniczący komisji obrony (1960–1986). W 1952 został wybrany wicepzrewodniczącym NDPD, a od 1967 pełnił obowiązki jego prezesa (de jure od 1972). 
Od 1957 zasiadał w Prezydium Rady Krajowej Frontu Narodowego NRD. W 1960 mianowano go wiceprzewodniczącym Rady Państwa. W listopadzie 1989 odwołany ze składy Rady, a miesiąc później wykluczony z partii. 
W 1964 uzyskał magisterium prawnicze. 

</doc>
<doc id="1724133" url="https://pl.wikipedia.org/wiki?curid=1724133" title="Katlego Mashego">
Katlego Mashego

Katlego Evidence Mashego (ur. 18 maja 1982 w Bushbuckridge) – południowoafrykański piłkarz grający na pozycji ofensywnego pomocnika lub napastnika.
Kariera klubowa.
Karierę piłkarską Mashego rozpoczął w klubie Tubatse Crusaders, a następnie był piłkarzem Jamestown FC. W 2001 roku odszedł do Hellenic FC z Kapsztadu i w jego barwach zadebiutował Premier Soccer League (szczebel I ligi). W 2004 roku, po spadku Hellenic do drugiej ligi, zawodnik odszedł do drużyny Silver Stars z Rustenburga. Tam spędził dwa lata, ale nie odniósł większych sukcesów w lidze.
W 2006 roku Mashego został piłkarzem Supersport United z miasta Pretoria. W jego ataku występował z Zambijczykiem Jamesem Chamangą, a następnie Etiopczykiem Fikru Teferą. W sezonie 2007/2008 wywalczył z Supersport United swoje pierwsze w karierze mistrzostwo Republiki Południowej Afryki. Rok później Supersport United ponownie został mistrzem kraju, jednak Mashego odszedł w trakcie sezonu.
Kolejnym klubem Mashego w karierze stał się Orlando Pirates z Johannesburga. Tam, podobnie jak w Supersport United, stał się zawodnikiem podstawowej jedenastki. W 2009 roku zajął z Mamelodi 2. pozycję w Premier Soccer League.
Kariera reprezentacyjna.
W reprezentacji RPA Mashego zadebiutował 10 maja 2006 roku w zremisowanym 0:0 towarzyskim spotkaniu z Lesotho. Pierwszego gola w kadrze narodowej zdobył 16 sierpnia 2006 w towarzyskim meczu z Namibią (1:0). W 2009 roku selekcjoner Joel Santana powołał go na Puchar Konfederacji 2009. Z RPA zajął na tym turnieju 4. miejsce.

</doc>
<doc id="1724135" url="https://pl.wikipedia.org/wiki?curid=1724135" title="Port Macquarie">
Port Macquarie

Port Macquarie – miejscowość w hrabstwie Macquarie w stanie Nowa Południowa Walia w Australii. Położone w odległości ok. 390 km od Sydney. Miasto portowe i turystyczne przy ujściu rzeki Hastings nad Pacyfikiem.
Historia.
Pierwszym Europejczykiem, który stanął w Port Macquarie był John Oxley w roku 1818. Miejsce, w roku 1821 ustanowiono kolonią karną i wybudowano więzienie. W 1823 rozporządzeniem gubernatora Lachlana Macquarie, przeniesiono ok. 1000 więźniów, głównie niepoprawnych i kalekich z więzienia w Newcastle.
Dla osadników Port Macquarie i region, został udostępniony w 1830 roku.

</doc>
<doc id="1724136" url="https://pl.wikipedia.org/wiki?curid=1724136" title="SPKI">
SPKI

Prosta Infrastruktura Klucza Publicznego (SPKI) (ang. "Simple Public Key Infrastructure") – architektura certyfikatów klucza publicznego skupiająca się na potwierdzeniu uprawnień podmiotu certyfikatu.
Architektura SPKI została stworzona w połowie lat 90. jako alternatywa dla dominujących wówczas systemów PGP i X.509, które twórcy SPKI uważali za zbyt skomplikowane (zwłaszcza X.509) do powszechnych zastosowań i poświęcające zbyt wiele uwagi tożsamości podmiotu zamiast jego uprawnień.
W 1996 roku elementy wczesnych wersji SPKI zostały wykorzystane w zbliżonym projekcie SDSI ("Simple Distributed Security Infrastructure").
W 1999 roku SPKI i SDSI 2.0 zostały opublikowane łącznie w standardach RFC 2693 i RFC 2692.
Certyfikaty.
Certyfikaty SPKI zapisywane są w notacji S-wyrażeń ("S-expressions") znanej z języka Lisp. Przykład certyfikatu SPKI zawierającego zobowiązanie podwykonawcy identyfikowanego przez skrót MD5 "kuX..." na sumę 50 tys. USD płatne zleceniodawcy "1r8..." w razie niewypełnienia kontraktu "gPA..." do daty podanej w atrybucie "not-after". Zobowiązanie jest poświadczone przez podmiot "u2k...", trzecią stronę, której ufają obaj kontrahenci.
(cert
(for "Failure to perform under contract (on file): "
Certyfikaty SPKI mogą przenosić podobną informację jak certyfikaty atrybutu w X.509.
Zastosowania.
Autoryzacja za pomocą certyfikatów SPKI była stosowana w systemie HP E-Speak. Również specyfikacja UPnP do celów autoryzacji urządzeń posługuje się SPKI, z certyfikatami kodowanymi w XML zamiast klasycznych S-wyrażeń.

</doc>
<doc id="1724138" url="https://pl.wikipedia.org/wiki?curid=1724138" title="Vlachy">
Vlachy

Vlachy (węg. "Nagyolaszi") – słowacka wieś (obec), znajdująca się na Liptowie, w kraju żylińskim, w powiecie Liptowski Mikułasz. Wieś położona jest nad zbiornikiem wodnym Liptovská Mara, 12 km na zachód od Liptowskiego Mikułasza. Na południe od wsi przebiega trasa europejska E50, łącząca Francję z Rosją.
Historia i zabytki.
Osada powstała po osiedleniu się w niej Walonów z południowej Belgii i Francji, którzy trafili pod Tatry jako zaciężni żołnierze, bądź też jako budowniczowie wczesnogotyckich kościołów na Liptowie i na Spiszu (m.in. Spišské Vlachy). Pierwsza pisemna wzmianka o wsi pochodzi z 1262 r. i związana jest z osobą szlachcica Jána Gallicusa, co jeszcze raz dowodzi związków z Francją. Po pożarze, który spustoszył wioskę w 1914 r., zabudowa jest przeważnie nowoczesna, a resztką dawnej świetności jest XVI-wieczny renesansowy kasztel z charakterystyczną narożną basztą.

</doc>
<doc id="1724140" url="https://pl.wikipedia.org/wiki?curid=1724140" title="Trzciemno">
Trzciemno



</doc>
<doc id="1724141" url="https://pl.wikipedia.org/wiki?curid=1724141" title="Tratewnik jantina">
Tratewnik jantina

Tratewnik jantina ("Janthina janthina") – gatunek morskiego, drapieżnego ślimaka (Gastropoda) z rodzaju tratewników ("Janthina"). Ich charakterystyczną cechą jest tworzenie z pęcherzyków śluzu tratewki unoszącej ślimaka pod powierzchnią wody. Zaniepokojone wydzielają fioletowy płyn

</doc>
<doc id="1724149" url="https://pl.wikipedia.org/wiki?curid=1724149" title="Zbigniew Zieliński (ur. 1928)">
Zbigniew Zieliński (ur. 1928)

Zbigniew Zieliński (ur. 28 lipca 1928 w Nowym Mieście nad Drwęcą) – polski polityk, poseł na Sejm PRL VIII i IX kadencji, prezes Polskiego Związku Katolicko-Społecznego w latach 1984–1986
Życiorys.
W okresie okupacji był członkiem harcerskiej konspiracyjnej organizacji młodzieżowej w Milanówku oraz brał udział w kursach tajnego nauczania na poziomie szkoły średniej. W 1954 uzyskał tytuł zawodowy magistra ekonomii w Szkole Głównej Planowania i Statystki. W latach 1949–1962 pracował w instytucjach wydawniczo-poligraficznych. Od 1957 współuczestniczył w organizowaniu działalności gospodarczej dla finansowania stowarzyszeń i wydawnictw katolickich, tzw. ruchu Znak. Był współtwórcą przedsiębiorstwa przemysłowego Libella. Od 1967 był członkiem Prezydium Komisji Koordynacyjnej Działalności Gospodarczej Organizacji Społecznych przy Ministerstwie Handlu Wewnętrznego i Usług. W latach 1973–1980 zasiadał w Stołecznej Radzie Narodowej. W 1980 uzyskał mandat posła na Sejm PRL VIII kadencji w okręgu Inowrocław z ramienia Polskiego Związku Katolicko-Społecznego. Zasiadał w Komisji Handlu Wewnętrznego, Drobnej Wytwórczości i Usług, Komisji Pracy i Spraw Socjalnych, Komisji Planu Gospodarczego, Budżetu i Finansów oraz w Komisji Do Spraw Samorządu Pracowniczego Przedsiębiorstw. W 1985 uzyskał reelekcję z Listy Krajowej. W Sejmie IX kadencji zasiadał w Komisji Regulaminowej i Spraw Poselskich, Komisji Planu Gospodarczego, Budżetu i Finansów, Komisji Skarg i Wniosków, Komisji Nadzwyczajnej do rozpatrzenia projektów ustaw związanych z realizacją drugiego etapu reformy gospodarczej oraz w Komisji Nadzwyczajnej do kontroli wdrażania programu realizacyjnego drugiego etapu reformy gospodarczej.
W 1981 zasiadł w Zarządzie Krajowym Polskiego Związku Katolicko-Społecznego. Od lipca 1983 był jego wiceprezesem, a od listopada 1984 do marca 1986 prezesem.
Autor wielu artykułów poświęconych problemom gospodarczym publikowanych w periodykach zawodowych oraz książki monograficznej dotyczącej przemysłu poligraficznego.
Odznaczony m.in. Krzyżem Oficerskim i Kawalerskim Orderu Odrodzenia Polski.

</doc>
<doc id="1724151" url="https://pl.wikipedia.org/wiki?curid=1724151" title="Złamanie Monteggia">
Złamanie Monteggia



</doc>
<doc id="1724153" url="https://pl.wikipedia.org/wiki?curid=1724153" title="Domagoj Vida">
Domagoj Vida

Domagoj Vida (ur. 29 kwietnia 1989 w Osijeku) – chorwacki piłkarz, występujący na pozycji obrońcy w greckim klubie AEK Ateny oraz w reprezentacji Chorwacji. Srebrny medalista Mistrzostw Świata 2018 i brązowy medalista Mistrzostwa Świata 2022.
Kariera klubowa.
Domagoj Vida jest wychowankiem klubu NK Osijek. W rozgrywkach Prva HNL zadebiutował w wieku 17 lat, 11 listopada 2006 podczas przegranego 0:3 spotkania z Cibalią. W sezonie 2006/2007 Vida wystąpił łącznie w 12 ligowych pojedynkach, a NK Osijek zajęło w końcowej tabeli szóstą lokatę. W kolejnych rozgrywkach był już podstawowym zawodnikiem swojego klubu. Rozegrał 21 meczów w Prva HNL, a na początku sezonu przez miesiąc był wykluczony z gry z powodu kontuzji. NK Osijek zajęło w lidze trzecie miejsce i nie zakwalifikowało się do europejskich pucharów.
19 kwietnia 2009 Vida strzelił pierwszą w karierze bramkę dla swojej drużyny, a ta zremisowała z Cibalią 1:1. W sezonie 2008/2009 NK Osijek po raz drugi z rzędu zakończyło ligowe zmagania na trzeciej pozycji, jednak tym razem wywalczyło sobie awans do eliminacji Ligi Europy. Vida w 30 pojedynkach otrzymał 12 żółtych kartek. Kontrakt Chorwata z NK Osijek był podpisany do 30 czerwca 2010.
29 kwietnia 2010 Bayer 04 Leverkusen poprzez swoją oficjalną stronę internetową poinformował, że od nowego sezonu Vida będzie zawodnikiem niemieckiego klubu.
W 2011 roku przeszedł za darmo do Dinamo Zagrzeb. 2 stycznia 2013 podpisał 5-letni kontrakt z Dynamem Kijów
3 stycznia 2018 został piłkarzem Beşiktaşu JK.
Kariera reprezentacyjna.
W 2007 zadebiutował w reprezentacji Chorwacji do lat 21 i od tego czasu stał się jej podstawowym zawodnikiem. W reprezentacji seniorów zadebiutował 23 maja 2010 w wygranym 2:0 meczu towarzyskim z Walią. Na Mistrzostwach Świata 2018 wywalczył z reprezentacją srebro, a na Mistrzostwach Świata 2022 brązowy medal.

</doc>
<doc id="1724159" url="https://pl.wikipedia.org/wiki?curid=1724159" title="Mohsen Anani">
Mohsen Anani



</doc>
<doc id="1724161" url="https://pl.wikipedia.org/wiki?curid=1724161" title="I plan pięcioletni (Polska)">
I plan pięcioletni (Polska)

I plan pięcioletni (1956-1960) – trzeci w historii PRL plan gospodarczy. Został przyjęty przez Sejm z kilkumiesięcznym opóźnieniem 12 lipca 1957 r. (Dz.U. z 1957 nr 40 poz. 179). Według pierwotnych założeń celem planu było dokończenie inwestycji planu sześcioletniego, przy utrzymaniu niezbyt dużej przewagi nakładów na przemysł ciężki w stosunku do przemysłu lekkiego. Głównym celem planu w rolnictwie (które otrzymało 12,3% wszystkich środków inwestycyjnych) było wspieranie hodowli, dzięki czemu miała ulec poprawie sytuacja na rynku żywnościowym. Po dobrych wynikach gospodarczych osiągniętych w pierwszych dwóch latach planu, Rada Ekonomiczna zaproponowała wprowadzenie większych reform systemu ekonomicznego, takich jak zwiększenie samodzielności przedsiębiorstw czy wprowadzenie elementów gospodarki rynkowej. Komisja Główna Planu Perspektywicznego z kolei postulowała zmniejszenie wydatków na przemysł ciężki i zwiększenie nakładów na rozwój budownictwa (które pierwotnie otrzymało 19,5% nakładów inwestycyjnych) i przemysłu usługowego.
Obie propozycje zostały odrzucone w październiku 1958 r. na XII Plenum KC PZPR. Zgromadzone na nim kierownictwo PZPR zdecydowało się radykalnie zwiększyć wydatki na rozwój przemysłu ciężkiego, mimo to przeznaczono nań zdecydowanie mniej środków niż w planie sześcioletnim.
W efekcie I pięciolatki − według oficjalnych danych − produkcja przemysłu maszynowego i chemicznego wzrosła dwukrotnie, rozpoczęto produkcję telewizorów, zwiększono produkcję pralek (z 28 tys. w roku 1955 do 500 tys. w 1960) i lodówek (z 3,4 tys. do 38 tys.). Produkcja mięsa zwiększyła się o 52%, masła o 56%, cukru o 28% a połów ryb morskich o ok. 90%. W trakcie planu wzniesiono też m.in. Zakłady Sodowe w Janikowie i fabrykę obrabiarek w Bydgoszczy, rozbudowano poznańskie Zakłady im. H. Cegielskiego. Mimo to planu nie udało się w pełni zrealizować, ponieważ dochód narodowy wzrósł jedynie o 37%, zamiast zakładanych 45%. Ponadto sposób w jaki założenia planu wprowadzano w życie był mocno ekstensywny (np. janikowski kombinat umieszczono na dobrych glebach, a nie chociażby w pobliskich Mątwach, co doprowadziło do zmarnowania gruntów rolniczych) i nie liczył się z oczekiwaniami społecznymi.
Następnym planem gospodarczym PRL-u był II plan pięcioletni.

</doc>
<doc id="1724162" url="https://pl.wikipedia.org/wiki?curid=1724162" title="Anna Blundy">
Anna Blundy

Anna Blundy (ur. 1970 w Londynie) – brytyjska dziennikarka i reporterka. Przez pewien czas była moskiewską korespondentką „Timesa”. Napisała powieść romantyczno-szpiegowską "Only My Dreams" oraz książkę "Everytime We Say Goodbye" – wspomnienia o ojcu, korespondencie wojennym, który zginął tragicznie w Salwadorze. W 2005 r. wydała kolejną powieść o Faith Zanetti – "Faith Without Boubt". W Polsce najbardziej znaną jej książką jest "Biblia złych wiadomości."

</doc>
<doc id="1724163" url="https://pl.wikipedia.org/wiki?curid=1724163" title="Jerzy Łukaszewicz (polityk)">
Jerzy Łukaszewicz (polityk)

Jerzy Łukaszewicz (ur. 24 września 1931 w Warszawie, zm. 18 lipca 1983 tamże) – polski działacz partyjny z okresu PRL, członek Biura Politycznego KC PZPR, poseł na Sejm PRL VI, VII i VIII kadencji.
Życiorys.
Syn Wacława i Janiny. Działał w organizacjach młodzieżowych. Ukończył studia na Wydziale Historyczno-Socjologicznym Wyższej Szkoły Nauk Społecznych. 29 września 1949 został członkiem Polskiej Zjednoczonej Partii Robotniczej, a od 1961 pracował w partyjnym aparacie (m.in. jako I sekretarz Komitetu Dzielnicowego w warszawskiej Woli w latach 1964–1969, zastępca członka Komitetu Centralnego od 1964 do 1968, członek KC w latach 1968–1980, sekretarz organizacyjny Komitetu Warszawskiego od 1969 do 1972 i kierownik Wydziału Propagandy, Prasy i Wydawnictw w latach 1972–1975). W latach 1971–1980 był sekretarzem KC PZPR odpowiedzialnym za prasę i propagandę. W latach 1972–1980 był posłem na Sejm PRL VI, VII i VIII kadencji. Od 1972 do 1981 zasiadał w prezydium Ogólnopolskiego Komitetu Frontu Jedności Narodu, ponadto był członkiem jego Sekretariatu. Od 12 grudnia 1975 do 15 lutego 1980 był zastępcą członka Biura Politycznego KC PZPR, a następnie – do 24 sierpnia 1980 – członkiem Biura Politycznego KC PZPR. Jako bliski współpracownik Edwarda Gierka został w 1980 usunięty ze składu Komitetu Centralnego PZPR oraz pozbawiony mandatu posła. 15 lipca 1981 został wykluczony z PZPR. W latach 1981–1982 internowany wraz z innymi członkami ekipy Edwarda Gierka.
Zmarł w 1983 i został pochowany na warszawskich Powązkach Wojskowych (kwatera A15-7-27).

</doc>
<doc id="1724164" url="https://pl.wikipedia.org/wiki?curid=1724164" title="Leszek Perth">
Leszek Perth

Leszek Perth, właściwie Pertkiewicz (ur. 28 września 1940 w Łodzi) – polski dziennikarz radiowy, były pracownik Rozgłośni Polskiej Radia Wolna Europa.
Życiorys.
Ukończył trzyletnie Studium Bibliotekarskie przy Uniwersytecie Łódzkim. Następnie pracował w Centrali Wynajmu Filmów w Łodzi na stanowisku szefa działu reklamy filmowej. Po wydarzeniach Marca 1968 wyjechał wraz z żoną na emigrację. W latach 1968-1971 przebywał w Izraelu, a następnie w Republice Federalnej Niemiec, gdzie podjął studia w zakresie języka niemieckiego na uniwersytecie w Kolonii. Po odnowieniu, nawiązanego jeszcze przed wyjazdem z Polski, kontaktu z Jerzym Giedroyciem, został - wraz z żoną - przedstawiony Janowi Nowakowi-Jeziorańskiemu i przyjęty do Rozgłośni Polskiej Radia Wolna Europa w Monachium, gdzie pracował od 1971 do 1994 - na początku w dziale nasłuchu, a następnie w dziale realizacji (gdzie był lektorem, reżyserem audycji, a w ostatnim okresie szefem działu). Był m.in. autorem audycji RWE pt. "U naszych sąsiadów", poświęconej krajom Europy Środkowo-Wschodniej, pozostającym "za żelazną kurtyną".
Był mężem dziennikarki i publicystki RWE Aliny Grabowskiej (1935-2006). Od 2009 zasiada w radzie nadzorczej Stowarzyszenia Pracowników, Współpracowników i Przyjaciół Rozgłośni Polskiej Radia Wolna Europa Imienia Jana Nowaka-Jeziorańskiego w Warszawie.
W 1995 odznaczony Krzyżem Oficerskim Orderu Odrodzenia Polski.
Mieszka w Konstancinie-Jeziornie pod Warszawą i w Monachium.

</doc>
<doc id="1724165" url="https://pl.wikipedia.org/wiki?curid=1724165" title="Thomen Stauch">
Thomen Stauch

Thomas „Thomen” Stauch (ur. 11 marca 1970) – perkusista heavymetalowy.
Kariera.
Swoją karierę rozpoczął w niemieckim zespole powermetalowym Blind Guardian. Był on jednym z jego założycieli i pozostał w grupie do kwietnia 2005. Ostatnim albumem studyjnym na którym tam zagrał był "A Night at the Opera". Wystąpił także na DVD "Imaginations Through the Looking Glass".
Kiedy jeszcze był członkiem Blind Guardian, założył zespół Savage Circus. Pomógł mu w tym Piet Sielck. Grupę uzupełnili Jens Carlsson i Emil Norberg występujący w Persuader. Wydałi debiutancki album, "Dreamland Manor" w 2005 roku. Ze względu na problemy zdrowotne, co spowodowało jego nieobecność na wielu koncertach, Stauch został zmuszony do opuszczenia zespołu 17 sierpnia 2007.
We wrześniu 2008 roku stał się członkiem zespołu Seelenzorn.
Grał także w zespole Coldseed razem z Björnem Stridem z Soilwork oraz na jednym z albumów Iron Savior.

</doc>
<doc id="1724167" url="https://pl.wikipedia.org/wiki?curid=1724167" title="Twierdzenie Herona">
Twierdzenie Herona

Twierdzenie Herona, zagadnienie Herona – twierdzenie Herona z Aleksandrii dotyczące drogi promienia światła. Jedno z najstarszych zagadnień na ekstremum.
Treść twierdzenia.
Niech ustalone punkty formula_1 leżą po tej samej stronie prostej formula_2 Weźmy dowolny punkt formula_3
Oznaczmy przez formula_4 miarę kąta pomiędzy odcinkiem formula_5 i prostą formula_6 przez formula_7 miarę kąta pomiędzy odcinkiem formula_8 i formula_2
Wówczas zachodzi następująca równoważność:
Obrazowo treść tego twierdzenie można tak wyrazić:
Dowód.
Skonstruujmy punkt formula_14 symetryczny do formula_15 względem prostej formula_16 i oznaczmy przez formula_17 miarę kąta pomiędzy odcinkiem formula_18 i formula_2
Oczywiście zachodzi formula_20 oraz formula_21
Dostajemy ciąg równoważnych zdań:
Łamana formula_10 ma najmniejszą długość formula_11
Łamana formula_24 ma najmniejszą długość formula_11
punkty formula_26 są współliniowe formula_11 formula_28 formula_11 formula_30
Druga z powyższych równoważności opiera się na nierówności trójkąta, trzecia na własności kątów wierzchołkowych.
Przykłady zastosowania.
W fizyce.
Twierdzenie znalazło zastosowanie w optyce. Stosuje się je przy konstrukcji obrazu w zwierciadle płaskim.
W matematyce.
W matematyce używane często przy rozwiązywaniu zadań o trójkątach oraz dotyczących drogi o najmniejszej długości (czyli minimum). Przykładowe zadania:

</doc>
<doc id="1724168" url="https://pl.wikipedia.org/wiki?curid=1724168" title="Franco Zuculini">
Franco Zuculini

Franco Zuculini (ur. 5 września 1990 w La Rioja) – argentyński piłkarz występujący na pozycji pomocnika we włoskim klubie Hellas Verona. Były reprezentant Argentyny. Posiada także obywatelstwo włoskie.
Kariera klubowa.
Zuculini zawodową karierę rozpoczynał w klubie Racing Club de Avellaneda. W argentyńskiej Primera División zadebiutował 13 kwietnia 2008 w wygranym 1:0 meczu z Arsenalem de Sarandí. W sezonie 2007/2008 rozegrał 9 ligowych spotkań, a jego klub zajął 18. miejsce w Torneo Clausura. 4 października 2008 w wygranym 4:1 meczu z Rosario Central Zuculini strzelił pierwszego gola w trakcie gry w Primera División Argentina. W sezonie 2008/2009 zagrał w 18 ligowych meczach i zdobył w nich jedną bramkę. Na jego koniec zajął z klubem 5. miejsce.
W czerwcu 2009 roku Zuculini podpisał kontrakt z niemieckim TSG 1899 Hoffenheim. Kwota transferu wyniosła 4,6 miliona euro. W Bundeslidze zadebiutował 12 września w wygranym 3:0 meczu z VfL Bochum. 24 października strzelił bramkę w zwycięskim 3:0 spotkaniu przeciwko 1. FC Nürnberg. Latem 2010 roku Zuculini za 750 tysięcy funtów został wypożyczony do włoskiej Genoi z opcją transferu definitywnego za 5,5 miliona funtów. W Serie A zadebiutował 28 sierpnia podczas wygranego 1:0 wyjazdowego meczu z Udinese Calcio. Od 2011 wypożyczony do Realu Saragossa.
Kariera reprezentacyjna.
W styczniu 2009 roku Zuculini został powołany do kadry U-20 na Mistrzostwa Ameryki Południowej U-20, z których jego reprezentacja odpadła w drugiej rundzie.
W seniorskiej reprezentacji Argentyny zadebiutował 20 maja 2009 w meczu z Panamą.

</doc>
<doc id="1724169" url="https://pl.wikipedia.org/wiki?curid=1724169" title="Kościół Najświętszego Serca Jezusowego we Włocławku">
Kościół Najświętszego Serca Jezusowego we Włocławku

Kościół Najświętszego Serca Jezusowego we Włocławku - kościół rzymskokatolicki znajdujący się we Włocławku. Został zbudowany w latach 1981-1992.
Historia budowy.
Bezpośrednio po zakończeniu działań wojennych w Polsce ks. Marabotto skierował do Włocławka ks. Franciszka Goscińskiego w charakterze dyrektora domu zakonnego. W roku 1948 wznowiono starania o budowę świątyni. W tym celu zakupiono plac o powierzchni 1 hektara przy ul. Żytniej, ale nie uzyskano pozwolenia na budowę. W dodatku 13 maja 1973 r. miasto przejęło plac, a w czerwcu tegoż roku wprowadzono nań robotników, którzy pod osłoną milicji rozpoczęli wykopy pod blok mieszkalny i pawilony handlowe. Następnie ks. Jan Kawałko, ks. bp Jan Zaręba oraz Sekretariat Episkopatu Polski wystąpili o zwrot placu lub przydzielenie innego. Po usilnych staraniach duchownych władze miejskie przydzieliły w 1974 r. nowy plac przy ul. Ostrowskiej.
Zezwolenie na budowę uzyskano 30 lipca 1981 r. Projektantem został dr arch. Leopold Taraszkiewicz z Gdańska. 6 czerwca 1981 r. ks. bp Jan Zaręba poświęcił plac pod budowę nowego kościoła parafii, która liczyła 20 tysięcy wiernych.
Mimo trudności budowa szła dobrze, w dużej mierze z pomocą Zgromadzenia, pomocy bpa Jana Zaręby, składek wiernych, kolekta w parafiach orońskich i innych parafiach Włocławka. 20 czerwca 1982 r. ks. bp Jan Zaręba wmurował kamień węgielny, wyjęty z fundamentów bazyliki Św. Piotra i pobłogosławiony przez papieża Jana Pawła II. Gdy zakładano stropodach, 26 kwietnia 1984 r. pożar rusztowań zatrzymał wszystko. Po pożarze przystąpiono do likwidacji jego skutków. Ks. Jan Kawałko prosił wiernych, żeby się nie załamywali. Ludność zareagowała hojnymi ofiarami. Dolny kościół ukończono w 1983 r., gdzie odprawiano msze św., natomiast górny w 1992 r. Pierwsza msza św. w dolnym kościele została odprawiona z racji Pierwszej Komunii Świętej i Jubileuszu 25-lecia kapłaństwa ks. Jana Kawałki w 1983 r. Jesienią 1988 r. przeniesiono Msze św. z kościoła przy ul. Leśnej do kościoła dolnego przy ul. Ostrowskiej.
Nabożeństwa w górnym kościele zaczęto odprawiać na przełomie 1989 i 1990 roku. Konsekracja kościoła odbyła się 18 lipca 2004 r. Konsekracji dokonał Ks. Biskup Ordynariusz Wiesław Mering.

</doc>
<doc id="1724170" url="https://pl.wikipedia.org/wiki?curid=1724170" title="Jebichi Yator">
Jebichi Yator

Jebichi Yator (ur. 10 marca 1988) - kenijska lekkoatletka, specjalistka od długich dystansów.

</doc>
<doc id="1724171" url="https://pl.wikipedia.org/wiki?curid=1724171" title="Mistrzostwa Europy w Piłce Siatkowej Kobiet 2001">
Mistrzostwa Europy w Piłce Siatkowej Kobiet 2001

XXII Mistrzostwa Europy w piłce siatkowej kobiet 2001 odbyły się w Bułgarii między 22 września a 30 września 2001 roku. Mecze rozgrywane były w Warnie oraz w Sofii. Tytuł obroniły Rosjanki pokonując w finale Włoszki 3:2.
Kwalifikacje.
Bezpośredni awans uzyskały 3 najlepsze drużyny poprzedniego championatu: Rosja, Chorwacja i Włochy oraz gospodarz turnieju - Bułgaria. Pozostałe drużyny podzielono na 3 grupy eliminacyjne, z których awans uzyskały po 2 najlepsze ekipy (Francja i Holandia, Rumunia i Polska, Niemcy i Czechy). Prawo gry na ME wywalczyły również 2 reprezentacje z trzecich miejsc - Ukraina (z grupy A) i Grecja (grupa B).
Faza grupowa.
Grupa A.
Tabela
Wyniki
Grupa B.
Tabela
Wyniki

</doc>
<doc id="1724174" url="https://pl.wikipedia.org/wiki?curid=1724174" title="Jarek Kordaczuk">
Jarek Kordaczuk

Jarek Kordaczuk (ur. 18 sierpnia 1967 w Biskupcu) – kompozytor, autor tekstów, reżyser projektów multimedialnych. Współpracownik Centrum Sztuki Dziecka w Poznaniu.
Życiorys.
Urodził się w 18 sierpnia 1967 roku w Biskupcu. Wykształcenie dyrygenckie i kompozytorskie zdobył na Akademii Muzycznej im. I.J.Paderewskiego w Poznaniu, na Wydziale Kompozycji, Dyrygentury i Teorii Muzyki (w klasie Andrzeja Koszewskiego), uzyskując tytuł magistra sztuki w 1993 roku. Ponadto od 1986 do 1995 był wolnym słuchaczem wielu wydziałów (m.in. teologii w Papieskim Instytucie Teologicznym w Olsztynie oraz językoznawstwa i matematyki na Uniwersytecie im. Adama Mickiewicza) oraz uczęszczał na warsztaty muzyczne (m.in. warsztaty kompozytorskie w Kazimierzu Dolnym organizowanych we współpracy z IRCAM oraz w warsztatach muzyki elektronicznej organizowanych w Krakowie).
Od 1993 roku był współtwórcą i redaktorem kwartalnika naukowo-muzycznego "Monochord" (zajmującym się publikacją artykułów naukowych pisanych przez polskich i zagranicznych kompozytorów i muzykologów). Publikował również we włoskim odpowiedniku pisma "Il Monocordo".
Od 2001 zajmował się komponowaniem muzyki, pisaniem tekstów, reżyserią i produkcją projektów multimedialnych. Współpracuje m.in. z Centrum Sztuki Dziecka w Poznaniu oraz Basią Raduszkiewicz, która odgrywała rolę solistki w dwóch skomponowanych przez niego cyklach pieśni, podejmujących tematykę kobiecą. Były to "Chwile poruszone" z 2003 roku (cykl 10 pieśni na głos, z muzyką elektroniczną i słowami Kordaczuka) oraz "Safona" z 2005 roku (cykl pieśni do poezji lirycznej Safony na głos i zespół kameralny).
W lutym 2009 roku VIII Festiwal Muzyki Pasyjnej i Paschalnej w Poznaniu otwierało oratorium "Dzieci aniołów", skomponowane przez Kordaczuka na zamówienie Towarzystwa Feliksa Nowowiejskiego w Poznaniu. Natomiast pierwsza część jego "Koncert fortepianowy dla dzieci" na fortepian i orkiestrę symfoniczną została po raz pierwszy zaprezentowana w kwietniu 2009 roku w Filharmonii Narodowej w Warszawie (premiera miała miejsce w ramach koncertu dzieci uczących się metodą Suzuki).
Jest konstruktorem oryginalnego instrumentu elektroakustycznego o nazwie monoctone, który obecny jest w wielu jego utworach i na którym sam często koncertuje. Ważnym utworem w tym kontekście jest "Strumenti della Passione" - rodzaj współczesnej pasji stworzonej na zamówienie orkiestry barokowej Arte dei Suonatori.

</doc>
<doc id="1724175" url="https://pl.wikipedia.org/wiki?curid=1724175" title="Thomas Stauch">
Thomas Stauch



</doc>
<doc id="1724176" url="https://pl.wikipedia.org/wiki?curid=1724176" title="Marcos Valle">
Marcos Valle

Marcos Valle, właśc. Marcos Kostenbader Valle (ur. 14 września 1943 w Rio de Janeiro) – brazylijski wokalista, instrumentalista, producent muzyczny oraz autor piosenek. Tworzy w wielu różnych stylach muzycznych, ale przede wszystkim takich jak bossa nova i samba.

</doc>
<doc id="1724177" url="https://pl.wikipedia.org/wiki?curid=1724177" title="One Night Stand (2007)">
One Night Stand (2007)



</doc>
<doc id="1724180" url="https://pl.wikipedia.org/wiki?curid=1724180" title="Mistrzostwa Świata w Piłce Nożnej Kobiet 2011">
Mistrzostwa Świata w Piłce Nożnej Kobiet 2011

Mistrzostwa Świata w Piłce Nożnej Kobiet 2011 (ang. FIFA Women’s World Cup 2011) zostały rozegrane w Niemczech w dniach 26 czerwca – 17 lipca na 9 stadionach. Wystąpiło w nich 16 zespołów z 6 konfederacji (w tym gospodarz – Niemcy). Były to szóste mistrzostwa świata rozgrywane po raz pierwszy w Niemczech. Są to jednocześnie drugie w historii mistrzostwa w Europie. Poprzednie odbyły się w 1995 roku w Szwecji. Tytułu broniły gospodynie – Niemki.
Procedura wyboru gospodarza.
Początkowo chęci organizacji mistrzostw zadeklarowało sześć państw: Australia, Kanada, Francja, Niemcy, Peru oraz Szwajcaria. Wymagane dokumenty potwierdzające chęć organizowania turnieju trzeba było złożyć przed 1 sierpnia 2007 roku.
Przed tym terminem wycofała się Szwajcaria w dniu 29 kwietnia 2007 r. Powodem była nadmierna liczba państw chcących organizować turniej w Europie. Szwajcaria była najmniejszym krajem tego kontynentu, które starało się o mistrzostwa. 27 sierpnia swoją kandydaturę wycofała Francja, podobno w zamian za poparcie Niemiec dla ich starań o organizację Euro 2016. Później jeszcze Australia (12 października 2007) oraz Peru (17 października 2007) dobrowolnie zrezygnowały z wyścigu o organizację turnieju. W wyniku anulowania czterech kandydatur w walce o organizację turnieju pozostały Niemcy oraz Kanada. 30 października 2007 roku Komitet Wykonawczy FIFA w Zurychu zdecydował w głosowaniu, iż to Niemcy będą gospodarzem mistrzostw.
Terminarz.
Mecze fazy grupowej odbędą się w dniach 26 czerwca – 6 lipca. Ćwierćfinały 9 i 10 lipca, półfinały 13 lipca. Mecz o trzecie miejsce rozegrany zostanie 16 lipca w Sinsheim. Mecz finałowy odbył się 17 lipca we Frankfurcie nad Menem na stadionie Commerzbank-Arena. Drużyna Japonii pokonała drużynę Stanów Zjednoczonych.
Nagrody.
Następujące nagrody zostały przyznane na końcu turnieju.
Doping.
5 zawodniczek z Korei Północnej stosowało doping wydolnościowy.

</doc>
<doc id="1724181" url="https://pl.wikipedia.org/wiki?curid=1724181" title="Plany gospodarcze w Polsce">
Plany gospodarcze w Polsce

W historii Polski plany gospodarcze były przeprowadzane zarówno w okresie PRL-u, jak i II oraz III RP.

</doc>
<doc id="1724186" url="https://pl.wikipedia.org/wiki?curid=1724186" title="Bazylika św. Michała Archanioła w Mentonie">
Bazylika św. Michała Archanioła w Mentonie

Bazylika św. Michała Archanioła w Mentonie - barokowy kościół katolicki wzniesiony w latach 1639-1653 w miejscowości Mentona na Lazurowym Wybrzeżu. 
Historia.
Inicjatorem budowy kościoła był książę Monako Honoriusz II, który zamówił jego projekt u Lorenzo Lavagni. 27 maja 1619 w obecności księcia oraz biskupa Vintimille Nicoli Spinozy został uroczyście położony kamień węgielny. Ze względu na specyficzne położenie kościoła na stoku wzniesienia właściwe prace budowlane rozpoczęły się dopiero 20 lat później, a w 1653 budynek został otwarty dla wiernych, chociaż formalne poświęcenie miało miejsce dopiero w 1675. 
W 1701 według projektu Emmanuela Cantone'a została wybudowana dzwonnica kościelna - najwyższy budynek w mieście (53 metry). Jeszcze do 1819 trwały prace na fasadzie budynku, zachowujące pierwotnie planowany styl barokowy. Od czerwca 1961 budynek posiada status zabytku. W 1999 papież Jan Paweł II podniósł kościół do rangi bazyliki mniejszej. We wnętrzach kościoła od 1949 odbywają się koncerty muzyki poważnej. 
Architektura.
Kościół wzniesiony jest na planie krzyża łacińskiego w stylu barokowym. Jest jednonawowy, czteroprzęsłowy. Fasada budynku jest bogato dekorowana pilastrami i płaskorzeźbami, boczne ściany nie są zdobione. Najwyższym punktem kościoła jest dzwonnica zwieńczona hełmem. 
Wnętrze budynku jest wyłożone marmurem i dekorowane pilastrami. W marmurowym ołtarzu głównym w kościele znajduje się malowana drewniana figura św. Michała zabijającego smoka z 1820. Do nawy przylegają kaplice boczne, ufundowane przez bogate rodziny z Mentony.

</doc>
<doc id="1724187" url="https://pl.wikipedia.org/wiki?curid=1724187" title="Chlorek tlenek bizmutu(III)">
Chlorek tlenek bizmutu(III)

Chlorek tlenek bizmutu(III), chlorek bizmutylu () – nieorganiczny związek chemiczny, zasadowa sól bizmutu(III) zawierająca ugrupowanie bizmutylowe, Bi=O. Nierozpuszczalny w wodzie i tłuszczach, krystalizuje w układzie tetragonalnym.
Zastosowanie.
Wykazuje – tak jak inne związki bizmutu (np. "dermatol") – aktywność przeciwbakteryjną. Dlatego był dawniej stosowany jako zawiesina olejowa w leczeniu zakażeń krętkiem bladym (kiły). Obecnie nie wykorzystuje się tego działania w lecznictwie, ze względu na wprowadzenie antybiotyków, które charakteryzują się większą skutecznością.
W diagnostyce używa się chlorku bizmutylu w badaniach rentgenowskich i we fluoroskopii do kontrastowania cewników, ponieważ silnie pochłania promieniowanie rentgenowskie. Może być łączony z siarczanem baru, co poszerza zakres możliwości jego wykorzystania.
Powszechnie stosowany jest również w kosmetyce jako pigment przy wyrobie sztyftów do ust, szminek, lakierów do paznokci, pudrów, cieni do powiek i innych środków kosmetycznych. Nadaje jedwabisty perłowy połysk. Wykazuje dobre zdolności kryjące i bardzo duże powinowactwo do skóry, a ponadto jest delikatny w dotyku.
Jest niestabilny na świetle. W preparatach kosmetycznych zawierających chlorek bizmutylu wykorzystuje się filtry UV, by nie dopuścić do jego rozkładu.
Nazwy handlowe.
"Biron B-50", "Biron ESQ", "Biron Fines","Biron MTU", "Biron LF-2000", "Bi-LITE 20", "Bital" (z talkiem), "Mibiron N-50" (z miką), "Pearl Glo", "Pearl I", "Pearl II", "Satin B UVS".

</doc>
<doc id="1724189" url="https://pl.wikipedia.org/wiki?curid=1724189" title="Gospodarka Węgier">
Gospodarka Węgier

Węgry są rynkiem wschodzącym z gospodarką wolnorynkową, która podobnie jak inne państwa byłego bloku wschodniego przeszła w latach 90. XX wieku transformację z gospodarki centralnie planowanej do wolnorynkowej. Węgierska gospodarka zajmuje 50 miejsce na świecie biorąc pod uwagę PKB liczone parytetem siły nabywczej.
W 2004 Węgry zostały członkiem UE. Oficjalnym środkiem płatniczym jest forint.
Historia.
Po zakończeniu II wojny światowej Węgry znalazły się w radzieckiej strefie wpływów. Przeprowadzono nacjonalizację przemysłu i kolektywizację rolnictwa na wzór radziecki. Gospodarkę węgierską w 1946 dotknęła najwyższa w historii hiperinflacja (1,295 × 1016 % [12,95 biliardów]) spowodowana przez kłopoty gospodarcze kraju. W końcu udało się zdusić inflację, a pengő zostało zastąpione przez forinta.
Po 1962 faktyczny przywódca państwa János Kádár rozpoczął liberalizację gospodarki. Polegała ona na ograniczeniu restrykcji związanych z handlem zagranicznym i umożliwieniem działalności prywatnej na niewielką skalę. Zmodyfikowany w ten sposób komunizm nazywał się komunizmem gulaszowym.
W 1990 Węgry były drugim najzamożniejszym państwem dawnego obozu socjalistycznego. W latach 90. przeprowadzono transformację, jednocześnie nawiązując poważne relacje handlowe z państwami Europy Zachodniej, a przede wszystkim z Niemcami.
W wyniku populistycznych działań kolejnych rządów deficyt na Węgrzech wzrósł w 2003 do 9%. Zwalczanie deficytu za pomocą cięć budżetowych poprawiło sytuację kraju, jednak spowodowało poważne spowolnienie gospodarcze i niepokoje społeczne. Przewiduje się, że kryzys finansowy 2007–2009 będzie miał dalece posunięte negatywne skutki dla i tak osłabionej gospodarki węgierskiej. Szacuje się spadek PKB o 6% w 2009 roku.
Rolnictwo.
Węgry posiadają znaczne zróżnicowanie pokrywy glebowej. W najlepszych dla rolnictwa rejonach niziny węgierskiej występują zarówno czarnoziemy, jak i gleby szkieletowe. Stosunkowo dużo jest brunatnych gleb leśnych. Gdzieniegdzie występują gleby słone. Niewielki odsetek stanowią rędziny oraz gleby bagienne.
Ze względu na korzystne warunki do upraw, rolnictwo na Węgrzech jest jednym z wydajniejszych w Europie. Aż 65,4% powierzchni kraju zajmują użytki rolne. Gleby są żyzne, 30% powierzchni Węgier zajmują czarnoziemy znajdujące się głównie na terenach Wielkiej Niziny Węgierskiej. Uprawia się pszenicę (0,7% udziałów w światowych plonach), kukurydzę (1,2% udziału w światowych zbiorach, jeden z głównych producentów kukurydzy w Europie), jęczmień (0,8% udziału w światowych zbiorach), owies (0,7% udziału w światowych zbiorach), żyto (0,7% udziału w światowych zbiorach), buraki cukrowe (1% udziału w świecie), słoneczniki, ziemniaki, winorośl oraz tytoń.
Rozwinięte jest sadownictwo i warzywnictwo (m.in. pomidory, papryka, cebula, kapusta). Hoduje się bydło domowe, trzodę chlewna i owce. Symbol węgierskiego rolnictwa to papryka, której Węgry są ważnym producentem.
Surowce naturalne.
Występują niewielkie, ale zróżnicowane złoża surowców naturalnych. Węgry są zasobne jedynie w boksyty. Większość pozostałych surowców trzeba importować. Eksploatuje się nieliczne złoża rudy żelaza, manganu, ołowiu, cynku, miedzi, uranu i węgla kamiennego, które znajdują się w większości na północy kraju. Surowce energetyczne wydobywa się głównie w południowej części kraju, głównie w okolicach Segedynu. Krajowa produkcja gazu spełnia 19% zapotrzebowania na ten surowiec, a ropy naftowej 20%.
Przemysł.
Rozwinięty jest przemysł elektromaszynowy i spożywczy. Swoją produkcję przeniosły tu General Motors (zakład w Szentgotthárd), Ford (zakład w Székesfehérvár), Suzuki (Esztergom), Audi (Győr).
Przemysł samochodowy zatrudnia w sumie ponad 90 000 pracowników
Węgry są jednym z największych w Europie producentów odbiorników radiowych (3% światowej produkcji) i mają znaczący udział w produkcji lodówek i zamrażarek (1,6% światowej produkcji). Przemysł spożywczy rozlokowany jest po całym kraju, w zależności od upraw i hodowli na danym obszarze, natomiast pozostałe gałęzie skupione są w większych miastach, a przede wszystkim w Budapeszcie. Przemysł chemiczny na Węgrzech przetwarza importowanych surowce, głównie ropę naftową z państw arabskich i Rosji. Największa rafineria znajduje się w Százhalombatta. Produkuje się nawozy sztuczne, tworzywa sztuczne, lekarstwa. Hutnictwo stali ma niewielkie znaczenie w gospodarce, ze względu na brak surowców. Produkowane jest aluminium. Jego huty położone są w pobliżu miejsc wydobycia boksytów.
Energetyka.
W 2010 Węgry wyprodukowały 37,55 mld kWh. Krajowa energetyka nie spełnia w pełni zapotrzebowania na energię elektryczną, którą trzeba importować z innych państw. 40% wyprodukowanej energii dostarcza Elektrownia jądrowa Paks, 4,5% produkuje się ze źródeł odnawialnych (głównie elektrownie wodne i geotermalne), a resztę w elektrowniach cieplnych opalanych węglem, ropą naftową i gazem ziemnym. Planuje się rozbudowę elektrowni jądrowej w Paksie.
Turystyka.
Ruch turystyczny.
Ruch turystyczny na Węgrzech rozpoczął się zasadniczo w XIX wieku, kiedy to obcokrajowcy zaczęli odwiedzać Budapeszt i Balaton nie tylko w celach handlowych, ale również turystycznych. Zasadniczy rozwój turystyki rozpoczął się jednak dopiero w latach 70.
Węgierska turystyka jako jedna z niewielu w Europie środkowo-wschodniej nie przechodziła kryzysu w latach 90. po transformacji ustrojowej. Mało tego otwarcie granic spowodowała, iż Węgry w latach 90. były jeszcze chętniej odwiedzane przez zagranicznych turystów niż dekadę wcześniej. Zmieniła się jednak struktura przyjazdów. Węgry zaczęły być odwiedzane przez turystów z zachodu, ponad połowa turystów jest z Niemiec. Spowodowało to iż zmniejszyła się średnia długość pobytu.
Ruch turystyczny na Węgrzech jest silnie nierównomierny zarówno w przestrzeni, jak i czasie. Głównymi ośrodkami turystycznymi są Budapeszt (prawie 2/3 noclegów) oraz Balaton (blisko 30%). Główny ruch turystyczny koncentruje się w lipcu i sierpniu (prawie połowa noclegów). Władze ośrodków, szczególnie Budapesztu, starają się jednak rozłożyć ruch turystyczny również na inne miesiące. Stosunek liczby turystów do liczby mieszkańców jest jednym z wyższych w Europie i wynosi 2:1.
Czynniki przyrodnicze rozwoju turystyki.
Węgry są krajem nizinnym położonym w zapadlisku pomiędzy Alpami, Karpatami i Górami Dynarskimi. Rzeźba terenu jest bardzo słabo zróżnicowana, rzeki są rzekami typowo nizinnymi. Tereny górskie, a w zasadzie podgórskie znajdują się w pobliżu granicy ze Słowacją, jednakże po stronie słowackiej góry są zdecydowanie bardziej atrakcyjne dla turystów niż po stronie węgierskiej. Jedynym interesującym pod względem turystycznym obiektem przyrodniczym jest położone w zachodniej części kraju jezioro Balaton. Powoduje to iż Węgry pod względem przyrodniczym są mało atrakcyjne co powoduje iż turystyka skupia się głównie na walorach antropogenicznych.
W południowej części Wielkiej Niziny Węgierskiej znajdują się cieplice solankowe. Dodatkowo w parkach narodowych Hortobágy i Kiskunság zachowały się fragmenty puszty węgierskiej. Wulkaniczne gleby okolic Tokaju powodują, iż rozwinęła się tam produkcja winogron i wina.
Czynniki kulturowe rozwoju turystyki.
Dobry umiarkowany klimat z łagodnymi zimami oraz urodzajne gleby wulkaniczne powodują, iż rolnictwo węgierskie, a w szczególności uprawa winorośli, ale również papryki, pomidorów i kukurydzy powodują, iż ziemie węgierskie już od średniowiecza były bogate. Miasta rozwijały się od wczesnego średniowiecza co powoduje iż na Węgrzech znajduje się stosunkowo dużo budowli romańskich. Znaczy rozwój jednak nastąpił w wieku XIV, kiedy to w Europie dominował styl gotycki. Powoduje to iż na Węgrzech jest również sporo zabytków z tego okresu. Na przełomie XIV i XV wieku Węgry przeżywały kryzys. Między innymi tracąc ziemie na rzecz Turcji. Krótki powrót do dawnej świetności nastąpił jednak w XV wieku, wówczas w Europie dominowało odrodzenie. W XIV wieku Węgry stają się zależne od Austrii, przez co Budapeszt traci rangę stolicy i zostaje prowincjonalnym miastem słabiej rozwijającym się niż Bratysława czy Siedmiogród. Wschodnia część Węgier dostała się pod wpływy tureckie, co powoduje, iż na tym terenie zaczęły powstawać meczety. W 1686 Austriacy odbili Budę i całe Węgry ponownie rozwijały się w kulturze zachodnioeuropejskiej. Na przełomie XVIII i XIX wieku wzrosła świadomość narodowa co spowodowało rozwój stylów i instytucji typowo węgierskich. Zwiększenie zasobności spowodowało możliwości przebudowy układów urbanistycznych. W 1868 powstała monarchia austro-węgierska co spowodowało iż Buda zyskała statut prawie równy z Wiedniem. Po drugiej wojnie światowej została proklamowana Węgierska Republika Ludowa przez co do Węgier dostały się wpływy socjalistycznej kultury radzieckiej dające między innymi socrealizm w sztuce i architekturze. Te wszystkie style powodują, iż architektura miast węgierskich przyciąga turystów głównie do dużych miast.
Główne atrakcje turystyczne.
Główną atrakcją turystyczną Węgier przyciągającą największą liczbę turystów (blisko 2/3) jest stolica Budapeszt. Miasto to ze względu na burzliwą historię rozwijało się zarówno w kulturze zachodnioeuropejskiej (chrześcijańskiej), jak i orientalnej (islamskiej). Budapeszt ze względu na położenie nad wzgórze nad rzeką charakteryzuje się wysokimi walorami krajobrazowymi. Najbardziej charakterystycznymi budowlami są: Zamek Królewski, Kościół Macieja, łaźnie tureckie, barokowy ratusz, Bazylika św. Stefana. Budapeszt pełni również funkcje uzdrowiskowe, gdyż pod miastem znajdują się źródła cieplic. W mieście znajduje się ok. 30 kąpielisk.
Kolejną atrakcją przyciągającą turystów jest Balaton. Północno-zachodni brzeg jest górzysty znajduje się na nim Las Bakoński, natomiast południowo-wschodni jest piaszczysty. Nad zachodnim krańcu jeziora znajduje się miejscowość Keszthely, która jest osiedlem z czasów rzymskich. W mieście tym znajduje się dawna rezydencja Festeticsów oraz barokowy pałac z cenną biblioteką.
Oprócz dwóch głównych ośrodków turystycznych na Węgrzech znajdują się następujące znaczące ośrodki turystyczne: Zakole Dunaju, Las Bakoński, Góry Mátra i Bukowe, Alpy Węgierskie, Velence i Székesfehérvár oraz Węgry Południowe.
Handel.
Węgry po latach deficytu w handlu zagranicznym w 2008 osiągnęły nadwyżkę. Eksport wyniósł 109,3 mld USD, a import 107,5 mld $. Najważniejszym partnerem handlowym są Niemcy, która mają prawie 30% udziału w obrotach handlowych. Oprócz Niemiec produkty "Made in Hungary" importują większe państwa europejskie (Włochy, Francja, Polska, Wielka Brytania) oraz sąsiedzi (Rumunia, Słowacja, Austria). Eksportuje się głównie produkty przemysłu elektromaszynowego oraz żywność i płody rolne.
Importowane są produkty przetworzone (z krajów Europy), surowce (z Rosji) i tanie towary z Chin.
Polska ma dodatni bilans handlowy z Węgrami. Węgierski eksport do Polski wyniósł w 2007 2 536 374 000 € (2,5 mld €), a import z Polski 2 959 981 000 € (prawie 3 mld €).
Transport.
Zarówno sieć kolejowa, jak i drogowa zbiega się w Budapeszcie, z którym połączone są większe miasta. W planach jest ambitna sieć autostrad, która ma być porównywalna do sieci Włoch czy Francji.
W Budapeszcie znajduje się największe lotnisko na Węgrzech – Budapeszt – Ferihegy. W 2008 obsłużył prawie 8,5 mln pasażerów.
Główne porty rzeczne znajdują się w Budapeszcie, Győr, Dunaújváros oraz w Segedynie. Portami, w których odbywa się przeładunek towarów eksportowanych na Węgry są Triest i Rijeka oraz Gałacz i Braiła w Rumunii.

</doc>
<doc id="1724190" url="https://pl.wikipedia.org/wiki?curid=1724190" title="Stian Kvarstad">
Stian Kvarstad

Stian Kvarstad (ur. 25 stycznia 1973) – norweski skoczek narciarski, reprezentant klubu Hamkam. W Pucharze Świata wystąpił 11 razy. Po raz pierwszy miało to miejsce 11 marca 1993 w Lillehammer, gdzie zajął 41. miejsce. Pod koniec sezonu 1997/1998 zaliczył swoją najlepszą lokatę w PŚ. Było to 7. miejsce w Vikersund. Była to jego jedyna lokata w pierwszej dziesiątce.
Jego syn, Simen Kvarstad uprawia kombinację norweską.
Puchar Świata.
Miejsca w poszczególnych konkursach Pucharu Świata.
Do sezonu 1992/1993 obowiązywała inna punktacja za konkurs Pucharu Świata.

</doc>
<doc id="1724192" url="https://pl.wikipedia.org/wiki?curid=1724192" title="Geostanowisko">
Geostanowisko

Geostanowisko (ang. "geosites"), zwane też geotopem (niem. "geotope") – fragment geosfery, niezwykle istotny dla zrozumienia historii Ziemi. Geostanowiskami będą więc pojedyncze obiekty, grupy obiektów lub obszary geologiczne lub geomorfologiczne, reprezentatywne dla danego regionu, odznaczające się przede wszystkim wybitnymi walorami naukowymi, ale również kulturalno-historycznymi, estetycznymi i społeczno-ekonomicznymi. Mogą to być odsłonięcia geologiczne, nagromadzenia fauny i flory kopalnej, głazy narzutowe, jaskinie, interesujące formy krajobrazu itp.
W Polsce istnieje Centralny Rejestr Geostanowisk Polski.

</doc>
<doc id="1724193" url="https://pl.wikipedia.org/wiki?curid=1724193" title="Harry King Goode">
Harry King Goode

Harry King Goode (ur. 22 października 1892 w Handsworth, zm. 21 sierpnia 1942 w Carnlough) – angielski as myśliwski z czasów I wojny światowej. Osiągnął 15 zwycięstw powietrznych. Należał do zaszczytnego grona Balloon Buster.
Urodził się w Handsworth koło Birmingham. Po wybuchu wojny zaciągnął się do wojsk inżynieryjnych Royal Engineers i służył w plutonie motocyklowym. Razem z jednostką rozpoczął służbę liniową we Francji w lipcu 1915 roku. We Francji służył do lipca 1917 roku, kiedy to powrócił do Anglii.
Po powrocie został przeniesiony do Royal Flying Corps. Od września został skierowany do II Szkoły Lotnictwa Wojskowego (ang. "2 School of Military Aeronautics") w Oksfordzie. Po ukończeniu szkoły został skierowany do "5 Dywizjonu Szkolnego". Następnie, 6 stycznia 1918 roku, rozpoczął intensywne szkolenie w stacjonującym w Joyce Green "63 Dywizjonie szkolnym" gdzie przeszedł naukę pilotażu na samolotach Sopwith Camel. Po ukończeniu tego stopnia szkolenia został skierowany w maju do II Szkoły Walki Powietrznej i Uzbrojenia ("2 School of Aerial Fighting and Gunnery"), po czym do jednostki liniowej, Dywizjonu 66 RAF operującego na froncie włoskim.
Pierwsze zwycięstwo powietrzne odniósł 25 czerwca nad samolotem Albatros C. Do końca wojny zestrzelił 8 samolotów i 7 balonów obserwacyjnych. We Włoszech przebywał do końca lutego 1919 roku, a następnie wraz z jednostką wrócił do Anglii. 21 kwietnia 1919 roku, gdy wykonywał akrobacje na samolocie Avro 504, jego samolot uległ wypadkowi. Goode odniósł jedynie niewielkie obrażenia, ale towarzyszący mu sierżant-obserwator T.W. Cockerill zginął. Po rozwiązaniu (25 listopada 1919 roku) Dywizjonu 66 Harry King Goode pozostał w RAF. Wielokrotnie przebywał w brytyjskich jednostkach lotniczych w Iniach, Egipcie, Iraku i Somalii jako instruktor.
Po powrocie do Wielkiej Brytanii służył w Dywizjonie 502 w Ulsterze, a 1 grudnia 1935 roku został mianowany, jako "Squadron Leader", dowódcą Dywizjonu 35. W styczniu 1939 roku otrzymał Air Force Cross. W kwietniu 1941 roku został mianowany dowódcą 60 OUT w stopniu "Group Captain". 15 grudnia 1941 roku odszedł z czynnej służby i rozpoczął pracę w specjalnej jednostce RAF badającej wypadki lotnicze ("RAF Accident Branch").
21 sierpnia 1942 roku zginął w wypadku lotniczym w czasie podróży do Irlandii Północnej. Został pochowany na cmentarzu przykościelnym Tamlacht Finlagen, Church of Ireland, Ballykelly, Londonderry.

</doc>
<doc id="1724194" url="https://pl.wikipedia.org/wiki?curid=1724194" title="Galina Czajankowa">
Galina Czajankowa

Galina Michajłowna Czajankowa (ros. Галина Михайловна Чаянкова) – docent, doktor nauk historycznych, (praca pt: „Kierowanie przez Komunistyczną Partię Białorusi rozwojem gospodarki zbożowej w latach 1976 – 1985” – obrona w 1988) [«Руководство Компартии Белоруссии развитием зерного хозяйства (1976 – 1985 гг.)], obecnie prorektor ds. wychowawczych Białoruskiego Państwowego Uniwersytetu Transportu w Homlu na Białorusi. [Белорусский государственный университет транспорта]. 
Prowadzi wykłady z przedmiotów Historia Białorusi [История Беларуси] i wielka wojna ojczyźniana 1941-1945 [Великая Отечественная война советского народа]. 

</doc>
<doc id="1724195" url="https://pl.wikipedia.org/wiki?curid=1724195" title="Ross Turnbull (piłkarz)">
Ross Turnbull (piłkarz)

Ross Turnbull (ur. 4 stycznia 1985 w Bishop Auckland) – angielski piłkarz grający na pozycji bramkarza w Leeds United.
Kariera klubowa.
Zawodową karierę piłkarską rozpoczął w 2002 roku w Middlesbrough. Jako zawodnik tego klubu nie mógł liczyć na regularne występy, dlatego był wypożyczany do zespołów grających w niższych ligach. Na tej zasadzie trafiał kolejno do Darlington, Barnsley, Bradford City, ponownie Barnsley, Crewe Alexandra i Cardiff City.
Przed sezonem 2008/2009 z Middlesbrough odszedł do Fulham podstawowy bramkarz, Mark Schwarzer. Menadżer tego klubu, Gareth Southgate postanowił nie kupować żadnego gracza na tę pozycji i zadecydował, że o miano pierwszego golkipera walczyć będą Turnbull z Bradleyem Jonesem. W pierwszym meczu sezonu to Australijczyk zagrał w bramce Middlesbrough, jednakże na rozgrzewce przed kolejnym doznał kontuzji i jego miejsce zajął Turnbull. Do końca rozgrywek obaj bramkarze bronili na przemian, lecz to Anglik rozegrał w Premier League więcej spotkań – 20.
W czerwcu 2009 Turnbull nie zdecydował się na przedłużenie swojego kontraktu i poinformował, że opuści klub z końcem miesiąca. 2 lipca 2009 przeszedł na zasadzie wolnego transferu do Chelsea, podpisując czteroletnią umowę. W nowym klubie zadebiutował 28 października w wygranym 4:0 pojedynku z Boltonem. W sezonie 2009/2010 wystąpił w pięciu spotkaniach, w tym w przegranym 0:1 meczu 1/8 finału Ligi Mistrzów z Interem Mediolan. W kolejnych rozgrywkach również pełnił funkcję rezerwowego, rywalizując o miano drugiego bramkarza z Hilário.
Wraz z Chelsea został mistrzem Anglii (2010), dwukrotnie zdobył puchar kraju (2010, 2012) oraz wygrał rozgrywki Ligi Mistrzów (2012).
31 lipca 2013 roku podpisał roczny kontrakt z Doncaster Rovers. W sezonie 2014/2015 był piłkarzem Barnsley, a latem 2015 trafił do Leeds United.
Kariera reprezentacyjna.
W barwach narodowych po raz pierwszy zagrał 11 lipca 2001 roku w meczu reprezentacji do lat 16 z Włochami. Występował również w kadrach U-17, U-18 i U-19.
W 2003 roku wraz z reprezentacją Anglii do lat 20 wziął udział w młodzieżowych mistrzostwach świata w Zjednoczonych Emiratach Arabskich. Na turnieju Anglicy zostali wyeliminowani w rundzie grupowej, a Turnbull nie wystąpił w żadnym meczu, gdyż podstawowym bramkarzem był Andrew Lonergan.

</doc>
<doc id="1724196" url="https://pl.wikipedia.org/wiki?curid=1724196" title="Mistrzostwa Świata w Siatkówce Plażowej 2005">
Mistrzostwa Świata w Siatkówce Plażowej 2005

Rezultaty V. MŚ w siatkówce plażowej, które odbyły się w dniach 21 - 26 czerwca 2005 roku w Berlinie.

</doc>
<doc id="1724197" url="https://pl.wikipedia.org/wiki?curid=1724197" title="Kukla Band">
Kukla Band

Kukla Band — orkiestra (właściwie big-band) pod dyrekcją Zygmunta Kukli.
Historia.
Początki istnienia orkiestry Kukla Band sięgają roku 1989, kiedy Zygmunt Kukla jako student Akademii Muzycznej w Katowicach grał pierwsze koncerty i brał udział w programach telewizyjnych z pierwszym składem orkiestry, który stanowili głównie koledzy ze studiów. Wiosną 1999 Kukla nawiązał współpracę z managerem i agentem koncertowym — Wojciechem Wałcerzem i agencją "Wege Art". Od tego czasu orkiestra na stałe wkomponowała się w pejzaż polskiej muzyki rozrywkowej.
Imprezy i koncerty.
Kierownictwo muzyczne programu „Twoja twarz brzmi znajomo” sprawuje Zygmunt Kukla, a Kukla Band bierze udział w nagraniach całej oprawy muzycznej tego programu.
Orkiestra brała i bierze też udział w imprezach okolicznościowo-bankietowych; do najważniejszych zaliczyć można:
Nagrania.
Orkiestra uczestniczyła w nagraniach dla potrzeb radia oraz form fonograficznych. Płyty nagrane z udziałem orkiestry Kukla Band:

</doc>
<doc id="1724199" url="https://pl.wikipedia.org/wiki?curid=1724199" title="Innocent Mdledle">
Innocent Mdledle

Innocent Thembinkosi Mdledle (ur. 12 listopada 1985 w Matatiele) – południowoafrykański piłkarz grający na pozycji lewego obrońcy.
Kariera klubowa.
Karierę piłkarską Mdledle rozpoczął w klubie Shakes XI. W 2004 roku został piłkarzem Witbank Spurs z miasta Witbank. W jego barwach zadebiutował w trzeciej lidze Republiki Południowej Afryki i po roku gry przeszedł do Orlando Pirates z Johannesburga, grającego w Premier Soccer League (I szczebel rozgrywek). Tam stał się podstawowym zawodnikiem drużyny, a 15 października 2005 strzelił pierwszego gola w lidze w wygranym 2:1 meczu z Ajaksem Kapsztad. W 2006 roku wywalczył z Orlando Pirates wicemistrzostwo RPA. Sukces ten powtórzył w 2009 roku.
Kariera reprezentacyjna.
W reprezentacji RPA Mdledle zadebiutował 26 maja 2007 roku w zremisowanym 0:0 towarzyskim spotkaniu z Malawi. W 2009 roku selekcjoner Joel Santana powołał go na Puchar Konfederacji 2009, w którym zawodnik był rezerwowym. Z RPA zajął na tym turnieju 4. miejsce.

</doc>
<doc id="1724200" url="https://pl.wikipedia.org/wiki?curid=1724200" title="Liliana Barańska">
Liliana Barańska

Liliana Teresa Barańska z domu Kowalczyk (ur. 29 października 1955 we Włodawie, zm. 11 kwietnia 2016 w Gdańsku) – polska polityk, posłanka na Sejm PRL IX kadencji.
Życiorys.
Córka Ryszarda i Krystyny. W 1974 podjęła pracę jako nauczycielka. W 1979 ukończyła Studium Ekonomiczne w Warszawie i została starszym referentem ds. archiwum w Morskim Porcie Handlowym w Gdańsku. Zasiadała w prezydium Zarządu Dzielnicowego Związku Socjalistycznej Młodzieży Polskiej w gdańskiej Portowej. Działała także w ZHP i PRON. Od 1985 do 1989 pełniła mandat w Sejmie PRL IX kadencji w okręgu Gdańsk, była posłanką bezpartyjną. Zasiadała w Komisji Współpracy Gospodarczej z Zagranicą oraz w Komisji Transportu, Żeglugi i Łączności.
W latach 1998–2002 była radną Gdańska. Jako członkini Sojuszu Lewicy Demokratycznej w wyborach parlamentarnych w 2001 bez powodzenia kandydowała do Sejmu, a w wyborach samorządowych w 2002 do rady miasta Gdańska z listy SLD-UP. W wyborach samorządowych w 2006 bezskutecznie startowała do sejmiku województwa pomorskiego z listy Polskiej Partii Pracy.
Posiadała Odznakę „Za zasługi dla ZSMP”.
Została pochowana 15 kwietnia 2016 na cmentarzu na gdańskim osiedlu Krakowiec.

</doc>
<doc id="1724201" url="https://pl.wikipedia.org/wiki?curid=1724201" title="Zbigniew Fil">
Zbigniew Fil

Zbigniew Fil (ur. 17 marca 1977 w Zamościu) – wokalista i multiinstrumentalista, gitarzysta, altowiolista, muzyk sesyjny.
Życiorys.
Absolwent Akademii Muzycznej w Krakowie w klasie altówki. W 1997 brał udział w nagraniu albumu "Nic nie boli, tak jak życie" grupy Budka Suflera jako altowiolista. 
Laureat drugiej edycji programu telewizyjnego TVN "Droga do gwiazd" (nadawany w latach 2001–2003).
Występował w zespole Kukla Band Zygmunta Kukli oraz do 2017 był solistą w teleturnieju TVP1 "Jaka to melodia?". 
W latach 2005–2006 członek Pilichowski Band (gitara, śpiew). W 2006 wystąpił z zespołem m.in. na charytatywnym koncercie z okazji Dnia Kotana (koncert transmitowany przez TVP) oraz w Muzycznym Studiu Trójki im. Agnieszki Osieckiej (koncert transmitowany przez Polskie Radio Program III).
W 2009 wziął udział w nagraniu utworu „If U Really Care” na drugi album studyjny zespołu Plastic pt. P.O.P.
Od 2005 jest wokalistą zespołu Kombi Łosowski. Z zespołem nagrał kolejno albumy: "Zaczarowane miasto" (2009), "Live" (2013), "Nowy album" (2016), "Koncert 40-lecia" (2017), "Bez ograniczeń energii 5-10-50" (2019), "Minerał życia" (2021).

</doc>
<doc id="1724202" url="https://pl.wikipedia.org/wiki?curid=1724202" title="Zbyszek Fil">
Zbyszek Fil



</doc>
<doc id="1724203" url="https://pl.wikipedia.org/wiki?curid=1724203" title="Stan (łańcuchy Markowa)">
Stan (łańcuchy Markowa)

Stan – pojedynczy element przestrzeni stanów (przestrzeni fazowej), czyli jedno z możliwych położeń łańcucha Markowa. Prawdopodobieństwa przejścia między stanami dane są w macierzy prawdopodobieństw przejścia.

</doc>
<doc id="1724204" url="https://pl.wikipedia.org/wiki?curid=1724204" title="TVP S.A.">
TVP S.A.



</doc>
<doc id="1724205" url="https://pl.wikipedia.org/wiki?curid=1724205" title="Powódź na Alasce (2009)">
Powódź na Alasce (2009)

Powódź na Alasce – seria powodzi, które miały miejsce na Alasce, w obszarze rzek Jukon, Chenay, Tanany, Kuskokwim i Susitny. Powodzie miały miejsce w maju 2009 roku. Powodzie powstały w wyniku dużych opadów śniegu w zimie oraz wystąpieniu na wiosnę wyższych temperatur od średniej wieloletniej. Wysoki poziom wód występował na skutek powstawania zatorów lodowy.
Przyczyny.
Zima na przełomie lat 2008 i 2009 przyniosła niezwykle duże opady śniegu. W Kotzebue, które położone jest nad wybrzeżem Morza Beringa, pokrywa śniegowa osiągała poziom 102 cm, przy średniej, która wynosi 40 cm. 
W innych miejscach pokrywa śniegowa również była wyższa od średniej. W Fairbanks wyniosła 181,61 cm (71,5 cala), niska temperatura w pierwszych trzech miesiącach roku zapobiegła przedwczesnym roztopom śniegu. 
Śnieg spadł również w dużych ilościach na jednostkę osadniczą Lake Minchumina oraz na Góry Alaska. 
W okolicach Eagle, lód na rzece Jukon osiągnął grubość 140 cm (55 cali) czyli o ponad 40% więcej niż wynosi norma.
W połowie kwietnia National Weather Service wyraziło obawy, że topniejący śnieg może doprowadzić do powodzi. .
W Fairbanks oraz w interiorze Alaski temperatura poniżej zera występowała do kwietnia. Do 26 kwietnia temperatura nie przekraczała 10 °C Po tym dniu nastąpił gwałtowny wzrost temperatury. 28 kwietnia na lotnisku w Fairbanks śnieg uległ stopieniu. Następnego dnia w Fairbanks temperatura wyniosła 23 °C, a 30 kwietnia termometry w mieście pokazały temperaturę 24 °C (najwyższa odnotowana temperatura dla tego miesiąca). Wysokie temperatury odnotowano także w Eagle, Delta Junction i w innych miastach centralnej Alaski. 
W mniej niż jeden tydzień na obszarze centralnej Alaski zaczęły wylęgać się komary. Wzrost temperatury był tak szybki, że 1 maja wystąpiły pierwsze pożary lasów. Już w tym czasie rzeki w całej centralnej Alasce powodowały powodzie
Dolina Tanana.
Dolina Tanana była pierwszym obszarem Alaski, który został dotknięty przez wiosenne powodzie. 28 kwietnia lód na rzece Salcha spowodował zator, woda zalała dolinę i nisko położone obszary miasta Salcha. Wysokie temperatury wystąpiły również w kilku kolejnych dniach, zator z lodu na rzece został powiększony, kilka rodzin zostało zmuszonych do opuszczenia swoich domów przez rosnący poziom wody. Wały przeciwpowodziowe w pobliżu rzeki wzmacniane były workami z piaskiem. W Salcha zatory lodowe puściły 30 kwietnia, powodując, że poziom wody dramatycznie spad. Rekordowe temperatury w tym dniu spowodowały, że tamy z lodu powstawały na innych rzekach w rejonie doliny.
Na rzece Chatanika, tamy lodowe spowodowały powódź, która zagrażała wielu domom; gdy zatory lodowe puściły poziom wody zaczął opadać. 1 maja prawie cały Okręg Fairbanks North Star był zagrożony powodzią. W jednostce osadniczej Fox małe strumienie spowodowały powodzie, niektóre domy musiały zostać ewakuowane. Powodzie wystąpiły również w North Pole oraz na obszarach wiejskich okręgu. 
W dniu 2 maja wysoka woda na rzece Chena spowodowała, że w Fairbanks niżej położone tereny zostały zalane. Wysoka woda przyczyniła się do tego, że Korpus Inżynieryjny Armii Stanów Zjednoczonych rozważna budowę struktur obronnych przed powodziami (Chena River Lakes Flood Control Project) w Fairbanks. 5 maja woda zaczęła opadać w Fairbanks oraz na otaczających terenach, poziom w rzece Tanana wrócił do normy a powódź następnie nawiedziła rejon rzeki Jukon. 
W okolicach osady Nenana, doszło do zerwania się barki z miejsca cumowania, która płynęła w dół rzeki Jukon, gdzie została zatrzymana przy użyciu helikoptera.
Kuskokwim.
Dnia 6 maja, wiele tam lodowych utworzyło się na rzece Kuskokwim w pobliżu miejscowości Upper Kalskag oraz Lower Kalskag. Topiące się zapory lodowe spowodowały nasilenie się rzeki na obszarach obu wsi, a także zmusiła mieszkańców do walki z wodą. . Później zapora lodowa puściła i popłynęła w dół rzeki, gdzie ponownie utworzyły się zapory lodowe, tym razem w okolicach miasta Akiak. W wyniku powodzi ewakuowano ponad 10% mieszkańców miasta w pobliżu Bethel, a wielu pozostałych mieszkańców musiało szukać schronienia w lokalnej szkole
Susitna.
Dnia 3 maja zapory lodowe utworzyły się na rzece Susitna, powodując zalanie węzła kolejowego Alaska Railroad. Duże kawałki lodu zalegały na torowisku, utrudniając tym samym naprawę linii kolejowej. Zdarzenie to spowodowało, że szlak kolejowy pomiędzy Fairbanks i Anchorage był zamknięty do 7 maja, kiedy to zostały zakończone wszystkie prace naprawcze i zostały przywrócone usługi kolejowe.
Jukon.
Dnia 3 i 4 maja lód na rzece Jukon w pobliżu granicy między Alaską a Kanadą zaczął pękać. Kawałki lody zaczęły płynąc w stronę miasta Eagle, które położone jest na zachód od granicy. 4 maja duże ilości lodu spowodowały powstanie tam lodowych około 16 km w dół rzeki od Eagle. Wysoki poziom rzeki, który był następstwem wystąpienie w poprzednim tygodniu wysokich temperatur i topnienia się śniegu, spowodowała zalanie miasta. Duże kawałki lodu zostały przesunięte w rejon miasta Riverbank, gdzie znajduje się mur oporowy a lód rozbił się o sklepy i budynki. Rdzenia ludność Alaski mieszkające we wsi Eagle (ang. Eagle Village) została poważnie dotknięta przez powódź, wieś została zalana i zniszczona przez bloki lodowe. W mieście Eagle powódź spowodowała spustoszenie oraz 120 osób było pozbawionych domów.
Wysoka woda następnie nawiedziła miejscowości, które znajdowały się w środkowym biegu rzeki. 7 maja powódź uderzyła w Fort Yukon. Mimo że poziom rzeki był wyższy o 120 cm, nie spowodowało to żadnych uszkodzeń w innych miastach położonych nad Jukonem. W innych miejscowościach wystąpiły drobne podtopienia i niektórzy mieszkańcy zostali ewakuowani z domów do szkól i miejscowości Fort Yukon Air Force Station.
W dolnym biegu rzeki powódź uderzyła we wsie po tygodniu od puszczenia tam lodowych w Eagle. 16 maja zostały dotknięte wsie Grayling, Holy, Cross i Nulato.
Reakcja.
Pierwsze pomoce na skutek wystąpienia powodzi były organizowane przez ludzi oraz organizacje, które działają w rejonie katastrofy. Większość pomocy była skierowana dla mieszkańców Eagle, ale również dla Akiak i wsi Stevens.
3 maja pracownicy National Park Service z siedzibą w Yukon-Charley Rivers National Preserve w Eagle, wsparli mieszkańców miasta, których domy zostały zalane. Dostawa wody i żywności została dostarczona 5 maja do wsi Eagle, następnego dnia przybyli na miejsce urzędnicy z Wydziału Bezpieczeństwa Alaski (ang. Alaska Division of Homeland Security and Emergency Management), którzy zarządzali pomocą z siedziby w szkole w Eagle. W czwartek, 7 maja helikopter National Park Service, sprawdzał miejsce odizolowane, gdzie przebywali ludzie .
6 maja gubernator Sarah Palin ogłosiła region rzek Jukon, Kuskokwim, Kobuk i Susitna za obszar klęski żywiołowej. 
W Fairbanks, obywatele przekazali 3175 kg darowizn na pomoc mieszkańcom Eagle. Suma darowizn była tak duża, że linie lotnicze, które dobrowolnie przesyłały je do Eagle, miały problem z ich transportem. 7 maja całkowita suma przekazanych darowizn wyniosła 4763 kg.
10 maja rządowa pomoc zaczęła docierać do dotkniętych klęską terenów. Do Akiak nad rzeką Kuskokwim zostało dostarczone paliwo, woda pitna, żywność i inne przedmioty. Cztery zbiorniki o pojemności 1514 litrów zostały wysłane do Eagle, ponieważ studnie w tym miejscu zostały zanieczyszczone .

</doc>
<doc id="1724207" url="https://pl.wikipedia.org/wiki?curid=1724207" title="Galina Michajłowna Czajankowa">
Galina Michajłowna Czajankowa



</doc>
<doc id="1724210" url="https://pl.wikipedia.org/wiki?curid=1724210" title="Kościół Matki Bożej Wspomożycielki w Nicei">
Kościół Matki Bożej Wspomożycielki w Nicei

Kościół Matki Bożej Wspomożycielki w Nicei – modernistyczny kościół w Nicei wzniesiony w latach 1926-1933.
Historia.
Autorem projektu kościoła jest Jules Febvre, architekt miejski Nicei, zainspirowany wyglądem kościoła w Le Raincy. Inicjatorami jego budowy byli salezjanie, prowadzący w Nicei szkołę zawodową oraz szkołę średnią. Ze względu na szybki rozwój tej części miasta kościół planowany jako obiekt przeznaczony głównie dla zakonników i uczniów szkoły zyskał status kościoła parafialnego. Patronką kościoła została Matka Boża Wspomożycielka, do której szczególnie chętnie modlił się św. Jan Bosko.
Był to pierwszy na terenie Francji kościół wzniesiony dla salezjanów. Prace przygotowawcze rozpoczęły się 24 maja 1924, zaś kamień węgielny został odsłonięty 31 grudnia 1926. W 2001 budynek otrzymał status zabytku.
Architektura.
Kościół jest wzniesiony ze zbrojonego betonu na planie prostokąta i łączy elementy architektury zachodniej i bizantyjskiej. Wejście do budynku prowadzi przez przedsionek przykryty bogato rzeźbionym daszkiem. Fasada budynku dekorowana jest płaskorzeźbami o motywach orientalnych, w centrum znajduje się kwadratowy zegar, wyżej ażurowy krzyż. Całość wieńczy trójkątny tympanon oraz figura patronki świątyni.
We wnętrzu znajduje się zespół modernistycznych fresków Etienne'a Douceta. Witraże dla kościoła wykonał Antoine Bessac, ponadto jest on zdobiony mozaikami. Znajdujące się w kościele naczynia liturgiczne naśladują sztukę starochrześcijańską.

</doc>
<doc id="1724221" url="https://pl.wikipedia.org/wiki?curid=1724221" title="Marc Bee">
Marc Bee



</doc>
<doc id="1724222" url="https://pl.wikipedia.org/wiki?curid=1724222" title="Obiedne">
Obiedne

Obiedne – obowiązek ("czynsz") chłopa wobec pana w XIV wieku. 
Chłopi składali się dwa razy do roku na tzw. "obiedne", które "...polegało na obowiązku utrzymania feudała, kiedy zjeżdżał do wsi na sądy, tzw. roki gajone, które odbywały się zwykle trzy razy do roku". Raz w roku "obiedne" spoczywało na sołtysie.

</doc>
<doc id="1724223" url="https://pl.wikipedia.org/wiki?curid=1724223" title="Michael Bacall">
Michael Bacall

Michael Bacall, właściwie Michael Stephen Buccellato (ur. 19 kwietnia 1973 w Los Angeles) – amerykański aktor, dwukrotnie (1990, 1992) nominowany do Nagrody Młodych Artystów, scenarzysta.
Życiorys.
Urodził się w rodzinie pochodzenia włoskiego, w tym sycylijskiego. Od najmłodszych lat występuje w filmach i telewizji. W 2001 zaczął zajmować się pisaniem scenariuszy do filmów. Jest współautorem skryptu do dramatu Jordana Melameda "W głąb siebie" ("Manic"), w którym wystąpił także w roli Chada. W 2007 najważniejsze amerykańskie wytwórnie wykupiły od niego kilka skryptów filmowych. Tego samego roku New Line Cinema ogłosiło, że Bacall będzie autorem scenariusza do pełnometrażowej adaptacji dokumentu ".

</doc>
<doc id="1724224" url="https://pl.wikipedia.org/wiki?curid=1724224" title="Energia geotermalna suchych skał">
Energia geotermalna suchych skał

Energia geotermalna suchych skał – technologia pozyskiwania energii cieplnej wnętrza Ziemi, zgromadzonej w skałach nie przepuszczających wody (przede wszystkim w granitach), występujących na dużych głębokościach (minimum 5 000 m) i przykrytych skałami słabo przewodzącymi ciepło. 
Energię tę można pozyskiwać przez wtłaczanie w naturalne lub sztucznie wytworzone szczeliny skalne pod dużym ciśnieniem wody, która przejmuje ciepło gorących skał, po czym jest wypompowywana na powierzchnię Ziemi i wykorzystywana. 

</doc>
<doc id="1724225" url="https://pl.wikipedia.org/wiki?curid=1724225" title="Bartek Papierz">
Bartek Papierz

Bartek Papierz, właśc. Bartłomiej Papierz (ur. 5 września 1975 w Łodzi) – polski gitarzysta, muzyk sesyjny, producent muzyczny.
Współpracował(-uje) z takimi artystami, zespołami:
Orkiestra Symfoniczna Teatru Muzycznego w Łodzi, Wojtek Pilichowski,Jacek Kawalec, Grażyna Łobaszewska Wojtek Olszak, Marek Raduli, Andrzej Nowak, Jacek Królik,Michał Kobojek, Przemysław Kuczyński, Kasia Kowalska, Hania Stach,Martyna Zaniewska, Tatiana Okupnik, Hedone, Marc Bee, Mollęda, Rezerwat, Ich Troje, Yeednoo.
Obecnie członek zespołów w projekcie -'Muzyczne Twarze Jacka Kawalca'. Aktywnie realizujący się jako muzyk sesyjny. Wykładowca warsztatów muzycznych (m.in. w Muzycznej Owczarni w Jaworkach, Końskich).

</doc>
<doc id="1724227" url="https://pl.wikipedia.org/wiki?curid=1724227" title="Bartłomiej Papierz">
Bartłomiej Papierz



</doc>
<doc id="1724231" url="https://pl.wikipedia.org/wiki?curid=1724231" title="Paul Jackson Jr.">
Paul Jackson Jr.

Paul Milton Jackson Jr. (ur. 30 grudnia 1959 w Los Angeles) – amerykański gitarzysta, muzyk sesyjny, kompozytor, aranżer i producent muzyczny.
Oprócz solowych albumów, nagrywał jako muzyk sesyjny m.in. płyty "Thriller" i "Bad" Michaela Jacksona. Współpracował także z Whitney Houston, Patti LaBelle, zespołem Chicago, Dave'em Kozem, Alem Jarreau, Marcusem Millerem i Kirkiem Whalumem. Brał udział w nagraniu dwóch płyt polskiego saksofonisty, Marcina Nowakowskiego – "Smooth Night" i "Better Days". Akompaniuje w konkursie American Idol.
Dyskografia.
Albumy solowe
Jako muzyk sesyjny

</doc>
<doc id="1724232" url="https://pl.wikipedia.org/wiki?curid=1724232" title="Dyskontowanie">
Dyskontowanie



</doc>
<doc id="1724234" url="https://pl.wikipedia.org/wiki?curid=1724234" title="Dyskonto">
Dyskonto



</doc>
<doc id="1724236" url="https://pl.wikipedia.org/wiki?curid=1724236" title="Rozrusznik serca">
Rozrusznik serca



</doc>
<doc id="1724238" url="https://pl.wikipedia.org/wiki?curid=1724238" title="Haffsta i Vägersta">
Haffsta i Vägersta

Haffsta i Vägersta – miejscowość (småort) w Szwecji w gminie Örnsköldsvik w regionie Västernorrland. Około 104 mieszkańców.

</doc>
<doc id="1724239" url="https://pl.wikipedia.org/wiki?curid=1724239" title="Morawka (kraj morawsko-śląski)">
Morawka (kraj morawsko-śląski)

Morawka (cz. Morávka) — wieś gminna w kraju morawsko-śląskim, w powiecie Frydek-Mistek w Czechach, w historycznych granicach Śląska Cieszyńskiego. Położona jest na wysokości 520 m n.p.m. w Beskidzie Śląsko-Morawskim na obszarze 8735 ha. Wieś zamieszkiwana jest przez podgrupę Górali śląskich.
Ludność.
W latach 1869-2001:
Według austriackiego spisu ludności z 1900 w 608 budynkach w Morawce na obszarze 8733 hektarów mieszkało 3839 osób, co dawało gęstość zaludnienia równą 44 os./km². z tego 3808 (99,2%) mieszkańców było katolikami, 21 (0,5%) ewangelikami a 10 (0,5%) wyznawcami judaizmu, 3809 (99,2%) było czesko-, 8 (0,2%) niemiecko- a 8 (0,2%) polskojęzycznymi. Do 1910 roku liczba budynków wzrosła do 610 a mieszkańców spadła do 3597, z czego 3591 było zameldowanych na stałe, 3569 (99,4%) było czesko-, 18 (0,5%) niemiecko- a 4 (0,1%) polskojęzycznymi. Podział według religii kształtował się następująco: 3562 (99%) katolików, 25 (0,7%) ewangelików, 4 (0,1%) kalwinistów i 6 (0,2%) wyznawców judaizmu..
Według czeskiego spisu z 2001 w Morawce w 305 z 520 budynków w gminie mieszkało 1021 osób, z czego 948 (92,9%) było czeskiej, 22 (2,2%) morawskiej, 19 (1,9%) słowackiej, 8 (0,8%) śląskiej i 6 (0,6%) polskiej. Osoby wierzące stanowiły 59,8% populacji (611 os.), z czego katolicy 93,5%, 571 osób.
Historia.
Po raz pierwszy wzmiankowana w 1641. Powstała po 1615 r. w górnym biegu Morawki podczas akcji kolonizacyjnej nowych właścicieli frydeckiego państwa stanowego. W 1762 wybudowano w Morawce drewniany kościół. W 1777 z wydzielenia części Morawki i Raszkowic powstała Prażmo, gdzie znajduje się kościół parafialny parafii św. Jana Nepomucena w Morawce.
W XVIII w. działały tu prymitywne huty żelaza ("hamry"). 
W okresie II wojny światowej na terenie gminy działała dobrze zorganizowana grupa partyzancka.
W 1967 r. oddano do użytku sztuczny zbiornik wodny Morávka na rzece Morawka.

</doc>
<doc id="1724240" url="https://pl.wikipedia.org/wiki?curid=1724240" title="Michałkowice (Ostrawa)">
Michałkowice (Ostrawa)

Michałkowice (czes. "Michálkovice", niem. "Michalkowitz") – dawne miasteczko na historycznym Śląsku Cieszyńskim, obecnie jeden z 23 obwodów miejskich miasta statutarnego na wschodnim krańcu Ostrawy, stolicy kraju morawsko-śląskiego, we wschodnich Czechach.
Historia.
Pierwsza wzmianka o miejscowości pochodzi z 1440 roku. Nazwa pochodzi od imion pierwszych mieszkańców. Do 1630 roku stanowiła część Ostrawy Śląskiej, następnie się usamodzielniła by w 1714 ponownie być w jej granicach i kolejny raz w 1849 wraz z Kończycami Małymi i Zamościem. Do połowy XIX wieku miała charakter całkowicie wiejski. W 1843 r. powstała pierwsza kopalnia "Michał", która jest dziś najważniejszym zabytkiem Michałkowic, w 1858 kopalnia Piotr i Paweł, w 1868 kopalnia Jan, a w 1879 Józef. Ponownie od Śląskiej Ostrawy Michałkowice usamodzielniły się 27 stycznia 1866 roku, a 1 kwietnia 1907 r. otrzymały ograniczone prawa miejskie. W latach 1913-1915 wydobycie węgla koncentrowało się w Michale, zaś pozostałe kopalnie służyły jako szyby wentylacyjne. W 1928 w kopalni Michał uruchomiono produkcję brykietu. W 1907 powstała szkoła dla chłopców a w 1911 dla dziewcząt. W 1903 miejscowość stała się siedzibą parafii. Czechosłowacki Kościół Husycki założyła swą gminę w 1920, przy czym budynek zboru wziesiono w 1927.
Według austriackiego spisu ludności z 1900 w 367 budynkach mieszkalnych w Michałkowicach na obszarze 261 hektarów mieszkało 6181 osób. co dawało gęstość zaludnienia równą 2368,2 os./km², z tego 5940 (96,1%) mieszkańców było katolikami, 133 (2,2%) ewangelikami, 107 (1,7%) wyznawcami judaizmu a 1 osoba innej religii lub wyznania, 3689 (59,7%) było polsko-, 2226 (36%) czesko- a 200 (3,2%) niemieckojęzycznymi. Do 1910 liczba budynków wzrosła do 374 a mieszkańców do 6818, z czego 6794 było zameldowanych na stałe, 6560 (96,2%) było katolikami, 142 (2,1%) ewangelikami, 108 (1,6%) żydami a 8 innej religii lub wyznania. W porównaniu do poprzedniego spisu znacznie zmieniły się proporcje deklarowanego języka: 4147 (60,8%) było czesko-, 2481 (36,4%) polsko-, 164 (2,4%) niemieckojęzycznymi a 2 posługiwało się innymi językami.
W październiku 1938 r. wraz z Zaolziem został przyłączony niewielki obszar gminy Michałkowice składający się z basenu kąpielowego Eldorado z restauracją wycieczkową, kilku domów i pól do Polski i 1 lutego 1939 włączone do wiejskiej gminy Rychwałd w powiecie frysztackim, co było równoważne z pozbawieniem tej części Michałkowic praw miejskich. Pozostała część gminy pozostała w Protektoracie, a 1 lipca 1941 r. Michałkowice zostały włączone do Ostrawy Morawskiej w ramach realizacji projektu t.zw. Wielkiej Ostrawy. Oznaczało to też koniec samodzielności Michałkowic. W latach 1946-1960 stanowiły swój własny obwód miejski, zaś w latach 1961-1990 były w obwodzie miejskim Śląskiej Ostrawy.

</doc>
<doc id="1724242" url="https://pl.wikipedia.org/wiki?curid=1724242" title="Znaki informacyjne">
Znaki informacyjne

Znaki informacyjne – znaki drogowe wyrażające informacje o rodzaju drogi, sposobie korzystania z drogi oraz informujące o obiektach znajdujących się przy drodze lub w jej pobliżu.
W Polsce znaki informacyjne określa "Rozporządzenie w sprawie znaków i sygnałów drogowych" (), a zakres ich stosowania – załącznik nr 1 do "Rozporządzenia w sprawie szczegółowych warunków technicznych dla znaków i sygnałów drogowych oraz urządzeń bezpieczeństwa ruchu drogowego i warunków ich umieszczania na drogach" (). Mają kształt prostokąta z granatową obwódką i białym tłem (nawet obrazem gdy tylko jest sama granatowa jest tarcza) lub z białym tłem i czarnym obrazem. W całej Europie stosowany jest jednolity system symboli zgodny z Konwencją wiedeńską o znakach i sygnałach drogowych z 1968 r. ().
Pod znakami informacyjnymi mogą być umieszczone różne tabliczki z określonymi informacjami. Informacje te nie mogą być umieszczane bezpośrednio na znaku. 

</doc>
<doc id="1724244" url="https://pl.wikipedia.org/wiki?curid=1724244" title="Jądra ślimakowe">
Jądra ślimakowe



</doc>
<doc id="1724245" url="https://pl.wikipedia.org/wiki?curid=1724245" title="Hemling">
Hemling

Hemling – miejscowość (småort) w Szwecji w gminie Örnsköldsvik w regionie Västernorrland. Około 69 mieszkańców.

</doc>
<doc id="1724247" url="https://pl.wikipedia.org/wiki?curid=1724247" title="Onuf">
Onuf

Nazwisko Onuf nosili:

</doc>
<doc id="1724248" url="https://pl.wikipedia.org/wiki?curid=1724248" title="Meczet Kul Szarif">
Meczet Kul Szarif

Meczet Kul Szarif (tat. "Колшәриф мәчете", "Qolşärif mäçete", ros. "мечеть Кул Шариф") – meczet znajdujący się na kazańskim Kremlu. Był największym meczetem w Rosji i prawdopodobnie w Europie poza Stambułem. Od 2009 roku prawdopodobnie zajmuje drugie miejsce w Europie (bez Turcji) po meczecie Achmada Kadyrowa w Groznym (Czeczenia).
Pierwotnie meczet został zbudowany na kazańskim Kremlu w XVI wieku. Został nazwany na cześć Kul-Szarifa (tat. "Qolşärif" lub "Qol-Şärif"), który w nim nauczał. Kul-Szarif zginął wraz z wieloma studentami podczas obrony Kazania przed siłami Rosji. Uważa się, że jego konstrukcja jest charakterystyczna dla Bułgarów Wołżańskich, oprócz tego mogły zostać zastosowane elementy wczesnorenesansowe i osmańskie. W 1552 roku, podczas natarcia na Kazań, został zburzony przez Iwana Groźnego. W 1996 roku rozpoczęła się odbudowa meczetu, jego obecny wygląd jest nowoczesny. Jego otwarcie 24 lipca 2005 było początkiem obchodów tysiąclecia Kazania.
Kilka państw przekazało pieniądze na fundusz, który został założony w celu finansowania odbudowy meczetu. Były to m.in. Arabia Saudyjska i Zjednoczone Emiraty Arabskie. Kul Szarif uważany jest za jeden z najważniejszych symboli tatarskich aspiracji niepodległościowych i wolnościowych. W obecnej chwili meczet pełni głównie rolę Muzeum Islamu. Jednocześnie podczas głównych świąt muzułmańskich tysiące ludzi zbierają się w nim na modlitwę. Kompleks Kul Szarif został przewidziany do pełnienia najważniejszej roli w kazańskim krajobrazie. Budynek oprócz meczetu, mieści także bibliotekę, wydawnictwo i biuro imama.

</doc>
<doc id="1724250" url="https://pl.wikipedia.org/wiki?curid=1724250" title="Trio (album Lipali)">
Trio (album Lipali)

Trio – czwarty album zespołu Lipali, wydany w 2009 roku. W ramach promocji został zrealizowany teledysk do utworu "Barykady" w reżyserii Dariusza Szermanowicza. W lutym 2010 roku wydawnictwo uzyskało nominację do nagrody polskiego przemysłu fonograficznego Fryderyka w kategorii: album roku rock. 
Nagrania dotarły do 15. miejsca zestawienia OLiS.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="1724251" url="https://pl.wikipedia.org/wiki?curid=1724251" title="Mięsaki Kaposiego">
Mięsaki Kaposiego



</doc>
<doc id="1724252" url="https://pl.wikipedia.org/wiki?curid=1724252" title="Sierra’s Creative Interpreter">
Sierra’s Creative Interpreter

Sierra’s Creative Interpreter (SCI) to język skryptowy stworzony przez Jeffa Stephensona, programistę w firmie Sierra On-Line na potrzeby gier przygodowych. W przeciwieństwie do swojego poprzednika jakim jest AGI, nie jest to język proceduralny, lecz obiektowy. Porty języka dostępne są dla komputerów Amiga, Atari ST, Macintosh oraz IBM PC. Na tym ostatnim język był rozwijany.
Wersje.
Język był stale rozwijany w latach 1988-1996. Pojawiło się jego pięć wersji:
SCI0.
Pierwsza wersja wykorzystana w 1988 roku w King’s Quest 4. Zakładała możliwość wykorzystania grafiki w rozdzielczości 320x200 w 16 kolorach.
Gry, w których wykorzystano SCI0:
SCI1.
Wersja wydana w roku 1990. Najważniejszą różnicą była obsługa 256 kolorów w rozdzielczości 320x200 oraz całkowite wykorzystanie myszki do sterowania grą (przy pomocy interfejsu ikon).
Gry wykorzystujące wersję SCI1:
SCI1.1.
Ta wersja, poza większymi zmianami wewnętrznymi, zapewniała możliwość obsługi animowanych sekwencji przerywnikowych oraz skalowalnych sprite'ów: postaci stawały się mniejszy wraz z oddalaniem się od ekranu co dawało efekt pseudo-trójwymiarowości.
Gry wykorzystujące wersję SCI1.1
SCI2.
Zwana także "SCI32". Obsługiwała wysoką rozdzielczość (640x480).
Dostępne gry:
SCI3.
Ostatnia dostępna wersja. Dostępne gry:
Oprogramowanie pokrewne.
SCI posiada wielu naśladowców. Projekt FreeSCI to silnik open source umożliwiający uruchamianie gier napisanych przy wykorzystaniu wersji SCI0. Został przeportowany na wiele platform i systemów.
SCI Studio to narzędzie do tworzenia i modyfikacji gier opartych o silnik SCI0. Nie pozwala jednak na ich uruchamianie. Należy posiłkować się FreeSCI.

</doc>
<doc id="1724254" url="https://pl.wikipedia.org/wiki?curid=1724254" title="Parafia Matki Boskiej Królowej Polski w Wyszkowie-Rybienku Leśnym">
Parafia Matki Boskiej Królowej Polski w Wyszkowie-Rybienku Leśnym



</doc>
<doc id="1724256" url="https://pl.wikipedia.org/wiki?curid=1724256" title="Meczet Achmada Kadyrowa">
Meczet Achmada Kadyrowa

Meczet Achmada Kadyrowa – znajduje się w Groznym, stolicy Czeczenii.
16 października 2008 roku meczet został oficjalnie otwarty w ceremonii, w której uczestniczyli prezydent Czeczenii Ramzan Kadyrow i rosyjski premier Władimir Putin. Meczet ten jest jednym z największych w Europie. Minarety mają wysokość 62 metrów, a całkowita powierzchnia kompleksu, na którym znajduje się meczet, wynosi ponad 14 hektarów. Jednocześnie może się w nim modlić 10 tysięcy muzułmanów.

</doc>
<doc id="1724258" url="https://pl.wikipedia.org/wiki?curid=1724258" title="Miara półskończona">
Miara półskończona



</doc>
<doc id="1724261" url="https://pl.wikipedia.org/wiki?curid=1724261" title="Krystyna Boboryk">
Krystyna Boboryk

Krystyna Marta Boboryk (ur. 9 lipca 1922 w Warszawie) – polska nauczycielka i polityk, posłanka na Sejm PRL IX kadencji.
Życiorys.
W czasie II wojny światowej uczestniczyła w konspiracji. Wzięła udział w powstaniu warszawskim. Była więźniem obozu Berlin-Blankenburg. Uzyskała tytuł zawodowy magistra filozofii na Uniwersytecie Warszawskim. Ukończyła też Studium Podyplomowe „Organizowanie i zarządzanie oświatą”. Była dyrektorem I Liceum Ogólnokształcącego im. Kazimierza Wielkiego w Wałczu. Zasiadała też w tamtejszej Miejskiej Radzie Narodowej. W 1985 uzyskała mandat posłanki na Sejm PRL IX kadencji w okręgu Piła jako bezpartyjna. Zasiadała w Komisji Edukacji Narodowej i Młodzieży oraz w Komisji Nadzwyczajnej do kontroli wdrażania programu realizacyjnego drugiego etapu reformy gospodarczej.
Od 1978 do 2001 była przewodniczącą wałeckiego oddziału Polskiego Związku Emerytów, Rencistów i Inwalidów.
Odznaczona Orderem Odrodzenia Polski, Medalem Komisji Edukacji Narodowej, Medalem 40-lecia Polski Ludowej i Brązowym Medalem „Za zasługi dla obronności kraju”.

</doc>
<doc id="1724265" url="https://pl.wikipedia.org/wiki?curid=1724265" title="Strecno">
Strecno



</doc>
<doc id="1724268" url="https://pl.wikipedia.org/wiki?curid=1724268" title="Parafia Matki Bożej Królowej Polski w Rybienku Leśnym">
Parafia Matki Bożej Królowej Polski w Rybienku Leśnym



</doc>
<doc id="1724269" url="https://pl.wikipedia.org/wiki?curid=1724269" title="Allan Stig Rasmussen">
Allan Stig Rasmussen

Allan Stig Rasmussen (ur. 20 listopada 1983) – duński szachista, arcymistrz od 2009 roku.
Kariera szachowa.
W 1999 r. reprezentował Danię na mistrzostwach świata juniorów do 16 lat, w 2000 r. – na mistrzostwach świata do 18 lat, a w 2001 r. – na mistrzostwach Europy w tej samej kategorii wiekowej. W 2006 r. podzielił IV m. (za Wadimem Małachatko. Nigelem Shortem i Jonnym Hectorem, wspólnie z m.in. Curtem Hansenem, Jacobem Aagaardem i Nickiem de Firmianem) w turnieju "Politiken Cup" w Taastrup, zdobywając pierwsza normę na tytuł arcymistrza. W 2007 r. zwyciężył w Rønne (wspólnie z Reynaldo Verą), podzielił II-V m. w finale indywidualnych mistrzostw Danii, rozegranych w Aalborgu oraz zajął II m. (za Karstenem Rasmussenem) w turnieju "The North Sea Cup" w Esbjergu. W 2008 r. zwyciężył w Mariańskich Łaźniach (zdobywając druga normę arcymistrzowską) i w Kopenhadze (dwukrotnie w turniejach otwartych), natomiast w kolejnym finale mistrzostw Danii podzielił III-VI miejsce. W 2009 r. zdobył w Silkeborgu tytuł indywidualnego wicemistrza Danii, a podczas drużynowych mistrzostw kraju zdobył trzecią normę na tytuł arcymistrza. W latach 2010, 2011 i 2014 trzykrotnie zdobył złote medale indywidualnych mistrzostw Danii.
Wielokrotnie reprezentował Danię w turniejach drużynowych, m.in.: oraz .
Najwyższy ranking w dotychczasowej karierze osiągnął 1 listopada 2021, z wynikiem 2577 punktów.

</doc>
<doc id="1724270" url="https://pl.wikipedia.org/wiki?curid=1724270" title="Franciszek Buszka">
Franciszek Buszka

Franciszek Antoni Buszka (ur. 4 lipca 1940 w Lipinach – obecnie dzielnica Świętochłowic) – polski polityk, poseł na Sejm PRL IX kadencji.
Życiorys.
W 1958 podjął pracę w Przedsiębiorstwie Robót Inżynieryjnych Przemysłu Węglowego w Katowicach, kolejno jako mistrz, kierownik robót oraz zastępca naczelnego inżyniera. W 1974 uzyskał tytuł zawodowy magistra inżyniera budownictwa lądowego na Politechnice Śląskiej. W latach 1985–1989 pełnił mandat posła na Sejm PRL IX kadencji, reprezentując okręg Chorzów. Zasiadał w Komisji Budownictwa, Gospodarki Przestrzennej, Komunalnej i Mieszkaniowej.
Przez wiele lat był dyrektorem Świętochłowickiego Przedsiębiorstwa Robót Inżynieryjnych Przemysłu Węglowego (Prinżbud). 6 marca 2007 został członkiem prezydium Stowarzyszenia Absolwentów Państwowych Szkół Budownictwa w Bytomiu. Został też członkiem prezydium i rzecznikiem prasowym Śląskiej Okręgowej Izby Inżynierów Budownictwa, a także wiceprezesem Śląskiej Izby Budownictwa.

</doc>
<doc id="1724271" url="https://pl.wikipedia.org/wiki?curid=1724271" title="Massif du Chablais">
Massif du Chablais

Massif du Chablais, Préalpes du Chablais – grupa górska w Alpach Zachodnich. Leży na granicy między Francją (region Rodan-Alpy) a Szwajcarią (kanton Valais. Jest częścią Préalpes de Savoie. Główne ośrodki rejonu to między innymi Champéry, Morgins i Torgon po stronie szwajcarskiej oraz Saint-Jean-d’Aulps, Morzine, Montriond i Les Gets po stronie francuskiej. Najwyższym szczytem masywu jest Hauts-Forts, który osiąga wysokość 2466 m n.p.m.
Najwyższe szczyty:

</doc>
<doc id="1724272" url="https://pl.wikipedia.org/wiki?curid=1724272" title="Zygmunt Sokołowski (1908–1953)">
Zygmunt Sokołowski (1908–1953)

Zygmunt Bohdan Sokołowski (ur. 20 kwietnia 1908 w Warszawie, zm. 29 sierpnia 1953 tamże) – polski wojskowy, major obserwator Polskich Sił Powietrznych, pułkownik ludowego Wojska Polskiego.
Życiorys.
Syn Stanisława i Leokadii z Suchożebrskich. W 1914 rodzice wyjechali na Syberię, gdzie ojciec, lekarz weterynarii, likwidował epidemię pryszczycy. W Kańsku Jenisiejskim ukończył trzy klasy gimnazjum. Po śmierci ojca w 1920 rodzina wróciła do Polski i osiadła w Wołominie. Tutaj, a następnie w Warszawie uczęszczał do gimnazjum, w 1924 wstąpił do Korpusu Kadetów w Modlinie, wkrótce przeniesiony do podobnego korpusu w Chełmnie. Następnie kształcił się w Szkole Podchorążych Artylerii w Toruniu. 15 sierpnia 1931 Prezydent RP Ignacy Mościcki mianował go podporucznikiem ze starszeństwem z dniem 15 sierpnia 1931 roku i 36. lokatą w korpusie oficerów artylerii, a Minister Spraw Wojskowych wcielił do dywizjonu manewrowego artylerii przy Centrum Wyszkolenia Piechoty w Rembertowie, który 31 grudnia tego roku został przemianowany na 32 dywizjon artylerii lekkiej. 
W 1933 ukończył kurs lotnictwa w Centrum Wyszkolenia Oficerów Lotnictwa w Dęblinie. 22 grudnia 1934 ogłoszono jego przeniesienie z 32 dal do 1 pułku lotniczego w Warszawie. W pułku został przydzielony do 11 eskadry liniowej. W 1938 zdał egzamin do Wyższej Szkoły Wojennej, lecz wojna uniemożliwiła mu podjęcie studiów. W marcu 1939 roku został dowódcą i organizatorem 221 eskadry bombowej. Następnie powierzono mu funkcję oficera taktycznego 220 dywizjonu bombowego. 
Wraz z dywizjonem został internowany w Rumunii, skąd przez Syrię dotarł do Francji, a następnie Wielkiej Brytanii. Posiadał numer służbowy RAF 76673. W 304 dywizjonie bombowym Ziemi Śląskiej im. ks. Józefa Poniatowskiego był głównym instruktorem nawigacji. Odbywał loty bojowe nad Niemcy, po jednym z nich ostrzelany samolot zmuszony był do wodowania na morzu. W 1945 ukończył półroczny kurs w Wyższej Szkole Lotniczej przy Wyższej Szkole Wojennej.
Po rozkazie o rozwiązaniu PSZ, 6 czerwca 1947 wrócił do kraju, zgłaszając władzom wojskowym gotowość dalszej służby. Kierował Wydziałem Szkolenia Bojowego DWL, w listopadzie 1948 został przeniesiony do Akademii Sztabu Generalnego WP na stanowisko wykładowcy lotnictwa, w 1950 kierował katedrą taktyki lotnictwa. Aresztowany 21 maja 1952, oskarżony o „spisek w wojsku”, pod wpływem tortur przyznał się do niepopełnionych win. W procesie Zg.R.19/52 uznany przez NSW za „zdecydowanego wroga Polski Ludowej”, 18 października 1952 ława NSW Sn.20/52 pod przewodnictwem ppłk Juliusza Krupskiego skazała go na podstawie art. 86 § 1,2 KK WP na karę śmierci. Rada Państwa nie skorzystała z prawa łaski. Wykonanie wyroku wstrzymano do czasu zakończenia śledztwa w sprawie płk. Stanisława Żymierskiego. Nakłaniany do składania fałszywych zeznań, stanowczo odmówił. To zdecydowało ostatecznie o jego losie. Stracony 29 sierpnia 1953.
Dokładne miejsce pochówku nieznane. Grób symboliczny znajduje się na Cmentarzu Wojskowym w Warszawie w Kwaterze „na Łączce”.

</doc>
<doc id="1724276" url="https://pl.wikipedia.org/wiki?curid=1724276" title="Mickey Hargitay">
Mickey Hargitay

Miklós „Mickey” Hargitay (ur. 6 stycznia 1926 (niektóre źródła podają 19 października 1927) w Budapeszcie, zm. 14 września 2006 w Los Angeles) – węgiersko-amerykański kulturysta i aktor. W 1955 uzyskał tytuł Mr. Universe.
Życiorys.
Wczesne lata.
Urodził się w Budapeszcie na Węgrzech jako syn Márii Hargitai (z domu Róth Fischer; 1895-1980) i Ferenca Hargitai (1895-1980). Jego rodzice pracowali w show-biznesie w Europie. Przez szereg lat wraz ze starszym bratem Ferencem (ur. 21 marca 1922, zm. 8 lipca 1979) występował jako akrobata. Brał udział w pokazach akrobatycznych wraz z rodziną występując w teatrach operowych na Węgrzech. Grał także w piłkę nożną oraz wyczynowo uprawiał łyżwiarstwo szybkie. Po II wojnie światowej wyemigrował do Stanów Zjednoczonych, gdzie osiedlił się w Cleveland w stanie Ohio. Pracował jako hydraulik i cieśla, a także wykonywał popisy akrobatyczne ze swoją ówczesną żoną Mary Birge. 
Kariera.
Do rozpoczęcia kariery w kulturystyce zainspirowała okładki magazynu ze Steve Reevesem, znanym z roli Herkulesa. W 1955 roku uzyskał NABBA Mister Universe. W 1956 został odkryty przez zasłużoną aktorkę Maę West, która zaproponowała mu występy w rewii, gdzie zaczynali także Reg Lewis, Gordon Mitchell i Dan Vadis. Mae West zatrudniła go jako wiodącego mężczyznę w jej słynnym Variety Show w nowojorskiej Dzielnicy Łacińskiej, na którym znalazło się szereg modeli-kulturystów, w tym Richard DuBois, Irvin Koszewski, Joe Gold, Dominic Juliano, Chuck Pendleton, Armand Tanny i George Eiferman.
W drugiej połowie lat 50. zajął się także aktorstwem. Pierwszą rolą filmową była postać Bobo Branigansky'a w komedii "Will Success Spoil Rock Hunter?" (1957) z Jayne Mansfield i Tonym Randallem. W 1960 Hargitay i Mansfield zostali obsadzeni w głównych rolach w filmie "Miłość Herkulesa" ("Gli amori di Ercole"), który został nakręcony we Włoszech i nigdy nie został wyświetlany w kinach w Stanach Zjednoczonych, choć był dostępny na Netflix pod tytułem "Herkules kontra Hydra". W ciągu najbliższych czterech lat, Hargitay i Mansfield zagrali razem w komediach: "Obietnice! Obietnice!" ("Promises! Promises!", 1963) i "Prymitywna miłość" ("L'Amore Primitivo", 1964). W jednym z odcinków serialu NBC "" ("Law &amp; Order: Special Victims Unit", 2003), zatytułowanym "Kontrola" ("Control"), wystąpił w roli człowieka, który był świadkiem następstwa brutalnego napadu na ruchomych schodach stacji metra.
W biograficznym filmie telewizyjnym CBS "Opowieść o Jayne Mansfield" ("The Jayne Mansfield Story", 1980) rolę Mickeya Hargitaya zagrał Arnold Schwarzenegger, a tytułową Jayne Mansfield - Loni Anderson.
Życie prywatne.
W Cleveland w stanie Ohio poznał i poślubił swoją pierwszą żonę Mary Birge, z którą się rozwiódł 6 września 1956; z pierwszego małżeństwa miał córkę Tinę (ur. 1949). 13 stycznia 1958 poślubił aktorkę Jayne Mansfield, z którą miał troje dzieci - dwóch synów: Jeffreya Palmera (21 grudnia 1958) i Zoltána Anthony'ego (1 sierpnia 1960) oraz córkę Mariskę Magdolnę (ur. 23 stycznia 1964 w Los Angeles), która została aktorką, znaną jako detektyw Olivia Benson w serialu NBC "" ("Law &amp; Order: Special Victims Unit"). 26 sierpnia 1964 doszło do rozwodu. 14 kwietnia 1967 ożenił się po raz trzeci z Ellen Siano.
Zmarł 14 września 2006 w Los Angeles w stanie Kalifornia w wieku osiemdziesięciu lat. Przyczyną zgonu był szpiczak mnogi – nowotwór układu krwionośnego.
Bibliografia.
 

</doc>
<doc id="1724277" url="https://pl.wikipedia.org/wiki?curid=1724277" title="Lista meczów reprezentacji Węgier w piłce nożnej mężczyzn">
Lista meczów reprezentacji Węgier w piłce nożnej mężczyzn

Lista oficjalnych meczów reprezentacji Węgier mężczyzn w piłce nożnej.

</doc>
<doc id="1724279" url="https://pl.wikipedia.org/wiki?curid=1724279" title="Massif des Bornes">
Massif des Bornes

Masyw Bornes (fr. "Massif du Giffre") – to masyw górski w Alpach Zachodnich. Leży we wschodniej Francji w regionie Rodan-Alpy. Jest częścią Prealp Sabaudzkich. Główne ośrodki rejonu to między innymi Le Grand-Bornand, Mont-Saxonnex i Saint-Jean-de-Sixt. Najwyższym szczytem masywu jest Pointe Percée, która osiąga wysokość 2750 m.

</doc>
<doc id="1724280" url="https://pl.wikipedia.org/wiki?curid=1724280" title="An Lushan">
An Lushan

An Lushan (ur. ok. 703, zm. 757) – przywódca rebelii w Chinach skierowanej przeciwko władcom z dynastii Tang.
Wczesna kariera.
Jego ojciec był Sogdyjczykiem, zaś matka pochodziła z arystokratycznej rodziny tureckiej. Rodzina mieszkała na terenach dzisiejszej Mandżurii. Jego przodkowie służyli w chińskiej armii jako najemnicy. W wieku 33 lat był jednym z głównych wodzów cesarskich sił zbrojnych. Władcy z dynastii Tang często obsadzali wysokie stanowiska państwowe i wojskowe osobami obcego pochodzenia, które uważali za mniej podatnych na dworskie intrygi. An Lushana mianowano więc gubernatorem wojskowym trzech prowincji na wschodzie Chin. Cieszył się poparciem cesarza Xuanzonga i często gościł na jego dworze.
Bunt przeciw cesarzowi.
Zaufanie cesarza do młodego wodza okazało się całkowicie nieuzasadnione. W 755 roku An Lushan otwarcie wystąpił przeciw władcy i sam ogłosił się cesarzem, pierwszym monarchą z dynastii Yan. Powstanie An Lushana spotkało się ze stosunkowo dużym poparciem społecznym, gdyż ostatnie lata przed jego wybuchem Chiny dotknęła cała seria klęsk żywiołowych. Ponieważ w chińskiej tradycji cesarz odpowiadał za zachowanie w przyrodzie naturalnego porządku, więc spadające na kraj klęski uznawano za dowód, że jest nieodpowiednim władcą. Inną przyczyną poparcia buntu były ciężary nakładane przez państwo na ubogą ludność kraju.
Zwolennicy An Lushana szybko pokonali wojska cesarskie i opanowali północne Chiny. Jednak An Lushanowi nie było dane długo cieszyć się władzą. Nasilenie choroby oczu i skóry, powstałej być może w wyniku cukrzycy, zaczęło wywoływać napady bólu, powodujących z kolei wybuchy gniewu. Ofiarami coraz bardziej nieobliczalnego zachowania stawali się często najbliżsi współpracownicy. Nikt nie był pewien swojego bezpieczeństwa. W rezultacie An Lushan został zamordowany przez własnego syna An Qingxu w styczniu 757 roku.
Konsekwencje rebelii.
Ostatecznie Tangom udało się stłumić powstanie i powrócić na tron cesarski. Jednak dynastia nigdy już nie odzyskała dawnej potęgi i chwały. W 906 roku imperium Tangów ostatecznie upadło, a zwierzchność nad Chinami przeszła w ręce władców z dynastii Liao.

</doc>
<doc id="1724284" url="https://pl.wikipedia.org/wiki?curid=1724284" title="Guitar Workshop">
Guitar Workshop



</doc>
<doc id="1724285" url="https://pl.wikipedia.org/wiki?curid=1724285" title="Only Inhuman">
Only Inhuman

Only Inhuman – drugi studyjny album zespołu Sonic Syndicate. Producentem albumu jest Jonas Kjellgren, gitarzysta szwedzkiego zespołu melodic death metalowego Scar Symmetry.

</doc>
<doc id="1724286" url="https://pl.wikipedia.org/wiki?curid=1724286" title="Massif des Bauges">
Massif des Bauges

Massif des Bauges – grupa górska w Alpach Zachodnich. Leży we wschodniej Francji w regionie Rodan-Alpy. Jest częścią Préalpes de Savoie. Główne ośrodki rejonu to między innymi La Féclaz, Savoie Grand Revard i Semnoz. Najwyższym szczytem masywu jest Arcalod, który osiąga wysokość 2217 m.
Najwyższe szczyty:

</doc>
<doc id="1724287" url="https://pl.wikipedia.org/wiki?curid=1724287" title="Nezbudská Lúčka">
Nezbudská Lúčka

Nezbudská Lúčka (węg. "Óváralja", do 1899 "Nezbud-Lucska") – wieś gminna (obec) na Słowacji, w powiecie żylińskim. Położona nad Wagiem, na styku Kotliny Żylińskiej i Małej Fatry.
Po raz pierwszy wzmiankowana była w 1439 r. jako "Vapena Lucska", a w 1511 jako "Poccessia Lwcha". Powstanie wsi było związane z wypalaniem wapna do budowy obiektów w bliższej i dalszej okolicy. Ludzie jednak mieszkali tutaj już od młodszej epoki żelaza – podczas prac archeologicznych znaleziono ślady osadnictwa z tamtego okresu. Lúčka jako zwarta osada mogła istnieć już w XIII wieku, jako wieś służebna pobliskiego Starego Zamku.
W czasie słowackiego powstania narodowego w tym rejonie miały miejsce zacięte walki pomiędzy powstańcami, broniącymi tzw. Przesmyku Streczniańskiego na Domaszyńskim Meandrze, a wojskami niemieckimi nacierającymi w kierunku Kotliny Turczańskiej. Wieś została częściowo zniszczona.
Pod drugiej stronie rzeki znajduje się wieś Strečno wraz z zamkiem – pomiędzy dwoma miejscowościami kursuje prom. Piesi mogą korzystać z kładki nad Wagiem.

</doc>
<doc id="1724291" url="https://pl.wikipedia.org/wiki?curid=1724291" title="Gwidon Borucki">
Gwidon Borucki

Gwidon Borucki, Guy Borucki, Guido Lorraine, właściwie "Gwidon Alfred Gottlieb" (ur. 2 września 1912 w Krakowie, zm. 31 grudnia 2009 w Melbourne) – polski aktor, muzyk, piosenkarz, żołnierz armii gen. Władysława Andersa.
Życiorys.
Pochodził z rodziny żydowskiej. Urodził się w Krakowie jako Gwidon Alfred Gottlieb. Ukończył warszawskie gimnazjum „Askola”. Po uzyskaniu matury w 1930 roku w Berlinie, studiował we Lwowie w Wyższej Szkole Handlowej. Tam zarabiał jako śpiewak w restauracjach oraz orkiestrach tanecznych. W 1937 zaangażowano go do Cyrulika Warszawskiego.
W czasie okupacji radzieckiej Kresów Wschodnich występował w teatrzyku rewiowym Feliksa Konarskiego ("Ref-Rena"). Podczas drugiej wojny światowej wraz z grupą teatralną objeżdżał pola walki dając rozrywkę i podnosząc na duchu zmęczonych walką żołnierzy. W maju 1944, wkrótce po wygranej przez 2 Korpus Polski pod dowództwem generała Władysława Andersa bitwy o Monte Cassino, Gwidon Borucki po raz pierwszy w historii zaśpiewał patriotyczną pieśń "Czerwone maki na Monte Cassino".
Po wojnie zamieszkał w Londynie. Przyjął wtedy pseudonim "Guy Borucki" i często występował w brytyjskim radiu i telewizji. W 1959 przyjechał do Australii z operetką/musicalem „Grab me a Gondola” w roli głównej, i przeniósł się na stałe do Melbourne. Gwidon Borucki pod pseudonimem "Guido Lorraine" zagrał w 28 filmach, a także licznych sztukach teatralnych i programach TV. W czasie pobytu w Australii prowadził własny program telewizyjny, organizował rewie, kabarety, występy dla Polonii australijskiej. Stworzył także agencję artystyczną i australijską filię ZASP-u.
Pierwszą żoną Boruckiego była artystka Irena Anders (pseudonim sceniczny: Renata Bogdańska), późniejsza druga żona generała Władysława Andersa. Drugą jego żoną była Ewa.
Zmarł w wieku 97 lat wskutek urazu czaszki po uderzeniu w betonowe schody w swoim ogrodzie.
Seriale i programy TV.
1954:
1955:
1956:
1957:

</doc>
<doc id="1724292" url="https://pl.wikipedia.org/wiki?curid=1724292" title="Toszonowice Dolne">
Toszonowice Dolne

Toszonowice Dolne (cz. Dolní Tošanovice, niem. Nieder Toschonowitz) – wieś i gmina położona w powiecie Frydek-Mistek, w kraju morawsko-śląskim. Położona jest na Pogórzu Morawsko-Śląskim na wysokości 335 m n.p.m. Powierzchnia 3,7 km². W 2001 ok. 4% stanowili Polacy.
Historia.
Miejscowość po raz pierwszy wzmiankowana została w łacińskim dokumencie Liber fundationis episcopatus Vratislaviensis (pol. "Księga uposażeń biskupstwa wrocławskiego"), spisanej za czasów biskupa Henryka z Wierzbna ok. 1305 w szeregu wsi zobowiązanych do płacenia dziesięciny biskupstwu we Wrocławiu, w postaci "item in Tessinowitz". Zapis ten (brak określenia liczby łanów, z których będzie płacony podatek) wskazuje, że wieś była w początkowej fazie powstawania (na tzw. surowym korzeniu), co wiąże się z przeprowadzaną pod koniec XIII wieku na terytorium późniejszego Górnego Śląska wielką akcją osadniczą (tzw. łanowo-czynszową). Wieś politycznie znajdowała się wówczas w granicach utworzonego w 1290 piastowskiego (polskiego) księstwa cieszyńskiego, będącego od 1327 lennem Królestwa Czech, a od 1526 roku w wyniku objęcia tronu czeskiego przez Habsburgów wraz z regionem aż do 1918 roku w monarchii Habsburgów (potocznie Austrii).
Wieś leżałą na cesarskim trakcie łączącym Frydek z Cieszynem, po obu stronach drogi. W XIX w. wybudowano zamek należący do rodu Chlumských. W początkach XX w. miejscowość była zamieszkiwana przeważnie przez górników i hutników, w większości polskiego pochodzenia. Do Toszonowic Dolnych należał przysiółek Poleniny i wieś Szprochowice.
W Toszonowicach Dolnych urodził się Jan Szkuta (1886–1937), major kawalerii Wojska Polskiego, działacz niepodległościowy, kawaler Orderu Virtuti Militari, komisaryczny burmistrz Pucka.

</doc>
<doc id="1724294" url="https://pl.wikipedia.org/wiki?curid=1724294" title="Parafia Miłosierdzia Bożego w Goleszach">
Parafia Miłosierdzia Bożego w Goleszach

Parafia Miłosierdzia Bożego w Goleszach-Swolszewicach – parafia rzymskokatolicka znajdująca się w archidiecezji łódzkiej w dekanacie wolborskim.
Parafia erygowana 1 września 1990 roku przez arcybiskupa Władysława Ziółka.
Kościół parafialny został wybudowany w latach 1987–1995 według projektu architekta Eugeniusza Brackiego, a jego konsekracja nastąpiła 1 X 1995 r., której dokonał abp Władysław Ziółek.

</doc>
<doc id="1724295" url="https://pl.wikipedia.org/wiki?curid=1724295" title="Zuzana Roithová">
Zuzana Roithová

Zuzana Roithová (ur. 30 stycznia 1953 w Pradze) – czeska polityk, lekarka, była minister i senator, posłanka do Parlamentu Europejskiego.
Życiorys.
W 1978 została absolwentką Wydziału Medycyny Ogólnej Uniwersytetu Karola w Pradze. W latach 1994–1997 studiowała na Sheffield Hallam University, uzyskując tytuł Master of Business Administration.
W latach 1979–1992 pracowała w zawodzie lekarza, m.in. w Motole ("Fakultní nemocnice v Motole"). Od 1990 do 1998 zajmowała stanowisko dyrektora praskiego Szpitala Uniwersyteckiego Královské Vinohrady. W 1998 sprawowała urząd ministra zdrowia. W okresie 1998–2004 zasiadała w czeskim Senacie.
Wstąpiła do Unii Chrześcijańskiej i Demokratycznej – Czechosłowackiej Partii Ludowej. W latach 2001–2003 pełniła funkcję wiceprzewodniczącej tej partii. Od 2000 do 2002 była przewodniczącą Międzynarodowego Ruchu Europejskiego w Czechach. W 2004 z listy KDU-ČSL uzyskała mandat deputowanej do Parlamentu Europejskiego. W VI kadencji PE przystąpiła do grupy EPP-ED, została też wiceprzewodniczącą Komisji Rynku Wewnętrznego i Ochrony Konsumentów. W wyborach europejskich w 2009 skutecznie ubiegała się o reelekcję.
W 2013 kandydowała w wyborach prezydenckich. W pierwszej turze uzyskała blisko 5% głosów, zajmując 6. miejsce wśród 9 kandydatów.
W 2014 nie kandydowała w kolejnych eurowyborach. W 2016 została wybrana na radną kraju południowoczeskiego.

</doc>
<doc id="1724296" url="https://pl.wikipedia.org/wiki?curid=1724296" title="Zuzana Roithova">
Zuzana Roithova



</doc>
<doc id="1724297" url="https://pl.wikipedia.org/wiki?curid=1724297" title="Velden am Wörther See">
Velden am Wörther See

Velden am Wörther See (słoweń. "Vrba na Koroškem") – uzdrowiskowa gmina targowa w Austrii, w kraju związkowym Karyntia, w powiecie Villach-Land, położona nad jeziorem Wörthersee, ok. 250 km na południowy zachód od Wiednia. Liczy 8811 mieszkańców (stan na dzień 1 stycznia 2015).
W skład gminy Velden am Wörther See wchodzą następujące miejscowości: Augsdorf, Dieschitz, Duel, Kerschdorf ob Velden, Köstenberg, Latschach an der Drau, Lind ob Velden i Sankt Egyden.
Współpraca.
Miejscowości partnerskie:

</doc>
<doc id="1724298" url="https://pl.wikipedia.org/wiki?curid=1724298" title="Raphael Matos">
Raphael Matos

Raphael Matos (ur. 28 sierpnia 1981 roku w Belo Horizonte) – brazylijski kierowca wyścigowy.
Początek kariery.
Karierę rozpoczął w gokartach w rodzinnej Brazylii; w 2002 roku przybył do Stanów Zjednoczonych. Tutaj ścigał się najpierw w cyklu Formula Dodge, prowadzonym przez Skipa Barbera, a potem w Mazda Series. W obu zdobył tytuł mistrzowski.
Toyota Atlantic / Indy Lights.
W 2006 roku przeniósł się do cyklu Toyota Atlantic, będącym bezpośrednim zapleczem serii Champ Car. W pierwszym sezonie startów wywalczył tytuł mistrzowski i zarazem premię w wysokości dwóch milionów dolarów, która miała być przeznaczona na angaż w jednym z zespołów Champ Car. Jednak jeszcze przed ogłoszeniem unifikacji Champ Car z Indy Racing League, Matos ogłosił podpisanie umowy z ekipą Andretti Green na występy w cyklu Firestone Indy Lights, będącym z kolei zapleczem IRL. Ta decyzja wzbudziła sporo kontrowersji, choć po unifikacji obu głównych serii na kontynencie amerykańskim, ewentualny angaż Matosa w Champ Car i tak nie doszedłby do skutku.
Podobnie jak w Toyota Atlantic, również w Indy Lights okazał się bezkonkurencyjny, zdobywając tytuł mistrzowski. W międzyczasie wziął udział w kilku rundach cyklu A1 Grand Prix, a także wystąpił w barwach Andretti-Green Racing w 12 Godzinach Sebring oraz 24 Godzinach Daytona, zaliczanych do punktacji American Le Mans Series.
IRL IndyCar Series.
W 2009 roku został kierowcą Luczo-Dragon Racing; zespołu debiutującego w pełnym wymiarze w serii IndyCar. Wcześniej ekipa, której właścicielami są Stephen Luczo oraz syn Rogera Penske, Jay, zaliczyła tylko siedem wyścigów w przeciągu dwóch lat.
Podczas Indianapolis 500 spowodował wypadek, w którym złamania żeber doznał Vítor Meira. Sezon zakończył na 13. miejscu dodatkowo zdobywając tytuł najlepszego nowicjusza (Rookie of the year). Najlepsze miejsce jakie zajął w wyścigu to szóste na torze Milwaukee Mile.
Kolejny sezon z zespołem zakończył na 14. pozycji, a najlepsze miejsce w wyścigu jakie zajął to czwarte (dwukrotnie). Na sezon 2011 długo nie mógł znaleźć zatrudnienia. Ostatecznie udało mu się podpisać kontrakt na kilka wyścigów z zespołem AFS Racing.

</doc>
<doc id="1724302" url="https://pl.wikipedia.org/wiki?curid=1724302" title="Rensis Likert">
Rensis Likert

Rensis Likert (ur. 5 sierpnia 1903, zm. 3 września 1981) – amerykański badacz społeczny. Był założycielem Instytutu Badań Społecznych na Uniwersytecie w Michigan oraz jego dyrektorem w latach 1946–1970. Jest najbardziej znany z opracowania Skali Likerta.

</doc>
<doc id="1724304" url="https://pl.wikipedia.org/wiki?curid=1724304" title="Toszonowice Górne">
Toszonowice Górne

Toszonowice Górne (czes. Horní Tošanovice, niem. Ober Toschonowitz) – wieś i gmina położona w powiecie Frydek-Mistek, w kraju morawsko-śląskim w Czechach. Położona jest na Pogórzu Morawsko-Śląskim na wysokości 367 m n.p.m. i zajmuje powierzchnię 5,29 km². W 2001 roku ok. 4% stanowili Polacy.
Historia.
Miejscowość po raz pierwszy wzmiankowana została w łacińskim dokumencie Liber fundationis episcopatus Vratislaviensis (pol. "Księga uposażeń biskupstwa wrocławskiego"), spisanej za czasów biskupa Henryka z Wierzbna ok. 1305 roku w szeregu wsi zobowiązanych do płacenia dziesięciny biskupstwu we Wrocławiu, w postaci "item in Tessinowitz". Zapis ten (brak określenia liczby łanów, z których będzie płacony podatek) wskazuje, że wieś była w początkowej fazie powstawania (na tzw. surowym korzeniu), co wiąże się z przeprowadzaną pod koniec XIII wieku na terytorium późniejszego Górnego Śląska wielką akcją osadniczą (tzw. łanowo-czynszową). Wieś politycznie znajdowała się wówczas w granicach utworzonego w 1290 roku piastowskiego (polskiego) księstwa cieszyńskiego, będącego od 1327 roku lennem Królestwa Czech, a od 1526 roku w wyniku objęcia tronu czeskiego przez Habsburgów wraz z regionem aż do 1918 roku w monarchii Habsburgów (potocznie Austrii).
Wieś była gniazdem rodowym rodziny szlacheckiej Tłuków. W połowie XVI wieku właścicielem wsi był Kaspar Tłuk pierwszy regent (zarządca) dóbr Komory Cieszyńskiej.
W XX wieku miejscowość kilkukrotnie zmieniała przynależność państwową (spór polsko-czeski).

</doc>
<doc id="1724305" url="https://pl.wikipedia.org/wiki?curid=1724305" title="Hook Me Up (singel)">
Hook Me Up (singel)

"Hook Me Up" – piosenka electropop stworzona przez Jessicę Origliasso, Lisę Origliasso, Shelly Peiken i Grega Wellsa na drugi album studyjny australijskiego duetu The Veronicas, "Hook Me Up" (2007). Wyprodukowany przez Wellsa, utwór wydany został jako pierwszy singel promujący krążek w Australii.
Informacje o singlu.
Singel ukazał się dnia 18 sierpnia 2007 za pośrednictwem iTunes Store, zaś swoją premierę radiową utwór zanotował dzień później, 19 sierpnia 2007. Teledysk promujący "Hook Me Up" wydany został dnia 31 sierpnia 2007, swój debiut notując na kanale "Channel V". 3 września 2007 singel zadebiutował na notowaniu ARIA Digital Track Charts na pozycji #17, szybko polepszając swoje miejsca na notowaniu. Kompozycja stała się najwyżej notowaną piosenką zespołu w Australii zdobywając szczyt oficjalnego zestawienia najczęściej sprzedawanych singli w tymże kraju. "Hook Me Up" charakteryzuje się dużym podobieństwem do piosenki "Tainted Love" nagranej na masową skalę przez Soft Cell. Alternatywna okładka singla The Veronicas odzwierciedla okładkę utworu wydanego przez Soft Cell, gdzie zamiast ludzi pojawiają się słuchawki telefonu.
Wydanie singla.
"Hook Me Up" zadebiutował w oficjalnym zestawieniu najpopularniejszych singli w Australii na pozycji #5 dnia 1 października 2007. Szczyt notowania piosenka osiągnęła w siódmym tygodniu od debiutu, 12 listopada 2007. Kompozycja zajmowała miejsca w Top 10 listy przebojów przez dziesięć tygodni, zaś w samym zestawieniu ponad pięć miesięcy ostatecznie opuszczając notowanie dnia 3 marca 2008. Singel odznaczony został przez australijski koncern muzyczny platynową płytą za sprzedaż utworu w ilości przekraczającej 70.000 egzemplarzy.
Teledysk.
Teledysk do singla reżyserowany był przez Scotta Speera i ukazuje Lisę oraz Jessicę jako uczennice szkoły z internatem. Klip rozpoczyna się ujęciem prezentującym nauczycielkę, która odprowadza uczniów trzymając w ręku bat, by młodzież nie przekroczyła granicy oddzielającej chłopców od dziewcząt. Następny kadr ukazuje wokalistki przytulające się oraz śpiewające. Nagle akcja videoclipu przenosi się do klasy pełnej uczniów o twarzach bez wyrazu. Potem bliźniaczki wraz z zespołem występują na scenie, podczas gdy reszta nadal siedzi w ławkach spoglądając na siebie. Kolejne ujęcie prezentuje siostry w toalecie, kiedy nagle możemy zobaczyć kadry z klasy. Następnie dziewczyny spotykają się ze swoimi przyjaciółmi, by razem rozpocząć bunt w szkole, do którego przyłączają się wszyscy uczniowie. Finalna scena ukazuje wybiegającą z budynku młodzieżą.
W wywiadzie z gazetą "Herald Sun", The Veronicas wyjawiły oryginalną koncepcję teledysku, która miała opierać się na temacie seksualności, jednak plany te zmieniono, a reżyser zaproponował ukazanie w klipie szkolnej rewolucji.
Teledysk miał premierę dnia 31 sierpnia 2007 w Australii oraz 6 listopada 2007 w Stanach Zjednoczonych.

</doc>
<doc id="1724307" url="https://pl.wikipedia.org/wiki?curid=1724307" title="Rejon ustrzycki">
Rejon ustrzycki

Rejon ustrzycki, rejon dolnoustrzycki (ukr. Нижньо-Устрицький район, ros. Нижне-Устрицкий район) – jednostka podziału administracyjnego Związku Socjalistycznych Republik Radzieckich, istniejąca w latach 1940–1951 z siedzibą w Ustrzykach Dolnych, należąca od 4 grudnia 1939 do obwodu drohobyckiego.
Po II wojnie światowej rejon (pozbawionych praw miejskich i przekształconych w osiedle typu miejskiego) Ustrzyk Dolnych znalazł się ponownie w ZSRR. W ramach umowy o zmianie granic z 15 lutego 1951 (za kolano Bugu) rejon ustrzycki przypadł Polsce, po czym w 1952 roku przekształcono go w polski powiat ustrzycki.

</doc>
<doc id="1724308" url="https://pl.wikipedia.org/wiki?curid=1724308" title="Andrija Hebrang (ur. 1946)">
Andrija Hebrang (ur. 1946)

Andrija Hebrang (ur. 27 stycznia 1946 w Belgradzie) – chorwacki polityk i profesor, minister zdrowia w latach 1990–1992 oraz 1993–1998, minister obrony w 1998, wicepremier oraz minister zdrowia i opieki społecznej w latach 2003–2005. Kandydat w wyborach prezydenckich w 2009.
Życiorys.
Edukacja i kariera zawodowa.
Andrija Hebrang urodził się w 1946 w Belgradzie w ówczesnej SFR Jugosławii (obecnie Serbia). Jego ojciec, Andrija Hebrang, był działaczem Komunistycznej Partii Jugosławii i partyzantem w czasie II wojny światowej. W 1948 został oskarżony o zdradę i aresztowany wraz z żoną Olgą. Ojciec został zabity w nieznanych okolicznościach, a matka skazana na 12 lat pozbawienia wolności. Młody Andrija Hebrang zamieszkał wówczas wraz z ciotką w Zagrzebiu.
W 1971 ukończył studia na Wydziale Medycznym Uniwersytetu w Zagrzebiu. W 1975 ukończył studia podyplomowe w zakresie medycyny doświadczalnej na tej uczelni. W 1976 specjalizował się w radiologii i onkologii. W 1980 doktoryzował się na Uniwersytecie w Zagrzebiu, a następnie został profesorem tego uniwersytetu. W latach 1982–1995 wykładał w Wyższej Szkole Medycznej. W 1995 został doradcą Światowej Organizacji Zdrowia ds. Azji Południowo-Wschodniej. Jest autorem licznych publikacji medycznych, szczególnie z dziedziny onkologii.
Andrija Hebrang jest żonaty z Danijelą Vrhovski-Hebrang, doktorem nauk biochemicznych. Ma troje dzieci, zna język angielski (czynnie) i niemiecki (biernie).
Działalność polityczna.
W 1990, po ogłoszeniu przez Chorwację niepodległości, został członkiem Chorwackiej Wspólnoty Demokratycznej (HDZ). Od 30 maja 1990 do 12 sierpnia 1992 zajmował stanowisko ministra zdrowia w rządach, na czele których stali premierzy Stjepan Mesić, Josip Manolić i Franjo Gregurić. W czasie wojny o niepodległość Chorwacji, od 1994 do 1995, był koordynatorem medycznym sił zbrojnych Republiki Chorwacji. Od 12 października 1993 do 14 maja 1998 ponownie pełnił funkcję ministra zdrowia w gabinetach, którymi kierowali Nikica Valentić oraz Zlatko Mateša. Od 14 maja do 14 października 1998 pełnił funkcję ministra obrony. Od 23 grudnia 2003 do 15 lutego 2005 zajmował stanowisko wicepremiera oraz ministra zdrowia i opieki społecznej w pierwszym rządzie premiera Iva Sanadera.
W wyborach parlamentarnych w 1992, 1995 i 2003 Andrija Hebrang uzyskiwał mandat posła do Zgromadzenia Chorwackiego z ramienia HDZ. W wyborach parlamentarnych w 2007 uzyskał reelekcję po raz kolejny, został też przewodniczącym klubu poselskiego swojego ugrupowania.
Pod koniec lipca 2009 Chorwacka Wspólnota Demokratyczna mianowała Andriję Hebranga swoim kandydatem w wyborach prezydenckich przewidzianych na grudzień 2009. Zajął w nich trzecie miejsce, zdobywając 12,04% głosów poparcia.

</doc>
<doc id="1724311" url="https://pl.wikipedia.org/wiki?curid=1724311" title="Maciej Dubois">
Maciej Dubois

Maciej Jerzy Dubois (ur. 4 czerwca 1933 w Warszawie, zm. 17 maja 2016 tamże) – polski adwokat.
Życiorys.
W 1950 ukończył VI Liceum Ogólnokształcące im. Tadeusza Reytana w Warszawie. W 1955 ukończył studia na Wydziale Prawa Uniwersytetu Warszawskiego. Od 1953 do 1956 był starszym radcą w Urzędzie Rady Ministrów, pracownikiem Biura Skarg i Zażaleń. Od 1956 należał do Polskiej Zjednoczonej Partii Robotniczej. Był II sekretarzem POP PZPR przy Izbie Adwokackiej w Warszawie. Od 1956 do 1958 dyrektor Biura Zrzeszenia Prawników Polskich. Od 1958 aplikacja adwokacka. Do 1990 był adwokatem w Zespole Adwokackim, w latach 1990–1995 wspólnikiem w Adwokackiej Spółce Cywilnej, a od 1995 we własnej kancelarii adwokackiej.
W latach 80. obrońca w procesach politycznych, w tym w okresie stanu wojennego (m.in. w procesie działaczy Konfederacji Polski Niepodległej). Był także obrońcą m.in. w rozpoczętym w 1992 głośnym procesie zbrodniarza stalinowskiego płk. Adama Humera.
W latach 1971–1989 dziekan Okręgowej Rady Adwokackiej w Warszawie. W okresie 1989–1992 wiceprezes Naczelnej Rady Adwokackiej. W okresie 1989–1990 sędzia Trybunału Stanu. W 1989 przewodniczący Społecznej Komisji Pojednawczej, powołanej do przywracania do pracy osób zwolnionych z pracy w całej Polsce za działalność polityczną i związkową w latach 1981–1989.
W 2012 ukazał się wywiad-rzeka z nim pt. "Adwokat. Rozmowa o życiu w ciekawych czasach" (wywiad przeprowadził Michał Komar).
Życie prywatne.
Syn Stanisława i ojciec Jacka.
Zmarł 17 maja 2016.

</doc>
<doc id="1724314" url="https://pl.wikipedia.org/wiki?curid=1724314" title="Wacław Zembrzuski">
Wacław Zembrzuski

Wacław Zembrzuski (ur. 2 marca 1912 w Gołębiu, zm. 1976) – polski pedagog, nauczyciel i filozof. Razem z żoną jest patronem XI Liceum Ogólnokształcącego w Poznaniu.
Życiorys.
Absolwent Seminarium Nauczycielskiego w Dziadowie. Uczył się zawodu pedagoga do wybuchu II wojny światowej. Na jej początku został zmobilizowany do Armii Pomorze, gdzie brał czynny udział w walkach. Pojmany podczas wojny trafił do Niemiec, gdzie spędził resztę okupacji niemieckiej. W obozach jenieckich prowadził tajne nauczanie. Stworzył na początku 1945 roku Szkołę Powszechną w Northeim. Poznał tam więźniarkę polityczną – Jadwigę Sobczak, którą poślubił.
Po zakończeniu wojny wrócił do Polski w czerwcu 1945 roku i podjął pracę w Poznaniu, w Szkole Podstawowej nr 6, a następnie w III Liceum Ogólnokształcącym im. Marcina Kasprzaka. W liceum od roku 1952 pełnił funkcję dyrektora tej placówki. W międzyczasie ukończył pedagogikę na Uniwersytecie im. Adama Mickiewicza w Poznaniu, uzyskując tym samym kwalifikacje z zakresu nauczania pedagogiki i propedeutyki filozofii. W roku 1969 przeszedł na rentę inwalidzką.
Był organizatorem Uniwersytetu Powszechnego dla dzieci i rodziców. W uznaniu zasług odznaczony został Krzyżem Kawalerskim Orderu Odrodzenia Polski.
Od 1991 roku Wacław i Jadwiga Zembrzuscy są patronami jednego z poznańskich liceów – XI Liceum Ogólnokształcącego.

</doc>
<doc id="1724315" url="https://pl.wikipedia.org/wiki?curid=1724315" title="Santa Montefiore">
Santa Montefiore

Santa Montefiore (ur. 2 lutego 1970 w Winchesterze) – brytyjska pisarka.
Życiorys.
Po ukończeniu szkoły średniej na rok wyjechała do Argentyny, gdzie uczyła trójkę dzieci języka angielskiego. Po powrocie studiowała język hiszpański i włoski na uniwersytecie w Exeter.
Po skończeniu studiów pracowała dorywczo w różnych miejscach, m.in. w Muzeum Figur Woskowych Madame Tussaud w Londynie, jednocześnie bez większego powodzenia próbując sił w literaturze. W roku 1998 wyszła za mąż za pisarza i historyka Simona Montefiore, dzięki któremu uwierzyła w siebie jako pisarkę. Jego rady sprawiły, że praca nad "Spotkamy się pod drzewem ombu" przynosiła jej satysfakcję. Powieść została opublikowana w 1999 roku i stała się bestsellerem. Również następna – "Szkatułka z motylem" – ukazała się w masowym nakładzie i Santa Montefiore stała się znana jako autorka romansów.

</doc>
<doc id="1724316" url="https://pl.wikipedia.org/wiki?curid=1724316" title="Marcin Czerwiński">
Marcin Czerwiński



</doc>
<doc id="1724317" url="https://pl.wikipedia.org/wiki?curid=1724317" title="Język tarencki">
Język tarencki

Język tarencki – język romański używany na południowym wschodzie Włoch, w regionie Apulia. Większość użytkowników mieszka w Tarencie, mieście położonym w Apulii. Jest także używany przez niewielką liczbę imigrantów w Stanach Zjednoczonych, w szczególności w Kalifornii. Jest blisko spokrewniony z włoskim, sycylijskim i neapolitańskim.

</doc>
<doc id="1724323" url="https://pl.wikipedia.org/wiki?curid=1724323" title="Libania Grenot">
Libania Grenot

Libania Grenot Martínez (ur. 12 lipca 1983 w Santiago de Cuba) – kubańska lekkoatletka, sprinterka, od 18 marca 2008 reprezentująca Włochy.
Osiągnięcia.
Wielokrotna reprezentantka kraju na drużynowych mistrzostwach Europy.
W 2008 Grenot reprezentowała Włochy podczas igrzysk olimpijskich w Pekinie, gdzie odpadła w półfinale na 400 metrów. Ostatecznie sklasyfikowano ją na 10. miejscu. Cztery lata później, podczas igrzysk w Londynie, ponownie odpadła z rywalizacji w fazie półfinałowej.

</doc>
<doc id="1724329" url="https://pl.wikipedia.org/wiki?curid=1724329" title="Ernst Mecklenburg">
Ernst Mecklenburg

Ernst Mecklenburg (ur. 3 czerwca 1927 w Blöcken w powiecie labiawskim) – niemiecki polityk, przewodniczący Demokratycznej Partii Rolników Niemiec (1982–1987). 
Życiorys.
Ukończył szkołę rolniczą w Prusach Wschodnich, po czym pracował na rodzinnym gospodarstwie. W latach 1943–1944 uczęszczał do seminarium nauczycielskiego w Kłajpedzie. W styczniu 1945 został powołany do Wehrmachtu. Tuż przed zakończeniem II wojny światowej dostał się do niewoli brytyjskiej. 
Po wyjściu na wolność pracował jako rolnik i górnik. W 1950 przystąpił do Demokratycznej Partii Rolników Niemiec (DBPD) i FDJ, był przewodniczącym zarządu powiatowego partii w Grevesmühlen. Studiował nauki rolnicze. Od 1950 do 1952 pełnił obowiązki burmistrza miasta Rehna w powiecie Gadebusch. Stał na czele Wydziałów Komunalnego i Rolniczego meklemburskiej DBP. W latach 1953–1958 studiował zaocznie w DASR Potsdam i w Wyższej Szkole Rolnictwa w Bernburg (Saale). W 1968 obronił doktorat z dziedziny agronomii na Uniwersytecie w Rostocku na temat rozwoju kolektywnego rolnictwa. 
Od 1954 do 1967 zatrudniony jako sekretarz okręgowy DBP w Rostocku. Od 1963 zasiadał w zarządzie krajowym i prezydium zarządu partii (do 1990). W latach 1967–1974 był wiceprzewodniczącym DBP. W 1982 zastąpił Ernsta Goldenbauma w roli przewodniczącego DBP. Urząd pełnił do 1987, gdy z powodów zdrowotnych wycofał się z polityki. 
W 1971 uzyskał mandat posła do Izby Ludowej, który pełnił do 1987. 
Odznaczony m.in. Orderem Zasług dla Ojczyzny (1977) oraz Orderem Karla Marksa (1987).

</doc>
<doc id="1724331" url="https://pl.wikipedia.org/wiki?curid=1724331" title="Anna Cymmerman">
Anna Cymmerman

Anna Cymmerman – polska śpiewaczka operowa (sopran)
Absolwentka Wydziału Wokalno-Aktorskiego Akademii Muzycznej im. Grażyny i Kiejstuta Bacewiczów w Łodzi w klasie prof. Delfiny Ambroziak.
Dyplom z wyróżnieniem zdobyła w czerwcu 2000 roku. Jeszcze w trakcie studiów zadebiutowała jako solistka Teatru Wielkiego w Łodzi partią Blanche w polskiej prapremierze „Dialogów karmelitanek” Francisa Poulenca w reżyserii Krzysztofa Kelma. Kreacja ta została doceniona zarówno przez krytykę i widzów, co zaowocowało nagrodą im. Andrzeja Hiolskiego za najlepszy debiut operowy w Polsce. W tej edycji konkursu nagrodzeni zostali także Ewa Podleś i Andrzej Drabowicz.
Anna Cymmerman występowała w produkcjach operowych w Austrii, Danii, Holandii i Niemczech. Zaśpiewała w „Stabat Mater” Karola Szymanowskiego w International Music Theatre Chicago.
Anna Cymmerman wykonuje repertuar operowy taki jak partie: Elwiry w operze „Ernani” Giuseppe Verdiego (Opera Bałtycka w Gdańsku); Drugiej Damy w „Czarodziejskim flecie” Wolfganga Amadeusa Mozarta (tournée po Europie zachodniej – Niemcy, Dania, Holandia, Belgia); Blanche w „Dialogach karmelitanek” Francisa Poulenca (Teatr Wielki w Łodzi); Corinny w „Podróż do Reims” Gioacchino Rossiniego (Opera Narodowa w Warszawie); Neddy w „Pajacach” Ruggiero Leoncavallo (Teatr Wielki w Łodzi); Małgorzaty w „Fauście” Charles’a Gounoda (Opera Bałtycka w Gdańsku). Ma na koncie również partię Adriany w polskiej prapremierze opery F. Cilei „Adriana Lecouvreur”, która odbyła się na scenie Teatru Wielkiego w Łodzi, a także Hrabiny w „Weselu Figara” Wolfganga Amadeusa Mozarta czy Hrabiny w operze „Hrabina” Stanisława Moniuszki (Teatr Wielki w Łodzi).
Anna Cymmerman ma w swoim repertuarze również musicale i operetki, między innymi partie – Sylva w „Księżniczce Czardasza” E. Kalmana, Hanna w „Wesołej wdówce” F. Lehara, Rozalinda w „Zemście nietoperza” J. Straussa, wdowa w „Zorbie” J. Kandera, Klara w „Porgy and Bess” G. Gerschwina. Śpiewaczka często bierze udział w koncertach muzyki filmowej. Wymienić należy tu występy na Festiwalach Muzyki Filmowej w Łodzi w roku 2002 (muzyka Krzesimira Dębskiego) i 2003 (muzyka Andrzeja Korzyńskiego) oraz na Festiwalu Polskiej Muzyki Filmowej w Valladolid w Hiszpanii (koncert pod dyrekcją Krzesimira Dębskiego).
Śpiewaczka współpracowała z Bogusławem Kaczyńskim, występując m.in. na organizowanym przez niego od wielu lat Festiwalu im. Jana Kiepury w Krynicy. Dyrektor artystyczny tego festiwalu, Bogusław Kaczyński powiedział o niej: "Na pierwszym miejscu stawiam walory artystyczne, ale również walory wizualne. W przypadku Pani Cymmerman – to osoba, którą można zaprosić i nie trzeba będzie się bać, jaki będzie efekt. Będzie sukces""."
W ramach współpracy z Estrada Stołeczną Anna Cymmerman koncertuje w takich miastach jak Los Angeles, Chicago, Sydney, Pekin (koncert z okazji Olimpiady 2008), Odessa, Zagrzeb, Lublana, a także w Szwecji, Norwegii, Słowenii i wielu innych.
Artystka kształciła się na kursach mistrzowskich u Ingrid Kremling (Niemcy), Gwedolyn Bradley (USA), Ryszarda Karczykowskiego (Niemcy) oraz André Orlowitza (Dania). Anna Cymmerman jest solistką Teatru Wielkiego w Łodzi oraz współpracuje stale z Operą Narodową w Warszawie, Polską Operą Bałtycką w Gdańsku i Opera Nova w Bydgoszczy.

</doc>
<doc id="1724333" url="https://pl.wikipedia.org/wiki?curid=1724333" title="Ernst Goldenbaum">
Ernst Goldenbaum

Ernst Goldenbaum (ur. 15 grudnia 1898 w Parchim, zm. 13 marca 1990 w Berlinie) – niemiecki polityk, przewodniczący Demokratycznej Partii Rolników (1948–1982) oraz wiceprzewodniczący Rady Państwa (1976–1990). 
Życiorys.
Po ukończeniu szkoły w 1913 pracował jako rolnik. W 1917 zaciągnięty do wojska, w czasie działań wojennych został ranny. Uczestniczył w tzw. rewolucji listopadowej w Schwerinie. 
W 1919 wstąpił do USPD, a później do KPD, gdzie zasiadał w zarządzie na Meklemburgię. Zatrudniony w przemyśle współpracował z KPD redagując jej pismo „Volkswacht” (do 1932). Prowadził również szkolenia partyjne. Od 1923 do 1925 pełnił obowiązki burmistrza rodzinnego Parchim. Sprawował mandat członka landtagu w Meklemburgii-Schwerinie (1924–1926, 1929–1932). Po dojściu NSDAP do władzy powrócił do zajęć rolnika. W 1944 ze względu na nielegalną działalność aresztowany i zesłany do obozu w Neuengamme. Pod koniec wojny został załadowany na statek Cap Arcona, jako jeden z nielicznych przeżył jego katastrofę. 
Po powrocie do Parchim lokalna komendantura sowiecka mianowała go burmistrzem. Na jesieni objął obowiązki szefa komisji krajowej ds. reformy rolnej, którą kierował Johannes Warnke. Do 1949 kierował wydziałem rolnym w ministerstwie rolnictwa Meklemburgii. Od 1946 członek SED, zasiadł w jej zarządzie. Z ramienia komunistów sprawował mandat posła do landtagu Meklemburgii (1946–1952). Sprawował funkcję ministra rolnictwa i leśnictwa Meklemburgii. 
W 1948 został oddelegowany do tworzonej przez SED Demokratycznej Partii Rolników, którą kierował do 1982. Po 1982 zachował funkcję honorowego prezesa. W 1950 nominowany do Izby Ludowej, gdzie w latach 1950–1958 pełnił obowiązki przewodniczącego Komisji ds. Rolnictwa i Leśnictwa. Od 1950 do 1963 był wiceprzewodniczącym Izby, a do 1976 członkiem jej Prezydium. W 1976 mianowano go wiceprzewodniczącym Rady Państwa. 
Odznaczony m.in. Orderem Karla Marksa oraz Orderem Zasług dla Ojczyzny.

</doc>
<doc id="1724334" url="https://pl.wikipedia.org/wiki?curid=1724334" title="Kevin Light">
Kevin Light

Kevin Light (ur. 16 maja 1979 r. w Vancouver) – kanadyjski wioślarz, złoty medalista w wioślarskiej ósemce podczas Letnich Igrzysk Olimpijskich w Pekinie.

</doc>
<doc id="1724336" url="https://pl.wikipedia.org/wiki?curid=1724336" title="Rainer Ortleb">
Rainer Ortleb

Rainer Ortleb (ur. 5 czerwca 1944 w Gerze) – niemiecki polityk, inżynier i nauczyciel akademicki, przewodniczący Liberalno-Demokratycznej Partii Niemiec, parlamentarzysta, od 1990 do 1991 minister ds. specjalnych, w latach 1991–1994 minister edukacji i nauki.
Życiorys.
Ukończył studia matematyczne na Uniwersytecie Technicznym w Dreźnie, doktoryzował się w 1971 na tej samej uczelni. Pracował na drezdeńskim uniwersytecie do 1982. Później przeniósł się na Uniwersytet w Rostocku, gdzie habilitował się w 1983 z nauk technicznych, a od 1989 zajmował stanowisko profesora.
W 1968 wstąpił do LDPD, koncesjonowanej partii liberalnej w NRD. W 1987 objął przewodnictwo jej zarządu powiatowego w Rostocku. Po zmianie nazwy z LDPD na LDP na jesieni 1989 został przewodniczącym partii, zastępując w tej roli Manfreda Gerlacha.
W marcu 1990 został wybrany do Izby Ludowej NRD, w której stanął na czele klubu poselskiego LDP/FDP. 3 października 1990 wraz z grupą innych deputowanych z NRD został dokooptowany do składu Bundestagu. Wybierany następnie do niższej izby niemieckiego parlamentu w wyborach w 1990 i 1994 (z listy krajowej FDP w Meklemburgii-Pomorzu Przednim). Mandat deputowanego wykonywał do 1998.
3 października 1990 dołączył do trzeciego rządu Helmuta Kohla jako minister do zadań specjalnych. 18 stycznia 1991 w jego czwartym gabinecie stanął na czele czele resortu edukacji i nauki. Ustąpił w lutym 1994 z powodów zdrowotnych.
W latach 1991–1994 pełnił obowiązki przewodniczącego FDP w Meklemburgii-Pomorzu Przednim. Od 1997 zajmował analogiczne stanowisko w Saksonii, z którego był zmuszony zrezygnować po klęsce wyborczej ugrupowania w wyborach w 1999. W 2001 z powodu negatywnego stosunku do Ingolfa Roßberga (burmistrza Drezna z ramienia FDP) wystąpił z partii.

</doc>
<doc id="1724337" url="https://pl.wikipedia.org/wiki?curid=1724337" title="Ben Rutledge">
Ben Rutledge

Ben Rutledge (ur. 9 listopada 1980 r. w Cranbrook) – kanadyjski wioślarz, złoty medalista w wioślarskiej ósemce podczas Letnich Igrzysk Olimpijskich w Pekinie.

</doc>
<doc id="1724338" url="https://pl.wikipedia.org/wiki?curid=1724338" title="Wolfgang Rauls">
Wolfgang Rauls

Wolfgang Rauls (ur. 17 lipca 1948 w Rohrsheim, obecnie Aue-Fallstein) – niemiecki polityk i samorządowiec, ostatni przewodniczący Narodowo–Demokratycznej Partii Niemiec (1990), od 2005 do 2012 r. burmistrz Gommern.
Życiorys.
W 1968 r. przystąpił do NDPD, której szefem został wybrany 11 lutego 1990. Po zjednoczeniu NDPD z FDP objął w 1990 funkcję ministra ochrony środowiska w rządzie Saksonii-Anhalt (do 1994). W tym samym okresie był posłem do Landtagu w Halle. W 1991 r. objął również urząd wicepremiera rządu regionalnego.
W 1994 r. kandydował na stanowisko szefa lokalnej FDP, jednak przegrał w głosowaniu. Opowiadał się za sojuszem regionalnym z CDU, a przeciwko tzw. koalicji sygnalizacji świetlnej (SPD, FDP i Sojusz 90/Zieloni). Do polityki powrócił w 2002 r., gdy ponownie wybrano go w skład landtagu, gdzie zajmował się polityką społeczną oraz sportem. W październiku 2005 objął urząd burmistrza Gommern.

</doc>
<doc id="1724340" url="https://pl.wikipedia.org/wiki?curid=1724340" title="Gerald Götting">
Gerald Götting

Gerald Götting (ur. 9 czerwca 1923 w Nietleben, zm. 19 maja 2015 w Berlinie) – niemiecki polityk, sekretarz generalny (1949–1966) i przewodniczący (1966–1989) wschodnioniemieckiej CDU, przewodniczący Izby Ludowej NRD w latach 1969–1976.
Życiorys.
Od 1933 do 1944 uczęszczał do łacińskiej szkoły średniej w Halle. W czasie II wojny światowej służył w Reichsarbeitsdienst i w Wehrmachcie, gdzie dosłużył się stopnia obergefreitera. W 1945 dostał się do niewoli amerykańskiej.
W 1946 przystąpił do CDU w radzieckiej strefie okupacyjnej. W latach 1947–1949 studiował filologię, germanistykę i historię na Uniwersytecie im. Marcina Lutra w Halle–Wittenberg. Od 1949 do 1966 pełnił obowiązki sekretarza generalnego CDU jako następca Georga Dertingera. W latach 1966–1989 był przewodniczącym ugrupowania zastępując w tej roli Augusta Bacha.
W 1949 uzyskał nominację na posła Izby Ludowej, w której zasiadał do marca 1990. Do 1958 pełnił obowiązki wiceprzewodniczącego parlamentu, po czym wybrano go marszałkiem Izby Ludowej (do 1976). Po opuszczeniu stanowiska powrócił na urząd wiceprzewodniczącego (do 1989). W latach 1949–1963 przewodniczył Klubowi Poselskiemu CDU, a do 1969 był również szefem Komisji Spraw Zagranicznych. Od 1960 do 1989 był wiceprzewodniczącym Komisji Obrony Narodowej. W tym samym okresie sprawował urząd wiceprzewodniczącego Rady Państwa.
W 1975 stanął na czele Ligi Przyjaźni Między Narodami (niem. "Liga für Völkerfreundschaft"), która jednoczyła wszystkie krajowe organizacje przyjaźni.
2 listopada 1989 podał się do dymisji ze stanowiska szefa CDU. Pięć dni później odwołano go z Rady Państwa, a w lutym 1991 został wykluczony ze zjednoczonego ogólnoniemieckiego CDU. W lipcu tego roku został skazany przez sąd krajowy w Berlinie na 18 miesięcy więzienia w zawieszeniu za sprzeniewierzenie pieniędzy partyjnych.
W 1961 został odznaczony Orderem Zasługi dla Ojczyzny.

</doc>
<doc id="1724341" url="https://pl.wikipedia.org/wiki?curid=1724341" title="Andrew Byrnes">
Andrew Byrnes

Andrew Byrnes (ur. 22 maja 1983 w Toronto) – kanadyjski wioślarz, mistrz i wicemistrz olimpijski, mistrz świata.

</doc>
<doc id="1724343" url="https://pl.wikipedia.org/wiki?curid=1724343" title="Jake Wetzel">
Jake Wetzel

Jake Wetzel (ur. 26 grudnia 1976 r. w Saskatoon) – kanadyjski wioślarz, złoty medalista w wioślarskiej ósemce podczas Letnich Igrzysk Olimpijskich w Pekinie.

</doc>
<doc id="1724344" url="https://pl.wikipedia.org/wiki?curid=1724344" title="Malcolm Howard">
Malcolm Howard

Malcolm Howard (ur. 7 lutego 1983 w Victorii) – kanadyjski wioślarz, mistrz i wicemistrz olimpijski, mistrz świata. 

</doc>
<doc id="1724351" url="https://pl.wikipedia.org/wiki?curid=1724351" title="Dominic Seiterle">
Dominic Seiterle

Dominic Sieterle (ur. 4 września 1975 r. w Montrealu) – kanadyjski wioślarz, złoty medalista w wioślarskiej ósemce podczas Letnich Igrzysk Olimpijskich w Pekinie.

</doc>
<doc id="1724353" url="https://pl.wikipedia.org/wiki?curid=1724353" title="Dominic Sieterle">
Dominic Sieterle



</doc>
<doc id="1724355" url="https://pl.wikipedia.org/wiki?curid=1724355" title="Adam Kreek">
Adam Kreek

Adam Kreek (ur. 9 listopada 1980 w Londynie) – kanadyjski wioślarz, złoty medalista w wioślarskiej ósemce podczas Letnich Igrzysk Olimpijskich w Pekinie.

</doc>
<doc id="1724356" url="https://pl.wikipedia.org/wiki?curid=1724356" title="Leopard amurski">
Leopard amurski



</doc>
<doc id="1724358" url="https://pl.wikipedia.org/wiki?curid=1724358" title="Trawice (jezioro)">
Trawice (jezioro)



</doc>
<doc id="1724359" url="https://pl.wikipedia.org/wiki?curid=1724359" title="Kyle Hamilton">
Kyle Hamilton

Kyle Hamilton (ur. 26 lutego 1978 w Victorii) – kanadyjski wioślarz, złoty medalista w wioślarskiej ósemce podczas Letnich Igrzysk Olimpijskich w Pekinie.

</doc>
<doc id="1724361" url="https://pl.wikipedia.org/wiki?curid=1724361" title="Drożdże górnej fermentacji">
Drożdże górnej fermentacji

Drożdże górnej fermentacji – szczepy drożdży z gatunku Saccharomyces cerevisiae wykorzystywane w piwowarstwie do warzenia piw pszenicznych, angielskich, niektórych belgijskich i innych. W odróżnieniu od drożdży fermentacji dolnej – Saccharomyces pastorianus – drożdże fermentacji górnej fermentują w temperaturach wyższych (15-25 °C), a w trakcie fazy burzliwej fermentacji zbierają się na powierzchni brzeczki. Z czasem również drożdże górnej fermentacji osadzają się na dnie, jednakże w browarach posiadających kadzie otwarte zbierane są one z powierzchni, zanim opadną na dno.
Drożdże górnej fermentacji nie występują jako komórki osobne lub w parach, lecz tworzą całe grupy fermentujących komórek, co różni je od drożdży fermentacji dolnej. Przeważa u nich tlenowy typ przemiany materii. Ze względu na większą zdolność zarodnikowania tworzą one po fermentacji większą niż drożdże dolnej fermentacji biomasę. Drożdże górnej fermentacji dają piwo wysoko odfermentowane i o mniejszej klarowności, niż przy użyciu drożdży dolnej fermentacji. Posiadają również intensywniejszy zapach oraz wyższą zawartość ubocznych produktów fermentacji, w szczególności wyższych alkoholi i estrów.

</doc>
<doc id="1724362" url="https://pl.wikipedia.org/wiki?curid=1724362" title="Jerzy Buzek (1874–1939)">
Jerzy Buzek (1874–1939)

Jerzy Jan Buzek (ur. 27 marca 1874 w Końskiej k. Trzyńca, zm. 9 lutego 1939 w Węgierskiej Górce) – polski inżynier profesor metalurgii i odlewnictwa.
Życiorys.
Jerzy Jan Buzek urodził się w Końskiej k. Trzyńca, która w tym czasie należała do Austro-Węgier. Pochodził z chłopskiej rodziny. Jego rodzicami byli Andrzej i Maria z domu Kajzer lub Kajzar. Jego bratem bliźniakiem był Jan Jerzy Buzek.
Jerzy J. Buzek naukę rozpoczął w Polskiej Szkole Ludowej w Końskiej. Od 1887 r. uczył się w Niemieckim Gimnazjum Państwowym w Cieszynie, które ukończył w 1895 r. Od 1895 r. studiował na Akademii Górniczej w Leoben (Austro-Węgry). Studia ukończył uzyskując dwa dyplomy: inżyniera hutnika w 1898 roku i inżyniera górnika w 1899 roku. Przez cały okres studiów należał do Czytelni Polskiej Akademików Górniczych. Bezpośrednio po otrzymaniu dyplomu wrócił do Trzyńca, gdzie przez 12 lat był pracownikiem "Zakładów Hutniczych Eisen-Werk Trzynietz", które należały do "Berg- und Hüttenwerks-Gesellschaft" w Wiedniu. Jerzy J. Buzek w laboratorium fabrycznym w Trzyńcu prowadził badania nad procesami zachodzących podczas wytopu żeliwa w żeliwiaku. W 1904 roku, jako jeden z pierwszych metalurgów europejskich opracował naukowe podstawy tych procesów. Rezultaty swych badań przedstawił na I Zjeździe Górników Polskich w Krakowie, prezentując uzyskane wyniki w referacie pt. "Zużycie koksu w piecach kupolowych". Wyniki swoich prac naukowo-badawczych systematycznie publikował w następnych latach: w 1906 r. "Kilka uwag o wyprawie pieców kupolowych", w 1907 r. "O dodatkach używanych przy przetapianiu surowców w piecach kupolowych", w 1908 r. "Zasady dotyczące pędzenia i budowy pieców kupolowych" i w 1909 r. "Zużycie koksu i strata surowca na spalanie w piecach kupolowych" oraz "Ilość i skład chemiczny gazów kupolowych".
Jerzy J. Buzek badał zależności między wydajnością żeliwiaka a rozchodem koksu oraz określenia ilości dmuchów i ilości powietrza potrzebnej do spalenia 1 kg koksu. Na podstawie swoich badań określił matematyczną zależność między czynnikami mającymi znaczenie dla właściwej pracy żeliwiaka i podał parametry potrzebne do optymalizowania procesu jego pracy. Wyznaczył optymalną ilość dmuchu do żeliwiaka równą ok. 100 Nm3/m2. poprzecznego przekroju żeliwiaka w ciągu 1 minuty. Do dziś jest to określane, jako „liczba Buzka”. W rozprawach zamieszczonych w „Przeglądzie Górniczo-Hutniczym” oraz „Stahl und Eisen” opisał wyniki swoich badań.
Jerzy J. Buzek był autorem dwóch rozdziałów w trzytomowym podręczniku pod redakcją Carla Geigera "Handbuch der Eisen– und Stahlgiesserei (Podręcznik odlewni żelaza i stali)". Rozdział w pierwszym tomie, wydanym w 1911 r., dotyczył procesu spalania. Rozdział w drugim tomie, wydanym w 1916 r., zawierał teorię żeliwiaka.
6 kwietnia 1911 Jerzy J. Buzek został przeniesiony z huty trzynieckiej do odlewni żeliwa w Węgierskiej Górce. Jako starszy inżynier i kierownik odlewni miał zadecydować o dalszych losach zakładu. Dzięki jego opinii potwierdzonej przez działalność doprowadzono do zmodernizowania i rozbudowy odlewni. W 1913 r. mianowano go dyrektorem zakładu. Po zakończeniu I wojny światowej, z chwilą powstania w 1923 r. Spółki Akcyjnej „Węgierska Górka”, Buzek objął stanowisko dyrektora naczelnego i utrzymał je nieprzerwanie do śmierci.
Na wyróżnienie zasługuje działalność Jerzego J. Buzka w ruchu inżynierskim. W 1917 r. uczestniczył w Nadzwyczajnym Zjeździe Techników Polskich. Równolegle zapoczątkował pracę organizacyjną w ruchu gospodarczym. Współorganizował m.in. w 1921 r. Polski Związek Przemysłów Metalowych w celu uporządkowania organizacji przemysłu polskiego. Jerzy J. Buzek był inicjatorem utworzenia Grupy Odlewniczej (GROD), której celem było podniesienia poziomu technicznego odlewnictwa polskiego. Na wniosek GROD powstało Koło Odlewników przy Stowarzyszeniu Techników Polskich. Jerzy J. Buzek był przewodniczącym Koła Odlewników do 1931 r., a następnie prezesem honorowym Koła aż do czasu jego likwidacji. W 1935 r. został wybrany na prezesa Rady Grupy Odlewni przy Polskim Związku Przemysłów Metalowych, na którym to stanowisku pozostał aż do śmierci. Jerzy J. Buzek był również jednym z członków założycieli Stowarzyszenia Technicznego Odlewników Polskich (STOP) w 1936 r.
Już w 1922 r. Jerzy J. Buzek wypowiedział się na temat jakości surówki odlewniczej i postulował odlewanie jej do form
metalowych. W 1934 r. powrócił do tego tematu w referacie "Jaką surówkę powinny zakłady wielkopiecowe dostarczać odlewniom polskim?", wygłoszonym na walnym zebraniu Grupy Odlewni przy Polskim Związku Przemysłowców Metalowych.
Jerzy J. Buzek w latach 1928–1930 opracował trzytomową monografię dla Komitetu Celnego przy Ministerstwie Przemysłu i Handlu pod ogólnym tytułem "Odlewnictwo Polskie", podając metodę obliczania systematycznego ceł odlewów różnych grup i klas. Praca ta w znacznym stopniu ułatwiła i umożliwiła wprowadzenie właściwej nomenklatury wyrobów odlewniczych i opracowanie racjonalnych taryf celnych.
W 1927 r. Jerzy J. Buzek objął stanowisko wykładowcy odlewnictwa w Akademii Górniczej w Krakowie. W 1929 roku opublikował skrypt "Odlewnictwo polskie". Habilitował się na podstawie pracy "Teoretyczne uwagi o budowie i pędzeniu płomieniaków odlewniczych", którą opublikował w „Przeglądzie Górniczo-Hutniczym” w 1933 r., a następnie przedstawił na Międzynarodowym Kongresie Odlewniczym w Pradze (Czechosłowacja). W 1934 r. został członkiem korespondentem Polskiej Akademii Umiejętności. Był również członkiem Akademii Nauk Technicznych. Od 1934 r. prowadził wykłady z wielkopiecownictwa i kontynuował wykłady z odlewnictwa. W 1936 r. mianowano go profesorem zwyczajnym i kierownikiem nowo utworzonej Katedry Metalurgii Surówki i Odlewnictwa w Akademii Górniczej. Wydał wówczas, częściowo na własny koszt, skrypt "Kurs odlewnictwa" składający się z ośmiu zeszytów. Zgrupował wokół siebie kadrę naukową, do której należeli późniejsi profesorowie, m.in. Mikołaj Czyżewski, Gabriel Kniaginin i Marian Olszewski.
Jerzy J. Buzek kontynuował badania naukowe i wyniki swoich prac badawczych systematycznie publikował głównie w „Przeglądzie Górniczo-Hutniczym”, m.in. w 1932 r. artykuł "Próbne topienia w żeliwiaku i ich wyniki", w którym określił skład chemiczny żeliwa, żużla i gazów odlotowych w zależności od zużycia koksu i ilości powietrza dmuchu, wyliczył wartości zgaru i zestawił szczegółowy bilans cieplny pracy żeliwiaka. W 1935 r. opublikował pracę "Obliczanie pieców odlewniczych" i w 1936 r. pracę "Miarkowanie ilości dmuchu przy pędzeniu żeliwiaka". W powstałym w 1937 r. „Przeglądzie Odlewnictwa”, Jerzy J. Buzek opublikował pracę: "Podział żeliwa na grupy i gatunki" i "Zależność zawartości krzemu od grubości ścianki odlewu". Na Międzynarodowym Kongresie Odlewniczym w Warszawie w 1938 r., Jerzy J. Buzek wraz z Mikołajem Czyżewskim wystąpili z referatem "Stopień zgaru składników surówki w zależności od wielkości kawałków wsadu". W 1838 r. opublikował dwie ostatnie już prace: "Mieszaniny żeliwiakowe" i "Stopień zgaru składników surówki w zależności od wielkości kawałków wsadu". Jerzy J. Buzek opublikował łącznie ponad 70 prac naukowych i monografii z zakresu odlewnictwa i wielkopiecownictwa. 
Jerzy J.Buzek zmarł na zapalenie płuc 9 lutego 1939 r. w Węgierskiej Górce. Został pochowany na cmentarzu komunalnym w Cieszynie Wschodnim. Z małżeństwa z Heleną Gryglewicz miał dwóch synów: Jerzego Romana – artystę fotografika oraz Stanisława Andrzeja, który bezpośrednio po II wojnie światowej pełnił funkcję dyrektora naczelnego Odlewni Żeliwa w Węgierskiej Górce.

</doc>
<doc id="1724363" url="https://pl.wikipedia.org/wiki?curid=1724363" title="Kubbe">
Kubbe

Kubbe – miejscowość (småort) w Szwecji w gminie Örnsköldsvik w regionie Västernorrland. Około 129 mieszkańców.

</doc>
<doc id="1724364" url="https://pl.wikipedia.org/wiki?curid=1724364" title="Lidia Nartowska">
Lidia Nartowska

Lidia Nartowska (ur. 20 marca 1900 w Kiszyniowie, zm. 9 marca 1967 w Jarosławiu) – polska działaczka społeczna i kultury, choreografka, założycielka Państwowego Ogniska Baletowego w Jarosławiu.
Życiorys.
Przyszła na świat 20 marca 1900 roku jako Lidia Mazowiecka, córka Stefana – dyrektora oddziału Odeskiego Banku i Anastazji Ligockiej – nauczycielki gimnazjalnej, wnuczka Polikarpa Mazowieckiego, powstańca z lat 1863-64, jednego z adiutantów Podlewskiego. Lidia ukończyła rosyjską szkołę średnią dla dziewcząt, korzystała także z nauki gry na fortepianie, rytmiki i śpiewu w szkole muzycznej. W roku 1918 Mazowieccy wrócili do odrodzonej Polski i osiedlili się w Płocku. Młodą Lidię porwała pasja tańca, szczególnie mazura i krakowiaka. W 1920 roku poślubiła nauczyciela płockiego gimnazjum, doktora filozofii Wacława Nartowskiego, późniejszego dyrektora Państwowego Gimnazjum w Brześciu nad Bugiem, następnie w Białej Podlaskiej a na końcu w Jarosławiu. Będąc w Warszawie zapoznała się z baletem Różyckiego „Pan Twardowski”, który ją oczarował i raz na zawsze wciągnął do służby tańca narodowego. Już w roku 1926 w Białej Podlaskiej przygotowała w miejscowym przedszkolu przedstawienie taneczne, którego powodzenie zachęciło ją do dalszych wysiłków w tym kierunku.
W swoim pamiętniku zatytułowanym „Przez taneczne okulary” wydanym w Warszawie Nartowska napisała: „Wpadłam na dobre do szkolnictwa jako amator choreograf – dawałam z radością to, co ukochałam, uczyłam młodzież szkolną tańczyć walca, poloneza, poleczkę, krakowiaka, oberka, mazura. Od czasu do czasu dawałam mniejsze lub większe pokazy i pogrążałam się coraz bardziej w tej tak bliskiej memu sercu robocie. Nabierałam fantazji i wprawy. Uczyłam się sama, gdzie tylko to było możliwe. W 1933 roku przygotowałam już większą imprezę w Białej Podlaskiej siłami nauczycieli szkół podstawowych i średnich pt. „Wczoraj, dziś i jutro”.
Sukces tego występu ułatwił Lidii dostanie się na kurs wakacyjny Ogniska Muzycznego w Krzemieńcu, prowadzonego przez wybitnego muzyka prof. Bronisława Rutkowskiego. Rozwinęła tu zdolności muzyczne i nauczyła się inscenizacji tanecznych.
Po przeniesieniu męża do Jarosławia przygotowała Nartowska mnóstwo widowisk i inscenizacji. W programie stale były tańce narodowe i stylowe.
Wojna w 1939 roku i inwazja hitlerowska przerywały tę amatorską i społeczną pracę, a mąż dostał się do obozu koncentracyjnego w Niemczech. Gdy w 1944 roku Niemcy wycofali się, mąż wrócił z obozu i odnowiło się szkolnictwo polskie, Lidia Nartowska mogła na nowo podjąć poprzednią pracę. Zespół amatorski rozwijał się i na Festiwalu Sztuki w Rzeszowie zdobyła dyplom uznania. W 1947 roku jej mąż został nagle przeniesiony przedwcześnie na emeryturę. Rodzina została bez środków do życia. Wyjechali do Olsztyna, gdzie Lidia opracowała inscenizacje, tworzyła montaże i akompaniuje. Nie posiadała odpowiednich kwalifikacji i w wieku 49 lat dostała się na kurs i ukończyła go po 5 miesiącach z pierwszą lokatą z wyróżnieniem, jako specjalnie ceniona uczennica znanej choreografki Jadwigi Mierzejewskiej.
W 1950 roku wróciła do Jarosławia, by tutaj zorganizować Ognisko Choreograficzne, które zostało upaństwowione 1 kwietnia 1951 roku.
Bogaty jest dorobek Lidii Nartowskiej, która stworzyła około 100 widowisk; oto najważniejsze z nich:
Po około 30 latach pracy, po uroczystościach jubileuszowych 15-lecia Ogniska Nartowska zapadła na groźną chorobę nogi, co utrudniło jej zdolność ruchu. Poddała się leczeniu i szybko wróciła do pracy. Nie mogąc chodzić korzystała z taksówki, nie zważając na wydatki. Nawet gdy miała zwolnienie lekarskie spieszy by uczyć. Poddała się operacji. Niestety choroby tak osłabiły jej organizm, a złośliwy nowotwór rozwinął się, że pomimo wysiłków lekarzy dnia 9 marca 1967 roku zakończyła pracowite i ofiarne życie, planując jeszcze w ostatnich dniach kolejne widowisko taneczne. Jej odejście odczuł boleśnie cały ruch amatorski regionu rzeszowskiego. To właśnie ona – wówczas gdy rynek księgarski odczuwał brak wydawnictw tanecznych, wykorzystując znajomość języka rosyjskiego tłumaczyła opisy tańców rosyjskich, a także wydawała drukiem własne poradniki.
Postać Lidii Nartowskiej w kręgu pracowników kultury była bardzo ceniona. Nic też dziwnego, że spotykały ją częste nagrody, wyróżnienia i głosy uznania.
Odznaczenia.
Wybrane odznaczenia:

</doc>
<doc id="1724366" url="https://pl.wikipedia.org/wiki?curid=1724366" title="Brian Price">
Brian Price

Brian Price (ur. 19 lutego 1976 w Belleville) – kanadyjski wioślarz, mistrz i wicemistrz olimpijski, trzykrotny mistrz świata. Jest sternikiem.

</doc>
<doc id="1724367" url="https://pl.wikipedia.org/wiki?curid=1724367" title="Leding">
Leding

Leding – miejscowość (småort) w Szwecji w gminie Örnsköldsvik w regionie Västernorrland. Około 58 mieszkańców.

</doc>
<doc id="1724370" url="https://pl.wikipedia.org/wiki?curid=1724370" title="Alex Partridge">
Alex Partridge

Alexander Matthew „Alex“ Partridge (ur. 25 stycznia 1981 w San Francisco) – brytyjski wioślarz, dwukrotny medalista olimpijski, trzykrotny mistrz świata.

</doc>
<doc id="1724371" url="https://pl.wikipedia.org/wiki?curid=1724371" title="Drożdże dolnej fermentacji">
Drożdże dolnej fermentacji



</doc>
<doc id="1724372" url="https://pl.wikipedia.org/wiki?curid=1724372" title="Lunne i Ström">
Lunne i Ström

Lunne i Ström – miejscowości (småort) w Szwecji w gminie Örnsköldsvik w regionie Västernorrland. Około 61 mieszkańców.

</doc>
<doc id="1724373" url="https://pl.wikipedia.org/wiki?curid=1724373" title="II liga słoweńska w piłce nożnej mężczyzn">
II liga słoweńska w piłce nożnej mężczyzn

Słoweńska Druga Liga znana również jako 2.SNL (w znaczeniu słoweńskim: 2. Slovenska Nogometna Liga), jest to druga piłkarska klasa rozgrywkowa w tym kraju. Została utworzona w 1991 roku, kiedy to Słowenia odzyskała niepodległość.
Od sezonu 2022/2023 po raz pierwszy w historii można w polskiej telewizji oglądać wybrane mecze tych rozgrywek, jak i 1. ligi słoweńskiej na antenie polskiej wersji kanału Sport Klub.

</doc>
<doc id="1724375" url="https://pl.wikipedia.org/wiki?curid=1724375" title="Friedrich Kurschat">
Friedrich Kurschat



</doc>
<doc id="1724376" url="https://pl.wikipedia.org/wiki?curid=1724376" title="III liga słoweńska w piłce nożnej mężczyzn">
III liga słoweńska w piłce nożnej mężczyzn

Słoweńska Trzecia Liga znana również jako 3.SNL (w znaczeniu słoweńskim: Tretja slovenska nogometna liga), jest to trzecia piłkarska klasa rozgrywkowa w tym kraju. Występuje w niej 28 zespołów, podzielonych na dwie grupy. Do wyższej ligi 2. SNL awans wywalczają zwycięzcy obu grup.

</doc>
<doc id="1724378" url="https://pl.wikipedia.org/wiki?curid=1724378" title="Mosjö">
Mosjö

Mosjö – miejscowość (småort) w Szwecji w gminie Örnsköldsvik w regionie Västernorrland. Około 75 mieszkańców.

</doc>
<doc id="1724379" url="https://pl.wikipedia.org/wiki?curid=1724379" title="Myckelgensjö">
Myckelgensjö

Myckelgensjö – miejscowość (småort) w Szwecji w gminie Örnsköldsvik w regionie Västernorrland. Około 50 mieszkańców.

</doc>
<doc id="1724380" url="https://pl.wikipedia.org/wiki?curid=1724380" title="Rajdowe Samochodowe Mistrzostwa Polski 2002">
Rajdowe Samochodowe Mistrzostwa Polski 2002

Ten artykuł dotyczy sezonu 2002 Rajdowych Samochodowych Mistrzostw Polski.
Klasyfikacje.
Klasyfikacja generalna kierowców.
Kierowcy nie zgłoszeni do RSMP (startujący np. podczas Rajdu Polski) nie są brani pod uwagę. Nie zaliczano kierowców którzy nie zostali sklasyfikowani w minimum dwóch rajdach.

</doc>
<doc id="1724381" url="https://pl.wikipedia.org/wiki?curid=1724381" title="HMS Birmingham (1936)">
HMS Birmingham (1936)

HMS Birmingham – brytyjski krążownik lekki z okresu II wojny światowej, typu "Southampton" (1. grupy typu "Town"). Miał przydzielony znak taktyczny 19, późn. C19. Służył od 1937.
Budowa.
Okręt zamówiono 1 marca 1935. Stępkę pod budowę położono w stoczni marynarki wojennej Devonport w Plymouth w Anglii 18 lipca 1935, kadłub wodowano 1 września 1936. Okręt wszedł do służby 18 listopada 1937. Był drugim okrętem o tej nazwie, od angielskiego miasta Birmingham, po krążowniku z I wojny światowej.

</doc>
<doc id="1724382" url="https://pl.wikipedia.org/wiki?curid=1724382" title="Bernard Maseli">
Bernard Maseli

Bernard Zygmunt Maseli (ur. 19 sierpnia 1965 w Strzelcach Opolskich) – polski muzyk, wibrafonista, kompozytor, pedagog, realizator nagrań, wirtuoz gry na instrumencie KAT.
Życiorys.
Absolwent Wydziału Jazzu i Muzyki Rozrywkowej Akademii Muzycznej w Katowicach, następnie wykładowca.
Od 1985 członek grupy Walk Away. Założyciel grupy The Globetrotters. Od 2006 członek międzynarodowej grupy The Colors (Krzysztof Ścierański, Marek Raduli, Bernard Maseli, Paul Wertico).
W 2009 habilitował się. W 2017 otrzymał od prezydenta tytuł profesora sztuk muzycznych.

</doc>
<doc id="1724383" url="https://pl.wikipedia.org/wiki?curid=1724383" title="Richarlyson">
Richarlyson

Richarlyson, właśc. Richarlyson Barbosa Felisbino (ur. 27 grudnia 1982 w Natalu) – piłkarz brazylijski grający na pozycji pomocnika. Reprezentant kraju. Obecnie występuje w klubie Clube Atlético Mineiro.
Kariera klubowa.
Richarlyson jest wychowankiem Ituano FC. W 2002 roku przeniósł się do III-ligowego EC Santo André, którego zawodnikiem był do 2005 roku. W tym czasie kilkakrotnie go wypożyczano: do Fortalezy EC, z którą zagrał 16 meczów w I lidze (2003), oraz do Austrii Salzburg (sezony 2003/04 i 2004/05). W drugiej połowie 2005 roku został sprzedany do São Paulo FC, w którym odnosił największe sukcesy i w którym gra do dziś. Był w kadrze na Klubowe Mistrzostwa Świata 2005, które jego drużyna wygrała. W sezonach 2006, 2007 oraz 2008 był jednym z podstawowych graczy zespołu i walnie przyczynił się do zdobycia przez São Paulo FC trzech tytułów mistrzowskich. Od 2011 jest zawodnikiem Clube Atlético Mineiro.
Kariera reprezentacyjna.
W wyniki dobrej gry w São Paulo FC, Richarlyson został na początku 2008 roku powołany do reprezentacji Brazylii. W barwach „canarinhos” zadebiutował 6 lutego w meczu przeciwko Irlandii wygranym w Dublinie 1-0. Kolejny występ, przeciwko Szwecji (26 marca 2008 w Londynie, także wygrana 1-0), był jego drugim i jak do tej pory ostatnim w drużynie narodowej.
Życie prywatne.
Richarlyson pochodzi z piłkarskiej rodziny. Jego ojciec – Reinaldo Felisbino (znany jako Lela) – był napastnikiem m.in. Coritiby, z którą zdobył tytuł mistrza Brazylii w 1985. Bratem Richarlysona jest Alecsandro – były gracz m.in. Cruzeiro EC, Sportingu (wygrany Puchar Portugalii w 2007), a obecnie występujący w Internacionalu.

</doc>
<doc id="1724384" url="https://pl.wikipedia.org/wiki?curid=1724384" title="HMS Birmingham">
HMS Birmingham

HMS „Birmingham” – nazwa noszona przez trzy okręty brytyjskiej Royal Navy, pochodząca od miasta Birmingham:

</doc>
<doc id="1724385" url="https://pl.wikipedia.org/wiki?curid=1724385" title="Norrflärke">
Norrflärke

Norrflärke – miejscowość (småort) w Szwecji w gminie Örnsköldsvik w regionie Västernorrland. Około 51 mieszkańców.

</doc>
<doc id="1724386" url="https://pl.wikipedia.org/wiki?curid=1724386" title="Stare druki">
Stare druki



</doc>
<doc id="1724387" url="https://pl.wikipedia.org/wiki?curid=1724387" title="Nybyn">
Nybyn

Nybyn – miejscowość (småort) w Szwecji w gminie Örnsköldsvik w regionie Västernorrland. Około 51 mieszkańców.

</doc>
<doc id="1724388" url="https://pl.wikipedia.org/wiki?curid=1724388" title="Nyliden">
Nyliden

Nyliden – miejscowość (småort) w Szwecji w gminie Örnsköldsvik w regionie Västernorrland. Około 105 mieszkańców.

</doc>
<doc id="1724391" url="https://pl.wikipedia.org/wiki?curid=1724391" title="Rowerowa elegancja">
Rowerowa elegancja



</doc>
<doc id="1724393" url="https://pl.wikipedia.org/wiki?curid=1724393" title="Bruno Mattei">
Bruno Mattei

Bruno Mattei (ur. 30 lipca 1931 w Rzymie, zm. 21 maja 2007 tamże) – włoski reżyser, montażysta i scenarzysta filmowy.
Zyskał sławę jako twórca projektów dziwacznych i obskurnych, które stały się filmami kultowymi. Realizował filmy eksploatacji, w tym filmy o kobietach w więzieniu, nunsploitation, zombie, mondo, kanibalistyczne i nazi exploitation. Filmy Mattei często podążały za popularnymi trendami gatunkowymi epoki. Mattei kontynuował pracę jako reżyser głównie na Filipinach aż do swojej śmierci w 2007, tuż przed rozpoczęciem produkcji swojego piątego filmu Zombie.
Na przestrzeni swojej ponad czterdziestoletniej kariery używał wielu pseudonimów, przede wszystkim znamiennego „Vincent Dawn”, nawiązującego do horroru George’a A. Romero "Dawn of the Dead". Nazywany jest także „włoskim Edem Woodem”.
Życiorys.
Urodził się w Rzymie. Wychowywał się przy filmach, ponieważ jego ojciec był właścicielem studia montażowego. Studiował w Centro Sperimentale Centrale, państwowej szkole filmowej, którą ukończył w 1951.
Karierę filmowca zapoczątkował jako asystent montażysty "Ludwik Medyceusz" ("Giovanni dalle Bande Nere", 1956) z Vittoriem Gassmanem i filmu przygodowego "Pirat Czarnego Jastrzębia" ("Il pirata dello sparviero nero", 1958), a także produkcji peplum z Ettore Mannim. Następnie pracował jako montażysta, m.in. filmu dokumentalnego "Bitwy na morzach" ("Battaglie sui mari", 1961) i dramatu "Krew i wyzwanie" ("Il sangue e la sfida", 1962) z udziałem Johna Kitzmillera.
Jego debiutem reżyserskim był film eksploatacji "Armida, dramat panny młodej" ("Armida, Il Dramma di Una Sposa", 1970). W 1975 wspólnie z Joe D’Amato napisał scenariusz do dreszczowca "Zemsta Emanuelle" ("Emanuelle e Françoise (Le sorelline)") z Georgem Eastmanem w roli sadystycznego kochanka Carla. Potem pojawiły się jego filmy o tematyce nazistowskiej, takie jak "SS Girls" (1977; znany też jako "Private House for the SS") z Lucianem Pigozzim i "Obóz kobiet 119" ("KZ9 – Lager di Sterminio", 1977), kilka filmów dokumentalnych mondo z udziałem Laury Gemser, "Seksowny nocny raport" ("Le Notti porno nel mondo", 1977) i "Emanuelle, porno nocnego świata nr 2" ("Emanuelle le Porno Notti del Mondo N. 2", 1977), filmy dotyczące chrześcijańskich mniszek żyjących w klasztorach w średniowieczu takie jak "Śluby krwi. Prawdziwa historia zakonnicy z Monzy" ("La vera storia della monaca di Monza", 1980) z Zorą Kerovą, komedia "Cicciolina amore mio" (1979) z Ciccioliną oraz horrory – "Piekło żywych trupów" ("Virus – l’inferno dei morti viventi", 1980), który stał się najbardziej niesławnym z jego filmów, i "Inne piekło" ("L’altra inferno", 1981).
W 1983 podjął się reżyserii kontrowersyjnego filmu "Emanuelle ucieka z piekła" ("Women’s Prison Massacre/Blade Violent – I violenti") – spin offu filmu Justa Jaeckina pt. "Emmanuelle", dziś uznanego europejskiego erotyka.
W ciągu kolejnych lat swej kariery Mattei stworzył szereg filmów ekstremalnie zróżnicowanych gatunkowo (filmy wojenne, sensacyjne, fantastycznonaukowe, dreszczowce czy dramaty kryminalne), zawsze jednak powstałych minimalnym budżetem i natychmiast po premierze uznanych za tandetne. Współpracował z aktorami niszowymi, takimi jak Reb Brown, Brent Huff, Miles O’Keeffe, Donald Pleasence czy Lou Ferrigno. Za popularne wśród tytułów Matteiego uchodzą: "Szczury: Noc grozy!" ("Rats: Night Of Terror"), "Zombie – pożeracze mięsa 2" ("Zombi 3"), nakręcony we współpracy z Lucio Fulcim, "Strike Commando", "Strike Commando II", "Cruel Jaws", nieoficjalna, telewizyjna kontynuacja "Szczęk".
W 1996 stworzył film "Ljuba" ("Body and Soul"), by następnie na pięć lat odizolować się od włoskiej branży filmowej. Dopiero w 2001 powrócił do reżyserowania. Jego ostatni film, "Zombies: The Beginning", powstał jako sequel nadmienionego "Piekła żywych trupów".
Na początku maja 2007 Mattei był hospitalizowany z powodu komplikacji związanych z nowotworem ośrodkowego układu nerwowego. Zmarł 21 maja w wieku 75 lat.

</doc>
<doc id="1724395" url="https://pl.wikipedia.org/wiki?curid=1724395" title="Alberta No. 2">
Alberta No. 2



</doc>
<doc id="1724396" url="https://pl.wikipedia.org/wiki?curid=1724396" title="Andraż Kirm">
Andraż Kirm



</doc>
<doc id="1724398" url="https://pl.wikipedia.org/wiki?curid=1724398" title="Piotr Kopański">
Piotr Kopański

Piotr Kopański (ur. 1968 w Ostrowcu Świętokrzyskim) – polski artysta muzyczny z kręgu muzyki disco polo. Absolwent Państwowej Szkoły Muzycznej II stopnia w Białymstoku w klasie wokalnej. W latach 1994-2000 członek zespołu Milano, autor wielu kompozycji znanych z repertuaru Milano.
Od roku 2001 zamieszkuje z rodziną w Nowym Jorku, gdzie wraz z żoną Małgorzatą założył własny zespół pod nazwą "MILANO-next" (grający na polsko-amerykańskich przyjęciach).
Od 2009 stałym członkiem zespołu jest najstarszy syn Michał. Rodzina wspólnie tworzy "kopanski entertainment group".

</doc>
<doc id="1724400" url="https://pl.wikipedia.org/wiki?curid=1724400" title="Gospoda Pod Modrym Fartuchem w Toruniu">
Gospoda Pod Modrym Fartuchem w Toruniu

Gospoda Pod Modrym Fartuchem w Toruniu – kamienica znajdująca się w Toruniu.
Lokalizacja.
Kamienica znajduje się na terenie Zespołu Staromiejskiego, w zachodniej pierzei Rynku Nowomiejskiego, pod numerem 8.
Historia.
Według tradycji budynek zbudowała w 1489 roku rodzina Szalitów. Obecny wygląd barokowy uzyskał w XVIII wieku. Nieznany jest wygląd poprzedniej kamienicy, w której mieściła się gospoda. W gospodzie gościły królowie Kazimierz IV Jagiellończyk i Jan I Olbracht. Prawdopodobnie w 1807 roku gospodę odwiedził Napoleon Bonaparte. W okresie międzywojennym gospoda była zaniedbana. Kontrola z 1929 roku wykazała, że sale były brudne, część pomieszczeń była źle oświetlona, a podłoga balkonu częściowo przegniła, przez co groziła bezpieczeństwu publicznemu. Gospoda została zniszczona podczas II wojny światowej. W 1945 roku Niemcy, planujący przekształcić gospodę w restaurację, zlikwidowali podziały wewnętrzne na kondygnacjach. Po II wojnie światowej wykazano, że ściany obwodowe (poza fasadą) są silnie odchylone i nadają się wyłącznie do rozbiórki. Ponadto uszkodzone były dach i stropy. W latach 50. zdecydowano się na remont kamienicy. Remont budynku zakończył się w 1959 roku. Obecnie w budynku mieści się restauracja.

</doc>
<doc id="1724403" url="https://pl.wikipedia.org/wiki?curid=1724403" title="Massif de la Chartreuse">
Massif de la Chartreuse

Massif de la Chartreuse – grupa górska w Alpach Zachodnich. Leży we wschodniej Francji w regionie Rodan-Alpy. Jest częścią Préalpes de Savoie. Główne ośrodki rejonu to między innymi Entremont-le-Vieux, Saint-Pierre-de-Chartreuse, Sainte-Marie-du-Mont i Saint-Pierre-d’Entremont. Najwyższym szczytem jest Chamechaude, który osiąga wysokość 2082 m.
Najwyższe szczyty:

</doc>
<doc id="1724404" url="https://pl.wikipedia.org/wiki?curid=1724404" title="Allika (Kuusalu)">
Allika (Kuusalu)

Allika – wieś w Estonii, w prowincji Harju, w gminie Kuusalu.

</doc>
<doc id="1724405" url="https://pl.wikipedia.org/wiki?curid=1724405" title="Andineeme">
Andineeme

Andineeme – wieś w Estonii, w prowincji Harju, w gminie Kuusalu.

</doc>
<doc id="1724406" url="https://pl.wikipedia.org/wiki?curid=1724406" title="Aru (Kuusalu)">
Aru (Kuusalu)

Aru – wieś w Estonii, w prowincji Harju, w gminie Kuusalu.

</doc>
<doc id="1724407" url="https://pl.wikipedia.org/wiki?curid=1724407" title="Kościół Mariacki w Gdańsku">
Kościół Mariacki w Gdańsku



</doc>
<doc id="1724409" url="https://pl.wikipedia.org/wiki?curid=1724409" title="Haavakannu">
Haavakannu

Haavakannu – wieś w Estonii, w prowincji Harju, w gminie Kuusalu.

</doc>
<doc id="1724410" url="https://pl.wikipedia.org/wiki?curid=1724410" title="Hara (Kuusalu)">
Hara (Kuusalu)

Hara - wieś w Estonii, w prowincji Harju, w gminie Kuusalu.
Zobacz też: Hara

</doc>
<doc id="1724412" url="https://pl.wikipedia.org/wiki?curid=1724412" title="Hirvli">
Hirvli

Hirvli – wieś w Estonii, w prowincji Harju, w gminie Kuusalu.

</doc>
<doc id="1724413" url="https://pl.wikipedia.org/wiki?curid=1724413" title="Ilmastalu">
Ilmastalu

Ilmastalu – wieś w Estonii, w prowincji Harju, w gminie Kuusalu.

</doc>
<doc id="1724417" url="https://pl.wikipedia.org/wiki?curid=1724417" title="Joaveski">
Joaveski

Joaveski – wieś w Estonii, w prowincji Harju, w gminie Kuusalu.

</doc>
<doc id="1724418" url="https://pl.wikipedia.org/wiki?curid=1724418" title="Juminda">
Juminda

Juminda – wieś w Estonii, w prowincji Harju, w gminie Kuusalu. Wieś jest położona na półwyspie Juminda w Zatoce Fińskiej, który leży na obszarze Parku Narodowego Lahemaa. Na końcu półwyspu usytuowana jest zbudowana w 1931 roku latarnia morska Juminda.

</doc>
<doc id="1724419" url="https://pl.wikipedia.org/wiki?curid=1724419" title="Kaberla">
Kaberla

Kaberla – wieś w Estonii, w prowincji Harju, w gminie Kuusalu.

</doc>
<doc id="1724421" url="https://pl.wikipedia.org/wiki?curid=1724421" title="Kahala (Kuusalu)">
Kahala (Kuusalu)

Kahala – wieś w Estonii, w prowincji Harju, w gminie Kuusalu. Na północ od wsi znajduje się jezioro Kahala.

</doc>
<doc id="1724422" url="https://pl.wikipedia.org/wiki?curid=1724422" title="Kalme (Kuusalu)">
Kalme (Kuusalu)

Kalme – wieś w Estonii, w prowincji Harju, w gminie Kuusalu.

</doc>
<doc id="1724423" url="https://pl.wikipedia.org/wiki?curid=1724423" title="Signals">
Signals

Signals – dziewiąty album studyjny kanadyjskiej grupy Rush.

</doc>
<doc id="1724426" url="https://pl.wikipedia.org/wiki?curid=1724426" title="Kasispea">
Kasispea

Kasispea – wieś w Estonii, w prowincji Harju, w gminie Kuusalu.

</doc>
<doc id="1724428" url="https://pl.wikipedia.org/wiki?curid=1724428" title="Kemba">
Kemba

Kemba – wieś w Estonii, w prowincji Harju, w gminie Kuusalu. Wieś jest położona na terenie rezerwatu przyrody Põhja-Kõrvemaa (est. "Põhja-Kõrvemaa looduskaitseala"). Około 5 km na południe znajduje się pojezierze Jussi (est. "Jussi järved"). W jego skład wchodzi sześć jezior: Jussi Kõverjärv, Jussi Linajärv, Jussi Mustjärv, Jussi Pikkjärv, Jussi Suurjärv i Jussi Väinjärv.

</doc>
<doc id="1724431" url="https://pl.wikipedia.org/wiki?curid=1724431" title="Kiiu-Aabla">
Kiiu-Aabla

Kiiu-Aabla – wieś w Estonii, w prowincji Harju, w gminie Kuusalu.

</doc>
<doc id="1724432" url="https://pl.wikipedia.org/wiki?curid=1724432" title="Cymmerman">
Cymmerman



</doc>
<doc id="1724434" url="https://pl.wikipedia.org/wiki?curid=1724434" title="Kodasoo">
Kodasoo

Kodasoo – wieś w Estonii, w prowincji Harju, w gminie Kuusalu.

</doc>
<doc id="1724437" url="https://pl.wikipedia.org/wiki?curid=1724437" title="Koitjärve">
Koitjärve

Koitjärve – wieś w Estonii, w prowincji Harju, w gminie Kuusalu.

</doc>
<doc id="1724438" url="https://pl.wikipedia.org/wiki?curid=1724438" title="Pręgoszczur górski">
Pręgoszczur górski

Pręgoszczur górski ("Chrotomys whiteheadi") – gatunek ssaka z podrodziny myszy (Murinae) w obrębie rodziny myszowatych (Muridae).
Zasięg występowania.
Pręgoszczur górski występuje w Kordylierze Centralnej, na górze Palali w górach Caraballo i na górze Anacuao w południowej części gór Sierra Madre, w północnej części wyspy Luzon, należącej do Filipin.
Taksonomia.
Gatunek po raz pierwszy zgodnie z zasadami nazewnictwa binominalnego opisał w 1895 roku brytyjski zoolog Oldfield Thomas nadając mu nazwę "Chrotomys whiteheadi". Holotyp pochodził z Mount Data, na wysokości , w Lepanto, w północnym Luzonie, w Filipinach. 
"Chrotomys whiteheadi" wydaje się być najbliżej spokrewniony z "Ch. gonzalesi" i "Ch. mindorensis". Autorzy "Illustrated Checklist of the Mammals of the World" uznają ten takson za gatunek monotypowy.
Morfologia.
Długość ciała (bez ogona) 144–177 mm, długość ogona 95–133 mm, długość ucha 23–27 mm, długość tylnej stopy 35–42 mm; masa ciała 73–160 g. 
Ekologia.
Środowisko naturalne pręgoszczura górskiego stanowią lasy deszczowe zwrotnikowe i podzwrotnikowe.

</doc>
<doc id="1724439" url="https://pl.wikipedia.org/wiki?curid=1724439" title="Kolga-Aabla">
Kolga-Aabla

Kolga-Aabla – wieś w Estonii, w prowincji Harju, w gminie Kuusalu.

</doc>
<doc id="1724441" url="https://pl.wikipedia.org/wiki?curid=1724441" title="Kolgaküla">
Kolgaküla

Kolgaküla – wieś w Estonii, w prowincji Harju, w gminie Kuusalu.

</doc>
<doc id="1724442" url="https://pl.wikipedia.org/wiki?curid=1724442" title="Kolgu">
Kolgu

Kolgu – wieś w Estonii, w prowincji Harju, w gminie Kuusalu.

</doc>
<doc id="1724443" url="https://pl.wikipedia.org/wiki?curid=1724443" title="Kosu">
Kosu

Kosu – wieś w Estonii, w prowincji Harju, w gminie Kuusalu.

</doc>
<doc id="1724444" url="https://pl.wikipedia.org/wiki?curid=1724444" title="Kotka (Kuusalu)">
Kotka (Kuusalu)

Kotka – wieś w Estonii, w prowincji Harju, w gminie Kuusalu.

</doc>
<doc id="1724447" url="https://pl.wikipedia.org/wiki?curid=1724447" title="Kupu">
Kupu

Kupu – wieś w Estonii, w prowincji Harju, w gminie Kuusalu.

</doc>
<doc id="1724448" url="https://pl.wikipedia.org/wiki?curid=1724448" title="Kursi (Kuusalu)">
Kursi (Kuusalu)

Kursi – wieś w Estonii, w prowincji Harju, w gminie Kuusalu.

</doc>
<doc id="1724450" url="https://pl.wikipedia.org/wiki?curid=1724450" title="Kuusalu (wieś)">
Kuusalu (wieś)

Kuusalu – wieś w Estonii, w prowincji Harju, w gminie Kuusalu.

</doc>
<doc id="1724451" url="https://pl.wikipedia.org/wiki?curid=1724451" title="Park Narodowy Oxley Wild Rivers">
Park Narodowy Oxley Wild Rivers

Oxley Wild Rivers ("Oxley Wild Rivers National Park") – park narodowy położony w stanie Nowa Południowa Walia w Australii, około 20 km na wschód od miasta Walcha i 160 km na zachód od Port Macquarie.
Park jest częścią rezerwatu Gondwana Rainforests of Australia, wpisanego na listę światowego dziedzictwa UNESCO.

</doc>
<doc id="1724452" url="https://pl.wikipedia.org/wiki?curid=1724452" title="Külmaallika">
Külmaallika

Külmaallika – wieś w Estonii, w prowincji Harju, w gminie Kuusalu.

</doc>
<doc id="1724453" url="https://pl.wikipedia.org/wiki?curid=1724453" title="Leesi">
Leesi

Leesi – wieś w Estonii, w prowincji Harju, w gminie Kuusalu.

</doc>
<doc id="1724454" url="https://pl.wikipedia.org/wiki?curid=1724454" title="Liiapeksi">
Liiapeksi

Liiapeksi – wieś w Estonii, w prowincji Harju, w gminie Kuusalu.

</doc>
<doc id="1724455" url="https://pl.wikipedia.org/wiki?curid=1724455" title="Loksa (Kuusalu)">
Loksa (Kuusalu)

Loksa – wieś w Estonii, w prowincji Harju, w gminie Kuusalu.

</doc>
<doc id="1724456" url="https://pl.wikipedia.org/wiki?curid=1724456" title="Ewa Trzebińska">
Ewa Trzebińska

Ewa Trzebińska z domu Nelip (ur. 1 maja 1989 w Katowicach) – polska szpadzistka, mistrzyni Europy, srebrna medalistka mistrzostw świata. 
Urodziła się w Katowicach i tam uczęszczała do I liceum Ogólnokształcącego im. Mikołaja Kopernika. Jest absolwentką amerykańskiej uczelni katolickiej University of Notre Dame. W kwietniu 2009 r. została w Belfaście wicemistrzynią świata juniorek do lat 20, zaś w maju niewiele brakowało, by zdobyła złoty medal mistrzostw Europy do lat 23, gdzie w węgierskim Debreczynie przegrała w finale z Rosjanką Olgą Koczniewą jednym trafieniem - 12:13. Ewa Trzebińska jest też złotą medalistką Letniej Uniwersjady w 2009 w Belgradzie. W finałowym pojedynku turnieju pokonała reprezentantkę Rumunii, Simonę Deac 15:13. 
Na zawodach sportowych reprezentuje AZS-AWF Katowice.
W 2011 została odznaczona Złotym Krzyżem Zasługi.

</doc>
<doc id="1724458" url="https://pl.wikipedia.org/wiki?curid=1724458" title="Royal Rumble (1988)">
Royal Rumble (1988)

Royal Rumble (1988) było pierwszą galą z cyklu gal Royal Rumble, która została wyprodukowana przez World Wrestling Federation (WWF). Miała miejsce 24 stycznia 1988 w Copps Coliseum w Hamilton, Ontario. W porównaniu do innych gal Royal Rumble, ten event nie był transmitowany w systemie pay-per-view, lecz był specjalną galą na USA Network. Jednakże, w 2014 na WWE Network ta gala została umieszczona równolegle z innymi galami Royal Rumble w zakładce pay-per-view.
Walką wieczoru był two of three falls match, gdzie The Islanders (Haku i Tama) pokonali The Young Stallions (Paula Romę i Jima Powersa). W karcie również był pierwszy w historii Royal Rumble match, który wygrał Jim Duggan, Jumping Bomb Angels (Noriyo Tateno i Itsuki Yamazaki) pokonały The Glamour Girls (Judy Martin i Leilani Kai) w two out of three falls matchu o WWF Women's Tag Team Championship, zaś Ricky Steamboat pokonał Rick Rude'a przez dyskwalifikację.
Rozwój.
Pat Patterson wymyślił ideę Royal Rumble matchu. Zasady były takie, że wrestlerzy losowali numerek pomiędzy liczbami 1 i 20. Dwóch wrestlerów z pierwszymi dwoma numerkami rozpoczynało mecz, podczas gdy kolejne osoby po kolei wchodziły do ringu co dwie minuty. Uczestnicy musieli eliminować innych poprzez wyrzucenie przeciwnika z ringu nad górną liną, a eliminacja została zaliczona, gdy wrestler dotknie obiema stopami podłogę. Zwycięzcą był ostatni będący w ringu zawodnik. Zasady są podobne do battle royalu. Gala była specjalnym eventem transmitowanym na USA Network.
Mało znanym faktem jest to, iż eksperymentalny royal rumble match miał miejsce 4 października 1987 w St. Louis. Prawdopodobnie przez tragiczny przyrost finansowy (na gali pojawiło się tylko 1 976 osób) lub komplikując sprawę z ilością osób na widowni, gala nigdy nie została uznana jakoby kiedykolwiek miała miejsce. The One Man Gang zwyciężył royal rumble match w 1987, eliminując jako ostatniego Junkyard Doga.
Przygotowania.
The Jumping Bomb Angels (Noriyo Tateno i Itsuki Yamazaki) feudowały z The Glamour Girls (Leilani Kai i Judy Martin) o WWF Women's Tag Team Championship. Kai i Martin otrzymały tytuły w sierpniu 1985 w Egipcie. W telewizji zostało to odnotowane gdy pokonały Velvet McIntyre i Desiree Peterson. Okazało się nieprawdą, gdyż ten mecz nigdy się nie odbył. Kai i Martin rywalizowały z wieloma tag teamami i posiadały tytuły przez ponad dwa i pół roku. W listopadzie 1987, ich drużyna przyjęła nazwę "The Glamour Girls". Na Survivor Series 1987, The Glamour Girls były częścią drużyny Sensational Sherri w Survior Series matchu przeciwko drużynie Fabulous Moolah. The Jumping Bomb Angels, które były częścią drużyny Moolah, przypięły mistrzynie tag team i wygrały mecz. Po przypięciu mistrzyń, The Jumping Bomb Angels podpisały kontrakt o walkę o tytuły na Royal Rumble.
Gala.
W pierwszej walce zmierzyli się Rick Rude i Ricky Steamboat. W ważnym etapie meczu, Steamboat próbował wykonać diving crossbody, lecz Rude złapał sędziego Dave'a Hebnera i osłonił się nim, przez co oberwał sędzia. Rude założył Canadian backbreaker rack na Steamboacie, lecz Hebner zasygnalizował koniec meczu. Rude pomyślał, że wygrał poprzez submission, lecz Hebner przyznał wygraną Steamboatowi przez dyskwalifikację.
Dino Bravo pobił rekord w wyciskaniu 325 kilogramów. Udało mu się to, lecz z pomocą Jesse'ego "The Body" Ventury.
Drugą walką był Women's tag team two out of three falls match o WWF Women's Tag Team Championship, gdzie mistrzynie The Glamour Girls (Judy Martin i Leilani Kai) broniły tytułów przeciwko The Jumping Bomb Angels (Noriyo Tateno and Itsuki Yamazaki). Pretendentki zdobyły trzecie i decydujące przypięcie po double dropkick na Martin.
André the Giant i Hulk Hogan podpisali kontrakt o rewanż z WrestleManii III, który miał miejsce 5 lutego 1988 na "The Main Event". Poprzedzając to wydarzenie, Ted DiBiase został nowym menadżerem André i obiecał mu, że jeśli zwycięży tytuł pokonując Hogana, to "podaruje mu" go w zamian za sporą sumę pieniędzy.
Następną walką był pierwszy Royal Rumble match. Pat Patterson wymyślił ideę tego meczu kilka tygodni wcześniej. Dwoma pierwszymi zawodnikami, którzy weszli do ringu byli Bret Hart z The Hart Foundation oraz jeden z posiadaczy WWF Tag Team Champions Tito Santana ze Strike Force. Hart przycisnął Santanę przy narożniku. Santana odzyskał siły, lecz Hart wymierzył mu inverted atomic drop, a następnie middle rope axe handle elbow drop. Butch Reed wszedł do ringu jako 3., gdy Santana wymierzył flying forearm smash na Harcie. Reed zaczął atakować Santanę dopóki Santana nie skontrował dropkickiem w Harta i Reeda. Jednakże, Hart i Reed mieli przewagę nad samotnym Santaną. Reed próbował uderzyć Santanę, lecz spudłował i Santana zaatakował Harta, któremu po chwili na pomoc przybył jego tag team partner Jim Neidhart z numerkiem 4. Pomógł Reedowi i Hartowi eliminować Santanę, lecz ten trzymał się lin dopóki nie przybył mu na pomoc Jake Roberts z numerkiem 5. Wyrzucił Reeda z ringu, więc Reed został pierwszą wyeliminowaną osobą w pierwszym Royal Rumble matchu. Roberts skupił się na The Hart Foundation. Santana i Roberts próbowali wymierzyć Double DDT na Harcie, lecz Neidhart im w tym przeszkodził, ratując partnera. Hart wykonał jumping piledriver na Santanie podczas gdy Harley Race z numerkiem 6 wszedł następny. Neidhart i Race próbowali wyeliminować Robertsa, wtenczas Santana prawie wyrzucił Harta. Jim Brunzell dołączył jako 7. i prawie wyeliminował Harta, jednakże Neidhart zaatakował Brunzella, ponownie ratując Harta. Sam Houston wszedł jako 8. i zaczął atakować Hart Foundation, które zdążyło wyrzucić Santanę z ringu.
Danny Davis wszedł jako 9. i zaczął atakować Houstona. Race atakował Robertsa przy linach. Roberts próbował wykonać DDT na Davisie, lecz ten zablokował ruch. Boris Zhukov wszedł jako 10. Nikolai Volkoff i Don Muraco kłócili się o to, który z nich miał wejść jako 11. Sędziowie poinformowali ich, że Muraco wejdzie jako 11., a Volkoff jako 12. Zhukov został wyeliminowany przez Robertsa i Brunzella. Brunzell wykonał dropkick na Hartcie, lecz rywal utrzymał się w ringu. Volkoff wszedł jako 12., kiedy Muraco wykonywał clothesline na Race'ie. Jim Duggan wszedł jako 13. i otrzymał bardzo pozytywną reakcję od publiczności. Wszyscy wrestlerzy kontynuowali walkę, a następnie do ringu wszedł Ron Bass jako 14. Volkoff zapobiegł eliminacji Brunzella przez Davisa. Brunzell został wyrzucony przez Volkoffa. B. Brian Blair wszedł jako 15. Hillbilly Jim wszedł z numerkiem 16 i wyrzucił Neidharta. Dino Bravo wszedł jako 17. Bass miał Houstona nad ramionami i wyrzucił go poza ring, eliminując go. The Ultimate Warrior wszedł jako 18., kiedy to Muraco wyeliminował Breta Harta. Pomimo nie wygrania meczu, Hart pobił rekord w długości bycia w walce do czasu eliminacji (25:42 min.). One Man Gang wszedł jako 19. i wyeliminował Blaira i następnie Robertsa. Ostatnim uczestnikiem który dołączył do walki był Junkyard Dog. Duggan wyrzucił Volkoffa, podczas gdy z drugiej strony ringu One Man Gang wyeliminował Hillbilly Jima i później The Ultimate Warriora. Bass zaskakująco zaatakował Junkyard Doga i wyeliminował go, lecz Bass został wyrzucony z ringu przez Muraco. W ringu pozostała ostatnia czwórka - Muraco, Duggan, Bravo i OMG. One Man Gang przybił Duggana w narożniku wykonując big splash, a następnie One Man Gang i Bravo zaczęli wspólnie atakować Muraco. Muraco dawał radę z dwoma przeciwnikami dopóki Frenchy Martin nie przyszedł do okolic ringu, przez co Muraco został rozproszony i wyrzucony z ringu przez Bravo i OMG. Wymieniona dwójka starała się wyrzucić Duggana, lecz ominąwszy cios OMG, Gang przypadkowo wyrzucił Bravo z ringu. Po krótkim brawlu, Duggan wyrzucił One Man Ganga z ringu i został zwycięzcą pierwszego Royal Rumble matchu.
Walką wieczoru był two out of three falls match pomiędzy The Islanders (Haku i Tamą) oraz The Young Stallions (Paulem Romą i Jimem Powersem). Pierwsze przypięcie zdobyli The Islanders, gdy Roma został wyrzucony z górnej liny na podłoże poza ringowe i kontuzjował swoje kolano. Roma nie był w stanie powrócić do ringu i został wyliczony. Powers starał się nie przegrać meczu i musiał walczyć bez swojego partnera. Roma niechętnie zmienił się z nim, lecz otrzymał splash od Tamy na kontuzjowane kolano. Następnie, Haku założył half craba i Roma musiał odklepać, więc The Islanders otrzymali drugie przypięcie i wygrali mecz.
Wydarzenia po gali.
Hulk Hogan i André the Giant zawalczyli w rewanżu z WrestleManii III o WWF Championship 5 lutego 1988 na pierwszej edycji "The Main Event", gdzie André w kontrowersyjny sposób pokonał Hogana i zdobył tytuł WWF. André sprzedał tytuł Tedowi DiBiase za sporą kwotę pieniężną, lecz figurujący Prezydent WWF Jack Tunney zwakował tytuł, przez co André został najkrócej panującym WWF Championem w historii (w tamtym okresie), gdzie jego panowanie trwało 45 sekund. Niekwestionowany mistrz miał zostać wyłoniony w 14-osobowym turnieju na WrestleManii IV, gdzie Randy Savage pokonał DiBiasego w finałowej walce i został nowym posiadaczem pasa.
Tegoroczne Royal Rumble pobiło rekord w ilości oglądającej galę widowni w telewizji - rating gali wyniósł 8.2.
Rezultaty.
Udziały i eliminacje w Royal Rumble.
Kolejny wrestler wchodził do ringu co dwie minuty.

</doc>
<doc id="1724459" url="https://pl.wikipedia.org/wiki?curid=1724459" title="Vítor Meira">
Vítor Meira

Vítor Meira (ur. 27 marca 1977 roku w Brasílii) – brazylijski kierowca wyścigowy.
Kariera.
W swojej karierze IndyCarSeries nie wygrał dotąd ani jednego wyścigu, natomiast aż osiem razy zajmował drugie miejsce, w tym dwukrotnie podczas Indianapolis 500.
Debiutował w IRL w zespole Johna Menarda pod koniec 2002 roku. W swoim czwartym występie, na torze Texas Motor Speedway, wywalczył pole position, a w samym wyścigu zajął trzecią pozycję. W 2003 roku zaliczył pełny program startów, ale dysponując znacznie słabszymi od konkurencji silnikami Chevroleta, nie mógł nawiązać równorzędnej walki.
W 2004 roku zespół Menarda połączył się z Panther Racing, a Meira odszedł do Rahal Letterman Racing, gdzie spędził dwa sezony. W 2006 roku przeszedł do Panther Racing, w którym ścigał się przez kolejne trzy lata.
W sezonie 2009 został zastąpiony przez Dana Wheldona i przeniósł się do zespołu A.J. Foyt Enterprises. Podczas wyścigu Indianapolis 500 doznał złamania żeber w kolizji z Raphaelem Matosem, które wykluczyło go ze startów do końca sezonu.
Przez kolejne dwa sezony startował w zespole A.J. Foyta, natomiast w 2012 nie znalazł dla siebie miejsca w serii IndyCar i powrócił do Brazylii gdzie wystartował w lokalnych wyścigach (m.in. Stock Car Brasil).

</doc>
<doc id="1724460" url="https://pl.wikipedia.org/wiki?curid=1724460" title="Murksi">
Murksi

Murksi – wieś w Estonii, w prowincji Harju, w gminie Kuusalu.

</doc>
<doc id="1724462" url="https://pl.wikipedia.org/wiki?curid=1724462" title="Mustametsa (Kuusalu)">
Mustametsa (Kuusalu)

Mustametsa – wieś w Estonii, w prowincji Harju, w gminie Kuusalu.

</doc>
<doc id="1724465" url="https://pl.wikipedia.org/wiki?curid=1724465" title="Muuksi">
Muuksi

Muuksi – wieś w Estonii, w prowincji Harju, w gminie Kuusalu.

</doc>
<doc id="1724468" url="https://pl.wikipedia.org/wiki?curid=1724468" title="Mäepea">
Mäepea

Mäepea – wieś w Estonii, w prowincji Harju, w gminie Kuusalu.

</doc>
<doc id="1724470" url="https://pl.wikipedia.org/wiki?curid=1724470" title="Pala (Kuusalu)">
Pala (Kuusalu)

Pala – wieś w Estonii, w prowincji Harju, w gminie Kuusalu.

</doc>
<doc id="1724478" url="https://pl.wikipedia.org/wiki?curid=1724478" title="Basia Raduszkiewicz">
Basia Raduszkiewicz

Basia Raduszkiewicz – pieśniarka, wykonawczyni z kręgu piosenki poetyckiej.
Życiorys.
Absolwentka Państwowej Szkoły Muzycznej w Olsztynie, klasa rytmiki (1993).
W roku 1997 otrzymała tytuł magistra Wyższej Szkoły Pedagogicznej na Wydziale Wychowania Artystycznego.
Od 1999 roku współtworzyła i uczestniczyła w cyklicznych koncertach grupy literacko-muzycznej Scena Babel.
W roku 2002 nagrała pierwszą płytę solową "Dzika róża" w Studio im. Agnieszki Osieckiej. Płyta stanowiła powtórzenie recitalu pod tym samym tytułem, który odbył się jesienią 2001 roku w Teatrze im. S.Jaracza w Olsztynie. Solistce towarzyszyli tacy muzycy jak Krzysztof Herdzin, Macin Murawski, Cezary Konrad i in.
W latach 2001–2003 była współtwórczynią i solistką multimedialnego spektaklu "Chwile poruszone" z muzyką Jarka Kordaczuka, choreografią Bohdana Głuszczaka i towarzyszeniem Pantomimy Olsztyńskiej.
Od 2002 roku występuje we wszystkich przedstawieniach spektaklu "Śpieszmy się kochać ludzi" do słów księdza Jana Twardowskiego z muzyką Hadriana Filipa Tabęckiego.
Od roku 2003 nagrała szereg utworów dla dzieci współpracując z Jarkiem Kordaczukiem i Centrum Sztuki Dziecka w Poznaniu.
W 2005 roku wydała kolejną płytę solową – "Safona" do poezji lirycznej Safony we współczesnym opracowaniu muzycznym Jarka Kordaczuka i akompaniamencie zespołu Krzysztofa Herdzina.
W roku 2008 wraz z Wolfgangiem Niklausem (twórcą Scholi Teatru Węgajty) wzięła udział w wykonaniu premierowym oratorium Jarka Kordaczuka "Dzieci aniołów" inaugurującym VIII Festiwal Muzyki Pasyjnej i Paschalnej w Poznaniu.
Nagrania.
Utwory w wykonaniu Basi Raduszkiewicz można znaleźć w wielu kompilacjach wydanych m.in. przez Pomaton EMI, w szczególności na płytach z serii "Kraina łagodności".

</doc>
<doc id="1724479" url="https://pl.wikipedia.org/wiki?curid=1724479" title="Parksi">
Parksi

Parksi – wieś w Estonii, w prowincji Harju, w gminie Kuusalu.

</doc>
<doc id="1724481" url="https://pl.wikipedia.org/wiki?curid=1724481" title="Pedaspea">
Pedaspea

Pedaspea – wieś w Estonii, w prowincji Harju, w gminie Kuusalu.

</doc>
<doc id="1724484" url="https://pl.wikipedia.org/wiki?curid=1724484" title="Park Narodowy Springbrook">
Park Narodowy Springbrook

Springbrook - (ang. "Springbrook National Park") Park narodowy, położony w stanie Queensland w Australii, około 80 km na południe od miasta Brisbane.
Park jest częścią rezerwatu Gondwana Rainforests of Australia, wpisanego na listę światowego dziedzictwa UNESCO.

</doc>
<doc id="1724485" url="https://pl.wikipedia.org/wiki?curid=1724485" title="2. liga czeska w piłce nożnej">
2. liga czeska w piłce nożnej



</doc>
<doc id="1724486" url="https://pl.wikipedia.org/wiki?curid=1724486" title="Pudisoo">
Pudisoo

Pudisoo – wieś w Estonii, w prowincji Harju, w gminie Kuusalu.

</doc>
<doc id="1724487" url="https://pl.wikipedia.org/wiki?curid=1724487" title="Pärispea">
Pärispea

Pärispea – wieś w Estonii, w prowincji Harju, w gminie Kuusalu.

</doc>
<doc id="1724488" url="https://pl.wikipedia.org/wiki?curid=1724488" title="Miejskie Przedsiębiorstwo Komunikacyjne sp. z o.o w Nowym Sączu">
Miejskie Przedsiębiorstwo Komunikacyjne sp. z o.o w Nowym Sączu



</doc>
<doc id="1724490" url="https://pl.wikipedia.org/wiki?curid=1724490" title="Rehatse">
Rehatse

Rehatse – wieś w Estonii, w prowincji Harju, w gminie Kuusalu.

</doc>
<doc id="1724492" url="https://pl.wikipedia.org/wiki?curid=1724492" title="Rummu (Kuusalu)">
Rummu (Kuusalu)

Rummu – wieś w Estonii, w prowincji Harju, w gminie Kuusalu.

</doc>
<doc id="1724498" url="https://pl.wikipedia.org/wiki?curid=1724498" title="Nowosądecka Fabryka Urządzeń Górniczych NOWOMAG">
Nowosądecka Fabryka Urządzeń Górniczych NOWOMAG

Nowosądecka Fabryka Urządzeń Górniczych „NOWOMAG” – istniejące w okresie 1976–2003 w Nowym Sączu przedsiębiorstwo państwowe (od 1992 jako spółka akcyjna), specjalizujące się w produkcji urządzeń i elementów na potrzeby górnictwa oraz elektrowni wiatrowych.
Historia.
Przedsiębiorstwo pierwotnie zostało utworzone w marcu 1951 jako Nowosądeckie Zakłady Przemysłu Terenowego. 1 stycznia 1976 zostało ono przekazane do Ministerstwa Górnictwa i Energetyki i weszło w struktury Zjednoczenia Przemysłu Maszyn Górniczych „POLMAG” zmieniając tym samym profil oraz nazwę przedsiębiorstwa. Z przywożonych ze Śląska materiałów produkował przenośniki zgrzebłowe podścianowe do robót przygotowawczych, przenośniki zgrzebłowe ratownicze, drzwi szybowe do wind górniczych, krążki linowe, pompy podsadzkowe a także kadłuby silników elektrycznych dużych mocy, po czym całość produkcji wywożono do śląskich kopalń. W okresie szczytowego rozwoju, zatrudniał ok. 1100 osób, posiadał stolarnię w Kamionce Wielkiej i drukarnię przy Rejtana w Nowym Sączu. W końcu lat 70. zakład miał być znacznie rozbudowany, przewidziano szereg dużych hal produkcyjnych. Powstały 2, w których obecnie ma siedzibę zakład. Dla ułatwienia transportu do fabryki miała prowadzić bocznica kolejowa.
Od roku 1992 działa jako spółka akcyjna. W latach 90. uruchomiono produkcję ciężkich przenośników ścianowych, elementy tras przenośników, kruszarki urobku oraz korpusy silników elektrycznych. oraz zaprojektowanych przez zespół pod kierunkiem dra Zdzisława Ząbera elektrowni wiatrowych – najpierw EW-100 (prototyp w Rytrze o mocy 100 kW; zastąpiony przez EW-160), później EW-160 o mocy 160 kW. W sumie wyprodukowano 10 tego typu urządzeń. Zakład produkował także kątowe przekładnie zębate planetarne do przenośników ścianowych i przekładnie zębate do elektrowni wiatrowych; wdrożono także produkcję łopat do elektrowni wiatrowych z kompozytów – najlżejszych w świecie. Po przejściu przez program prywatyzacji akcje zakładu wprowadzonego do 11 Narodowego Funduszu Inwestycyjnego, znalazły się w "regulowanym pozagiełdowym wtórnym obrocie publicznym na Centralnej Tabeli Ofert", skąd w 2000 r. wykupiło je Przedsiębiorstwo Budowy Szybów, a od 2003 działa w strukturach Grupy FAMUR SA.

</doc>
<doc id="1724502" url="https://pl.wikipedia.org/wiki?curid=1724502" title="Salmistu">
Salmistu

Salmistu – wieś w Estonii, w prowincji Harju, w gminie Kuusalu.

</doc>
<doc id="1724503" url="https://pl.wikipedia.org/wiki?curid=1724503" title="Święto Cytryny">
Święto Cytryny

Święto Cytryny (fr. "Fête du Citron") – święto obchodzone corocznie pod koniec zimy przez Urząd Turystyki w miejscowości Mentona we Francji od połowy XX wieku. 
Historia.
W II połowie XIX wieku Mentona, podobnie jak inne miejscowości na Lazurowym Wybrzeżu, stała się popularnym celem przyjazdów zamożnych turystów z kraju i zagranicy. Aby przyciągnąć więcej zamożnych klientów, właściciele hoteli wystąpili w 1895 do władz miejskich z prośbą o organizację w miesiącach zimowych nowych imprez kulturalnych, stylizowanych na tradycyjne święta ludowe. W 1929 najważniejszym takim świętem stała się wystawa drzewek cytrynowych oraz owoców w ogrodach Hotelu Riwiera. Wybór cytryn wynikał z faktu, że region Mentony był w tym okresie największym producentem tych owoców w Europie. 
W 1930, w związku z wielkim sukcesem wystawy, część imprezy została przeniesiona na ulicę - zamiast tradycyjnej wystawy odbyła się defilada wozów z drzewkami, owocami i całymi konstrukcjami wznoszonymi z układanych jedna na drugiej cytryn. Od 1934 rada miejska łączyła wystawę cytryn z imprezami promującymi lokalne tradycje i stroje Mentony. W tym samym roku pojęcie "la Fête du Citron" zostało zarejestrowanym znakiem handlowym. Dwa lata później Święto Cytryny zaczęło odbywać się w parku Biovès, gdzie ma miejsce do tej pory. Na tę okoliczność rzeźbiarz François Ferrié wykonał w różnych miejscach parku dodatkowe dekoracje z motywem cytryny.
Obchody.
Tradycyjnie główną atrakcją Święta Cytryny jest przejazd przez główne ulice miasta pojazdów, na których wystawione są dużych rozmiarów konstrukcje wznoszone z układanych jedna na drugiej cytryn. Są one następnie wystawiane w wyznaczonych punktach miasta. Wystawie cytryn towarzyszą pokazy strojów i koncerty muzyki regionalnej, targi rękodzieła ludowego oraz inne ekspozycje związane z tradycjami Mentony.

</doc>
<doc id="1724505" url="https://pl.wikipedia.org/wiki?curid=1724505" title="Saunja (Kuusalu)">
Saunja (Kuusalu)

Saunja – wieś w Estonii, w prowincji Harju, w gminie Kuusalu.

</doc>
<doc id="1724506" url="https://pl.wikipedia.org/wiki?curid=1724506" title="Sigula">
Sigula

Sigula – wieś w Estonii, w prowincji Harju, w gminie Kuusalu.

</doc>
<doc id="1724507" url="https://pl.wikipedia.org/wiki?curid=1724507" title="Dwór Potockich w Krakowie">
Dwór Potockich w Krakowie

Dwór Potockich – dwór ze stajnią i wozownią znajdujący się w Krakowie przy ulicy Straszewskiego 14–16, na Nowym Świecie 
Historia.
Dwór został wzniesiony w 1835 według projektu Ignacego Hercoka. W 1836 dobudowano dwie oficyny projektu Wilhelma Hofbauera. Po II wojnie światowej w budynku mieściła się m.in. Naczelna Organizacja Techniczna, a jedną z oficyn zajmowało przedszkole. Obecnie w dworku mieści się trzygwiazdkowy Hotel Maltański.
Architektura.
Zespół dworski składa się z głównego korpusu dworku i dwóch oficyn po bokach. Wszystkie budynki są parterowe. W wyniku przemian otoczenia zespół utracił wiele z pierwotnego założenia m.in. wytyczenie ulicy Straszewskiego spowodowało utratę bezpośredniego połączenia z Plantami, zlikwidowano też park na zapleczu.

</doc>
<doc id="1724508" url="https://pl.wikipedia.org/wiki?curid=1724508" title="Soorinna">
Soorinna

Soorinna – wieś w Estonii, w prowincji Harju, w gminie Kuusalu.

</doc>
<doc id="1724509" url="https://pl.wikipedia.org/wiki?curid=1724509" title="Suru">
Suru

Suru – wieś w Estonii, w prowincji Harju, w gminie Kuusalu.

</doc>
<doc id="1724510" url="https://pl.wikipedia.org/wiki?curid=1724510" title="Suurpea">
Suurpea

Suurpea – wieś w Estonii, w prowincji Harju, w gminie Kuusalu.

</doc>
<doc id="1724513" url="https://pl.wikipedia.org/wiki?curid=1724513" title="Tammispea">
Tammispea

Tammispea – wieś w Estonii, w prowincji Harju, w gminie Kuusalu.

</doc>
<doc id="1724515" url="https://pl.wikipedia.org/wiki?curid=1724515" title="Tammistu (Kuusalu)">
Tammistu (Kuusalu)

Tammistu – wieś w Estonii, w prowincji Harju, w gminie Kuusalu.

</doc>
<doc id="1724516" url="https://pl.wikipedia.org/wiki?curid=1724516" title="Korweta rakietowa">
Korweta rakietowa



</doc>
<doc id="1724517" url="https://pl.wikipedia.org/wiki?curid=1724517" title="Tapurla">
Tapurla

Tapurla – wieś w Estonii, w prowincji Harju, w gminie Kuusalu.

</doc>
<doc id="1724518" url="https://pl.wikipedia.org/wiki?curid=1724518" title="Dorrigo">
Dorrigo

Dorrigo – miejscowość w hrabstwie Bellingen w stanie Nowa Południowa Walia w Australii. Położone w odległości ok. 580 km od Sydney. 
W pobliżu Dorrigo znajduje się "Park Narodowy Dorrigo", który jest częścią rezerwatu "Gondwana Rainforests of Australia".

</doc>
<doc id="1724519" url="https://pl.wikipedia.org/wiki?curid=1724519" title="Tsitre">
Tsitre

Tsitre – wieś w Estonii, w prowincji Harju, w gminie Kuusalu.

</doc>
<doc id="1724521" url="https://pl.wikipedia.org/wiki?curid=1724521" title="Turbuneeme">
Turbuneeme

Turbuneeme – wieś w Estonii, w prowincji Harju, w gminie Kuusalu.

</doc>
<doc id="1724523" url="https://pl.wikipedia.org/wiki?curid=1724523" title="Frank Foss">
Frank Foss

Frank Kent Foss (ur. 9 maja 1895 w Chicago, zm. 5 kwietnia 1989 w Hinsdale, w stanie Illinois) – amerykański lekkoatleta, skoczek o tyczce, mistrz olimpijski z Antwerpii z 1920.
Kariera sportowa.
Był akademickim mistrzem Stanów Zjednoczonych (IC4A) w skoku o tyczce w 1915 (z dwoma innymi zawodnikami) oraz w 1916, a także mistrzem Stanów Zjednoczonych (AAU) w 1919 i 1920. W 1919 uzyskał najlepszy wynik na świecie – 4,05 m, który jednak nie został uznany za rekord świata.
Na igrzyskach olimpijskich w 1920 w Antwerpii Foss wywalczył złoty medal w skoku o tyczce, jednocześnie ustanawiając rekord świata wynikiem 4,09 m.

</doc>
<doc id="1724525" url="https://pl.wikipedia.org/wiki?curid=1724525" title="Uuri">
Uuri

Uuri – wieś w Estonii, w prowincji Harju, w gminie Kuusalu.

</doc>
<doc id="1724526" url="https://pl.wikipedia.org/wiki?curid=1724526" title="Vahastu (Kuusalu)">
Vahastu (Kuusalu)

Vahastu – wieś w Estonii, w prowincji Harju, w gminie Kuusalu.

</doc>
<doc id="1724527" url="https://pl.wikipedia.org/wiki?curid=1724527" title="Valkla">
Valkla

Valkla – wieś w Estonii, w prowincji Harju, w gminie Kuusalu.

</doc>
<doc id="1724528" url="https://pl.wikipedia.org/wiki?curid=1724528" title="Monheim am Rhein">
Monheim am Rhein

Monheim am Rhein – miasto w Niemczech, w kraju związkowym Nadrenia Północna-Westfalia, w rejencji Düsseldorf, w powiecie Mettmann, leży na prawym brzegu Renu.
Monheim am Rhein graniczy: od północy z Düsseldorfem, od wschodu z Langenfeld (Rheinland) (powiat Mettmann), od południa z Leverkusen i Kolonią od południowego wschodu oraz od zachodu z Dormagen (Rhein-Kreis Neuss).
Współpraca.
Miejscowości partnerskie:

</doc>
<doc id="1724530" url="https://pl.wikipedia.org/wiki?curid=1724530" title="Korwety rakietowe typu Inhaúma">
Korwety rakietowe typu Inhaúma

Korwety rakietowe typu Inhaúma – typ czterech brazylijskich korwet rakietowych należących do Brazylijskiej Marynarki Wojennej, zbudowanych na przełomie lat 80. i 90. XX wieku.
Wycofaną ze służby korwetę „Frontin” (V33), zatopiono 12 kwietnia 2016 r. jako cel podczas ćwiczeń „Missilex 2016”. W dniu 25 listopada 2016 roku Marynarka Wojenna Brazylii wycofała ze służby korwetę rakietową „Inhaúma” (V30).

</doc>
<doc id="1724531" url="https://pl.wikipedia.org/wiki?curid=1724531" title="Vanaküla (Kuusalu)">
Vanaküla (Kuusalu)

Vanaküla – wieś w Estonii, w prowincji Harju, w gminie Kuusalu.

</doc>
<doc id="1724532" url="https://pl.wikipedia.org/wiki?curid=1724532" title="Korwety typu Inhaúma">
Korwety typu Inhaúma



</doc>
<doc id="1724533" url="https://pl.wikipedia.org/wiki?curid=1724533" title="Korwety typu Inhauma">
Korwety typu Inhauma



</doc>
<doc id="1724534" url="https://pl.wikipedia.org/wiki?curid=1724534" title="Korwety rakietowe typu Inhauma">
Korwety rakietowe typu Inhauma



</doc>
<doc id="1724535" url="https://pl.wikipedia.org/wiki?curid=1724535" title="Vihasoo">
Vihasoo

Vihasoo – wieś w Estonii, w prowincji Harju, w gminie Kuusalu. Przez wieś przepływa rzeka Loobu.

</doc>
<doc id="1724536" url="https://pl.wikipedia.org/wiki?curid=1724536" title="ELO RMF">
ELO RMF

eLO RMF – była internetowa stacja radiowa umieszczona w serwisie RMFon.pl (następcy MiastoMuzyki.pl), stworzona z myślą o licealistach i młodzieży szkół ponadgimnazjalnych. Została uruchomiona z okazji 18-lecia RMF FM. Pierwszy utwór, który pojawił się na antenie, to piosenka "Gdy nie ma dzieci" zespołu Kult. Radio nadawało codziennie ze studia na Kopcu Kościuszki w Krakowie.
Historia.
eLO RMF rozpoczęło nadawanie 15 stycznia 2008 roku w serwisie internetowym MiastoMuzyki.pl. Koordynatorem projektu został Michał Zazula. Radio nadawało od poniedziałku do piątku w godzinach od 17:00 do 21:00. W tym czasie redakcje składające się z licealistów z 15 krakowskich szkół prowadziły swoje autorskie programy. W projekcie uczestniczyło wtedy około 120 licealistów.
We wrześniu 2008 roku z grona młodych dziennikarzy powołano "Wydawców Dnia". Pełnili oni funkcję opiekunów programów.
W czerwcu 2009 roku w ramach rozwoju radia dołączyły do nich nowe osoby. Utworzono wtedy także poszczególne redakcje i uformowano "zarząd" radia eLO RMF. Zgodnie z zaleceniem szefostwa Grupy RMF decyduje on o profilu i działaniach radia. Oficjalnym szefem został Michał Zazula, a koordynatorem ramówki i mianowano Justynę Marczewską. Gruntownej zmianie uległa też ramówka radia. Zrezygnowano z redakcji szkolnych, a ich członkowie zostali przekształceni w reporterów i dziennikarzy eLO RMF. Antena została podzielona na dwa pasma – popołudniowe – "To się robi po szkole" oraz muzyczne – "Szkoła Dobrego Grania". Z czasem wykształciło się również kolejne pasmo tematyczne – "Studio Zainteresowań", które przejęło dawną funkcję programów autorskich. Programy były nadawane siedem dni w tygodniu w godzinach 15-21.
W 2010 roku na jesień przeprowadzono warsztaty dla nowego naboru. Wtedy także Michał Zazula zdecydował się podzielić swoje obowiązki między dwóch zastępców: do spraw zasobów ludzkich i programowej działalności radia oraz do spraw promocji i public relations. Największą słuchalnością cieszył się cotygodniowy magazyn sportowy "Byle do Przerwy", który prowadził Łukasz Król, Grzegorz Kukuła i Marek Bartoszek, i w którym gościły m.in. Agnieszka i Urszula Radwańskie.
Rezygnacja Michała Zazuli w czerwcu 2011 roku wywołała kolejne zmiany. We wrześniu 2011 funkcję szefa stacji przejęła Joanna Malita, pełniąca niegdyś funkcję Wydawcy Dnia. Powołano nowy sztab wydawców, którzy tworzą zarazem organ doradczy szefowej stacji. Nowy jesienny sezon ruszył w październiku 2011 roku, z dwoma pasmami w ciągu tygodnia – publicystyczną "Strefa Pełna pasji" i "Muzycznym Dobrym Wieczorem" oraz specjalnymi programami w sobotę i niedzielę – "Weekend w eLO RMF". w projekcie uczestniczyło wówczas około 50 osób. W krakowskich liceach przeprowadzono także nowy nabór, który od wiosny prowadzi programy w eLO RMF.
W wakacje 2012 roku na antenie stacji pojawił się specjalny program – popołudniówka pt. "Wakacje z eLO RMF", prowadzona w każdy tygodniu przez inny duet prowadzących. Jesienny sezon 2012 roku ruszył z początkiem października. W listopadzie przeprowadzono kolejny nabór, po raz pierwszy wyłącznie drogą internetową, przez stronę radia. Do stacji z początkiem 2013 roku dołączyło 20 nowych dziennikarzy, którzy od marca prowadzą swoje autorskie audycje.
W maju 2013 w projekcie uczestniczyło prawie 90 osób: prowadzących, realizatorów oraz wydawców.
eLO RMF zakończyło nadawanie 1 października 2014 roku.
Format.
eLO RMF było radiem internetowym o charakterze lokalnym. Większość audycji skierowana była dla ludzi młodych, uczących się w krakowskich szkołach ponadgimnazjalnych. Wszystkie programy odpowiadały aktualnym zainteresowaniom ludzi młodych, trendom i modą panującymi w świecie kultury, filmu, mody, sztuki czy muzyki. Odgrywana w stacji muzyka również została dobrana pod gusta ludzi młodych. Prezentowana była popularna muzyka z gatunku rock, pop, pop alternatywny, hip-hop, R&amp;B.
Programy.
Programy prowadzone były na żywo codziennie od 17:00 do 21:00. W ciągu dnia można było posłuchać specjalnej playlisty przygotowanej przez redakcję muzyczną stacji.

</doc>
<doc id="1724537" url="https://pl.wikipedia.org/wiki?curid=1724537" title="Viinistu">
Viinistu

Viinistu – wieś w Estonii, w prowincji Harju, w gminie Kuusalu.

</doc>
<doc id="1724538" url="https://pl.wikipedia.org/wiki?curid=1724538" title="Strumień (ekonomia)">
Strumień (ekonomia)

Strumienie – to wielkości gospodarcze (m.in. konsumpcja, produkcja), które mierzy się w pewnych jednostkach czasu (m.in. godzina, dzień, miesiąc).
Nie należy mylić strumieni z zasobami. Wielkość zasobów można ustalić na dzień x, a wielkość strumieni tylko w pewnym okresie.

</doc>
<doc id="1724540" url="https://pl.wikipedia.org/wiki?curid=1724540" title="Virve">
Virve

Virve – wieś w Estonii, w prowincji Harju, w gminie Kuusalu.

</doc>
<doc id="1724541" url="https://pl.wikipedia.org/wiki?curid=1724541" title="Kõnnu (Kuusalu)">
Kõnnu (Kuusalu)

Kõnnu – wieś w Estonii, w prowincji Harju, w gminie Kuusalu.

</doc>
<doc id="1724543" url="https://pl.wikipedia.org/wiki?curid=1724543" title="An Lu-szan">
An Lu-szan



</doc>
<doc id="1724544" url="https://pl.wikipedia.org/wiki?curid=1724544" title="Italdesign Lucciola">
Italdesign Lucciola

Italdesign Lucciola – prototyp samochodu osobowego firmy Italdesign Giugiaro powstały na bazie Fiata Cinquecento.
Historia modelu.
Pojazd miał swoją premierę w 1993 roku. Był również prezentowany wiosną 1994 na targach motoryzacyjnych w Genewie. Pomysłodawcą oraz autorem projektu była włoska firma wzornicza Italdesign. Pojazd prezentowany był jednak przez firmę Fiat.
Samochód miał zaokrąglona karoserię z wielkimi, okrągłymi reflektorami i kompletnie nie przypominał kanciastej bryły "starego" Cinquecento. 
Wnętrze również było nietypowe. Nowym rozwiązaniem były fotele na stelażach, które mogły się obracać dookoła ich własnej osi albo składać w podnoszony do góry fotelik. Dawało to niesamowity efekt, ponieważ po rozsunięciu płóciennego dachu kierowca czy pasażer mógł podziwiać widoki w nietypowy sposób. 
Silnik to dwucylindrowy diesel firmy Lombardini, współpracujący z silnikiem elektrycznym.
Wzorem przy opracowywaniu Luccioli był przedstawiony w Turynie w 1992 roku współczesny model Fiata 500.
Ostatecznie projekt nie został wprowadzony do seryjnej produkcji, gdyż postanowiono kontynuować produkcję starego Cinquecento z nowszymi silnikami oraz nowe auto - Seicento - na tej samej płycie podłogowej, co Cinquecento.
W 1997 firma Daewoo wyprodukowała oparty na Luccioli model Matiz, w latach 2004–2007 produkowany jako FSO Matiz w Warszawie.

</doc>
<doc id="1724547" url="https://pl.wikipedia.org/wiki?curid=1724547" title="Mistrzostwa Europy w Piłce Siatkowej Kobiet 1999">
Mistrzostwa Europy w Piłce Siatkowej Kobiet 1999

XXI Mistrzostwa Europy w piłce siatkowej kobiet 1999 odbyły się we Włoszech między 20 września a 25 września 1999 roku. Mecze rozgrywane były w Perugii oraz w Rzymie.
Tytuł sprzed dwóch lat broniła reprezentacja Rosji, która ponownie zdobyła mistrzostwo pokonując w finale reprezentację Chorwacji. 
System rozgrywek.
W turnieju wzięło udział 8 drużyn, które zostały podzielone na dwie grupy. Pierwsze dwa zespoły z każdej z grup awansowały do półfinałów. Zespoły z obu grup z miejsc 3 i 4 walczyły ze sobą zajmując miejsca 5-8. 
Faza grupowa.
Grupa A.
Tabela
Wyniki
Grupa B.
Tabela
Wyniki
Faza finałowa.
Mecze o miejsca 5-8.
24 września 1999 - Rzym
Półfinały.
24 września 1999 - Rzym
Mecz o 7. miejsce.
25 września 1999 - Rzym
Mecz o 5. miejsce.
25 września 1999 - Rzym
Mecz o 3. miejsce.
25 września 1999 - Rzym
Finał.
25 września 1999 - Rzym

</doc>
<doc id="1724548" url="https://pl.wikipedia.org/wiki?curid=1724548" title="Näske">
Näske

Näske – miejscowość (småort) w Szwecji w gminie Örnsköldsvik w regionie Västernorrland. Około 134 mieszkańców.

</doc>
<doc id="1724550" url="https://pl.wikipedia.org/wiki?curid=1724550" title="Elo rmf">
Elo rmf



</doc>
<doc id="1724551" url="https://pl.wikipedia.org/wiki?curid=1724551" title="Błogosławiona Jolanta">
Błogosławiona Jolanta



</doc>
<doc id="1724552" url="https://pl.wikipedia.org/wiki?curid=1724552" title="Potok Harczygrund">
Potok Harczygrund



</doc>
<doc id="1724553" url="https://pl.wikipedia.org/wiki?curid=1724553" title="Nõmmeveski">
Nõmmeveski

Nõmmeveski – wieś w Estonii, w prowincji Harju, w gminie Kuusalu.

</doc>
<doc id="1724554" url="https://pl.wikipedia.org/wiki?curid=1724554" title="Põhja">
Põhja

Põhja – wieś w Estonii, w prowincji Harju, w gminie Kuusalu.

</doc>
<doc id="1724555" url="https://pl.wikipedia.org/wiki?curid=1724555" title="Nötbolandet">
Nötbolandet

Nötbolandet – miejscowość (småort) w Szwecji w gminie Örnsköldsvik w regionie Västernorrland. Około 108 mieszkańców.

</doc>
<doc id="1724556" url="https://pl.wikipedia.org/wiki?curid=1724556" title="Sõitme">
Sõitme

Sõitme – wieś w Estonii, w prowincji Harju, w gminie Kuusalu.

</doc>
<doc id="1724557" url="https://pl.wikipedia.org/wiki?curid=1724557" title="Egzekucja przy ulicy Dworkowej">
Egzekucja przy ulicy Dworkowej

Egzekucja przy ulicy Dworkowej – mord na blisko 140 wziętych do niewoli żołnierzach Armii Krajowej dokonany przez Niemców w ostatnich dniach powstania warszawskiego. 27 września 1944 roku niemieccy policjanci wymordowali dziesiątki obrońców warszawskiego Mokotowa, którzy omyłkowo wyszli z kanałów w pobliżu komendy żandarmerii przy ulicy Dworkowej.
Upadek Mokotowa.
24 września 1944 oddziały niemieckie przypuściły generalny szturm na pozostający wciąż w polskich rękach Górny Mokotów. Już po dwóch dniach zaciętych walk stało się jasne, że z powodu ogromnej przewagi wroga upadek dzielnicy jest nieunikniony. W tej sytuacji dowodzący obroną Mokotowa podpułkownik Józef Rokicki „Karol”, utraciwszy łączność z dowództwem AK, a nie widząc możliwości dalszej walki, podjął decyzję o rozpoczęciu odwrotu kanałami do Śródmieścia. Planowano, że drogą tą ewakuowane zostaną władze cywilne i wojskowe, ranni oraz większość walczących oddziałów. Pułkownik Antoni Chruściel „Monter” – dowódca Okręgu Warszawskiego AK – dowiedziawszy się o planach „Karola” zabronił wycofywania walczących oddziałów z Mokotowa, zgadzając się wyłącznie na ewakuację rannych. Depesza z rozkazem „Montera” nie dotarła jednak do obrońców dzielnicy.
Ewakuacja rozpoczęła się 26 września około godziny 20:00. Polskie oddziały wchodziły do kanałów w atmosferze wkradającego się już w szeregi rozprężenia. Odwrót kanałami trwał już kilka godzin, gdy niespodziewanie nadszedł kategoryczny rozkaz pułkownika „Montera”, polecający pułkownikowi „Karolowi” powrót wraz z wojskiem na Mokotów i kontynuowanie obrony. Do tego czasu w Śródmieściu znalazło się jednak ok. 800 powstańców – w tym dowództwo i 600 żołnierzy 10. Dywizji Piechoty AK oraz ok. 200 żołnierzy Zgrupowania „Radosław”.
Tymczasem około 400 powstańców wciąż znajdowało się w kanałach. Niespodziewany rozkaz przerwania ewakuacji powiększył tylko panujący w kanałach chaos. Część żołnierzy w popłochu zaczęła się wycofywać w kierunku Mokotowa, część szukać innych dróg. W dodatku nauczeni doświadczeniem Niemcy zabarykadowali niektóre odcinki kanałów i ustawili straże przy włazach. W rezultacie ostatnie grupki powstańców, które przed świtem 27 września weszły do kanałów, nie zdołały dotrzeć tą drogą do Śródmieścia. Obrzucane przez Niemców granatami błądziły długo w kanałach i częściowo wyginęły tam z wyczerpania lub zostały poduszone przez Niemców gazem z karbidu.
Masakra jeńców przy ul. Dworkowej.
Dwie duże grupy powstańców po wielogodzinnym błąkaniu się w labiryncie kanałów zawróciły na Mokotów i 27 września w okolicach godziny 10:00 znalazły się pod terenem kontrolowanym przez wroga. Niemcy zauważyli ruch w kanałach i zagrozili, że zaczną wrzucać do nich granaty i karbid. W dodatku poziom wody zaczął się podnosić. W tej sytuacji część żołnierzy AK wysunęła przez właz białe chustki. 
Pierwsza grupa powstańców, w której znalazło się od kilkudziesięciu do 150 osób, wyszła przez właz położony między domami nr 1 i 3 na ulicy Dworkowej. Pierwszy powstaniec, który wyszedł na powierzchnie został zastrzelony przez Niemców. Wielu innych pobito. Wszystkich Polaków, którzy wyszli z kanałów zrewidowano i ograbiono, a następnie zaprowadzono pod znajdującą się przy ul. Dworkowej komendę żandarmerii na powiat warszawski. Tam Niemcy wyciągnęli z tłumu osoby cywilne oraz część sanitariuszek i łączniczek, podczas gdy wziętym do niewoli żołnierzom AK rozkazali uklęknąć przy parkanie na skraju pobliskiej skarpy. Dalej przebieg wypadków nie jest już do końca jasny. Ponoć powstaniec o pseudonimie „Góral” miał nie wytrzymać napięcia i z okrzykiem „nie dajmy się zarżnąć jak barany” chwycił za karabin najbliższego Niemca, podczas gdy kilku innych jeńców podjęło próbę ucieczki. Policjanci z oddziału "Schutzpolizei" wspierani przez SS-manów z załogi tzw. domów Wedla otworzyli wówczas ogień, mordując wszystkich wziętych do niewoli powstańców. Rannych dobijano.
W tym samym czasie druga grupa powstańców wyszła przez właz przy ul. Dworkowej 5. Zostali oni również wymordowani przez Niemców. Zginęło wówczas około 30 osób.
Według Marka Gettera w dwóch egzekucjach przy ul. Dworkowej Niemcy zamordowali tego dnia około 140 wziętych do niewoli żołnierzy AK. Większość ofiar stanowili żołnierze kompanii B1, B3 oraz kompanii łączności z pułku „Baszta”. W gronie zamordowanych znalazły się co najmniej cztery kobiety. Udało się ustalić nazwiska zaledwie pięciu ofiar masakry. Ocalało zaledwie 40 osób – w większości kobiety – które Niemcy wywieźli później do obozu koncentracyjnego Stutthof. Masakry uniknął także niewielki oddziałek porucznika „Górala” z 1. pułku szwoleżerów AK (liczący ok. 20 żołnierzy), który wyszedł z włazu nieco dalej od Dworkowej i nieco później niż grupy, które wymordowano.
Wymordowanie wziętych do niewoli powstańców było sprzeczne nie tylko z prawem międzynarodowym (rządy zachodnich aliantów uznały Armię Krajową za organizację kombatancką i integralną część Polskich Sił Zbrojnych), lecz również z postanowieniami uzgodnionego przez SS-Obergruppenführera Ericha von dem Bach-Zelewskiego aktu kapitulacji Mokotowa.
Żołnierzy AK zamordowanych przy ul. Dworkowej upamiętnia Pomnik żołnierzy „Baszty” (znany także jako „Pomnik rozstrzelanych powstańców”), znajdujący się naprzeciwko dawnej siedziby żandarmerii. Od włazu kanałowego do pomnika prowadzą namalowane ślady stóp.
W kulturze.
Tragiczny przebieg ewakuacji Mokotowa, w tym także sceny nawiązujące do egzekucji przy ulicy Dworkowej, ukazano w filmie Andrzeja Wajdy pt. "Kanał" (1957).

</doc>
<doc id="1724558" url="https://pl.wikipedia.org/wiki?curid=1724558" title="Cerkiew św. Mikołaja i św. Aleksandry w Nicei">
Cerkiew św. Mikołaja i św. Aleksandry w Nicei

Cerkiew św. Mikołaja i św. Aleksandry – cerkiew prawosławna w Nicei, wzniesiona w 1859. Jest siedzibą parafii w jurysdykcji Rumuńskiego Kościoła Prawosławnego.
Historia.
Powstanie cerkwi było związane z liczebnym wzrostem Rosjan mieszkających na stałe bądź regularnie przyjeżdżających do Nicei – w II połowie XIX wieku było to ok. 150 arystokratycznych rodzin prawosławnych. W 1856 caryca Aleksandra Fiodorowna ogłosiła zbiókę pieniędzy na budowę w Nicei wolnostojącej cerkwi i sama ufundowała dębowy ikonostas wykonany przez N. Wasiliewa. 
Cerkiew została wybudowana według projektu Aleksandra Kudinowa i poświęcona 31 grudnia 1859. W uroczystościach brała udział Maria Nikołajewna Romanowa, córka Mikołaja I i księżna badeńska, jak również dyplomaci rosyjscy pracujący we Francji. Od 1860 w cerkwi zaczęły się regularne nabożeństwa, jednak już po kilku latach budynek okazał się za mały. W związku z tym podjęte zostały starania o budowę drugiej cerkwi w Nicei, których owocem było wzniesienie soboru św. Mikołaja. 
Obecnie cerkiew jest świątynią parafii św. Mikołaja i św. Aleksandry. 
Architektura.
Cerkiew wzniesiona jest w stylu bizantyjskim. Wejście do niej prowadzi przez portal z pilastrami korynckimi i tympanonem. W centrum fasady znajdują się trzy półkoliste okna z obramowaniami, wypełnione witrażami z motywem krzyża prawosławnego. Powyżej znajduje się tondo z postacią Chrystusa Pantokratora oraz dwa freski z wizerunkami patronów świątyni. Poniżej nich umieszczone zostały rzędy korynckich pilastrów, umieszczone po dwa obok siebie. Całość jest zwieńczona złoconym krzyżem.
We wnętrzu zespół ikon napisanych przez petersburskiego artystę Wasiliewa, w tym największe wizerunki św. Aleksandra Newskiego i św. Marii Magdaleny. W wyposażeniu budynku wiele przedmiotów liturgicznych podarowanych przez rodzinę carską.

</doc>
<doc id="1724559" url="https://pl.wikipedia.org/wiki?curid=1724559" title="Tõreska">
Tõreska

Tõreska – wieś w Estonii, w prowincji Harju, w gminie Kuusalu.

</doc>
<doc id="1724560" url="https://pl.wikipedia.org/wiki?curid=1724560" title="Skorped">
Skorped

Skorped – miejscowość (småort) w Szwecji w gminie Örnsköldsvik w regionie Västernorrland. Około 108 mieszkańców.

</doc>
<doc id="1724561" url="https://pl.wikipedia.org/wiki?curid=1724561" title="Valgejõe">
Valgejõe

Valgejõe – wieś w Estonii, w prowincji Harju, w gminie Kuusalu.

</doc>
<doc id="1724564" url="https://pl.wikipedia.org/wiki?curid=1724564" title="Solberg (gmina Örnsköldsvik)">
Solberg (gmina Örnsköldsvik)

Solberg – miejscowość (småort) w Szwecji w gminie Örnsköldsvik w regionie Västernorrland. Około 145 mieszkańców.

</doc>
<doc id="1724565" url="https://pl.wikipedia.org/wiki?curid=1724565" title="MOSG">
MOSG



</doc>
<doc id="1724566" url="https://pl.wikipedia.org/wiki?curid=1724566" title="Mistrzostwa Europy w Piłce Siatkowej Kobiet 1997">
Mistrzostwa Europy w Piłce Siatkowej Kobiet 1997

XX Mistrzostwa Europy w piłce siatkowej kobiet 1997 odbyły się w Czechach między 27 września a 5 października 1997 roku. Mecze rozgrywane były w Zlin oraz w Brnie.
Tytuł sprzed dwóch lat broniła reprezentacja Holandii. Mistrzostwo zdobyła reprezentacja Rosji pokonując w finale reprezentację Chorwacji.
Kwalifikacje.
Bezpośredni awans uzyskały 4 najlepsze drużyny poprzedniego championatu: Rosja, Chorwacja, Holandia i Niemcy oraz gospodarz turnieju - Czechy. Pozostałe drużyny podzielono na 5 grup eliminacyjnych, z których awans uzyskali tylko zwycięzcy (Bułgaria, Włochy, Ukraina, Białoruś i Polska). Ekipy z drugich miejsc wzięły udział w barażu, którego gospodarzem była Słowacja. w Nitrze bilety na ME zdobyły reprezentacje Łotwy i Rumunii.
Faza grupowa.
Grupa A.
Tabela
Wyniki
Grupa B.
Tabela
Wyniki
Faza finałowa.
Mecze o miejsca 5-8.
4 października 1997
Półfinały.
4 października 1997
Mecz o 7. miejsce.
5 października 1997
Mecz o 5. miejsce.
5 października 1997
Mecz o 3. miejsce.
5 października 1997
Finał.
5 października 1997

</doc>
<doc id="1724569" url="https://pl.wikipedia.org/wiki?curid=1724569" title="Jan Rychel">
Jan Rychel

Jan Rychel (ur. 27 października 1902 w Dziećmarowach, zm. 16 lutego 1974 w Strzelcach Opolskich) – polski bankowiec, nauczyciel i działacz narodowy na Śląsku Opolskim, poseł na Sejm PRL II kadencji. 
Życiorys.
Po ukończeniu szkoły podstawowej w Dziećmarowie uczył się w seminarium nauczycielskim w Głubczycach, po czym pracował w cukierni w Baborowie. Był członkiem Związku Polaków w Niemczech, redagował pismo dla młodzieży „Zdrój” oraz organizował nauczanie języka polskiego w rejencji opolskiej. Był założycielem pierwszych szkół prywatnych na Śląsku Opolskim, po tym jak dopuściła je pruska ustawa o szkolnictwie. Sprawował nadzór nad szkołami polskimi w Jędryni, Centawie i Jemielnicy oraz nad kursami języka, historii i literatury polskiej prowadzonymi przez nauczycieli ze szkół prywatnych w Barucie, Wierchlesiu, Sieroniowicach, Szczepanku, Dziewkowicach, Suchych Łanach i Mokrych Łanach. W 1927 został wybrany na prezesa Związku Stowarzyszeń Młodzieży Polsko-Katolickiej Śląska Opolskiego w Opolu. Od 1929 kierował Bankiem Ludowym w Oleśnie, a w latach 1935–1939 szefował Bankowi Ludowemu w Strzelcach Opolskich. Pełnił obowiązki sekretarza ZPwN oraz Polsko-Katolickiego Towarzystwa Szkolnego na powiat strzelecki.
Tuż przed wybuchem wojny został aresztowany i uwięziony, po czym przewieziono go do obozu Buchenwald. Po powrocie do Strzelec Opolskich w 1945 został zatrudniony w Komunalnej Kasie Oszczędności, później został wiceprezesem Banku Rolnego oraz jego pełnomocnikiem na powiat strzelecki. W banku pracował do 1967. W 1946 zakładał Powiatowy Komitet SD, którego szefem pozostał do końca życia. 
Po odwilży październikowej uzyskał mandat posła na Sejm PRL II kadencji z okręgu Koźle. Zasiadał w Komisji Rolnictwa. Później był m.in. radnym Powiatowej Rady Narodowej oraz przewodniczącym Powiatowego Komitetu Frontu Jedności Narodu. Zasiadał też w Ogólnopolskim Komitecie FJN. Zasiadał w Radzie Naczelnej Towarzystwa Rozwoju Ziem Zachodnich. 
Od 1931 żonaty z Emilią Breitkopf. Został pochowany na cmentarzu parafialnym przy kościele pw. św. Barbary w Strzelcach Opolskich.
Odznaczenia.
Odznaczony m.in. Krzyżem Kawalerskim Orderu Odrodzenia Polski, Medalem Zwycięstwa i Wolności 1945, 10-lecia Polski Ludowej, Złotym i Srebrnym Krzyżem Zasługi, a także Odznaką „Zasłużony Opolszczyźnie”.
Jego imieniem nazwano ulicę w Strzelcach Opolskich.

</doc>
<doc id="1724570" url="https://pl.wikipedia.org/wiki?curid=1724570" title="Kahala">
Kahala



</doc>
<doc id="1724572" url="https://pl.wikipedia.org/wiki?curid=1724572" title="The True Human Design">
The True Human Design

The True Human Design to minialbum szwedzkiego zespołu Meshuggah.
Lista utworów.
Opracowano na podstawie materiału źródłowego.
Dodatkowe CD
Twórcy.
Opracowano na podstawie materiału źródłowego.

</doc>
<doc id="1724574" url="https://pl.wikipedia.org/wiki?curid=1724574" title="Aiguille du Belvédère">
Aiguille du Belvédère

Aiguille du Belvédère – szczyt w Prealpach Sabaudzkich, części Alp Zachodnich. Leży we wschodniej Francji w regionie Owernia-Rodan-Alpy. Należy do masywu Aiguilles Rouges. Szczyt można zdobyć ze schroniska Refuge de la Pierre à Bérard (1925 m). Jest to najwyższy szczyt masywu Aiguilles Rouges.

</doc>
<doc id="1724575" url="https://pl.wikipedia.org/wiki?curid=1724575" title="Mistrzostwa Niemieckiej Republiki Demokratycznej w rugby union">
Mistrzostwa Niemieckiej Republiki Demokratycznej w rugby union

Rywalizacja o mistrzostwo NRD toczona była w rozgrywkach ligowych. Organizowane były one przez niemiecki sportowy związek rugby (Deutscher Rugby-Sportverband - DRSV). Rozgrywki zainaugurowano w 1952. W trzydziestoośmioletniej historii mistrzostw NRD najwięcej tytułów mistrzowskich zdobył zespół Stahl Hennigsdorf.

</doc>
<doc id="1724579" url="https://pl.wikipedia.org/wiki?curid=1724579" title="Kursi">
Kursi



</doc>
<doc id="1724580" url="https://pl.wikipedia.org/wiki?curid=1724580" title="Znaki kierunku i miejscowości">
Znaki kierunku i miejscowości

Znaki kierunku i miejscowości – znaki drogowe wyrażające ustalenia organizacji ruchu w postaci drogowskazów wskazujących kierunek gdzie jest dana miejscowość, dzielnica, miejsca publiczne, atrakcje turystyczne i inne miejsca do których można się zorientować, ale głównie prowadzą do innych miast.
W Polsce znaki kierunku i miejscowości są określone przez "Rozporządzenie w sprawie znaków i sygnałów drogowych" (), a zakres ich stosowania – załącznik nr 1 do "Rozporządzenia w sprawie szczegółowych warunków technicznych dla znaków i sygnałów drogowych oraz urządzeń bezpieczeństwa ruchu drogowego i warunków ich umieszczania na drogach" (). Mają kształt prostokąta z zielonym i niebieskim tłem (te które dotyczą autostrad) z białymi napisami lub przedstawiają znaki drogowe w danym kierunku. W całej Europie stosowany jest jednolity system symboli zgodny z Konwencją wiedeńską o znakach i sygnałach drogowych z 1968 r. ().
Od lat 30. do 1 kwietnia 1975 roku tablice drogowskazowe miały kształt żółtego prostokąta z czarnym obramowaniem i napisami. Tego samego dnia wprowadzono drogowskazy do miejscowości w formie strzały, nie zawierające odległości w kilometrach oraz tablice kierujące do miejscowości za pomocą strzałek (obecny znak E-2a). Do 30 czerwca 1981 roku obowiązywał okres przejściowy, związany z wymianą oznakowania.
Znaki ("numer drogi wojewódzkiej o dopuszczalnym nacisku osi pojazdu do 10 t"), ("numer drogi krajowej o dopuszczalnym nacisku osi pojazdu do 10 t"), ("numer drogi krajowej o dopuszczalnym nacisku osi pojazdu do 8 t") i ("numer drogi wojewódzkiej o dopuszczalnym nacisku osi pojazdu do 11,5 t"), pomimo unieważnienia na mocy przepisów wchodzących w życie w marcu 2021 roku, wciąż znajdują się przy niektórych drogach (np. wielkopolski odcinek DK24). Mogą nadal pełnić swoje funkcje do momentu zmiany organizacji ruchu, przewidującej wymianę znaków.

</doc>
<doc id="1724581" url="https://pl.wikipedia.org/wiki?curid=1724581" title="Anna Franczak">
Anna Franczak

Anna Franczak (ur. 15 marca 1935 w Kamionce, zm. 6 grudnia 2010 w Wejherowie) – polska handlowiec i polityk, posłanka na Sejm PRL IX kadencji.
Życiorys.
Córka Piotra i Stefanii. Ukończyła Studium Ekonomiki Transportu w Warszawie. Pracowała w Lubelskich Zakładach Garbarskich oraz w Wojewódzkim Przedsiębiorstwie Hurtu Spożywczego z oddziałem w Kraśniku. Od 1975 zatrudniona w Wojewódzkiej Spółdzielni Spożywców w Słupsku, oddziale w Lęborku, gdzie objęła stanowisko kierownika. Wykonywała mandat radnej Miejskiej Rady Narodowej w Lęborku, należała do miejskiego zarządu Ligi Kobiet Polskich. W 1985 uzyskała mandat posłanki na Sejm PRL IX kadencji z okręgu Słupsk. Zasiadała w Komisji Rynku Wewnętrznego i Usług.
Otrzymała Medal 40-lecia Polski Ludowej.
Pochowana na cmentarzu parafialnym w Lęborku.

</doc>
<doc id="1724582" url="https://pl.wikipedia.org/wiki?curid=1724582" title="Albert Sánchez Piñol">
Albert Sánchez Piñol

Albert Sánchez Piñol (ur. 11 lipca 1965 w Barcelonie) – hiszpański antropolog i pisarz, prozaik piszący w języku katalońskim.
Życiorys.
Studiował na Uniwersytecie Barcelońskim, najpierw prawo ale później przeniósł się na antropologię. Prowadził badania w Kongu, musiał opuścić ten kraj po wybuchu wojny domowej. Jest autorem książki o afrykańskich dyktatorach ("Pallassos i monstres" 2000). Jako prozaik debiutował na początku dekady (m.in. zbiór opowiadań "Les edats d'or"). W 2003 wydał pierwszą powieść, "Chłodny dotyk". Akcja książki rozgrywa się w latach 20. XX wieku na antarktycznej wysepce atakowanej przez tajemnicze morskie stwory. W 2003, autor otrzymał za nią literacką nagrodę Ojo Crítico de Narrativa. Dzieło zostało przetłumaczone na wiele języków, w tym polski. W Polsce ukazała się także "Pandora w Kongu".
Dzieła.
Jest autorem kilkunastu książek, zarówno publicystycznych jak i beletrystyki. 
Adaptacje.
Na podstawie "El bosc" został nakręcony film Las w reżyserii Óscaar Aibara, a "Chłodny dotyk" został sfilmowany przez Xaviera Gensa jako Cold skin.

</doc>
<doc id="1724583" url="https://pl.wikipedia.org/wiki?curid=1724583" title="Albert Sanchez Pinol">
Albert Sanchez Pinol



</doc>
<doc id="1724585" url="https://pl.wikipedia.org/wiki?curid=1724585" title="Le Brévent">
Le Brévent

Le Brévent – szczyt w Prealpach Sabaudzkich, części Alp Zachodnich. Leży we wschodniej Francji w regionie Owernia-Rodan-Alpy. Należy do masywu Aiguilles Rouges. Szczyt można zdobyć ze schroniska Refuge de Bellachat (2152 m). Na szczyt kursuje kolejka linowa.

</doc>
<doc id="1724587" url="https://pl.wikipedia.org/wiki?curid=1724587" title="Konto bilansowe">
Konto bilansowe

Konto bilansowe służy do ewidencji zmian w stanie składników aktywów oraz pasywów ujętych w bilansie i jego zadaniem jest:
Aktywa i pasywa są ujęte w bilansie na zasadzie przeciwstawności, co pociąga za sobą konsekwencję przeciwstawnego funkcjonowania kont aktywów i pasywów.
Zasady funkcjonowania kont aktywów:
Zasady funkcjonowania kont pasywów:
Konta bilansowe otwierane są oddzielnie dla każdej pozycji bilansowej i noszą nazwę składnika majątkowego, dla którego są prowadzone. 

</doc>
<doc id="1724588" url="https://pl.wikipedia.org/wiki?curid=1724588" title="Kiełb długowąsy">
Kiełb długowąsy

Kiełb długowąsy ("Romanogobio uranoscopus") – gatunek ryby z rodziny karpiowatych (Cyprinidae).
Występowanie.
Dorzecze Dunaju.
Żyje w małych stadach w szybko płynących, podgórskich rzekach.
Charakterystyka.
Osiąga 12–15 cm długości. Ciało wysmukłe, głowa długa i wąska, jej spodnia część pokryta jest łuskami. Oczy położone w górnej części głowy, blisko siebie. Wąsiki bardzo długie, sięgają poza tylną krawędź oka.
Grzbiet szarobrązowy, boki srebrzyste, pokryte ciemnymi plamami, które w tylnej części ciała często zlewają się ze sobą tworząc podłużne smugi. Płetwy ciemnożółte, na płetwie grzbietowej i ogonowej występują 2 brązowawe, poprzeczne paski.
Odżywianie.
Żywi się fauną denną.

</doc>
<doc id="1724592" url="https://pl.wikipedia.org/wiki?curid=1724592" title="Urszula Garwolińska">
Urszula Garwolińska

Urszula Garwolińska (ur. 18 października 1936 w Inowrocławiu) – polska robotnica i polityk, posłanka na Sejm PRL IX kadencji.
Życiorys.
W latach 1952–1954 była salową w Szpitalu Miejskim w Inowrocławiu. Od 1954 pracowała jako kontrolerka jakości w Zakładach Galanterii z Tworzyw Sztucznych „Igal” w Inowrocławiu, gdzie była przewodniczącą Związku Zawodowego. Była radną Miejskiej Rady Narodowej w Inowrocławiu. W latach 1985–1989 pełniła mandat posła na Sejm PRL IX kadencji w okręgu Inowrocław jako bezpartyjna, zasiadając w Komisji Przemysłu. Należała także do Koła Posłów Bezpartyjnych. 

</doc>
<doc id="1724593" url="https://pl.wikipedia.org/wiki?curid=1724593" title="Sidensjö">
Sidensjö

Sidensjö – miejscowość (tätort) w Szwecji w gminie Örnsköldsvik w regionie Västernorrland. Około 399 mieszkańców.

</doc>
<doc id="1724595" url="https://pl.wikipedia.org/wiki?curid=1724595" title="I koncert skrzypcowy (Paganini)">
I koncert skrzypcowy (Paganini)

I koncert skrzypcowy, jaki stworzył Niccolò Paganini. Skomponowany w latach 1817-1818 we Włoszech, zapisany w op. 6. Początkowo w tonacji Es-dur.
Skład orkiestry.
Liczby przed nawiasami oznaczają, na ile instrumentów pierwotnie przeznaczony był "Koncert", a w nawiasach – liczby zmienione.
skrzypce – 1 
smyczki
flet – 1 (2)
obój – 2
klarnet – 2
fagot – 1 (2)
waltornia – 2 (1)
trąbka – 2 (1 i 2)
puzon – 1 (3)
Kotły – 0 (1)
Perkusja – 0 (1)

</doc>
<doc id="1724596" url="https://pl.wikipedia.org/wiki?curid=1724596" title="Tardzkie">
Tardzkie



</doc>
<doc id="1724597" url="https://pl.wikipedia.org/wiki?curid=1724597" title="Femur">
Femur



</doc>
<doc id="1724598" url="https://pl.wikipedia.org/wiki?curid=1724598" title="Salamandrina perspicillata">
Salamandrina perspicillata

Salamandrina perspicillata - jest małą salamandrą mającą od 35 do 85 mm długości. Samice są większe od samców. Jej ciało jest dosłownie spłaszczone ma wyraźnie widoczne żebra. Ma po cztery palce w obu przednich i tylnych nogach, zwykle głębokie brązowe lub szaro-czarniawy na grzbietowej stronie ciała i ogon. Ogon jest również częściowo czerwonawy.

</doc>
<doc id="1724602" url="https://pl.wikipedia.org/wiki?curid=1724602" title="Maciej Brzeski">
Maciej Brzeski

Maciej Brzeski (ur. 1 sierpnia 1943 w Warszawie, zm. 30 listopada 1999 w Gdyni) – wiceprezydent Gdyni w latach 1990–1999, doktor nauk chemicznych, autor kilkunastu patentów z tej dziedziny.
Życiorys.
Ukończył studia na Wydziale Chemii Politechniki Gdańskiej. W 1984 obronił pracę doktorską na Politechnice Szczecińskiej (nt. technologii otrzymywania chityny i chitozanu z kryla antarktycznego).
W latach 1968–1970 pracował w Mazowieckich Zakładach Tłuszczowych „Pollena”. Następnie asystent w Morskim Instytucie Rybackim w Gdyni (1970–1975), główny inżynier w Zakładzie Doświadczalnym Ośrodka Badań Rybołówstwa Dalekomorskiego (tzw. „Białko”) w Gdyni (1975–1980), adiunkt w MIR-ze (1980–1990), ekspert zewnętrzny MIR-u (1990–1995). Autor kilkunastu patentów (kilku wdrożonych). 
Od 1980 w strukturach zakładowych NSZZ „Solidarność”. Członek Komitetu Obywatelskiego „Solidarność” od 1989. 
Wiceprezydent Gdyni w latach 1990–1999. Odpowiedzialny za rozwój miasta, budowę strategii rozwoju, politykę gospodarczą, planowanie urbanistyczne, architekturę i nadzór budowlany, promocję miasta i współpracę z zagranicą, sprawy gospodarki morskiej, współpracę z firmami gdyńskimi, projekty i programy rozwojowe. 
Założyciel i pierwszy prezes Stowarzyszenia Miast Autostrady Bursztynowej. 
Zmarł nagle w wieku 56 lat. Jego grób znajduje się na cmentarzu w Gdyni Orłowie.
Upamiętnienie.
30 listopada 2001 połączenie ulic Stryjskiej, Łużyckiej, Małokackiej i Lotników w Gdyni otrzymało nazwę Węzła Macieja Brzeskiego. 
Linki zewnętrzne.
Biogram "Brzeski Maciej (1943 - 1999)" gdynia.pl. [dostęp 2022-12-25].

</doc>
<doc id="1724603" url="https://pl.wikipedia.org/wiki?curid=1724603" title="Haute Cime des Dents du Midi">
Haute Cime des Dents du Midi

Haute Cime des Dents du Midi – szczyt w Prealpach Sabaudzkich, części Alp Zachodnich. Leży w południowej Szwajcarii w kantonie Valais. Należy do masywu Giffre. Jest to najwyższy szczyt masywu Giffre oraz całych Prealp Sabaudzkich.
Haute Cime des Dents du Midi to najwyższy z siedmiu wierzchołków grupy Dents du Midi (tu uszeregowanych w kierunku od wschodu na zachód):
Szczyt można zdobyć stosunkowo łatwą drogą od strony południowo-zachodniej, z doliny Susanfe. Wejście prowadzi ze schroniska Cabane de Susanfe (2102 m) na przełęcz Col du Susanfe (2493 m) i dalej południową granią na szczyt, z obejściem jej skalnego spiętrzenia (2680-2700 m) od strony wschodniej.

</doc>
<doc id="1724605" url="https://pl.wikipedia.org/wiki?curid=1724605" title="Romanogobio uranoscopus">
Romanogobio uranoscopus



</doc>
<doc id="1724606" url="https://pl.wikipedia.org/wiki?curid=1724606" title="Australovenator">
Australovenator

Australovenator – rodzaj teropoda z rodziny Neovenatoridae. Został opisany przez Scotta Hocknulla i współpracowników w oparciu o dziewięć zębów, lewą kość zębową, żebra grzbietowe i brzuszne oraz kilkanaście kości kończyn (AODF 604) wydobytych z datowanych na najpóźniejszy alb lub przełom cenomanu i turonu osadów formacji Winton w Australii, około 60 km na północny zachód od Winton w stanie Queensland. "Australovenator" był średniej wielkości allozauroidem, osiągającym rozmiary zbliżone do fukuiraptora. Izolowana kość skokowa pochodząca z wczesnej kredy Australii, zidentyfikowana wcześniej jako należąca do "Allosaurus" sp., została przez Hocknulla i współpracowników uznana za reprezentującą w rzeczywistości "Australovenator" sp. Jednak nie wszyscy naukowcy zgadzają się z taką identyfikacją. Roger B.J. Benson, Matthew Carrano i Stephen Brusatte (2010) zgodzili się, że ta kość skokowa należy do teropoda należącego do opisanego przez nich kladu Megaraptora i tym samym blisko spokrewnionego z australowenatorem, lecz ich zdaniem nie można wykluczyć, że mogła ona należeć do teropoda z odrębnego rodzaju; natomiast według Agnolina i współpracowników (2010) ta kość skokowa należała do teropoda z nadrodziny Abelisauroidea. Obecność szczątków australowenatora w datowanych na alb osadach potwierdza występowanie w tym okresie na terenach dzisiejszej Australii allozauroidów spokrewnionych z karcharodontozaurem.
Filogeneza.
Według analizy filogenetycznej przeprowadzonej przez Hocknulla i współpracowników "Australovenator" jest najbardziej bazalnym karcharodontozaurydem, bardziej zaawansowanym zarówno od allozaura, jak i fukuiraptora (choć opisano go jako allozauroida bazalnego w stosunku do karcharodontozaurów). Z pozostałymi przedstawicielami Carcharodontosauridae zdaniem autorów łączy go pojedyncza niedwuznaczna synapomorfia – głowa kości udowej zakrzywiona grzbietowo, co skutkuje kątem rozwartym pomiędzy głową a trzonem kości. Kość skokowa wykazywała wiele odrębnych cech, spośród których niektóre występowały także u fukuiraptora. Analiza kladystyczna przeprowadzona przez Rogera Bensona, Matthew Carrano i Stephena Brusatte wsparła hipotezę o bliskim pokrewieństwie australowenatora i fukuiraptora. Według niej są one taksonami siostrzanymi wewnątrz kladu Megaraptora, obejmującego zaawansowanych przedstawicieli grupy Neovenatoridae – teropodów blisko spokrewnionych z karcharodontozaurami.
Paleoekologia.
Na terenie formacji Winton pod koniec wczesnej kredy – oprócz "Australovenator" – występowali również przedstawiciele dwóch rodzajów zauropodów z grupy Titanosauriformes – "Wintonotitan" oraz "Diamantinasaurus". Fauna wczesnokredowej Australii była zróżnicowana i obejmowała zarówno formy plezjomorficzne, takie jak "Wintonotitan" i "Australovenator", oraz zaawansowane, jak "Diamantinasaurus". Przedstawiciele grupy Megaraptora, do której należy "Australovenator", mieli wydłużone i silniejsze kończyny przednie, co sugeruje, iż mogli wykorzystywać je do polowania, a ich kończyny tylne wykazywały adaptacje do biegania. Benson i współpracownicy sugerują, że Megaraptora mogły być w ekosystemach odpowiednikami przeważnie niewielkich celurozaurów.
Pochodzenie nazwy.
Nazwa "Australovenator" pochodzi od łacińskich słów "australis" („południowy”) i "venator" („łowca”) – odnosi się ona do miejsca odnalezienia szczątków dinozaura, półkuli południowej, oraz mięsożerności dinozaura. Epitet gatunkowy gatunku typowego, "wintonensis", pochodzi od nazwy miasta Winton, w pobliżu którego odkryto skamieniałości "Australovenator".

</doc>
<doc id="1724607" url="https://pl.wikipedia.org/wiki?curid=1724607" title="Australovenator wintonensis">
Australovenator wintonensis



</doc>
<doc id="1724608" url="https://pl.wikipedia.org/wiki?curid=1724608" title="II koncert skrzypcowy (Paganini)">
II koncert skrzypcowy (Paganini)

II koncert skrzypcowy w tonacji h-moll, stworzony przez Niccolò Paganiniego. Skomponowany w 1826 we Włoszech na skrzypce i orkiestrę, zapisany w op. 7. Paganini ukazał w nim po raz drugi swoją wirtuozerię. Ze względu na charakter trzeciej części zwany jest „La Clochette” lub „La Campanella” („Dzwoneczek”). "Rondo" zostało wykorzystane przez Liszta w Etiudzie „La Campanella” oraz przez Johana Straussa w „Walcu á la Paganini”.
Części Koncertu:

</doc>
<doc id="1724609" url="https://pl.wikipedia.org/wiki?curid=1724609" title="Mont Buet">
Mont Buet

Mont Buet – szczyt w Prealpach Sabaudzkich, części Alp Zachodnich. Leży we wschodniej Francji w regionie Owernia-Rodan-Alpy. Należy do masywu Giffre. Szczyt można zdobyć ze schroniska Refuge de la Pierre à Bérard (1925 m).
Pierwszego wejścia dokonali bracia Deluc 20 września 1770 r.

</doc>
<doc id="1724611" url="https://pl.wikipedia.org/wiki?curid=1724611" title="Stowarzyszenie Filistrów Korporacji Akademickich">
Stowarzyszenie Filistrów Korporacji Akademickich

Stowarzyszenie Filistrów Korporacji Akademickich - założony w 1983 r. w Poznaniu związek ideowo-wychowawczy łączący filistrów polskich korporacji akademickich.
Historia.
Geneza i powstanie.
W latach 1939-1989 działalność korporacji akademickich była zabroniona. Członkowie korporacji spotykali się jednak nieoficjalnie organizując okolicznościowe zjazdy i spotkania. Działalność ta ograniczała się zazwyczaj do grona członków jednej bądź kilku korporacji. Po raz pierwszy po wojnie inicjatywę nawiązania ściślejszych kontaktów między członkami różnych korporacji wysunięto dnia 13 marca 1980 r. w Poznaniu w trakcie komersu z okazji 60. rocznicy powstania Korporacji Magna-Polonia.
Myśl ta została podchwycona i zrealizowana kilka lat później. Jako moment powstania Stowarzyszenia przyjmuje się dzień 8 października 1983 r., kiedy z okazji wmurowania tablic upamiętniających korporacje Magna-Polonia oraz Lechia w krużgankach klasztoru oo. Dominikanów na okolicznościowym spotkaniu zebrało się 45 filistrów reprezentujących 15 poznańskich korporacji. Podjęto wtedy decyzję o ufundowaniu tablicy poświęconej wszystkim korporacjom zrzeszonym przed wojną w Poznańskim Kole Międzykorporacyjnym, a powołany do tego celu komitet miał także przystąpić do przygotowania formy organizacyjnej związku reprezentującego żyjących członków korporacji poznańskich.
Lata 1983-1988.
W ówczesnych realiach politycznych formalne zarejestrowanie Stowarzyszenia okazało się niemożliwe. Nie była także ustalona formalna struktura organizacyjna. W latach 1983-1989 pracami Stowarzyszenia kierowała grupa filistrów złożona z Zygfryda Kordusa (Magna-Polonia), dra Zygmunta Stryczyńskiego (Chrobria), dra Józefa Wojciechowskiego (Baltia), dra Kazimierza Kalawskiego (Helionia), Zdzisława Rembarza (Laconia) oraz Piotra Wójtowicza (Icaria).
Dzięki ich zaangażowaniu udało się w 1984 r. w krużgankach klasztoru oo. Dominikanów w Poznaniu wmurować tablicę poświęconą korporacjom poznańskim, a także zorganizowano dwa zjazdy filisterskie. W 1988 r. w czasie II Zjazdu Filistrów Poznańskich Korporacji Akademickich podchwycono myśl mec. Sylwestra Kubery (Lechia) o podjęciu zorganizowanych starań zmierzających do gromadzenia spuścizny korporacyjnej, a także zadecydowano o kontynuowaniu wysiłków zmierzających do formalnego powołania stowarzyszenia reprezentującego poznańskich korporantów.
Rejestracja sądowa.
Oficjalnie Stowarzyszenie mogło rozpocząć swoją działalność dopiero po czerwcowych wyborach 1989 r. Załączoną do wniosku rejestracyjnego do sądu listę założycielską podpisało 17 osób z 11 korporacji: Benedykt Guss, Stanisław Jesionowski oraz Zygfryd Wiktor Kordus (Magna-Polonia), Zbigniew Grandkowski (Lechia), Wiktor Andrzejewski (Posnania), dr Józef Krzyżaniak i Michał Lorkiewicz (Chrobria), dr Józef Wojciechowski (Baltia), Jan Sajdak (Silesia), Leon Taylor (Corona), Lech Działoszyński i Łukasz Jesse (Masovia), Sylwester Dominiak i Stanisław Dominikowski (Gedania Posnaniensis), Zdzisław Rembarz i Jan Witkowski (Laconia) oraz Piotr Wójtowicz (Icaria).
Oficjalna rejestracja sądowa pod nazwą "Stowarzyszenie Filistrów Poznańskich Korporacji Akademickich" nastąpiła ostatecznie dnia 8 kwietnia 1991 r. W tym okresie akces do Stowarzyszenia zgłosiło niemal 150 korporantów, przede wszystkim z korporacji poznańskich, a ponadto także korporacji lwowskich, gdańskich oraz cieszyńskiej Kujawji. W ślad za powołaniem poznańskiego związku filisterskiego i wzorując się na jego statucie powołano w 1993 r. w Warszawie Stowarzyszenie Filistrów Polskich Korporacji Akademickich.
Lata 1991-2007.
W tym okresie prezesami Stowarzyszenia byli: w latach 1991-1994 prof. Lech Działoszyński (Masovia), w latach 1994-1997 Zygfryd Kordus (Magna-Polonia) oraz w latach 1997-2007 dr Bolesław Skrzypczak (Baltia). W skład kolejnych zarządów wchodzili między innymi: Jan Kuczyński (Slavia), Ignacy Marinowicz (Kujawja) oraz Antoni Wierzchosławski (Masovia).
W latach 1989-2007 Stowarzyszenie prowadziło działalność integracyjną wśród przedwojennych członków korporacji akademickich organizując regularne comiesięczne spotkania, zjazdy filisterskie, a także wydając w latach 1992-2005 "Komunikaty Sprawozdawcze Stowarzyszenia Filistrów Poznańskich Korporacji Akademickich" (numery 1-33).
Od początku lat dziewięćdziesiątych zgodnie z celem statutowym swojej działalności Stowarzyszenie podejmowało różne działania zmierzające do "utrwalania w pamięci społeczeństwa ideowo-wychowawczego dorobku polskich korporacji akademickich ze szczególnym uwzględnieniem korporacji działających przy wyższych uczelniach Poznania w okresie międzywojennym". Nawiązano kontakty z władzami akademickimi oraz organizowano spotkania ze studentami. Ukazało się także kilka artykułów prasowych naświetlających historię, tradycje oraz możliwość reaktywacji przedwojennych korporacji.
W latach 1989-2007 Stowarzyszenie wspierało reaktywacje Lechii (1990-1993), Chrobrii i Baltii (2002), Magna-Polonii (2004), Masovii (2006) oraz Surmy (2008). Ponadto Stowarzyszenie znacząco przyczyniło się do odrodzenia Poznańskiego Koła Międzykorporacyjnego (2004-2006) oraz stworzenia Archiwum Korporacyjnego - Archiwum i Muzeum Polskich Korporacji Akademickich (2001). W końcu lat dziewięćdziesiątych Stowarzyszenie wspierało także reaktywację Związku Polskich Korporacji Akademickich.
Stowarzyszenie obecnie.
Ideowość.
Stowarzyszenie zrzesza filistrów polskich korporacji akademickich, którym bliski jest tradycyjny model ideowo-wychowawczy polskich korporacji akademickich. Profil Stowarzyszenia określony jest w Deklaracji Ideowej:
"Nawiązując do idei filomackich i filareckich oraz najlepszych tradycji polskich korporacji akademickich Stowarzyszenie Filistrów Korporacji Akademickich jako wspólną podstawę działania przyjmuje zasady Wiary Katolickiej, Patriotyzmu, Honoru, Nauki i Przyjaźni."
Stowarzyszenie stawia sobie za zadanie łączenie i integrowanie filistrów różnych korporacji akademickich i traktuje wskazane założenia ideowe jako drogowskazy działalności, pozostawiając swoim członkom możliwość ich interpretacji i realizacji we własnych korporacjach i w swoim życiu. Stowarzyszenie ma charakter apolityczny.
Członkostwo.
Do 2007 r. Stowarzyszenie jako jedyny w Polsce związek filisterski składało się wyłącznie z przedwojennych członków korporacji. Od 2007 r. przyjmowani są także młodzi filistrzy.
Obecnie Stowarzyszenie liczy niemal 100 członków z 30 polskich korporacji akademickich. W trakcie ponownej rejestracji sądowej w 2009 r., ze względu ze znaczną liczbę nowych członków z korporacji pozapoznańskich, nazwa Stowarzyszenia uległa przemianowaniu na "Stowarzyszenie Filistrów Korporacji Akademickich".
Cele i działalność.
Stowarzyszenie stawia sobie trzy cele: wspieranie ruchu korporacyjnego w myśl wartości ideowo-wychowawczych wyrażonych w Deklaracji Ideowej Stowarzyszenia, integrowanie środowiska korporacyjnego oraz utrwalanie w pamięci społeczeństwa ideowo-wychowawczego dorobku korporacji akademickich. Zgodnie z nimi Stowarzyszenie kontynuuje działania podejmowane w okresie wcześniejszym.
 Stowarzyszenie wspiera aktywności istniejących korporacji oraz reaktywację kolejnych konwentów: Surmy (2008), Romy (2009) i Arcadii (2010). Dla dalszego rozwoju ruchu korporacyjnego powołano w 2008 r. Fundację "Polskie Korporacje Akademickie". W 2009 r. wydano informator korporacyjny, w 2010 r. pierwszy rocznik korporacyjny.
Stowarzyszenie Prowadzi działalność integracyjną organizując regularne spotkania oraz wydając "Komunikaty Sprawozdawcze Stowarzyszenia Filistrów Korporacji Akademickich" (numery 34-37). Od 2009 r. przy Stowarzyszeniu działa Koło Pań organizujące towarzyskie spotkania w środowisku rodzin korporantów.
Stowarzyszenie podejmuje działania zmierzające do upamiętnienia tradycji przedwojennych korporacji akademickich. W tych ramach podjęło inicjatywę ufundowania w latach 2008-2014 trzech tablic pamiątkowych poświęconych przedwojennym polskim korporantom i korporacjom. W styczniu 2009 r. została odsłonięta pierwsza z tablic poświęcona korporantom-powstańcom wielkopolskim. Wiosną 2011 r. ma nastąpić odsłonięcie tablicy ku czci korporantów-rektorów Uniwersytetu Poznańskiego, a na 2014 r. planowane jest odsłonięcie tablicy poświęconej poległym, pomordowanym i zaginionym w latach 1939-1956 członkom korporacji akademickich. Stowarzyszenie wspiera i współpracuje z Archiwum Korporacyjnym.

</doc>
<doc id="1724612" url="https://pl.wikipedia.org/wiki?curid=1724612" title="Strach na Wróble">
Strach na Wróble

Strach na Wróble (ang. Scarecrow; właśc. Jonathan Crane) – fikcyjna postać (złoczyńca) z komiksów z udziałem Batmana, wydawanych przez DC Comics. Jego autorami był duet twórców Batmana: rysownik Bob Kane i scenarzysta Bill Finger. Zadebiutował on w komiksie "World’s Finest Comics vol. 1 #3" (zima 1941).
Doktor Jonathan Crane jest byłym psychologiem, który stał się przestępcą w Gotham City. Używa on specjalnego środka chemicznego wywołującego u ofiary strach i fobie. Należy do grona najbardziej znanych przeciwników Batmana i jego sojuszników.
Strach na Wróble gościł również w różnych adaptacjach przygód Batmana. W trylogii "Mrocznego Rycerza" (wszystkie w reżyserii Christophera Nolana), w postać doktora Jonathana Crane’a wcielił się Cillian Murphy. W grze ' głosu postaci Stracha na Wróble użycza Dino Andrade, z kolei w grze ' w jego rolę wciela się australijski aktor John Noble.
W zestawieniu 100 największych komiksowych złoczyńców portalu internetowego IGN zajął 58. miejsce.
Życiorys.
Jonathan Crane był dziwnym dzieckiem. Jego pasją było straszenie zwierząt, a zamiast przebywać z rówieśnikami, wolał czytać książki, przez co nie był lubiany przez rówieśników. Dodatkowo jego wygląd – był bardzo chudy i wysoki – czynił go obiektem drwin. Gdy Crane dorósł, studiował psychiatrię i chemię, następnie został wykładowcą na uniwersytecie w Gotham. Napisał wiele stron na temat swojego ulubionego zagadnienia – strachu. Przeprowadzał wątpliwe eksperymenty, aż wreszcie został wydalony z uczelni po tym, jak podczas lekcji użył broni, by zademonstrować działanie strachu. Stworzył postać Stracha na Wróble, po czym użył swojego halucynogennego gazu wywołującego strach, aby zemścić się na dawnych kolegach i osobach, które przyczyniły się do usunięcia go z uniwersytetu. Przykuło to uwagę Batmana, który pokonał go i osadził w Azylu Arkham. Gdy Bane uwolnił więźniów szpitala psychiatrycznego, sprzymierzył się z Jokerem. W wyniku skłócenia dwóch superprzestępców Batman zdołał ująć tego ostatniego, Strach na Wróble jednak zbiegł. Został schwytany jakiś czas później przez Batmana II (Jeana Paula Valley), który działał w Gotham w okresie rekonwalescencji Wayne’a oraz przestępcę Anarky’ego. Kiedy starał się wykonać portrety psychologiczne wrogów Batmana, by wiedzieć, jak ich wykorzystać przeciwko herosowi, Mroczny Rycerz o wszystkim się dowiedział. Gdy Crane starał się ukryć, Pingwin zaoferował mu współpracę. Po wypadku z asystentką Strach na Wróble przemienił się w Bestię Strachu, silnego potwora zdolnego do samodzielnego wydzielania gazu strachu.
Na krótko dołączył też do Korpusu Sinestro.
Filmy.
Strach na Wróble pojawił się w filmach "" ("Batman Begins"), "Mroczny rycerz" ("The Dark Knight") oraz "Mroczny rycerz powstaje" ("The Dark Knight Rises"), gdzie grał go Cillian Murphy.
Pojawił się również w serialu Gotham jako młodzieniec.

</doc>
<doc id="1724613" url="https://pl.wikipedia.org/wiki?curid=1724613" title="Grand Mont Ruan">
Grand Mont Ruan

Grand Mont Ruan – szczyt w Prealpach Sabaudzkich, części Alp Zachodnich. Leży w południowej Szwajcaii w kantonie Valais. Należy do masywu Giffre. Szczyt można zdobyć ze schroniska Refuge de la Vogealle (1901 m).

</doc>
<doc id="1724616" url="https://pl.wikipedia.org/wiki?curid=1724616" title="III koncert skrzypcowy (Paganini)">
III koncert skrzypcowy (Paganini)

III koncert skrzypcowy – koncert, który stworzył Niccolò Paganini. Skomponowany w 1830 na skrzypce i orkiestrę. Paganini ukazał w nim po raz trzeci swoją wirtuozerię.Części "Koncertu":

</doc>
<doc id="1724619" url="https://pl.wikipedia.org/wiki?curid=1724619" title="Cerkiew św. Aleksandry w Bad Ems">
Cerkiew św. Aleksandry w Bad Ems

Cerkiew św. Aleksandry – parafialna cerkiew prawosławna w Bad Ems, wzniesiona w latach 1874–1876. Położona nad brzegiem rzeki Lahn.
Historia.
Powstanie cerkwi było związane z coraz popularniejszymi wśród arystokracji rosyjskiej wyjazdami do uzdrowisk na terenie współczesnych Niemiec, do których należało Bad-Ems. Liczbę Rosjan, którzy w miesiącach letnich przebywali w Bad-Ems w latach 60. XIX wieku, szacuje się na kilkaset osób, w latach 80. tego samego stulecia – już na kilka tysięcy. W 1857 rosyjska społeczność miejscowości powołała komitet budowy stałej cerkwi prawosławnej. Opiekunką komitetu została caryca Aleksandra Fiodorowna, która przekazała na cel budowy ofiarę pieniężną oraz wykupiła działkę budowlaną dla przyszłej świątyni. Dalsze ofiary napływały od osób prywatnych, natomiast królowa wirtemberska Olga Nikołajewna Romanowa ufundowała ikonostas z ikonami napisanymi przez Karla von Neffa. W tym czasie nabożeństwa odbywały się tymczasowo w wynajętej sali w jednym z domów uzdrowiskowych. 
Zbiórka pieniędzy na budowę cerkwi uległa przyspieszeniu, kiedy na kuracje do Bad-Ems zaczął przyjeżdżać z rodziną car Aleksander II. Przekazał on na cele budowy brakującą jeszcze sumę pieniędzy. W 1874 miała miejsce uroczystość położenia kamienia węgielnego. Dwa lata później gotowa cerkiew została poświęcona. 
W czasie I wojny światowej parafia w Bad-Ems została zamknięta, podobnie jak inne cerkwie prawosławne na terenie Niemiec. Jej ponowne otwarcie miało miejsce dopiero w 1922 za sprawą starań rosyjskich emigrantów zbiegłych z Rosji po rewolucji październikowej. Cerkiew działała bez przeszkód do 1944, kiedy została ponownie zamknięta. Na nowo czynna jest od października 1946, pozostając w jurysdykcji Rosyjskiego Kościoła Prawosławnego poza granicami Rosji. 
Obiekt był remontowany w 1929, kiedy zniszczony dach został prowizorycznie odnowiony. Generalny remont budynek przeszedł w latach 70. XX wieku. 
Architektura.
Autorem projektu cerkwi był architekt z Nassau nazwiskiem Goldmann, pracami budowlanymi kierował Carl Werner. Budynek został wzniesiony w stylu bizantyjskim, przypominając w formie wcześniejszą ufundowaną przez Aleksandrę Fiodorownę cerkiew w Nicei. Obiekt jest wzniesiony na planie kwadratu, nakryty pięcioma cebulastymi kopułami zgrupowanymi wokół największej – centralnej. Jest ona złocona, pozostałe kopuły zostały pomalowane na niebiesko. Obiekt jest skromnie zdobiony z zewnątrz. Z każdej strony posiada w centralnym miejscu elewacji trzy półkoliste okna wypełnione witrażami. W cerkwi znajdowało się sześć dzwonów, zarekwirowanych w 1917 jako należące do wrogiego wobec Niemiec państwa.

</doc>
<doc id="1724621" url="https://pl.wikipedia.org/wiki?curid=1724621" title="Grenier de Commune">
Grenier de Commune

Grenier de Commune – szczyt w Prealpach Sabaudzkich, części Alp Zachodnich. Leży we wschodniej Francji w regionie Owernia-Rodan-Alpy. Należy do masywu Giffre.

</doc>
<doc id="1724622" url="https://pl.wikipedia.org/wiki?curid=1724622" title="Jerzy Brejza">
Jerzy Brejza

Jerzy Brejza (ur. 24 kwietnia 1895 w Pawłowicach Śląskich, zm. 1 lipca 1978 w Pawłowicach Śląskich) – polski duchowny katolicki, proboszcz parafii św. Pawła Apostoła w Zabrzu Pawłowie.
23 kwietnia 1922 roku we Wrocławiu przyjął święcenia kapłańskie. 22 kwietnia 1934 roku, po śmierci księdza Edwarda Mendego, został proboszczem parafii św. Pawła Apostoła w Zabrzu Pawłowie. Poprzednio duszpasterzował w parafiach Nowy Bytom, Łagiewniki, Siemianowice Śląskie, Świętochłowice oraz Świętochłowice-Zgoda. Był dyrektorem "Stowarzyszenia Dziecięctwa Jezusowego". Założył także "Krucjatę Eucharystyczną".
Na emeryturę przeszedł 27 czerwca 1967 roku i zamieszkał w rodzinnych Pawłowicach Śląskich.
Został pochowany na cmentarzu w Zabrzu Pawłowie.
Jego imieniem została nazwana jedna z ulic w Pawłowie.

</doc>
<doc id="1724626" url="https://pl.wikipedia.org/wiki?curid=1724626" title="Etiuda op. 10 nr 5 (Chopin)">
Etiuda op. 10 nr 5 (Chopin)

Etiuda Ges-dur op. 10.5 ("Na czarnych klawiszach") – piąta z „Etiud” Fryderyka Chopina. Została skomponowana na fortepian w 1830. Zadedykowana Lisztowi ("à son ami Franz Liszt"), jak całe opus 10.

</doc>
<doc id="1724627" url="https://pl.wikipedia.org/wiki?curid=1724627" title="Bjästa">
Bjästa

Bjästa – miejscowość (tätort) w Szwecji w gminie Örnsköldsvik w regionie Västernorrland. Około 1785 mieszkańców.

</doc>
<doc id="1724630" url="https://pl.wikipedia.org/wiki?curid=1724630" title="Tramwaje w Berlinie">
Tramwaje w Berlinie

Tramwaje w Berlinie (niem. "Straßenbahn Berlin") – system transportu szynowego w stolicy Niemiec, stanowiący jeden z najstarszych systemów tramwajowych na świecie. W 2010 były na trzecim miejscu na świecie pod względem wielkości sieci tramwajowej (zaraz za Melbourne i Sankt Petersburgiem) Operatorem jest założone w 1929 przedsiębiorstwo Berliner Verkehrsbetriebe (BVG). Normalnotorowa sieć posiada łączną długość torowisk wynoszącą 189,4 km i 800 przystanków. Napięcie sieci wynosi obecnie 600 V, choć rozważana jest jego zmiana na 750 V. 22 linie tramwajowe mają całkowitą długość 300 km. W 2014 berlińskie tramwaje przewiozły 174,7 miliona pasażerów.
W Berlinie od 1865 funkcjonował system tramwaju konnego. Od 1881 do końca XIX wieku sieć została zelektryfikowana. W czasie podziału miasta przedsiębiorstwo BVG zostało podzielone na oddział wschodni i zachodni; w 1992 oba oddziały zjednoczono. Do 1967 wszystkie linie tramwajowe w Zachodnim Berlinie zostały zlikwidowane. Z wyjątkiem trzech przedłużonych po zjednoczeniu Niemiec w byłej części zachodniej miasta odcinków linii, komunikacja tramwajowa funkcjonuje jedynie na obszarze wschodniej części miasta. W 2008 roku wprowadzono do eksploatacji tramwaje Bombardier Flexity Berlin.
Historia.
Omnibusy konne.
Pierwsza linia omnibusu konnego w Berlinie funkcjonowała od 1825 na trasie Brandenburger Tor – Charlottenburg, natomiast pierwszą linią kursującą na obszarze ograniczonym berlińskim murem celnym była otwarta w 1840 linia między Alexanderplatz a Potsdamer Bahnhof. 1 stycznia 1847 została otwarta pierwsza linia zarządzana przez Concessionirten Berliner Omnibus Compagnie. Do 1864 liczba operatorów linii omnibusowych w Berlinie wzrosła do 36.
Tramwaje konne.
22 czerwca 1865 przedsiębiorstwo Berliner Pferde-Eisenbahn-Gesellschaft E. Besckow w Berlinie uruchomiło pierwszą linię tramwaju konnego. Trasa wiodła od Bramy Brandenburskiej poprzez dzisiejszą Straße des 17. Juni do Charlottenburgu. 28 sierpnia jej trasę wydłużono przez Dorotheenstraße do Kupfergraben, przystanku położonego na obszarze dzisiejszej Wyspy Muzeów. Przystanek końcowy funkcjonuje w tym miejscu do dziś.
Elektryfikacja.
16 maja 1881 w ówczesnej miejscowości Groß-Lichterfelde (dziś część Berlina) Werner von Siemens uruchomił pierwszą na świecie linię tramwaju elektrycznego. Elektryfikacja linii tramwaju konnego rozpoczęła się pod koniec XIX wieku. Pierwsza regularnie kursująca linia tramwaju elektrycznego na obszarze Berlina została otwarta przez Siemens &amp; Halske. Funkcjonowała od 10 września 1895 między narożnikiem Prinzenallee/Badstraße (Gesundbrunnen) a Breiten Straße (Pankow). Elektryfikacja linii tramwaju konnego została zakończona w 1902 roku.
Berlińska sieć tramwajowa była obsługiwana przez licznych operatorów. Oprócz prywatnych przedsiębiorców, których firmy często ulegały połączeniom i przejęciom. Najważniejszym prywatnym operatorem było przedsiębiorstwo Große Berliner Pferde-Eisenbahn, które od czasu zelektryfikowania trakcji nazywało się Große Berliner Straßenbahn (GBS). Stopniowo wykupywało ono inne firmy zarządzające komunikacją tramwajową. 13 grudnia 1920 GBS połączyło się z BESTAG oraz SSB.
Berliner Verkehrsgesellschaft (BVG).
1 stycznia 1929 berlińską sieć tramwajową przejęło nowo powstałe przedsiębiorstwo transportowe Berliner Verkehrs-AG (BVG). BVG przejęło także system kolei podziemnej i naziemnej. Zajęło się także obsługą linii autobusowych wcześniej obsługiwanych przez Allgemeinen Berliner Omnibus-Actien-Gesellschaft (ABOAG).
W dniu założenia BVG obsługiwało 89 linii tramwajowych i torowiska o długości 634 km, posiadało 4000 wagonów tramwajowych i zatrudniało 14 400 osób do obsługi samej tylko sieci tramwajowej. Tramwaje wykonywały rocznie 170 milionów wozokilometrów. W 1929 tramwaje przewiozły 929 milionów pasażerów; w końcu tego samego roku funkcjonowały już 93 linie.
Pomimo bombardowań miasta w okresie II wojny światowej, braku personelu i prądu przywrócono komunikację tramwajową w marcu 1943, która funkcjonowała do dnia 23 kwietnia 1945, kiedy to ponownie uległa zawieszeniu. Pomimo ogromnych zniszczeń, 20 maja 1945 zostały ponownie uruchomione linie tramwajowe na peryferiach Berlina. Pod koniec 1945 można było uruchomić 328 kilometrów torów tramwajowych.
Podzielone miasto.
1 sierpnia 1949 przedsiębiorstwo BVG zostało podzielone na dwie części jako rezultat podzielenia Berlina. Utworzono dwie nowe firmy: BVG-West funkcjonujące w trzech sektorach zachodnich (36 linii tramwajowych) oraz BVG-Ost (13 linii) w sektorze sowieckim, od 1969 VEB Kombinat Berliner Verkehrsbetriebe (BVB). 14 października 1950 ruch tramwajowy z Berlina Zachodniego do sąsiednich gmin (Kleinmachnowa i Schönefeldu) został zlikwidowany.
Berlin Zachodni.
Od 1954 w Berlinie Zachodnim nastąpiła zmiana polityki transportowej; zdecydowano o odstąpieniu od utrzymywania komunikacji tramwajowej. W zamian postawiono na rozbudowę sieci metra oraz autobusów. Tramwaj uważany był za przestarzały i zbędny środek transportu. Od 1954 linie tramwajowe zaczęto zastępować autobusowymi oraz w późniejszym czasie znacznie rozbudowanym systemem metra. Pod koniec roku 1962 w zachodniej części miasta istniało 18 linii tramwajowych.
2 października 1967 w Berlinie Zachodnim zlikwidowano ostatnią linię tramwajową oznaczoną numerem 55, która kursowała od Dworca Berlin Zoo przez Ernst-Reuter-Platz – Rathaus Charlottenburg – S-Bahnhof Jungfernheide – Siemensdamm – Nonnendammallee – Falkenseer Platz – Neuendorfer Allee do Spandau. Dopiero w 1984 odcinek ten został zastąpiony przez rozbudowaną linię metra U7.
Obecnie wiele linii metrobusu nawiązuje swoim przebiegiem do dawnych linii tramwajowych.
Berlin Wschodni.
W Berlinie Wschodnim po podziale miasta narastały problemy z funkcjonowaniem komunikacji tramwajowej. Główne warsztaty tramwajowe zlokalizowane były w części zachodniej przy Uferstraße. Od 1954 zakład RAW Schöneweide zajął się naprawami oraz konserwacją taboru tramwajowego Berlina Wschodniego. Wykonywano naprawy i przeglądy zarówno taboru szybkiej kolei miejskiej, jak i wagonów metra.
Wzorem dla polityki transportowej w Berlinie Wschodnim była Moskwa ze swoimi szerokimi, pozbawionymi ruchu tramwajowego alejami. Takie nastawienie do transportu spowodowało likwidację w latach 50. i 60. XX wieku licznych odcinków sieci tramwajowej. W 1967, w związku z budową nowych budynków na Alexanderplatz, zamknięto przebiegające przez niego linie. Pozostała jednak linia tramwajowa kursująca w pobliże dworca na Friedrichstraße. U schyłku lat 80. XX wieku na obszarze Mitte funkcjonowało 12 linii tramwajowych, które kończyły bieg na krańcówkach Kupfergraben, Stadion der Weltjugend (dziś U-Bahnhof Schwartzkopffstraße) oraz Hackescher Markt. Bezpośrednie połączenie dworca na Friedrichstraße przebiegało przez równoległą do Friedrichstraße ulicę Planckstraße.
Nie planowano całkowitej likwidacji sieci tramwajowej. W końcu lat 70. XX wieku wybudowano nowe odcinki torów tramwajowych, które umożliwiły połączenie z miastem nowych osiedli Marzahn, Hohenschönhausen oraz Hellersdorf.
Od zjednoczenia Niemiec.
W 1992 roku przedsiębiorstwo BVG (zachodnie) i BVB (wschodnie) połączono w jedno, noszące dziś nazwę "Berliner Verkehrsbetriebe". Oprócz linii autobusowych i linii metra nowo powstałe BVG zaczęło zarządzać jeżdżącymi niemal wyłącznie w części wschodniej miasta tramwajami.
Pojawiały się pomysły likwidacji linii tramwajowych kursujących do Pankow. Argumentem za likwidacją był przebieg linii tramwajowej na Schönhauser Allee równoległy do linii metra U2. Planu tego nie zrealizowano, a wkrótce potem senator transportu Herwig Haase przedstawił plany odbudowy linii tramwajowych w części wschodniej Berlina.
Pierwszy nowy odcinek sieci tramwajowej został otwarty w 1995: Dojazd tramwajem do Rudolf-Virchow-Klinikum oraz stacji metra Seestraße (Wedding) oraz Osloer Straße (Gesundbrunnen) znów był możliwy dzięki przedłużeniu linii.
Od 20 grudnia 1997 tramwaje zatrzymują się bezpośrednio przy stacji Berlin Friedrichstraße. Wcześniej należało pokonać pieszo długą drogę, aby dotrzeć do dworca. Położenie przystanku końcowego „Am Kupfergraben” w pobliżu Uniwersytetu Humboldta i Wyspy Muzeów, nie uległo zmianie.
Rok później uruchomiono komunikację tramwajową na Alexanderplatz. Tramwaje jadące przez plac zatrzymują się zarówno przy stacji linii metra U2, jak i pod budynkiem dworca linii regionalnych i S-Bahnu, skąd dostać się można także na stację linii metra U5 i U8. Wbrew przekonaniom krytyków przewidujących wzrost wypadków w strefie pieszej z udziałem przechodniów i tramwajów, nic takiego nie miało miejsca.
W 2000 roku tory tramwajowe położono od ówczesnego przystanku końcowego na Revaler Straße nieopodal stacji S-Bahnu Warschauer Straße do identycznie nazwanej stacji metra. Ponieważ w okolicy stacji metra nie było miejsca na budowę pętli tramwajowej, tory kończą się ślepo. Dla obsługi tej trasy potrzebne były wagony dwukierunkowe. Tory tramwajowe, które w 1995 położono na Oberbaumbrücke, nie są obecnie wykorzystywane, gdyż przedłużenie torów tramwajowych do Hermannplatz jest dopiero w fazie planów.
W tym samym roku tramwaje przedłużono także na obszarze Pankow od dawnego przystanku końcowego "Französisch Buchholz, Kirche" do Guyotstraße, zapewniając tym samym obsługę komunikacją tramwajową nowo zabudowanego obszaru.
Drugi nowy odcinek sieci tramwajowej w zachodniej części miasta uruchomiono w 2006. Linię M10 przedłużono od jej ówczesnej stacji końcowej Eberswalder Straße przez Bernauer Straße do Gesundbrunnen.
30 maja 2007 otwarto nowo wybudowany odcinek od Prenzlauer Tor poprzez Karl-Liebknecht-Straße do Alexanderplatz – korzysta z niego obecnie linia M2 kończąca bieg bezpośrednio u stóp dworca S-Bahnu i linii regionalnych. Wcześniej linia M2 kursowała przez Rosa-Luxemburg-Platz do Hackescher Markt. Dotychczasowa trasa na Schönhauser Straße przestała być używana w regularnej komunikacji, pozostając jednak odcinkiem czynnym.
4 września 2011 włączono do eksploatacji nowo wybudowany odcinek torów tramwajowych o długości 1,5 km, wiodący od stacji Adlershof do przystanku końcowego Karl-Ziegler-Straße przy domu akademickim Uniwersytecie Humboldta. Całkowity koszt przedłużenia linii tramwajowej i budowy trzech nowych przystanków wyniósł 13 mln Euro. Odcinek jest obecnie wykorzystywany przez linie 60 i 61. Początkowo planowano uruchomienie tego odcinka na 1999 rok. Projekt został zatwierdzony dopiero w 2002 roku. W 2007 roku rozpoczęto montaż infrastruktury. Dzienną liczbę pasażerów na nowym odcinku szacowano na 9000.
14 grudnia 2014 linia tramwajowa M5 została wydłużona od stacji S-Bahnu Hackesher Markt do dworca głównego.
Linie.
Kursujące.
"Kursywa" = w przypadku metrolinii na zaznaczonym odcinku brak komunikacji nocnej
Tabor tramwajowy.
Tatra KT4D.
Od połowy lat 70. XX wieku przedsiębiorstwo Berliner Verkehrsbetriebe kupowało nowe wagony tramwajowe, które wyprodukowały czechosłowackie zakłady ČKD Tatra. Między 1976 i 1987 czteroosiowe wagony przegubowe typu KT4D wprowadzono do eksploatacji, niektóre z nich były wyprodukowaną specjalnie dla Berlina odmianą KT4Dt z rozruchem tyrystorowym. Długie na 18,11 m i szerokie na 2,2 m wagony mogły zabrać jednorazowo 99 pasażerów. Istniała możliwość łączenia tych wagonów w składy.
Pierwszy wagon typu KT4D przybył do Berlina 3 kwietnia 1976. 11 września tego samego roku razem z trzema innymi wagonami został włączony do regularnej eksploatacji. Łącznie wyprodukowano 576 wagonów typu KT4D dla Berlina, w tym 99 typu KT4Dt. Oprócz nich od 1984 sprowadzono jeszcze osiem wagonów z tzw. serii zerowej z Lipska. Z powodu zbyt słabego napięcia w sieci trakcyjnej, nie można było wprowadzić do eksploatacji wszystkich wagonów, zatem 80 najmłodszych wozów KT4D w latach 1989/1990 oddano do Poczdamu i Chociebuża.
Między 1993 i 1997 połowa wagonów typu KT4D uległa znacznej modernizacji. Pozostałe wozy do 1999 sprzedano lub zezłomowano. Ponowna modernizacja wagonów Tatra KT4M i KT4DtM została odrzucona przez BVG ze względów finansowych. Na przełomie lat 2006–2007 dostarczono do Szczecina 21 sztuk tramwajów Tatra KT4DtM wycofanych w Berlinie. Druga dostawa trwała od maja do listopada 2010 roku, sprowadzono wówczas dodatkowo 11 sztuk. W październiku 2012 podpisano umowę z BVG na dostawę 41 wagonów oraz jednego powypadkowego, który ma być przeznaczony na części zamienne. Przybyły one do Szczecina na przełomie 2012-2013 roku.
GT6N.
Między 1992 a 2003 dostarczono 105 trójczłonowych wagonów przegubowych typu GT6N (jednokierunkowych) oraz 45 wagonów typu GT6N-ZR (dwukierunkowych). Wagony są szerokie na 2,3 m i długie na 26,8 m (GT6N) lub 26,5 m (GT6N-ZR). Jednorazowo mogą przewieźć 150 pasażerów. Istnieje możliwość łączenia tych wagonów w składy.
134 wagony zostały w ramach ryzykownego leasingu transgranicznego sprzedane amerykańskiemu inwestorowi, a następnie wydzierżawione. Przedsiębiorstwo BVG ma zabezpieczone 157 milionów Euro na pokrycie ewentualnych strat wynikających z transgranicznego leasingu.
Na przełomie lat 2011/2012 firma BVG w wagonach nr 1006 i 1016 zamontowała nowy napęd oraz oprogramowanie, podobne do tych zastosowanych w tramwaju Bombardier Flexity Berlin. Po modernizacji tramwajom zmieniono numery na 1506 i 1516. Dalsza przebudowa typu GT6 na GT6U będzie następowała stopniowo; będą modernizowane po dwa wagony.
Flexity Berlin.
W kwietniu 2005 rozpoczął się ogólnoeuropejski przetarg na nowe wagony niskopodłogowe, zarówno jedno- jak i dwukierunkowe. Kupując te drugie, przedsiębiorstwo BVG mogłoby zapewnić komunikację tramwajową na trasach będących w remoncie oraz tych, które uległy awarii. Dzięki zakupowi tych wagonów można było także uniknąć przebudowy odcinków torów niekończących się pętlami. Pod kątem zakupu nowego typu tramwaju testowano wiedeński tramwaj ULF oraz wyprodukowany dla Nantes wagon Incentro firmy Bombardier.
Dnia 12 czerwca 2006 przedsiębiorstwo BVG podjęło decyzję o zakupie nowych wagonów. Stworzony dla Berlina tramwaj bazował na konstrukcji Incentro i został wyprodukowany przez firmę Bombardier. Nowemu typowi tramwaju nadano oznaczenie Flexity Berlin. W październiku 2008 za 13 milionów Euro zakupiono cztery wagony prototypowe i rozpoczęto jazdy próbne. Flexity Berlin to tramwaje jedno-i dwukierunkowe. Nie jest możliwa ich eksploatacja w trakcji ukrotnionej.
29 czerwca 2009 Rada Nadzorcza BVG zdecydowała się na zakup 99 wagonów Flexity za 305,3 miliona Euro, z których planowano zakupić 40 w wersji długiej i 59 w wersji krótkiej. We wrześniu 2011 rozpoczęły się dostawy pierwszych 13 długich wagonów. Aby móc wycofać z ruchu liniowego wszystkie stare wagony typu Tatra KT4, musiano by do 2017 zakupić jeszcze 33 tramwaje za 92,3 miliona Euro. Wagony tramwajowe miano wykończyć w fabryce Bombardier-Werken Bautzen lub Hennigsdorf.
W czerwcu 2012 Rada Nadzorcza BVG zatwierdziła decyzję o zakupie 39 wagonów tramwajowych typu Flexity Berlin. Biorąc pod uwagę zamówienie na 99 wagonów, w 2010 było zamówionych 38 długich wagonów jednokierunkowych, 47 długich dwukierunkowych oraz 53 krótkich dwukierunkowych u producenta, Bombardier Transportation. Dzięki temu zamówieniu planuje się, że stare wagony tramwajowe marki Tatra zostaną wycofane do 2017. Finansowane przez Berlin zamówienie ma łącznie wartość 439,1 miliona Euro.
Nowe tramwaje są o dziesięć centymetrów szersze od dotychczas eksploatowanych wagonów niskopodłogowych. Szerokość wagonów obliczono tak, aby nie były konieczne żadne przebudowy sieci. Dotyczy to jednak tylko tych odcinków, na których Flexity ma być eksploatowane. Na obszarze Köpenick oraz części sieci Pankow wagony te nie mogą być eksploatowane.
W grudniu 2020 r. BVG zawarło umowę ramową z Bombardierem na dostawę do 117 nowych tramwajów dwukierunkowych. Przewidziano pojazdy w dwóch wersjach: 30- i aż 50-metrowej. Tramwaje nowo zamówionej generacji będą dostarczane od końca 2022 r., sukcesywnie zastępując pojazdy GT6N. Po zrealizowaniu zamówienia podstawowego liczba tramwajów Flexity w Berlinie wzrośnie do 251.
Tramwaje w okolicach Berlina.
W okolicach Berlina funkcjonują cztery samodzielne sieci tramwajowe:
Linie od 87 do 89 obsługują trzy gminy i jedno małe miasto na wschód od Berlina. Tramwaje z Schöneiche bei Berlin i z Woltersdorfu kończą swój bieg na terenie Berlina na obszarze Treptow-Köpenick przy stacji S-Bahnu.

</doc>
<doc id="1724632" url="https://pl.wikipedia.org/wiki?curid=1724632" title="Izabella Godlewska">
Izabella Godlewska

Izabella Godlewska de Aranda (ur. 18 grudnia 1931 w Słonimie, zm. 12 czerwca 2018 w Madrycie) – malarka, rzeźbiarka, architekt.
Życiorys.
Córka Józefa Godlewskiego, senatora z Nowogrodczyzny, i Fabianny z Czapskich, prawnuczka Emeryka Hutten-Czapskiego, krewna malarza i pisarza Józefa Czapskiego. Rodzice Godlewskiej poznali się w Mińsku, ślub wzięli w Warszawie w 1920 roku. Od 1926 roku gospodarowali w majątku Synkowicze (obecnie Białoruś) w północno-wschodnich kresach II Rzeczypospolitej. Tam też Izabella Godlewska spędziła dzieciństwo.
W pierwszych dniach września 1939 roku rodzina, uciekając przed Niemcami, dotarła do Wilna. Po zajęciu miasta 19 września przez wojska sowieckie wyruszyła w dalszą podróż: przez Rygę do Szwecji, a następnie przez Belgię do Francji. We Francji Józef Godlewski uczestniczył w tworzeniu obozu dla polskiego wojska w Coëtquidan.
Po klęsce Francji w czerwcu 1940 roku rodzina uciekła do Marsylii, po czym przez Hiszpanię i Portugalię do Wielkiej Brytanii. Tam Józef Godlewski zaciągnął się do wojska, a Fabianna Godlewska prowadziła, z ramienia Polskiego Czerwonego Krzyża i lotnictwa polskiego, dom dla rekonwalescentów wojennych w Craighall koło Blairgowrie w Szkocji. Izabella Godlewska przebywała w szkole z internatem Kilgraston Sacred Heart School w Perthshire, a jedną z koleżanek była Renia Maczkówna, córka generała Stanisława Maczka.
Po wojnie sytuacja rodziny była trudna. Józef Godlewski pracował jako strażnik w muzeum Victoria &amp; Albert Museum w Londynie, współredagował pismo „Lwów i Wilno”. Izabella Godlewska w tym czasie wahała się pomiędzy studiami muzycznymi i malarskimi. Ze względów pragmatycznych wybrała architekturę, którą studiowała w Oxford School of Architecture (dyplom w 1955 roku). Równolegle pobierała lekcje malarstwa u Józefa Pacewicza, malarza dawniej związanego z École de Paris. Po studiach pracowała w biurze architektonicznym Olivera Chestertona w Londynie, projektując m.in. blok mieszkalny w Kadyksie i dom w Mojácar dla Dolly Sanchez Bella.
W 1959 roku wyszła mąż za hiszpańskiego dyplomatę Eduarda Aranda y Carranza i przeprowadziła się do Madrytu. Tam pracowała w biurze architektonicznym Mariano Garrigueza, współpracowała z architektem José Suáresem i poznawała madryckie środowisko artystyczne. Na świat przyszło troje dzieci. W związku ze stanowiskiem męża często zmieniała kraje zamieszkania: Haiti, Włochy, Finlandia, Estonia. Te podróże stanowią istotną inspirację w twórczości artystki. Po śmierci męża w 1993 roku osiedliła się na stałe w Londynie.
Twórczość.
W czasach studenckich koncentrowała się na akwareli – to zainteresowanie trwa całe życie, owocując wieloma krajobrazami, np. widokiem neogotyckiej fasady Muzeum of Natural History o różnych porach roku i dnia.
Kolejne etapy twórczości.
Izabella Godlewska nie należała do żadnej z artystycznych grup, co więcej wymyka się rygorom stylów i kierunków.
Wystawy zbiorowe.
Jej prace znajdują się w zbiorach Muzeum Uniwersyteckiego w Toruniu, Muzeum im. Emeryka Hutten-Czapskiego w Krakowie oraz w zbiorach prywatnych w Wielkiej Brytanii i Hiszpanii.

</doc>
<doc id="1724633" url="https://pl.wikipedia.org/wiki?curid=1724633" title="Sterowanie predykcyjne">
Sterowanie predykcyjne

Sterowanie predykcyjne ( – MPC) lub sterowanie z przesuwanym horyzontem ( – RHC) – sterowanie stosowane w układach regulacji automatycznej. Tradycyjne regulatory ze sprzężeniem zwrotnym pracują w ten sposób, że dostosowują swoje działanie w odpowiedzi na zmiany wielkości wyjściowych układu. W sterowaniu predykcyjnym regulator dostosowuje swoje działanie z wyprzedzeniem, zanim nastąpią zmiany wielkości wyjściowych układu. Jest to metoda sterowania systemami dynamicznymi, polegająca na cyklicznym rozwiązywaniu zadania sterowania optymalnego, z warunkiem początkowym równym aktualnej estymacie stanu obiektu. Początkowa część znalezionego rozwiązania (funkcji sterującej) podawana jest na wejście obiektu, po czym całą procedurę powtarza się dla nowego, aktualnie wyznaczonego stanu obiektu.
Idea regulacji predykcyjnej.
Dla dyskretnych układów regulacji predykcyjnej zasada pracy polega na minimalizacji różnic między wartościami wielkości regulowanych formula_1 predykowanymi (przewidywanymi) w chwili formula_2 na przyszłą chwilę formula_3 (przyszłe wartości w chwili formula_3 są wyznaczane na podstawie wartości do chwili formula_2), a wartościami zadanymi dla tych wyjść formula_6 na horyzoncie predykcji formula_7 formula_8 Minimalizacja różnic jest rozumiana w sensie minimalizacji określonego kryterium jakości formula_9 W kolejnej chwili formula_10 następuje nowy pomiar sygnału wyjściowego obiektu i cała procedura powtarzana z takim samym horyzontem predykcji formula_11 Stosowana jest więc zasada przesuwanego horyzontu (zasada sterowania repetycyjnego). W algorytmie regulacji predykcyjnej zakłada się również, że po upływie tzw. horyzontu sterowania formula_12 (zwykle formula_13) przyrost sygnału sterującego wynosi zero (układ regulacji predykcyjnej ma więc własności całkujące). W funkcji kryterialnej zamiast trajektorii wartości zadanych można zastosować tzw. trajektorię referencyjną – obie wyżej wymienione trajektorie łączy odpowiednia zależność.
W efekcie algorytmy regulacji predykcyjnej cechuje:
Algorytm oparty jest na czterech podstawowych działaniach:
Model obiektu.
W celu predykcji wartości wyjść regulowanych formula_14 niezbędny jest model obiektu. Sterowanie predykcyjne zachodzi więc w układzie regulacji z modelem.
Pierwsze algorytmy predykcyjne wykorzystywały model odpowiedzi skokowej (czyli opis typu wejście-wyjście). Współczesne algorytmy regulacji predykcyjnej wykorzystują opis modelu obiektu w postaci równań stanu. Projektowanie regulatora predykcyjnego z modelem obiektu w przestrzeni zmiennych stanu wymaga również zaprojektowania obserwatora stanu (metodami znanymi z teorii sterowania).
Początkowo stosowano wyłącznie modele liniowe, jednak obecnie wykorzystywane są też modele nieliniowe. Algorytmy predykcyjne z liniowymi modelami obiektów mają jednak największe znaczenie praktyczne, głównie z uwagi na możliwość prowadzenia obliczeń w czasie rzeczywistym nawet przy niewielkich mocach obliczeniowych. Algorytmy predykcyjne z nieliniowymi modelami obiektów prowadzą do optymalizacji nieliniowej, która jest trudna obliczeniowo i czasochłonna z uwagi na występowanie minimów lokalnych. Pewnego rodzaju rozwiązaniem jest zastosowanie algorytmów MPC z linearyzacją, które polegają na tym, że dokonuje się linearyzacji nieliniowego modelu obiektu w poszczególnych punktach jego pracy, a następnie wyznacza się sterowanie w każdym kroku algorytmu w oparciu o liniowy algorytm MPC. Algorytmy MPC z linearyzacją są algorytmami suboptymalnymi co nie ma jednak istotnego znaczenia praktycznego – nie rzutuje więc na przydatność tych algorytmów.
Kryterium jakości regulacji.
W algorytmach regulacji predykcyjnej w celu wyznaczenia wartości sygnałów sterujących w chwili bieżącej i następnych wyznacza się minimum tzw. funkcji kryterialnej (funkcji celu). Funkcja ta wyznacza jakość regulacji na horyzoncie predykcji.
Innymi słowy, podobnie jak w regulacji minimalnowariancyjnej, wyznaczanie wartości sygnału sterującego jest wynikiem minimalizacji wskaźnika jakości regulacji, który jest funkcją predykcji wielkości wyjściowej obiektu.
Funkcję optymalizującą koszt można w przypadku skalarnym ująć równaniem:
Zakłada się, że funkcja ta ponadto musi spełniać ograniczenia (określa się minimalne i maksymalne wartości zmiennych).
W powyższym równaniu
We wskaźniku w miejscu sygnału sterującego wystąpić może przyrost. Wydłużenie horyzontu ponad czas opóźnienia formula_26 powoduje uzależnienie predykcji od ciągu przyszłych wartości sygnału sterującego. Minimalizacja wskaźnika formula_27 odbywa się po przyszłych wartościach sygnału sterującego w obrębie horyzontu predykcji formula_7 z uwzględnieniem ewentualnego „scenariusza przyszłych sterowań”.
Powyższe kryterium w przypadku wielowymiarowym zapisać można w następujący sposób:
gdzie:
a formula_34 formula_35 są odpowiednimi macierzami wagowymi. Podane tu funkcje celu ujmują w sobie czynnik związany z uchybem formula_36 a więc regulacja predykcyjna, oparta na tych kryteriach realizuje zadanie sterowania optymalnego razem z zadaniem regulacji nadążnej.
Wydłużony horyzont predykcji i repetycja.
Wszystkie właściwości regulacji predykcyjnej są konsekwencją wydłużenia horyzontu predykcji. Szczególną zaletą jest tu uniezależnienie się od zmian czasu opóźnienia, wystarczy aby przyjęty horyzont predykcji był dłuższy niż maksymalny, dyskretny czas opóźnienia. Natomiast niepożądanym skutkiem wydłużenia horyzontu predykcji jest złożoność równań definiujących regulator.
Horyzont predykcji wielkości wyjściowej układu będzie oznaczany symbolem formula_11 W regulacji predykcyjnej można wyznaczyć sterowania: formula_38 Można jednak założyć pewien scenariusz przyszłych sterowań, gdzie począwszy od chwili formula_39 przyrosty sterowania są równe zeru. W tym przypadku wyznaczane są wartości wielkości sterującej formula_40 Pozwala to uzyskac dodatkowe możliwości kształtowania właściwości regulatorów predykcyjnych, przy czym zawsze musi być spełniony warunek formula_41 Liczbę formula_12 nazywa się horyzontem sterowania.
Słowo predykcja oznacza przewidywanie przyszłego zachowania układu przy zadanych sterowaniach (decyzjach) oraz przy zadanym stanie początkowym. Model matematyczny realnego obiektu fizycznego jest często opisem przybliżonym. Przybliżenia mają na celu pominięcie trudnych do modelowania czynników, których wpływ jest znikomy – choć niezerowy – oraz umożliwienie rozwiązania równań modelu w dającym się zaakceptować czasie. Oddziaływanie na obiekt pominiętych w procesie modelowania zjawisk, wrażliwość rozwiązań na zmiany warunków początkowych oraz losowe decyzje podejmowane w warstwie zarządzania, powodują szybki – często wykładniczy – przyrost błędu predykcji wykonywanej w oparciu o model obiektu. Wynika stąd, że dokładne przewidywanie przyszłego zachowania obiektów fizycznych jest możliwe tylko w stosunkowo krótkim horyzoncie. Zatem horyzont predykcji w zadaniu optymalizacji powinien być możliwie krótki, przy jednoczesnym spełnieniu wymagań stabilności. Z drugiej strony, największe zyski z optymalizacji sterowania uzyskuje się, gdy horyzont predykcji jest nieskończony. Należy zatem poszukiwać rozsądnego kompromisu, odpowiednio dobierając horyzont predykcji i sterowania.
Kolejną właściwością regulacji predykcyjnej jest jej repetycyjny sposób działania. Można wyznaczyć ciąg przyszłych sterowań, ale wykorzystuje się tylko pierwszy element tego ciągu, by w kolejnym kroku całość obliczeń powtórzyć. Wykorzystanie przyszłych wartości wielkości sterującej może mieć znaczenie w przypadkach awaryjnych, gdy np. uszkodzeniu ulegnie układ pomiarowy, to układ regulacji może nadal pracować w pętli otwartej aż do końca horyzontu predykcji.
Warto też zauważyć, że sterowanie predykcyjne, podobnie jak inne metody takie jak sterowanie liniowo-kwadratowe-Gaussa (LQG), pracuje ze sprzężeniem zwrotnym (). Jednak sterowanie predykcyjne nie działa w układzie zamkniętym (jak na przykład sterowanie LQG) – jest to więc sterowanie ze sprzężeniem zwrotnym, ale w układzie otwartym (). Innymi słowy w sterowaniu predykcyjnym obiekt jest sterowany poprzez rozwiązywanie sekwencji problemów optymalizacji dynamicznej zachodzi to jednak w pętli otwartej. Istnienie sprzężenia zwrotnego w takim sterowaniu wynika właśnie z wprowadzenia horyzontu sterowania – kompensuje zakłócenia i błędy modelowania.
Trajektoria odniesienia.
Wartość sygnału sterującego można wyznaczyć minimalizując różnicę pomiędzy przewidywaną trajektorią wielkości wyjściowej modelu a przyszłymi wartościami wielkości zadanej. Jednak znaczną poprawę jakości regulacji można osiągnąć przez wprowadzenie do syntezy regulatora tzw. trajektorii odniesienia. Trajektoria odniesienia rozpoczyna się aktualną wartością wielkości wyjściowej i zmierza do wartości zadanej; zadanie polega więc na wyznaczeniu przyszłych wartości wielkości sterującej, które będą minimalizować różnicę pomiędzy przewidywaną trajektorią wielkości wyjściowej a trajektorią odniesienia. Zaletą trajektorii odniesienia jest łatwość jej fizycznej interpretacji. Trajektoria odniesienia będzie oznaczana symbolem formula_43 oblicza się ją na podstawie przewidywanych w chwili formula_2 wartości zadanej formula_45 na chwilę formula_46
Wartość odpowiedniego parametru formula_47 określa szybkość zblizania się trajektorii referencyjnej do trajektorii zadanej. Wzrost formula_47 powoduje, że zbliżanie się trajektorii referencyjnej do trajektorii wartości zadanej staje się powolniejsze i łagodniejsze, co skutkuje mniejszymi wymaganiami dla systemu sterującego. Parametr formula_47 jest dostrajalnym parametrem algorytmu sterowania predykcyjnego.
Jeśli na układ regulacji działają małe zakłócenia, a jego właściwości zmieniają się wolno, to można również stosować pełny wyznaczony ciąg sterowań, a uaktualnianie parametrów modelu i kolejne wyznaczenie ciągu przyszłych wartości sygnału sterującego przeprowadzić co horyzont predykcji. Ma to ważne znaczenie dla jakości śledzenia za trajektorią odniesienia. Przyszłe wartości wielkości sterującej są wyznaczane przez minimalizację odległości pomiędzy przewidywaną trajektorią wyjścia obiektu a trajektorią zadaną. Stąd stosując pełny ciąg wyznaczonych sterowań uzyskuje się, przy braku zakłóceń, najlepsze śledzenie. Jednak na czas otwarcia układu regulacji, który jest równy pełnemu horyzontowi predykcji, nie ma możliwości reakcji na zakłócenia. Przy repetycyjnym sposobie pracy, obliczenie ciągu przyszłych sterowań jest inicjalizowane w każdym kroku. Ponieważ trajektoria odniesienia rozpoczyna się aktualną wartością sygnału wyjściowego, repetycja powoduje, że w każdym kroku trajektoria ta jest modyfikowana. Jest to spowodowane nie tylko zakłóceniami, lecz również właściwościami samego regulatora predykcyjnego, który generuje sterowanie niekoniecznie powodujące, że wyjście układu w kolejnym kroku będzie równe wartości trajektorii odniesienia. Analiza właściwości zamkniętego układu regulacji predykcyjnej prowadzi do wniosku, że śledzenie za trajektorią odniesienia jest przy pracy repetycyjnej obarczone pewnym błędem, który znika tylko w szczególnych przypadkach.
Parametry strojenia.
Do parametrów strojenia algorytmów predykcyjnych zaliczają się:
Uzasadnienie sterowania predykcyjnego.
Problemy sterowania optymalnego można rozwiązywać:
Znacznie łatwiejsze jest cykliczne rozwiązywanie zadania sterowania optymalnego ze skończonym horyzontem, przy aktualnie wyznaczonym, na podstawie pomiarów, warunku początkowym. Analogiczne uzasadnienie zastosowania sterowania predykcyjnego podają Mayne i współpracownicy (Mayne et al. 2000).
Rozwój algorytmów predykcyjnych.
Idea wielokrotnego wyznaczania sterowania w oparciu o rozwiązanie problemu optymalizacji dynamicznej nie jest nowa. Już w roku 1967 Lee i Markus w książce "Foundations of Optimal Control Theory" zauważyli, że: „Jedną z technik wyznaczania regulatora na podstawie wiedzy o rozwiązaniach problemu sterowania optymalnego jest pomiar aktualnego stanu obiektu i bardzo szybkie wyznaczenie rozwiązania optymalnego. Pierwsza część tego rozwiązania jest używana do sterowania obiektem, po czym dokonuje się ponownego pomiaru stanu procesu i rozwiązuje problem sterowania optymalnego z nowym warunkiem początkowym”. Z drugiej strony już Rudolf Kalman w 1960 roku zauważył, że optymalność nie zawsze pociąga za sobą stabilność. Pierwsze praktyczne implementacje algorytmów predykcyjnych dla systemów opisywanych liniowymi równaniami różnicowymi pojawiły się w latach siedemdziesiątych i były intensywnie rozwijane do lat 90. XX wieku. Poniżej zestawiono chronologicznie kilka rozwiązań charakteryzujących rozwój algorytmów predykcyjnych dla systemów liniowych dyskretnych w czasie.
W przypadku systemów nieliniowych opisywanych równaniami różniczkowymi rozwój następował nieco wolniej i dopiero w roku 1990 Mayne i Michalska opublikowali pracę "Receding Horizon Control of Non-linear Systems", w której przedstawili algorytm predykcyjny dla systemów nieliniowych opisywanych równaniami różniczkowymi zwyczajnymi. Stabilność algorytmu osiągnęli oni nakładając ograniczenia na stan końcowy w zadaniu optymalizacji. Rozwinięciem tych wyników była praca Michalskiej i Mayne’a z roku 1993, w której uwzględniono ograniczenia stanu i sterowania oraz podano warunki odporności regulatora predykcyjnego. Kolejnym krokiem było zaproponowane przez Chena i Algöwera (1998) podejście o nazwie "Quasi Infinity Horizon NMPC", w którym wskaźnik jakości był wybrany tak, aby dobrze oszacować koszt dla zadania z nieskończonym horyzontem sterowania. Jeżeli oszacowanie takie było dostatecznie dokładne, to rozwiązania zadania ze skończonym horyzontem dobrze przybliżały rozwiązania zadań z horyzontem nieskończonym. W roku 1999 Scokaert, Mayne i Rao zwrócili uwagę, że w przypadku nieliniowych systemów dyskretnych, optymalność nie jest warunkiem koniecznym stabilności oraz zaproponowali suboptymalny algorytm predykcyjny. Obszerne omówienie algorytmów predykcyjnych dla liniowych i nieliniowych systemów dyskretnych w czasie podają Kwon i Han (2005), Tatjewski (2002) oraz Maciejowski (2002). Algorytmy predykcyjne są obecnie intensywnie badane i rozwijane, ciągle powstają nowe podejścia (zob. np. Mayne et al. 2000, Fontes 2003a, Primbs 1998, Jadbabaie 2001). Morari i Lee (1999) w artykule "Model predictive control: Past, present and future", próbują określić przyszły rozwój algorytmów predykcyjnych.
Zalety i wady regulacji predykcyjnej.
Algorytmy regulacji predykcyjnej charakteryzują się: dużą wrażliwością na zmiany struktury obiektu, małą wrażliwością na zmiany parametrów obiektu, odpornością na nieminimalnofazowość obiektu, możliwością stosowania do regulacji obiektów trudnych (niestabilnych, oscylujących, nieliniowych, niestacjonarnych).
Zasadniczą własnością odróżniającą algorytmy regulacji predykcyjnej od innych (tradycyjnych – opartych na metodach częstotliwościowych, i współczesnych wykorzystujących metody zmiennych stanu) jest możliwość uwzględnienia ograniczeń (narzucanych przez właściwości sterowanego systemu) nałożonych na wielkości regulowane i sterujące w trakcie projektowania regulatora.
Obecnie, sterowanie predykcyjne wydaje się być jedną z niewielu skutecznych w praktyce metod sterowania systemami nieliniowymi przy ograniczeniach sterowania i stanu.
Algorytmy predykcyjne odniosły sukces komercyjny. O sukcesie tym zadecydował fakt, że stanowią one jedną z niewielu metod sterowania, pozwalającą "explicite" uwzględnić ograniczenia stanu i sterowania oraz nadają się do sterowania systemami nieliniowymi.
Główna niedogodność pojawiająca się przy stosowaniu regulatorów predykcyjnych związana jest z koniecznością stworzenia modelu zachowania obiektu. Modelowanie i identyfikacja procesów, które mają być sterowane predykcyjnie to często najtrudniejsza, najbardziej czasochłonna i najbardziej kosztowna faza wdrożenia tego typu regulatorów. Między innymi dlatego w wielu przypadkach uznaje się, że koszt zastosowania MPC jest ciągle zbyt wysoki.
MPC w wersji on-line charakteryzuje się dużymi wymaganiami obliczeniowymi przez co obecnie wykorzystanie go w układach o dużej dynamice jest niemożliwe. Wersja explicit MPC rozwiązuje problem nieefektywnego algorytmu on-line, rozwiązując problem optymalizacji off-line.
Porównanie regulacji PID i MPC.
Regulacja predykcyjna (MPC) często, szczególnie w dużych obiektach, nie zastępuje tradycyjnych regulatorów, takich jak regulatory PID, ale stosowana jest jako ich uzupełnienie. Regulatory PID używane są lokalnie (jako regulatory pojedynczych pętli) podczas gdy MPC pełni rolę regulatora sterującego całym złożonym systemem. Regulatory PID często regulują układy tylko o jednym wejściu i jednym wyjściu podczas gdy bardziej zaawansowana regulacja predykcyjna kontroluje procesy o wielu wejściach i wielu wyjściach.
Modele stosowane w układach MPC ogólnie rzecz biorąc przeznaczone są do modelowania zachowania się złożonych układów dynamicznych. Taka dodatkowa złożoność w ogólności nie jest potrzebna by zapewnić odpowiednie sterowanie prostymi obiektami, które zwykle pracują pod kontrolą regulatorów PID. Powszechnie pojawiające się charakterystyki dynamiczne, które są trudne do sterowania regulatorami PID to między innymi duże opóźnienia czasowe i dynamika wysokiego rzędu. Jeszcze jedną z zalet sterowania MPC polega na tym, że uwzględnia sprzężenia skrośne występujące w systemach o wielu wejściach i wielu wyjściach dlatego sterowanie MPC stanowi prostą i dogodną metodę regulacji dla takich układów.
Zastosowania algorytmów predykcyjnych.
Początkowo algorytmy predykcyjne stosowane były w przemyśle petrochemicznym i chemicznym, a obecnie doczekały się zastosowań w metalurgii, lotnictwie, robotyce, systemach wentylacji pożarowej (ASB) oraz w lotach kosmicznych. Obszerny przegląd zastosowań algorytmów predykcyjnych podają Qin i Badgwel (1997, 1998). Tatjewski (2002) podaje szereg przykładów zastosowań algorytmów predykcyjnych w przemyśle chemicznym. Sterowanie predykcyjne, obok klasycznej regulacji PID, stało się obecnie najszerzej stosowaną metodyką sterowania procesami przemysłowymi.

</doc>
<doc id="1724635" url="https://pl.wikipedia.org/wiki?curid=1724635" title="Etiuda op. 10 nr 6 (Chopin)">
Etiuda op. 10 nr 6 (Chopin)

Etiuda es-moll op. 10 nr 6 – szósta z etiud fortepianowych ze zbioru op. 10 Fryderyka Chopina. Powstała w 1830, opublikowana w 1833 we Francji, Niemczech i Anglii. Poprzez zastosowanie względnie powolnego tempa Andante (zwłaszcza w stosunku do pozostałych jego etiud) i metrum 6/8, kompozytor kładzie nacisk na ekspresję i chromatyczną strukturę linii melodycznej oraz polifonię. Zadedykowana Lisztowi ("à son ami Franz Liszt"), podobnie jak zresztą cały opus 10.
Forma i cechy stylistyczne.
Niemiecki muzykolog Hugo Leichtentritt (1874–1951) opisuje trzy- i momentami czterogłosową fakturę jako „melodię bolesnej, elegijnej ekspresji ponad powolnym, prawie ospałym basem, pomiędzy nimi kręty [szesnastkowy] głos środkowy, który pomimo swojego wąskiego ambitusu dodaje wielkiego wewnętrznego wzburzenia”. Cechą charakterystyczną melodii jest wykorzystanie chromatycznych dźwięków pobocznych na mocną miarę osiąganych ruchem skokowym ("saltus duriusculus").
Podobnie jak pozostałe etiudy Chopina, utwór ma formę potrójną A-B-A. Ścisłe kształtowanie szeregujące opiera się na ośmiotaktowych zdaniach: dwa w odcinku A, tworzące szesnastotaktowy okres symetryczny; trzy w odcinku B oraz jeden w końcowym odcinku A, poszerzony o pięciotaktową kodę. Plan harmoniczny pierwszych ośmiu taktów z charakterystyczną kadencją zwodniczą do taktu 4. i akordem neapolitańskim w takcie 7. wykazany jest w redukcji harmonicznej Leichtentritta. Takty 9-16 powtarzają ten sam plan, zamknięte są jednak kadencją doskonałą es-moll.
Trzy ośmiotaktowe zdania odcinka B posiadają osobne cechy charakterystyczne. Pierwsze z nich wyróżnia się rosnącą linią do połowy tego zdania, która potem jest odwodzona w przeciwnym kierunku. Nieregularne zdanie drugie, prowadzące do kulminacji, ujawnia swoją wzburzoną rytmicznie naturę, trzecie zaś to jednostajne, patopoiczne rozwiązanie kulminacji. Działanie planu harmonicznego środkowego odcinka Leichtentritt opisuje następująco: „wspaniałe przejście z es-moll (t. 16) do umiarkowanie błyszczącej E-dur (t. 21) [Chopin zmienił znaki przykluczowe]; ekscytujące ciągi następstw wykorzystujących ukośne brzmienia półtonu (t. 29-32); wspaniale dźwięczne zejście do es-moll, delikatnie deseniowane akcentami tembru (t. 33-41).”
Końcowy odcinek A jest skróconym powtórzeniem pierwszego. W ostatnich siedmiu taktach wielokrotne powtórzenie akordu neapolitańskiego opóźnia wprowadzenie końcowej kadencji es-moll, którą wprowadza „niespodziewane lśnienie” A-duru w t. 49. Wspomniany A-dur czarująco odzwierciedla E-dur ze środkowego odcinka (t. 24). Dzieło zakończone tercją pikardyjską. 
Charakter.
James Huneker (1857-1921), amerykański krytyk muzyczny, określa tę etiudę jako „ciemny płaczliwy nokturn. [...] melodia pełna jest zduszonego żalu. „Alfredo Casella (1883-1947), włoski kompozytor i wydawca wspomina o „rozmyślaniu żalu” i twierdzi, że „trudno wyobrazić sobie elegię cięższą i spokojniejszą od tej etiudy.” Alfred Cortot (1877-1962) natomiast określa nastrój tej etiudy jako „gorączkowy i skupiony” i podkreśla, że „pod namiętnym lamentem górnego głosu [...] musimy słyszeć niezbędną partię niższą [...] jednoczącą się z nim, jednocześnie zachowującą swoją własną barwę i swobodę rytmiczną.”
Tempo.
Podane przez Chopina w wydaniach francuskim i niemieckim tempo to ćwierć z kropką = 69. Wydanie angielskie natomiast zmienia tempo na ćwierć = 69. Gottfried Galston (1879-1950) sugeruje tempo ćwierć z kropką = 50, jako że „nośność cantabile współczesnego fortepianu pozwala na szersze rozpostarcie kantyleny.” Twierdzi on również, że „tempo tej etiudy podlega najróżniejszym wahaniom. Jan Ekier w komentarzu wykonawczym do Wydania Narodowego Dzieł Fryderyka Chopina pisze, że tę etiudę gra się „wolniej lub dużo wolniej niż na to wskazują tempa Chopinowskie. Przyczyn tego można się dopatrywać w pewnych „tradycjach” wykonawczych drugiej połowy XIX wieku, nie mających wiele wspólnego z tradycjami pochodzącymi bezpośrednio od Chopina [...]. [...] tempo staje się trzy razy wolniejsze niż oryginalne, zmieniając tempo metronomiczne z ćwierć z kropką = 69 na ósemka = 69. [...] przyczyną bardzo wolnych wykonań "Etiudy es" może być [też]... brak tradycji – jest ona najrzadziej z "Etiud" op. 10 i 25 wykonywana – i ustalenie się jej stereotypu jako etiudy statycznej, refleksyjnej.”
Zagadnienia techniczne.
W artykule Schumanna w "Neue Zeitschrift für Musik" z 1836 o etiudach fortepianowych utwór ten, wraz z op. 10 nr 3, jest wpisany w kategorię „melodia i akompaniament jednocześnie w jednej ręce. Cortot twierdzi, że uwaga ucznia powinna kierować się na aspekt polifonicznej gry, ekspresywnej wyrazistości dźwięku i legato oraz uważa, że znalezienie osobnego brzmienia dla każdej z jednoczesnych linii melodycznych stanowi znaczną trudność. Sugeruje eksponować najwyższą partię poprzez wciskanie klawiszy do końca pewnymi i prostymi palcami. Aby zapewnić równy ruch palców grających szesnastkowe figury środkowego głosu, poleca on rozpoczęcie ćwiczenia w non legato tak, by palce nie traciły styku z klawiszami. Przy osiągnięciu już domyślnego legato, ciężar ręki powinien spoczywać nieco na każdej szesnastce tak, by osiągnąć swoiste portamento w barwie uniemożliwiającej zlanie się tego głosu z linią melodyczną. Chopin nie wprowadził żadnych oznaczeń pedalizacji.

</doc>
<doc id="1724639" url="https://pl.wikipedia.org/wiki?curid=1724639" title="Hauts-Forts">
Hauts-Forts

Hauts-Forts – szczyt w Prealpach Sabaudzkich, części Alp Zachodnich. Leży we wschodniej Francji w regionie Owernia-Rodan-Alpy. Należy do masywu Chablais. Jest to najwyższy szczyt masywu Chablais.

</doc>
<doc id="1724642" url="https://pl.wikipedia.org/wiki?curid=1724642" title="Etiuda op. 10 nr 7 (Chopin)">
Etiuda op. 10 nr 7 (Chopin)

Etiuda C-dur op. 10 nr 7 zwana "Etiudą na repetycje" - siódma z "Etiud" Fryderyka Chopina. Została skomponowana na fortepian w 1833. Zadedykowana Lisztowi ("à son ami Franz Liszt"), jak cały opus 10.

</doc>
<doc id="1724646" url="https://pl.wikipedia.org/wiki?curid=1724646" title="Mont de Grange">
Mont de Grange

Mont de Grange – szczyt w Préalpes de Savoie, części Alp Zachodnich. Leży we wschodniej Francji w regionie Owernia-Rodan-Alpy. Należy do grupy Massif du Chablais. Szczyt można zdobyć ze schroniska Refuge des Tinderets (1491 m).

</doc>
<doc id="1724647" url="https://pl.wikipedia.org/wiki?curid=1724647" title="Royal Rumble (1989)">
Royal Rumble (1989)

Royal Rumble (1989) było drugą galą z cyklu pay-per-view Royal Rumble, która została wyprodukowana przez World Wrestling Federation (WWF) i jako pierwsza była emitowana poprzez pay-per-view. Miała miejsce 15 stycznia 1989 w The Summit w Houston, Teksasie.
Walką wieczoru był Royal Rumble match wygrany przez Big John Studda, który wyeliminował jako ostatniego Teda DiBiasego. W karcie znalazły się również pojedynki takie jak Jim Duggan i The Hart Foundation (Bret Hart i Jim Neidhart) kontra Dino Bravo i The Fabulous Rougeaus (Jacques i Raymond Rougeau), Rockin' Robin kontra Judy Martin o WWF Women’s Championship oraz King Haku kontra Harley Race.
Przygotowania.
Główną rywalizację zmierzającą na Royal Rumble kulminował Royal Rumble match, w którym zawalczyło 30 gwiazd z całej federacji, gdzie po zwiększono ilość uczestników z 20 do 30 względem zeszłorocznej edycji. Big John Studd powrócił do WWF pod koniec 1988 i przeszedł faceturn, gdyż nie chciał, aby Bobby Heenan był jego menadżerem, i ponowił rywalizację z jego klientem, André the Giantem. Obaj podpisali kontrakt o pojawienie się w Royal Rumble matchu. Mr. Perfect, który dołączył do WWF w lecie 1988 otrzymał push jako niepokonany heelowy wrestler i dołączył do pojedynku. Bad News Brown był pushowany jako arogancki i silmy heel, dla którego każda osoba w federacji była dla niego rywalem. W rezultacie, również dołączył do walki. Wiele wrestlerów z tag teamów dołączyło do walki, otrzymując losowe numerki. The Mega Powers (Hulk Hogan and WWF Champion Randy Savage) rywalizowali z The Twin Towers (Akeemem i The Big Boss Manem) od listopada 1988. Na Survivor Series, Mega Powers stali się solowymi ocalonymi w walce wieczoru gali. Po tamtym wydarzeniu, Mega Powers i Twin Towers również postanowili wystąpić w Royal Rumble matchu.
W drugiej rywalizacji zmierzającej na galę, Jim Duggan prowadził feud z Dino Bravo i The Fabulous Rougeaus (Jacques’em i Raymondem Rougeau). Od czasu dołączenia do WWF na początku 1987, Duggan używał gimmicku amerykańskiego patrioty, wchodząc do ringu z Amerykańską flagą i feudując z nie-amerykańskimi przeciwnikami w rosterze WWF (przykładowo z Nikolaiem Volkoffem). Na początku 1989, Duggan zaczął feudować z Kanadyjskimi Bravo i braćmi Rougeau, mając za towarzyszy różnych partnerów. Na live evencie 6 stycznia w Montrealu, Duggan połączył siły z Hulkiem Hoganem i Ronem Garvinem pokonując Bravo i Rougeaus. Miał on zawalczyć z Bravo i Rougeaus w two out of three falls matchu na Royal Rumble, więc wybrał jako partnerów The Hart Foundation (Breta Harta i Jima Neidharta). Hart Foundation i Rougeau Brothers rywalizowali ze sobą już od 1987. Rougeaus bezskutecznie zawalczyli z Hartami wiele razy o WWF Tag Team Championship w lecie 1987 i nie stali się mistrzami. Następnie byli w osobnych drużynach przeciwko sobie na Survivor Series 1988, gdzie Bret wyeliminował Rougeau na początku walki.
Gala.
Przed rozpoczęciem gali na żywo, Jim Powers pokonał Barry’ego Horowitza, zaś Sam Houston pokonał Steve’a Lobardiego w dark matchach.
Pierwszą walką nadawanej już na żywo przez pay-per-view (PPV) był two out of three falls match pomiędzy Jimem Dugganem i The Hart Foundation (Bretem Hartem i Jimem Neidhartem), oraz Dino Bravo o The Fabulous Rougeaus (Jacques’em i Raymondem Rougeau). Mocni Neidhart i Bravo rozpoczęli walkę. Duggan zmienił się, zaś Bravo postanowił wymienić się za Raymonda. Duggan złapał Raymonda i wykonał scoop slam, a po chwili Old Glory. Duggan zmienił się z Bretem Hartem, który przypiął Raymonda po inside cradle, lecz niestety zdobył near-fall. Złapał Raymonda w sunset flip pinfallu i wykonał diving crossbody, niestety ponownie był to near-fall. Jacques zmienił się i również prawie przypiął Harta po sunset flipie, lecz Hart wykonał clothesline na Jacquesie i przygniótł go w rogu. Partnerzy Jacques’a mu pomogli, lecz Neidhart zainterweniował atakując Bravo i Raymonda shoulder blockiem. Raymond osunął górną linę, przez co Hart upadł na podłogę. Bravo wykkonał side suplex w ringu, lecz zamiast zmienić się z Raymondem, któremu wykonał Bombe de Rougeau, przypiął go zdobywając pierwsze przypięcie. Bracia Rougeau kontynuowali atak na Harcie, który został złapany w Boston crab Jacques’a. Hart dał radę dostać się do swojego rogu ringu. Jacques starał się wykonać bulldog na Harcie, lecz ten skontrował to w inverted atomic drop. Duggan zmienił się i wykonał scoop slam na Raymondzie, po czym ten otrzymał forearm smash od Neidharta. Uderzył Bravo shoulder blockiem, zaś Duggan wyrzucił Harta na Raymonda i wykonał elbow drop na Raymondzie, po czym przypiął, zyskując drugie przypięcie. Bravo zmienił się i wykonał Dugganowi atomic drop, wysyłając go do rogu, gdzie mógł zmienić się z Hartem. Hart wkroczył i wykonał backbreaker na Bravie, lecz Raymond wypchnął go spoza lin, kiedy Hart chciał wykonać elbow drop. Cała szóstka zaczęła brawl w ringu, zaś sędzia był rozproszony. Duggan wziął swoją deską i uderzył nią Bravo, zaś Hart to wykorzystał i przypiął rywala, zyskując trzecie i ostatnie przypięcie, dające wygraną.
Druga walka była o WWF Women’s Championship, gdzie zmierzyły się Rockin' Robin oraz Judy Martin. Przed walką, była mistrzyni Sensational Sherri była w ringu i wyzwała zwyciężczynię do przyszłej walki o mistrzostwo, twierdząc że żadna kobieta nie jest tak kobieca jak ona, po czym md dołączyła do Gorilly Monsoon i Jessego „The Body” Ventury przy stołku komentatorskim. Robin i Martin miały wiele near-falli podczas walki, jednakże pod koniec, Robin wykonała diving crossbody na Martin i ją przypięła, broniąc tytułu.
Następnie czas był na konkurs na pozowanie, pomiędzy WWF Intercontinental Championem The Ultimate Warriorem i Rickiem Rude. Zwycięzca miał być wyłoniony przy pomocy większe reakcji fanów. Był cztery kategoria: „Podwójny Biceps”, „Najlepsza Klata”, „Największa Muskulatura” oraz „Składanka Póz”. Warrior zwyciężył w każdej z kategorii, lecz Rude po konkursie zaatakował go i uciekł z ringu.
W trzeciej walce zmierzyli się King Haku i Harley Race. Zwycięzca walki miałby zdobyć koronę „Króla Wrestlingu”, którą posiadał Haku. Race zaczął walkę atakując Haku knee liftami i suplexami. Haku „nie sprzedał” headbuttów Race’a. Race wykonał piledriver i przypiął, zyskując near-fall. Haku odzyskał siły i wykonał suplexa, również przy near-fallu. Nie zdołał wykonać poprawnego elbow dropu na Race i obaj upadli na podłogę. Haku wykonał skontrował piledrive’a backdropem, lecz Race po chwili wykonał swinging neckbraker, zdobywając kolejny near-fall. Haku odzyskał siły i wykonał kilka chopów, lecz nie trafił flying splashem. Jego rywal zaś nie trafił diving headbuttem z trzeciej liny. Kiedy obaj wstali, Race przeszedł przez liny i otrzymał thrust kick od Haku, po czym Haku go przypiął i wygrał walkę. Ta walka została wycięta w edycji Coliseum Video, lecz znajduje się na edycji DVD Royal Rumble Anthology.
Walką wieczoru był 1989 Royal Rumble match. Pierwszy Royal Rumble match odbył się w 1988, lecz brało w nim udział tylko 20 osób. W tym wypadku, po raz pierwszy uczestniczyło w nim 30 wrestlerów, a dodatkowo po raz pierwszy była to gala emitowana przez pay-per-view. WWF Tag Team Champions Demolition (Ax i Smash) rozpoczęli walkę będąc nr. 1. i 2. Dwóch mistrzów walczyło między sobą, lecz po chwili dołączył do nich z numerkiem 3. André the Giant. Postanowili połączyć siły przeciwko gigantowi, po czym do walki wkroczył Mr. Perfect jako nr 4. André wyeliminował Smasha, podczas gdy Perfect i Ax zaczęli z nim walczyć. Ron Garvin dołączył jako 5. i również zaczął asystować Perfectowi i Axowi. Greg Valentine dołączył jako 6., podczas gdy André wyeliminował Garvina. Perfect, Ax i Valentine we trójkę atakowali giganta, po czym Jake Roberts wkroczył jako 7. Oznaczało to, że Roberts był pierwszą osobą, która wzięła udział w zeszłorocznym i tegorocznym Royal Rumble matchu. Inni członkowie pozwolili André i Robertsowi walczyć ze sobą. André poddusił Robertsa i wyrzucił go nad górną liną. Ron Bass dołączył pod numerkiem 8. Ax i Bass walczyli ze sobą, podczas gdy Perfect i Valentine ponownie zaczęli obijać André; ten zaś wstał i po uderzeniu Perfecta, zaczął dusić Valentine’a, dopóki ten nie stracił przytomności. Jeden z członków The Rockers, Shawn Michaels dołączył jako 9. Perfect wykonał back body drop na Axie za górną liną, eliminując go. Chciał również wyeliminować Michaelsa, lecz Michaels wykonał skin the cat i wrócił na ring, prawie wyrzucając z niego Perfecta. Butch Miller, jeden z The Bushwhackersów, dołączył z numerkiem 1. Jake Roberts powrócił do ringu i wrzucił swojego węża Damiena. André go zauważył, przestraszył się i uciekł z ringu ponad górną liną, eliminując siebie samego. Roberts wziął swojego węża i udał się na backstage. The Honky Tonk Man wszedł jako 11. Honky i Valentine razem próbowali wyeliminować Michalesa, lecz im się to nie udało. Połówka Strike Folce, Tito Santana dołączył jako 12. i pobił Perfecta, po czym skupił się na Valentine. Bass i Perfect wykonali podwójny suplex na Michealsie. Bad News Brown dołączył jako 13. Santana i Butch wyeliminowali Honky’ego, podczas gdy Brown zająć się Michaelsem, lecz jako 14. dołączył tag team partner Michaelsa, Marty Jannetty. Wykonali razem podwójny dropkick eliminujący Rona Bassa z walki. Santana wykonał Valentine'owi flying forearm smash.
Jeden z członków The Mega Powers, WWF Champion Randy Savage dołączył jako 15. i zaatakował Browna. Valentine wykonał Savage'owi Hammer Drop i próbował go wyeliminować, jednak bez skutku. Santana wspomógł Savage’a w walce z Valentine, dopóki jeden z The Brain Busters, Arn Anderson nie dołączył do walki jako 16. Savage wykonał backdrop na Valentine nad górną liną. Anderson i Savage wykonali clothesline na Michaelsie, eliminując go. Jannetty zaczął atakować Andersona, lecz jako 17. do walki wkroczył jego partner tag teamowy, Tully Blanchard. Jannetty i Blanchard zaczęli walczyć między sobą, zaś Perfect i Savage wymieniali się różnymi ciosami. Anderson wspomógł Blancharda, uderzając Jannetty’ego spinning spinebusterem. Jako 18. do ringu wszedł partner Savage’a, Hulk Hogan, i wyrzucił z ringu Perfecta. Ten zaś ustanowił rekord długości pobytu w ringu, który wyniósł 27:58. Anderson wyrzucił Santanę, zaś Brown i Hogan niemalże wyeliminowali się nawzajem. Tag team partner Butcha, Luke Williams dołączył jako 19. Po wyeliminowaniu Butcha, w ringu pozostało sześć osób. Hogan i Savage zawalczyli przeciwko Brownem, Andersonem, Blanchardem i Lukiem. Jako 20. dołączył Koko B. Ware i wykonał cztery dropkicki dla wyżej wymienionej czwórki. Anderson wspiął się na górną linę, lecz Hogan wykonał mu scoop slam. Koko postanowił zaatakować Hogana, lecz został przez niego wyrzucony z ringu. Hogan wymierzył kilka ciosów dla The Brainbusters, po czym wyeliminował Luke’a. The Brainbusters chcieli wykonać Hoganowi podwójny clothesline, lecz ten zdołał go ominąć i wykonał im ten ruch, podczas gdy byli za górnymi linami. The Warlord, jeden z The Powers of Pain dołączył jako 21., lecz krótko po przybyciu został wyeliminowany przez Hogana. Warlord ustanowił nowy rekord najkrótszego pobytu w ringu, będąc w nim dwie sekundy – rekord ten został pobity dopiero 20 lat później, kiedy Santino Marella został wyeliminowany w jedną sekundę od dołączenia do walki, na Royal Rumble 2009. Brown i Savage walczyli pomiędzy sobą, podczas gdy Hogan wyrzucił ich obu. Savage wkurzył się na Hogana, rozpoczynając rozpad Mega Powers. Dwójka chciała ze sobą zawalczyć, lecz Miss Elizabeth poprosiła ich o uspokojenie się. Duo uścisnęło się i Savage opuścił arenę.
Jeden z The Twin Towers, Big Boss Man, dołączył jako 22. Hogan wykonał mu scoop slam, lecz Boss Man odpowiedział corner avalanchem i piledriverem. Hogan próbował wyrzucić Boss Mana, lecz jako następny do walki wkroczył jego tag team partner, Akeem. Duo zaatakowało Hogana i wyeliminowało go. Przyjaciel Hogana Brutus Beefcake dołączył pod numerkiem 24. i wziął się za Twin Towers. Pomimo bycia wyeliminowanym, Hogan wrócił do okolic ringu i zaatakował Boss Mana. Po interwencji, Boss Man mógł powrócić do ringu, lecz Hogan pomógł Beefcake'owi wyeliminować Boss Mana, ciągnąc w dół górną linę. Boss Man i Hogan walczyli ze sobą aż do dojścia na backstage. Wraz ze swoją ostatnią legalną eliminacją, Hogan pobił rekord eliminując dziesięć osób w Royal Rumble matchu. Akeem próbował wyeliminować Beefcake’a, lecz The Red Rooster dołączył jako 25. i wspomógł Akeema. Po chwili dołączył The Barbarian jako 26. i zaczął z Akeemem walczyć przeciwko Roosterowi i Beefcake'owi. Wymierzył on w Beefcake’a, podczas gdy Rooster otrzymał 747 Splash od Akeema. Jako 27. dołączył Big John Studd i ruszył za Akeemem. Hercules dołączył jako 28., po czym następnie wkroczył Rick Martel z numerem 29. Każdy atakował każdego ciosami, po czym do walki dołączyła ostatnia osoba, jaką był Ted DiBiase. DiBiase kupił trzydziesty numerek od Slicka. Wyeliminował Roostera i podążył za swym rywalem Herculesem. Beefcake uratował DiBiasego i również zaczął atakować Herculesa. DiBiase wykorzystał ową sytuację i wyeliminował ich obu z ringu, więc w ringu zostało jedynie pięciu wrestlerów – Akeem, Barbarian, Studd, Martel oraz DiBiase. Barbarian próbował wyrzucić Martela, lecz ten uniknął clothesline’a od Barbariana, po czym wykonał dropkick na nim poza górną liną, zostawiając w ringu siebie, Akeema, Studda i DiBiasego. Martel wykonał diving crossbody na Akeemie, lecz ten złapał go i wyrzucił nad górną liną. Akeem, Studd i DiBiase pozostali ostatnimi trzema uczestnikami. DiBiase i Akeem spędzili chwilę nad wspólnym atakowaniem Studda, lecz współpraca nie poszła im po myśli, gdyż zaczęli atakować siebie nawzajem. Studd to wykorzystał i wyrzucił Akeema. Studd wykonał slam na Dibiasem, dodając butterfly suplex. Po clothesline, Studd wyrzucił DiBiasego nad górną liną, eliminując go i tym samym wygrywając Royal Rumble match. Dzięki temu, Studd stał się pierwszą osobą, która wygrała 30-osobową walkę (w zeszłorocznej brało udział 20 wrestlerów).
Wydarzenia po gali.
Royal Rumble było ważną częścią rozłamu The Mega Powers, gdzie Hulk Hogan przypadkowo wyeliminował Randy’ego Savage’a z walki. 3 lutego na edycjo z "The Main Event", Hogan i Savage zawalczyli z The Twin Towers (Akeemem i Big Boss Man) w tag team matchu. Podczas walki, Akeem wyrzucił Savage’a wprost na Elizabeth i Hogan nie pomógł swojemu partnerowi. Savage spytał się czemu tego nie zrobił, lecz Hogan nie odpowiedział, po czym podniósł dziewczynę i zabrał ją na backstage, zostawiając Savage’a samemu w ringu. Kiedy Hogan wrócił, Savage uderzył go w twarz, zabrał swój tytuł mistrzowski i poszedł. Hogan dał radę pokonać przeciwników, lecz na backstage'u czekała go kłótnia z partnerem. Savage powiedział, że Hogan jest o niego zazdrosny, że ma tak wspaniałą menadżerkę i dodał, że byłby w stanie pokonać Hogana o tytuł. Hogan próbował wyjaśnić Savage'owi, że jest to pomyłka, lecz Macho Man przeszedł heelturn atakując jego i Brutusa Beefcake’a, który przyszedł pomóc Hoganowi. Hogan i Savage rozpoczęli tym samym feud, gdzie jego zakończenie miało miejsce walką na WrestleManii V mającym podtytuł „The Mega Powers Explode”, z powodu wygranej Savage’a i zdobycia WWF Championship ponad rok wcześniej na WrestleManii IV z Hoganem u boku. Hogan pokonał Savage’a zdobywając tytuł i kończąc panowanie trwające 371 dni.
Roberts i André kontynuowali swój feud podczas wiosny 1989, podczas gdy Big John Studd stał się sędzią specjalnym ich pojedynku na WrestleManii V.
The Ultimate Warrior zaprzysiągł zemsty na „Ravishing” Ricku Rude za atak podczas pozowania, więc Rude się zgodził na walkę, ale pod warunkiem, że znajdzie się na szali Intercontinental Championship należący do Warriora. Na WrestleManii V, Rude wygrał tytuł z powodu interwencji jego menadżera Bobby’ego Heenana. Rude stał się pierwszym mistrzem w „rodzinie Heenana”.
Walka The Rockin' Robin i Judy Martin o WWF Women’s Championship był ostatnim pojedynkiem o ten tytuł na galach pay-per-view WWF przez pięć lat. Robin opuściła federację w czerwcu 1989, a przez małe zainteresowane w kobiecym wrestlingu, WWF zdezaktywowało ten tytuł w lutym 1990. Mistrzostwo powróciło do użytku w 1993, kiedy Alundra Blayze zwyciężyła go w turnieju stając się nową mistrzynią.
Wyniki walk.
Udziały i eliminacje w Royal Rumble.
Kolejny wrestler wchodził do ringu co dwie minuty.

</doc>
<doc id="1724648" url="https://pl.wikipedia.org/wiki?curid=1724648" title="Hermann Helmer">
Hermann Helmer

Hermann Gottlieb Helmer (ur. 13 czerwca 1849 w Harburgu, zm. 2 kwietnia 1919 w Wiedniu) – niemiecki architekt, działający na terenie Austrii. Współpracował głównie z Ferdinandem Fellnerem, znany z projektów gmachów teatralnych.
Życiorys.
Po studiach w Akademii Sztuk Pięknych w Monachium, m.in. u Rudolfa Gottgetreuta, pracował w atelier Ferdinanda Fellnera Starszego. Po śmierci Fellnera, współpracował od 1872 z jego synem – Ferdinandem Fellnerem Młodszym. W 1895 został radcą budowlanym, a w 1904 naczelnym radcą budowlanym.
Architekt.
Obok domów mieszkalnych i biurowych, wspólnie z Fellerem zaprojektowali 48 teatrów w całej Europie. Duży nacisk kładli na ochronę przeciwpożarową, rozwijając trójczłonowy model gmachu teatru, obejmujący część frontową z westybulem, schodami i salonem, sąsiadującą salę teatralną oraz cześć sceniczną umieszczoną za żelazną kurtyną. 

</doc>
<doc id="1724650" url="https://pl.wikipedia.org/wiki?curid=1724650" title="Pointe de Vorlaz">
Pointe de Vorlaz

Pointe de Vorlaz – szczyt w Prealpach Sabaudzkich, części Alp Zachodnich. Leży we wschodniej Francji w regionie Owernia-Rodan-Alpy. Należy do masywu Chablais.

</doc>
<doc id="1724651" url="https://pl.wikipedia.org/wiki?curid=1724651" title="Winkamina">
Winkamina

Winkamina ("Vincamine, Vincaminum") – alkaloid występujący w rodzaju "Vinca" (barwinek).
Właściwości lecznicze.
Rozszerza naczynia krwionośne w mózgu, poprawia przepływ krwi przez mózgowie i przez to dowóz tlenu i składników odżywczych do neurocytów. Jest stosowana w leczeniu zaburzeń krążenia mózgowego, krążenia w siatkówce, niedotlenienia mózgu na tle niewydolności krążenia, zawrotów głowy, szumu w uszach na tle niedokrwienia mózgowia, zaburzeń pamięci i uczenia się, zwłaszcza w podeszłym wieku.
Dawkowanie.
Dawki lecznicze wahają się w granicach 10–20 mg 2-3 razy dziennie. Dawki najlepiej stopniowo zwiększać z 20–30 mg dziennie na 100 mg dziennie, po czym zmniejszyć dawkowanie do 20–40 mg dziennie (porcje dawki przyjmować rano i w południe). Lek podawać przez 3-4 miesiące, po czym zmienić lub wznowić podawanie po 2-3 tygodniowej przerwie.

</doc>
<doc id="1724652" url="https://pl.wikipedia.org/wiki?curid=1724652" title="Etiuda op. 10 nr 8 (Chopin)">
Etiuda op. 10 nr 8 (Chopin)

Etiuda F-dur op. 10 nr 8 – ósma z "Etiud" Fryderyka Chopina. Została skomponowana na fortepian. Zadedykowana Lisztowi (à son ami Franz Liszt), jak cały opus 10.

</doc>
<doc id="1724653" url="https://pl.wikipedia.org/wiki?curid=1724653" title="Łotewscy posłowie do Parlamentu Europejskiego 2009–2014">
Łotewscy posłowie do Parlamentu Europejskiego 2009–2014

Łotewscy posłowie VII kadencji do Parlamentu Europejskiego zostali wybrani w wyborach przeprowadzonych 6 czerwca 2009.

</doc>
<doc id="1724654" url="https://pl.wikipedia.org/wiki?curid=1724654" title="Bryan Bronson">
Bryan Bronson

Bryan Bronson (ur. 9 września 1972 w Jasper) – amerykański lekkoatleta, specjalizujący się w biegu na 400 metrów przez płotki.
Osiągnięcia.
W 1996 reprezentował USA podczas igrzysk olimpijskich w Atlancie, gdzie odpadł w półfinałowym biegu na 400 metrów przez płotki.

</doc>
<doc id="1724655" url="https://pl.wikipedia.org/wiki?curid=1724655" title="Roc d’Enfer">
Roc d’Enfer

Roc d’Enfer – szczyt w Prealpach Sabaudzkich, części Alp Zachodnich. Leży we wschodniej Francji w regionie Owernia-Rodan-Alpy. Należy do masywu Chablais.

</doc>
<doc id="1724657" url="https://pl.wikipedia.org/wiki?curid=1724657" title="Etiuda op. 10 nr 9 (Chopin)">
Etiuda op. 10 nr 9 (Chopin)

Etiuda f-moll op. 10.9 - dziewiąta z "Etiud" Fryderyka Chopina. Została skomponowana na fortepian w 1829. Zadedykowana Lisztowi (à son ami Franz Liszt), jak całe opus 10.

</doc>
<doc id="1724658" url="https://pl.wikipedia.org/wiki?curid=1724658" title="Dent d’Oche">
Dent d’Oche

Dent d’Oche – szczyt w Prealpach Sabaudzkich, części Alp Zachodnich. Leży we wschodniej Francji w regionie Owernia-Rodan-Alpy. Należy do masywu Chablais. Jest to najwyższy szczyt masywu Chablais. Szczyt można zdobyć ze schroniska Refuge de la Dent d' Oche (2114 m).

</doc>
<doc id="1724659" url="https://pl.wikipedia.org/wiki?curid=1724659" title="Brand New Day (album Stinga)">
Brand New Day (album Stinga)

Brand New Day – szósty solowy album Stinga wydany w 1999 roku.
W Polsce nagrania osiągnęły status platynowej płyty.
Lista utworów.
Wszystkie piosenki autorstwa Stinga, chyba że napisano inaczej.
Utwory dodatkowe na japońskim wydaniu

</doc>
<doc id="1724661" url="https://pl.wikipedia.org/wiki?curid=1724661" title="Zygmunt Wulfson">
Zygmunt Wulfson

Zygmunt Wulfson (, ur. w Łodzi, zm. 25 marca 1926 w Warszawie) – polski lekarz okulista, uczeń i współpracownik Iwana Pawłowa. Uważa się, że jego doświadczenia z 1897 roku zapoczątkowały prace Pawłowa nad warunkowaniem odruchów.
Urodził się 23 kwietnia 1868 w Łodzi, jako syn fabrykanta Hugona Wulfsohna (Wulffsona) (1837–1905). Gimnazjum ukończył w Mitawie. Od 1887 studiował na wydziale medycznym Uniwersytetu w Dorpacie. Studia ukończył w 1894, egzaminy doktorskie zdał w 1895 roku. Zaczął praktykować w Oddziale Fizjologicznym Instytutu Medycyny Doświadczalnej w Petersburgu w wakacje letnie 1896. W 1897 i 1898 wygłosił dwa referaty przed Towarzystwem Lekarzy Rosyjskich. Był jednym z pierwszych uczniów Pawłowa; w okresie 1897–1901 na cztery prace uczniów Pawłowa trzy były napisane przez Wulfsona. Pawłow nie zgadzał się z późniejszymi wnioskami Wulfsona, który interpretował wyniki doświadczeń z punktu widzenia zoopsychologii. W podobnym kierunku poszły prace Antoniego Snarskiego, innego ucznia Pawłowa. 
Praktykował w Wiedniu i Lipsku. Potem osiadł w Warszawie, gdzie praktykował jako okulista i udzielał się społecznie. Pracował w Szpitalu Przemienienia Pańskiego. Mieszkał przy ul. Trębackiej 4. Zmarł w 1926, swoją bibliotekę zapisał Polskiemu Towarzystwu Medycyny Społecznej. Został pochowany na Cmentarzu Ewangelicko-Augsburskim (kw. 50, grób nr 3). Pomnik wykonał artysta Ortelli z Genui
Był żonaty z Heleną z domu Hoffer (1867–1944).

</doc>
<doc id="1724663" url="https://pl.wikipedia.org/wiki?curid=1724663" title="Château d’Oche">
Château d’Oche

Château d’Oche – szczyt w Prealpach Sabaudzkich, części Alp Zachodnich. Leży we wschodniej Francji w regionie Owernia-Rodan-Alpy. Należy do masywu Chablais.

</doc>
<doc id="1724664" url="https://pl.wikipedia.org/wiki?curid=1724664" title="Wilfryd z Yorku">
Wilfryd z Yorku

Wilfryd z Yorku, Wilfryd z Ripon, "Wilfrith" (ur. 634 w Nortumbrii, zm. 709 w Oundle) – angielski duchowny, opat klasztoru w Ripon, biskup Yorku i Hexham, święty Kościoła katolickiego oraz anglikańskiego.
Żywot świętego.
Odegrał istotną rolę na synodzie w Whitby i w nawróceniu Sussexu. Życie Wilfryda znane jest z napisanego wkrótce po jego śmierci żywota autorstwa Eddiusa Stephanusa i z relacji Bedy Czcigodnego.
Urodził się w 634 roku jako syn jednego z nortumbryjskich możnych. W wieku czternastu lat dzięki protekcji królowej Eanfledy znalazł się na dworze króla Oswiu, a następnie wstąpił do iroszkockiego klasztoru na Lindisfarne. Po pewnym czasie ogarnęło go jednak zwątpienie w ideały Kościoła iroszkockiego i na polecenie św. Finana wraz z Benedyktem Biscopem wybrał się w podróż do Rzymu, by poznać panujące tam zwyczaje kościelne. Udał się drogą przez Kent i Francję, zatrzymując się na rok w Lyonie, gdzie zaprzyjaźnił się z miejscowym biskupem. Do Rzymu dotarł w 652 roku. Swój kilkumiesięczny pobyt w tym mieście poświęcił na studiowanie Biblii. W drodze powrotnej ponownie zatrzymał się w Lyonie, gdzie spędził trzy lata i zdobył niższe święcenia kapłańskie.
Po powrocie do Anglii założył klasztor w Ripon w Deirze. Uzyskał poparcie sprzyjających Kościołowi rzymskiemu króla Aldfryda i biskupa Agilberta. Podległym sobie mnichom nakazywał przyjąć obserwancję rzymską, a gdy odmawiali, usuwał ich z klasztoru. Wkrótce otrzymał z rąk Agilberta właściwe święcenia kapłańskie.
Gdy w 664 roku opróżnił się tron biskupi w Yorku, nowym biskupem został mianowany Wilfryd. Odmówił jednak przyjęcia sakry biskupiej z rąk "heretyków" (czyli Iroszkotów), przez co biskupstwo dzięki poparciu króla Oswiu objął Chad. Dopiero po rezygnacji Chada w 669 roku Wilfryd mógł objąć biskupstwo.
Podczas synodu w Whitby Wilfryd był de facto głównym przedstawicielem Kościoła rzymskiego, gdyż to on, a nie nieznający języka anglosaskiego Agilbert zabierał głos.
W 678 Wilfryd stracił swój urząd, gdy arcybiskup Canterbury, Teodor, podzielił jego diecezję na trzy mniejsze. Niezadowolony Wilfryd udał się na skargę do Rzymu. W czasie podróży zboczył z trasy z powodu sztormu i wylądował na wybrzeżu pogańskiej Fryzji. Spędził wśród Fryzów zimę, rozwijając tam akcję misyjną. Dotarłszy do Rzymu uzyskał poparcie papieża Agatona, lecz gdy powrócił w 680 roku do Anglii, został z rozkazu króla Egfryda wtrącony do lochu.
Po wyjściu z więzienia po dziewięciu miesiącach udał się w tułaczkę po Mercji i Wessexie, jednak z obu tych krajów został wypędzony. Ostatecznie dotarł do Sussexu, ostatniego pogańskiego państwa w Brytanii. Spędził tam pięć lat (681-686), przekonał władcę i jego otoczenie do przyjęcia chrztu i założył klasztor w Selsey.
W 685 roku Sussex został podbity przez Caedwallę z Wessexu. Caedwalla, mimo że był poganinem, po podboju Sussexu przekazał Wilfrydowi liczne nadania ziemskie. Ostatecznie Caedwalla przyjął chrzest trzy lata później. Wilfryd tymczasem pogodził się z arcybiskupem Teodorem i ponownie objął biskupstwo Yorku, tym razem już jednak znacznie okrojone. Jednak w 691 roku znów wybuchł spór związany z okrojeniem biskupstwa, zaś Wilfryd ponownie został wygnany i udał się ze skargą do Rzymu.
Ostatecznie w 706 roku Wilfryd otrzymał biskupstwo w Hexham i opactwo Ripon. Jako opat i biskup zmarł w 709 roku.
Dzień obchodów.
Jego wspomnienie liturgiczne w Kościele katolickim obchodzone jest 24 kwietnia.
Kościół anglikański wspomina świętego 12 października.
Patronat.
Św. Wilfryd jest patronem diecezji Middlesbrough i Ripon.

</doc>
<doc id="1724665" url="https://pl.wikipedia.org/wiki?curid=1724665" title="Pointe de Nantaux">
Pointe de Nantaux

Pointe de Nantaux – szczyt w Prealpach Sabaudzkich, części Alp Zachodnich. Leży we wschodniej Francji w regionie Rodan-Alpy. Należy do masywu Chablais.

</doc>
<doc id="1724666" url="https://pl.wikipedia.org/wiki?curid=1724666" title="Etiuda op. 10 nr 10 (Chopin)">
Etiuda op. 10 nr 10 (Chopin)

Etiuda As-dur op. 10.10 - dziesiąta z "Etiud" Fryderyka Chopina. Została skomponowana na fortepian. Zadedykowana Lisztowi (à son ami Franz Liszt), jak cały opus 10.

</doc>
<doc id="1724668" url="https://pl.wikipedia.org/wiki?curid=1724668" title="Taha Husajn">
Taha Husajn

Taha Husajn, arab. طه حسين (ur. 14 listopada 1889 w Izbet el Kilo w Górnym Egipcie, zm. 28 października 1973 w Kairze) – egipski intelektualista, pisarz, tłumacz i krytyk literacki. Określany mianem: عميد الأدب العربي ("amid al-adab al-'arabi" – „dziekana literatury arabskiej”).
Życiorys.
W wieku trzech lat utracił bezpowrotnie wzrok, co nie przeszkodziło mu w zdobyciu wykształcenia. Uzyskał tytuł doktora na paryskiej Sorbonie i tytuł profesora na Uniwersytecie Kairskim. Pracował naukowo, zajmując się początkowo historią świata antycznego, później skoncentrował swe zainteresowania głównie na literaturze arabskiej.
W latach 1950–1952 pełnił obowiązki ministra oświaty w Egipcie. Wprowadził szereg reform, z których najważniejsza wprowadzała bezpłatną edukację.
Był wielkim znawcą klasycznej literatury arabskiej, a także europejskiej (przekładał na język arabski dzieła z zakresu literatury francuskiej i greckiej klasycznej). Taha Husajn słynie ze swojej wnikliwej i bezpośredniej krytyki dotyczącej klasycznej poezji arabskiej z okresu dżahilijji, zarzucając jej sztuczność i brak autentyczności. Krytyka ta była przyczyną oburzenia i protestów konserwatywnych uczonych z Al-Azhar. Podjął się wnikliwej krytyki klasycznych poetów – Al-Mutanabbiego i Al-Ma’arriego. Był również autorem kilku powieści (przede wszystkim autobiografii: "Al-Ayyam").

</doc>
<doc id="1724671" url="https://pl.wikipedia.org/wiki?curid=1724671" title="Cornettes de Bise">
Cornettes de Bise

Cornettes de Bise – szczyt w Prealpach Sabaudzkich, części Alp Zachodnich. Leży na granicy między Francja (region Owernia-Rodan-Alpy a Szwajcarią (kanton Valais). Należy do masywu Chablais.

</doc>
<doc id="1724672" url="https://pl.wikipedia.org/wiki?curid=1724672" title="Etiuda op. 10 nr 11 (Chopin)">
Etiuda op. 10 nr 11 (Chopin)

Etiuda Es-dur op. 10.11 - jedenasta z "Etiud" Fryderyka Chopina. Została skomponowana na fortepian. Zadedykowana Lisztowi (à son ami Franz Liszt), jak cały opus 10. Powstawała w latach 1829-1831. 

</doc>
<doc id="1724673" url="https://pl.wikipedia.org/wiki?curid=1724673" title="Ruben Buriani">
Ruben Buriani

Ruben Buriani (ur. 16 marca 1955 w Portomaggiore) – włoski piłkarz, reprezentant kraju.
Kariera klubowa.
Buriani urodził się w Portomaggiore, a swoją przygodę z futbolem rozpoczął w 1973 w SPAL. Rok później przeniósł się do AC Monza. Na poziomie trzecioligowym odniósł wraz z Monzą sukces w postaci zdobycia mistrzostwa Serie C w sezonie 1975/76 (Grupa A) oraz Pucharu Serie C w sezonie 1974/75. Przez 3 lata gry w zespole "I Biancorossi" rozegrał 87 spotkań, w których strzelił 7 bramek. 
Po udanym na poziomie Serie B sezonie 1976/77 zasilił szeregi Milanu. Jako piłkarz "Rossonerich" dostał powołanie na Euro 1980. Z Milanem zdobył mistrzostwo Włoch w sezonie 1978/79. Po degradacji Milanu do Serie B, po zaledwie roku klub wygrał tę ligę i powrócił do Serie A. Także na arenie międzynarodowej Milan z Burianim w składzie odniósł sukces, zdobywając Puchar Mitropa w sezonie 1981/82. W sumie dla klubu zagrał 146 spotkań i strzelił 13 goli. 
W 1982 przeniósł się do Ceseny. W pierwszym sezonie w drużynie Ceseny zanotował spadek do Serie B. Po sezonie 1983/84 przeszedł do AS Romy. Kolejny sezon to występy w SSC Napoli u boku m.in. Diego Maradony. Karierę piłkarską zakończył w 1988 w swoim macierzystym klubie SPAL. 
Kariera reprezentacyjna.
Buriani po raz pierwszy w reprezentacji Włoch zagrał 16 lutego 1980 w meczu przeciwko Rumunii, wygranym przez Włochów 2:1. Drugie i zarazem ostatnie spotkanie w narodowych barwach to mecz z Polską, rozegrany 19 kwietnia tego samego roku, zakończony remisem 2:2. Był w kadrze na Euro 1980 we Włoszech, jednak cały turniej przesiedział na ławce rezerwowych.
Sukcesy.
AC Monza
AC Milan

</doc>
<doc id="1724674" url="https://pl.wikipedia.org/wiki?curid=1724674" title="Paramaradża IX">
Paramaradża IX

Paramaradża IX, Ang Sur (? - 1672) – król Kambodży z dynastii Warmanów panujący w latach 1658 - 1672. Osadzony na tronie przez Wietnamczyków, toczył następnie z nimi walki. Drugi syn księcia-regenta Paramaradży VIII.
W 1658 książę Ang Sur, późniejszy Paramaradża IX wraz z bratem księciem Ang Czanem podniósł bunt przeciwko owi Ramadhipatiemu I, lecz poniósł klęski w wielu bitwach i został wyparty na wschodnie krańce Kambodży. Uzyskana przez nich zbrojna pomoc wietnamska pozwoliła zbuntowanym książętom pokonać króla Ramadhipatiego I, a Ang Surowi koronować się na króla Kambodży pod imieniem Paramaradża IX.
Zdobyta przez Wietnamczyków stolica Kambodży Udong została przez nich ograbiona, co obudziło niezadowolenie Kambodżan. W rezultacie Paramaradża IX stanął na czele walki z Wietnamczykami, których pobił w bitwie pod klasztorem Sbeng. W odpowiedzi Wietnamczycy uwolnili z niewoli Ramadhipatiego I i postawili go na czele korpusu ekspedycyjnego, jednak śmierć byłego króla Kambodży udaremniła plany zdobywcze rodu Nguyễn w stosunku do Kambodży. W 1660 król Paramaradża IX stłumił w prowincji Thbong-Khmun bunt czamskich i malajskich najemników swego poprzednika. 1 II 1665 podpisał z posłami holenderskimi układ o pokoju, przyjaźni i handlu.
W 1672 król zginął w wyniku spisku dworskiego na czele którego stał jego siostrzeniec Padumaradża II.

</doc>
<doc id="1724675" url="https://pl.wikipedia.org/wiki?curid=1724675" title="Pointe de Fornet">
Pointe de Fornet

Pointe de Fornet lub Pointe de l'Aiguille – szczyt w Prealpach Sabaudzkich, części Alp Zachodnich. Leży na granicy między Francja (region Owernia-Rodan-Alpy a Szwajcarią (kanton Valais). Należy do masywu Chablais.

</doc>
<doc id="1724680" url="https://pl.wikipedia.org/wiki?curid=1724680" title="101 Dalmatyńczyków">
101 Dalmatyńczyków



</doc>
<doc id="1724681" url="https://pl.wikipedia.org/wiki?curid=1724681" title="Pointe de Chésery">
Pointe de Chésery

Pointe de Chésery – szczyt w Prealpach Sabaudzkich, części Alp Zachodnich. Leży na granicy między Francja (region Owernia-Rodan-Alpy a Szwajcarią (kanton Valais). Należy do masywu Chablais.

</doc>
<doc id="1724682" url="https://pl.wikipedia.org/wiki?curid=1724682" title="Tête du Géant">
Tête du Géant

Tête du Géant – szczyt w Prealpach Sabaudzkich, części Alp Zachodnich. Leży na granicy między Francja (region Owernia-Rodan-Alpy a Szwajcarią (kanton Valais). Należy do masywu Chablais.

</doc>
<doc id="1724686" url="https://pl.wikipedia.org/wiki?curid=1724686" title="Muzeum Siida">
Muzeum Siida

Muzeum Siida znajduje się na granicy miejscowości Inari, w gminie Inari na północy Finlandii. 
Dziedzictwo kulturowe Laponii.
Celem tego muzeum jest ukazanie życia rodowitych mieszkańców tych terenów - Lapończyków. Dotyczy to nie tylko terenów Finlandii, ale także północnej Norwegii, Szwecji i Rosji. W muzeum znajduje się dokumentacja życia duchowego i materialnego, liczne zbiory rękodzieł, ilustracje tradycji i zwyczajów min. sposoby wykorzystania ziół oraz hodowla reniferów.
Muzeum ma na celu ukazanie żywej kultury Lapończyków, a także wzmocnienie tożsamości kulturowej i samooceny Lapończyków. 
Obecnie składa się ze skansenu i stałej wystawy. Interesująca "ścieżka natury" ukazuje roczny cykl życia mieszkańców Laponii. Na terenie skansenu odkryto ślady człowieka sprzed 6 tys. lat. 
Nieodłączną częścią historii Lapończyków z tego regionu oraz samego muzeum jest wyspa Ukko (po lapońsku Aijih) leżąca na jeziorze Inari. W tutejszej kulturze jest miejscem świętym.
Historia.
Inspiracją do powstania muzeum była sytuacja panująca na tym terenie po II wojnie światowej. Zostały wówczas zniszczone praktycznie wszystkie budynki przydrożne znajdujące się na terenie Laponii. Przetrwały natomiast budynki znajdujące się na bardziej odległych obszarach, jednak były zagrożone przez panującą wówczas modę na modernizację zabudowy. Wydawało się także wówczas, że radykalne powojenne zmiany doprowadzą także do zaniku rękodzielnictwa i kultury.
Stowarzyszenie Samii Litto (Unia Lapończyków), założone w Ostrobothnii podczas ewakuacji Lapończyków w 1945 postanowiło podjąć działania w celu zachowania kultury i obyczajów i stworzyć muzeum. Dopiero w 1959 roku udało się zgromadzić w lapońskim Inari dostateczną ilość budynków i budowli Lapończyków. Część jest rekonstruowana do dziś. 
Muzeum otwarto po raz pierwszy w 1963 roku. 
W 1986 roku powstała fundacja o nazwie Sami Museum - Saamelaismuseosäätiö, zajmująca się zbieraniem funduszy na uruchomienie części wewnętrznej muzeum. Aby spełniać swój cel, Fundacja zapewnia wsparcie badań naukowych kultury Lapończyków i publikację wyników, a także współpracuje z innymi muzeami Lapończyków. Sama Fundacja jest obecnie właścicielem całego muzeum, wchodzących w jego skład zbiorów, budynków, budowli, skansenu oraz licznych dokumentów i fotografii.
Zarząd Fundacji muzeum Siida składa się z ośmiu członków, przewodniczącym rady nadzorczej jest Nils-Henrik Valkeapää.
Dyrektorem muzeum jest Tarmo Jomppanen.

</doc>
<doc id="1724687" url="https://pl.wikipedia.org/wiki?curid=1724687" title="Pointe de Chavanette">
Pointe de Chavanette

Pointe de Chavanette – szczyt w Prealpach Sabaudzkich, części Alp Zachodnich. Leży na granicy między Francją (region Owernia-Rodan-Alpy a Szwajcarią (kanton Valais). Należy do masywu Chablais.

</doc>
<doc id="1724688" url="https://pl.wikipedia.org/wiki?curid=1724688" title="Cornebois">
Cornebois

Cornebois – szczyt w Prealpach Sabaudzkich, części Alp Zachodnich. Leży na granicy między Francja (region Owernia-Rodan-Alpy a Szwajcarią (kanton Valais). Należy do masywu Chablais.

</doc>
<doc id="1724689" url="https://pl.wikipedia.org/wiki?curid=1724689" title="Sacred Love">
Sacred Love

Sacred Love – siódmy solowy album Stinga, wydany w 2003 roku.
Album promowały single: "Send Your Love", "Whenever I Say Your Name" i "Stolen Car (Take Me Dancing)". Piosenka "Whenever I Say Your Name", wykonana w duecie z Mary J. Blige, zdobyła Nagrodę Grammy w kategorii "Best Pop Collaboration with Vocals", podczas 46. ceremonii wręczenia nagród.
Lista utworów.
Wszystkie utwory (muzyka i teksty) autorstwa Stinga.
Utwory bonusowe.
Mimo że lista utworów na oficjalnej stronie Stinga wymienia remiks piosenki "Send Your Love" i koncertową wersję "Shape of My Heart", nie pojawiają się one na wszystkich edycjach.
Zależnie od edycji, zamieszczone były następujące dodatkowe utwory:

</doc>
<doc id="1724690" url="https://pl.wikipedia.org/wiki?curid=1724690" title="Buraka som sistema">
Buraka som sistema



</doc>
<doc id="1724691" url="https://pl.wikipedia.org/wiki?curid=1724691" title="Pointe des Mossettes">
Pointe des Mossettes

Pointe des Mossettes – szczyt w Prealpach Sabaudzkich, części Alp Zachodnich. Leży w południowej Szwajcarii w kantonie Valais. Należy do masywu Chablais.

</doc>
<doc id="1724692" url="https://pl.wikipedia.org/wiki?curid=1724692" title="Aleksandrs Mirskis">
Aleksandrs Mirskis

Aleksandrs Mirskis, ros. Александр Мирский, trb. Aleksandr Mirski (ur. 20 marca 1964 w Wilnie) – łotewski inżynier i polityk rosyjsko-żydowskiego pochodzenia, autor i wykonawca piosenek, poseł na Sejm (2006–2009), deputowany do Parlamentu Europejskiego VII kadencji.
Życiorys.
W 1986 ukończył studia w Kowieńskim Instytucie Politechnicznym ze specjalnością w zakresie gospodarki wodnej. Pracował jako inżynier budownictwa i dyrektor przedsiębiorstw budowlanych. Od 2001 do 2005 pełnił funkcję doradcy burmistrza Rygi. W 2006 został wybrany do Sejmu z listy Centrum Zgody. W 2009 jako jedyny przedstawiciel Sejmu Łotwy uczestniczył w misji rozpoznawczej w Abchazji i Osetii Południowej na zaproszenie ambasadora rosyjskiego.
W wyborach w 2009 z powodzeniem zawalczył o wybór na posła do Parlamentu Europejskiego. Kandydował z ramienia Centrum Zgody jako przedstawiciel Partii Zgody Narodowej. W PE przystąpił do grupy Postępowego Sojuszu Socjalistów i Demokratów, a także do Komisji Spraw Zagranicznych. W 2010 wystąpił z Centrum Zgody. Na przełomie 2012 i 2013 związał się z partią „Alternative”. W lutym 2013 został członkiem jej rady. W wyborach europejskich w 2014 bez powodzenia ubiegał się o reelekcję, kandydując z ramienia partii „Alternative”.
Życie prywatne.
Jest autorem i wykonawcą piosenek, nagrał kilka albumów (m.in. "Sieryj moj gorod" w 1999, "Na drugom bieriegu" w 2000, "Lubimomu gorodu poswiaszczajetsia" w 2001 i "Ty pobiedisz!" w 2005). Zajmuje się sportem (m.in. spadochroniarstwem), jest mistrzem w szermierce. Zasiadł we władzach towarzystwa sportowego „Militāro izpletņlēcēju asociācija”. Oprócz języka ojczystego (rosyjskiego) mówi w stopniu średnio zaawansowanym w języku łotewskim, litewskim i angielskim. Żonaty, ma dwoje dzieci.

</doc>
<doc id="1724693" url="https://pl.wikipedia.org/wiki?curid=1724693" title="Les Jumelles">
Les Jumelles

Les Jumelles – szczyt w Prealpach Sabaudzkich, części Alp Zachodnich. Leży w południowej Szwajcarii w kantonie Valais. Należy do masywu Chablais.

</doc>
<doc id="1724695" url="https://pl.wikipedia.org/wiki?curid=1724695" title="Parafia św. Józefa Oblubieńca Najświętszej Maryi Panny w Muszynie">
Parafia św. Józefa Oblubieńca Najświętszej Maryi Panny w Muszynie

Parafia pw. św. Józefa Oblubieńca Najświętszej Maryi Panny w Muszynie – parafia rzymskokatolicka znajdująca się w diecezji tarnowskiej, w dekanacie Krynica-Zdrój. 
Jest najstarszą parafią w mieście. Erygowana w 1356 roku. Obejmuje część miasta z ulicami: Grunwaldzka, Jasna, Kity, Kościelna, Krótka, Lipowa, Nowa, Ogrodowa (numery 1-180), Polna, Rolanda, Rynek, Słoneczna, Piłsudskiego, Zazamcze, Al. Zdrojowa, Zielona oraz miejscowości: Dubne, Leluchów.

</doc>
<doc id="1724699" url="https://pl.wikipedia.org/wiki?curid=1724699" title="Chambairy">
Chambairy

Chambairy lub Hautagrive – szczyt w Prealpach Sabaudzkich, części Alp Zachodnich. Leży w południowej Szwajcarii w kantonie Valais. Należy do masywu Chablais.

</doc>
<doc id="1724702" url="https://pl.wikipedia.org/wiki?curid=1724702" title="Mont Gardy">
Mont Gardy

Mont Gardy – szczyt w Prealpach Sabaudzkich, części Alp Zachodnich. Leży w południowej Szwajcarii w kantonie Valais. Należy do masywu Chablais.

</doc>
<doc id="1724704" url="https://pl.wikipedia.org/wiki?curid=1724704" title="Šempeter">
Šempeter



</doc>
<doc id="1724705" url="https://pl.wikipedia.org/wiki?curid=1724705" title="Le Grammont">
Le Grammont

Le Grammont – szczyt w Prealpach Sabaudzkich, części Alp Zachodnich. Leży w południowej Szwajcarii w kantonie Valais. Należy do masywu Chablais.

</doc>
<doc id="1724707" url="https://pl.wikipedia.org/wiki?curid=1724707" title="Nadgromada (biologia)">
Nadgromada (biologia)



</doc>
<doc id="1724709" url="https://pl.wikipedia.org/wiki?curid=1724709" title="Parafia bł. Marii Teresy Ledóchowskiej w Muszynie">
Parafia bł. Marii Teresy Ledóchowskiej w Muszynie

Parafia pw. bł. Marii Teresy Ledóchowskiej w Muszynie – parafia rzymskokatolicka znajdująca się w diecezji tarnowskiej w dekanacie Krynica-Zdrój. Jest drugą parafią w mieście. Erygowana w 1984. Mieści się przy ulicy Kościuszki.

</doc>
<doc id="1724711" url="https://pl.wikipedia.org/wiki?curid=1724711" title="Przyzakaźne zapalenie mózgu">
Przyzakaźne zapalenie mózgu

Przyzakaźne zapalenie mózgu (łac. "encephalitis parainfectiosa") – forma zapalenia mózgu, występująca w przebiegu różnych chorób zakaźnych, najczęściej odry, ospy wietrznej, różyczki i grypy. Nie zostało dotąd wyjaśnione, czy zachodzi tu inwazja wirusów do układu nerwowego, czy też zmiany mózgowe mają charakter odczynu alergicznego. 

</doc>
<doc id="1724713" url="https://pl.wikipedia.org/wiki?curid=1724713" title="Palladiusz z Auxerre">
Palladiusz z Auxerre

Palladiusz z Auxerre (ur. ?, zm. 658) – święty katolicki, biskup.
Był opatem w klasztorze św. Germana (fra) "Abbaye Saint-Germain d'Auxerre". Piastując urząd biskupa Auxerre zabiegał o przywrócenie dyscypliny kościelnej.
Jego wspomnienie obchodzone jest 10 kwietnia.

</doc>
<doc id="1724717" url="https://pl.wikipedia.org/wiki?curid=1724717" title="Seth Riggs">
Seth Riggs

Seth Riggs (ur. 19 września 1930) – amerykański instruktor wokalny, wynalazca metody Speech Level Singing.
Wśród jego wychowanków jest ponad 120 laureatów nagrody Grammy, m.in.: Whoopi Goldberg, Michael Jackson, Al Jarreau, Madonna, Prince, Sylvester Stallone, Tina Turner, Stevie Wonder, Anita Baker, Kim Basinger, George Benson, Michael Bolton, Dee Dee Bridgewater, Billy Burnette (Fleetwood Mac), Nicolas Cage, Belinda Carlisle, Peter Cetera (Chicago), Richard Chamberlain, Ray Charles, Cher, Natalie Cole, Macaulay Culkin, Jane Fonda, David Gilmour (Pink Floyd), Melanie Griffith, Josh Groban (tylko pierwszy album), Julio Iglesias, Enrique Iglesias, James Ingram, Janet Jackson, Joe Jackson, La Toya Jackson, Marlon Jackson, Randy Jackson, Rebbie Jackson, Tito Jackson, Nicole Kidman, Anthony Kiedis (Red Hot Chili Peppers), Annie Lennox (Eurythmics), Jennifer Lopez, Liza Minnelli, Eddie Murphy, Olivia Newton-John, Sinéad O’Connor, Ozzy Osbourne, Greg Phillinganes (Toto), Lionel Richie, Diana Ross, Shanice, Nina Simone, Dusty Springfield, Paul Stanley (KISS), Sharon Stone, Barbra Streisand, Luther Vandross, Philip Webb.

</doc>
<doc id="1724718" url="https://pl.wikipedia.org/wiki?curid=1724718" title="Kõnnu">
Kõnnu



</doc>
<doc id="1724719" url="https://pl.wikipedia.org/wiki?curid=1724719" title="Festiwal na wyspie Wight">
Festiwal na wyspie Wight



</doc>
<doc id="1724720" url="https://pl.wikipedia.org/wiki?curid=1724720" title="Zdzisława Gnoińska">
Zdzisława Gnoińska

Zdzisława Gnoińska (ur. 22 czerwca 1936 w Krakowie) – polska nauczycielka i polityk, posłanka na Sejm PRL IX kadencji.
Życiorys.
W 1958 ukończyła Wyższą Szkołę Wychowania Fizycznego w Krakowie i podjęła pracę jako nauczycielka w szkole zawodowej w Bochni, w Liceum Pedagogicznym, a od 1970 w LO w Bochni. W 1967 uzyskała stopień naukowy doktora nauk przyrodniczych. Członkini Rady Patronackiej Wyższej Szkoły Ekonomicznej w Bochni. Była radną Wojewódzkiej Rady Narodowej w Tarnowie oraz działaczką LKP i PRON. W 1985 uzyskała mandat posłanki na Sejm PRL IX kadencji w okręgu Tarnów jako kandydatka bezpartyjna. Zasiadała w Komisji Edukacji Narodowej i Młodzieży, Komisji Ochrony Środowiska i Zasobów Naturalnych oraz w Komisji Nadzwyczajnej do rozpatrzenia projektu Ordynacji Wyborczej do Sejmu oraz Ordynacji Wyborczej do Senatu. Należała też do Zespołu Posłów Związkowych.
Prezes oddziału Związku Nauczycielstwa Polskiego w Bochni.

</doc>
<doc id="1724722" url="https://pl.wikipedia.org/wiki?curid=1724722" title="Parafia św. Elżbiety Węgierskiej w Starym Sączu">
Parafia św. Elżbiety Węgierskiej w Starym Sączu

Parafia pw. św. Elżbiety Węgierskiej w Starym Sączu – parafia rzymskokatolicka znajdująca się w diecezji tarnowskiej w dekanacie Stary Sącz. Jest najstarszą parafią w mieście. Erygowana w XII wieku. Mieści się przy ulicy Mickiewicza. Do parafii należy kościół Świętych Rocha i Sebastiana w Starym Sączu.

</doc>
<doc id="1724723" url="https://pl.wikipedia.org/wiki?curid=1724723" title="Pointe Percée">
Pointe Percée

Pointe Percée – szczyt w Prealpach Sabaudzkich, części Alp Zachodnich. Leży we wschodniej Francji w regionie Owernia-Rodan-Alpy. Należy do masywu Bornes.

</doc>
<doc id="1724724" url="https://pl.wikipedia.org/wiki?curid=1724724" title="Wiesława Góźdź">
Wiesława Góźdź

Wiesława Maria Góźdź (ur. 13 marca 1958 w Opolu) – polska nauczycielka i polityk, posłanka na Sejm PRL IX kadencji.
Życiorys.
W 1982 uzyskała tytuł zawodowy magistra inżyniera mechaniki w Moskiewskim Instytucie Technologicznym Przemysłu Spożywczego, a w 1984 ukończyła Podyplomowe Studium Pedagogiczne. Od 1982 była mistrzem szwalni w Radomskich Zakładach Przemysłu Skórzanego „Radoskór”. Należała do ZSMP, LKP, TPPR, NOT i PRON. W latach 1985–1989 pełniła mandat posłanki na Sejm PRL IX kadencji w okręgu Radom, była posłanką bezpartyjną. Pełniła funkcję sekretarza Sejmu. Zasiadała w Komisji Ochrony Środowiska i Zasobów Naturalnych, Komisji Spraw Samorządowych oraz w Komisji Nadzwyczajnej do rozpatrzenia poselskiego projektu ustawy o konsultacjach społecznych i referendum.
Została nauczycielką matematyki w Publicznym Gimnazjum nr 3 w Radomiu.

</doc>
<doc id="1724725" url="https://pl.wikipedia.org/wiki?curid=1724725" title="Pointe Blanche">
Pointe Blanche

Pointe Blanche – szczyt w Prealpach Sabaudzkich, części Alp Zachodnich. Leży we wschodniej Francji w regionie Owernia-Rodan-Alpy. Należy do masywu Bornes.

</doc>
<doc id="1724726" url="https://pl.wikipedia.org/wiki?curid=1724726" title="Tetralina">
Tetralina

Tetralina ("1,2,3,4-tetrahydronaftalen", C10H12) – węglowodór aromatyczny powstały w wyniku katalitycznej redukcji naftalenu.
Używana jest jako rozpuszczalnik, półprodukt w przemyśle chemicznym oraz jako dodatek do paliw.

</doc>
<doc id="1724727" url="https://pl.wikipedia.org/wiki?curid=1724727" title="Pic de Jallouvre">
Pic de Jallouvre

Pic de Jallouvre – szczyt w Prealpach Sabaudzkich, części Alp Zachodnich. Leży we wschodniej Francji w regionie Owernia-Rodan-Alpy. Należy do masywu Bornes.

</doc>
<doc id="1724729" url="https://pl.wikipedia.org/wiki?curid=1724729" title="La Tournette">
La Tournette

Tournette – szczyt w Prealpach Sabaudzkich, części Alp Zachodnich. Leży we wschodniej Francji w regionie Owernia-Rodan-Alpy. Należy do masywu Bornes.
Linki zewnętrzne.
La Tournette (1) - Panorama - ViewAt.org

</doc>
<doc id="1724730" url="https://pl.wikipedia.org/wiki?curid=1724730" title="Aleksander Kupczyński">
Aleksander Kupczyński

Aleksander Kupczyński (ur. 13 lutego 1873 w Paliwodziźnie, zm. 13 marca 1941 w Berlinie) – polski ksiądz katolicki, działacz narodowy i społeczny.
Dzieciństwo i młodość.
Urodzony 13 lutego 1873 w Paliwodziźnie, powiat Lipno w zaborze rosyjskim. Syn leśniczego Juliana Kupczyńskiego, uczestnika powstania styczniowego, i Anny z Kamińskich. Uczęszczał do szkół: powszechnej w Chełmży, Collegium Marianum w Pelplinie i gimnazjum w Brodnicy, w którym pełnił funkcję przewodniczącego tajnej organizacji filomackiej. Po ukończeniu seminarium w Pelplinie pełnił funkcję wikarego w Pręgowie, Chełmży, Subkowach i Nowem nad Wisłą. Od 1903 proboszcz w Wielkim Garcu. 
Działalność społeczna i polityczna.
Po 1918 poseł na Sejm Ustawodawczy z ramienia Narodowej Demokracji. Za działalność narodową w okresie zaborów oskarżony o zdradę o stanu, od wydania przez sąd w Tczewie wyroku śmierci ocalił go Traktat Wersalski z 1919 przyznający to miasto Polsce. Od 1906 do 1939 był prezesem największej organizacji pozarządowej na Pomorzu – Związku Towarzystw Ludowych, których zadaniem było krzewienie polskości poprzez oświatę w okresie zaborów. Założył Towarzystwo Ludowe w Tczewie w 1907, był współinicjatorem założenia istniejącego do dziś Banku Ludowego w Tczewie (1906) w celu walki z niemieckimi bankami. Siedzibą Związku Towarzystw Ludowych był od 1926 Tczew z uwagi na miejsce zamieszkania Kupczyńskiego. Od 1926 był proboszczem fary tczewskiej pw. Podwyższenia Krzyża Świętego. Inicjator wielu działań mających na celu odnowę tczewskiej świątyni. Autor publikacji „Fara Św. Krzyża w Tczewie”. W 1940 aresztowany, szybko jednak wypuszczony, zmarł w 1941 w Berlinie. 
Od 26 lutego 2009 jedna z ulic na Starym Mieście w Tczewie, na wniosek Oddziału Kociewskiego ZKP w Tczewie, nosi nazwę Aleksandra Kupczyńskiego.

</doc>
<doc id="1724731" url="https://pl.wikipedia.org/wiki?curid=1724731" title="Nicolas Lémery">
Nicolas Lémery

Nicolas Lémery (ur. w Rouen 17 listopada 1645, zm. w Paryżu 19 czerwca 1715) – francuski lekarz, farmaceuta, chemik. Autor kilku podręczników i leksykonów chemicznych. Jako jeden z pierwszych naukowo zajmował się antymonem, chemią kwasów oraz chemią podstawową.
Rodzina.
Jego ojciec Julien Lémery (urodzony w 1589 r. w Rouen, zm. 18 maja 1657 r. tamże) był kalwinistą. Pracował jako prokurator (procureur) Parlamentu Normandii. Miał siedmioro dzieci.
Życie.
Nicolas Lémery, po ukończeniu średniej szkoły protestanckiej w Quevilly, ok. 1660 r. rozpoczął w Rouen praktykę aptekarską u swego wuja, Pierre'a Duchemin. W 1666 r. podjął w Paryżu studia chemiczne pod kierunkiem Glasera (1615-1672), aptekarza Ludwika XIV i demonstratora chemicznych eksperymentów w Jardin du Roi. Po pół roku przerwał je i podróżował po Francji. W latach 1668-1672 był pensjonariuszem u Verchanta, mistrza aptekarskiego w Montpellier, na wyspie "Du puits des Esquilles au Sixain Sainte Croix". Nicolas u Verchanta powtarzał i demonstrował eksperymenty poznane na miejscowej uczelni. Wkrótce też na równi z profesorami, sam dawał wykłady z chemii studentom medycyny.
Powrócił do Paryża w 1672 roku. 18 września 1674 r. odkupił praktykę aptekarską od d’Antoine Régnier. Otworzył aptekę w piwnicy domu nazywanego "Porte dorée" na ulicy Galande, obok placu Maubert. Dawał tam publiczne pokazy dla osób szlachetnie urodzonych, zainteresowanych poznaniem tajemnic chemii. Szczególnym powodzeniem pokazy cieszyły się u dam, wśród których pojawiła się moda na imponowanie wiedzą. W styczniu 1676 r. Nicolas Lémery ożenił się z Madeleine Bellanger, córką paryskiego mieszczanina François Bellanger.
W 1681 r. ze strony króla zaczęła się presja, aby wszystkich francuskich protestantów tzw. hugenotów pozbawić prawa wykonywania zawodu i wygnać. W związku z tym Lémery wyjechał na krótko, prawdopodobnie do Niemiec. Wrócił dzięki protekcji księcia Condé. Jednakże już 6 lutego 1683 r. rodzina Lémery’ego sprzedała swoją aptekę Jeanowi Fradin, aptekarzowi w "l'Hôtel Dieu de Paris", następnie 23 kwietnia 1683 r. Nicolas odsprzedał swą praktykę aptekarską Dionizemu Machuraux. Po krótkim pobycie w Anglii, Nicolas Lémery wrócił i już z końcem tego samego roku otrzymał doktorat z medycyny na uniwersytecie w Caen. Wrócił teraz do Paryża, gdzie praktykuje jako lekarz oraz uczy chemii. 18 października 1685 r. odwołano edykt z Nantes, w związku z czym Nicolas Lémery po raz kolejny został pozbawiony pracy. Z konieczności, na początku 1686 r. cała rodzina przeszła na katolicyzm. 8 kwietnia 1686 r. Ludwik XIV, przez wzgląd na talenty Nicolasa, wydał mu nowe patenty pozwalające na ponowne otwarcie apteki i praktykę. Pod koniec roku przy ulicy Saint-Jacques niedaleko fontanny Saint-Séverin Lémery otworzył nową aptekę i laboratorium chemiczne. Szybko wrócili do niego uczniowie i pacjenci.
Po odnowieniu przez Ludwika XIV Królewskiej Akademii Nauk, 20 stycznia 1699 r. Nicolas Lémery został członkiem zespołu chemicznego Jardin du Roi. Od 28 stycznia mógł zamieszkiwać na terenie ogrodu (przechodzi na utrzymanie króla). 23 listopada 1699 r. umarł Claude Bourdelin, główny chemik ogrodu. Zastąpił go Lémery, jednak nominację na dyrektora otrzymał dopiero w 1712 r. Już 6 marca 1715 r. z powodu poważnej choroby musiał złożyć dymisję, po czym otrzymał tytuł pensjonariusza weterana. Wkrótce umarł w swoim domu-aptece.
Nicolas Lémery miał 6 dzieci, w tym:
Osiągnięcia Nicolasa Lémery.
Lémery nie zajmował się teoretycznymi rozważaniami, nie wierzył w alchemię, nie szukał sposobów na uzyskanie złota lub kamienia filozoficznego. Tego typu działania zdecydowanie krytykował i odrzucał. Zajmował się ściśle chemicznymi eksperymentami. Uzyskane wyniki starał się wyjaśniać i systematyzować. Jako wykładowca cieszył się znacznym szacunkiem i miał wielu słuchaczy.
W oparciu o swoje wykłady napisał "Cours de chymie" (1675). Miał on 13 wydań w samej Francji. Przetłumaczono go także na języki łaciński, angielski, niemiecki, włoski oraz hiszpański.
"Cours..." składał się z trzech części. Pierwsza, najbardziej obszerna została poświęcona opisowi minerałów i skał, w drugiej opisano substancje roślinne natomiast w trzeciej zwierzęce. Oprócz wiadomości teoretycznych takich jak nazwy, terminy, znaki chemiczne, kurs uwzględniał przyrządy i metody postępowania w celu uzyskania określonych efektów.
Lémery definiuje chemię jako sztukę uczącą jak rozdzielać różne substancje, wchodzące w skład mieszanin. Za mieszaniny uważa wszystkie substancje oprócz kilku o charakterze podstawowym – te określa jako zasady. Dalej (sam to przyznaje) następuje nieco metafizyczne objaśnienie podstaw materii chemicznej. Na podstawie zachowania jej pod wpływem ognia Lémery wyróżnia 5 typów materii podstawowej (zasad), są to spirytus (duch), tłuszcz, sól, woda oraz ziemia. Dodatkowo dzieli je na aktywne (spirytus, tłuszcz, sól) i bierne (woda i ziemia).
Lémery trzeźwo zaznacza, że wymienione przez niego zasady są za takie uznane, gdyż chemicy jak dotąd nie potrafili wymienionych rozdzielić (rozłożyć) środkami jakimi dysponują obecnie.
Lémery przedstawia także swoje poglądy na temat palności ciał i kalcynacji metali. Jego zdaniem palenie może zachodzić tylko gdy w spalanych ciałach występuje tłuszcz lub siarka, substancje uwalniane podczas spalania. Ciała palne składają się z części palnej i części niepalnej. Część palna decyduje o pozostałościach i charakterze spalania. Przy kalcynowaniu metali uwalniają się składniki siarkowe. Można je także usunąć działając na metale kwasami. Zwiększenie ciężaru po kalcynacji (po ubyciu cząstek siarkowych) objaśnia przyłączeniem do metalu ognistej materii (odpowiednik późniejszego flogistonu).
Wśród dzieł Lémery’ego równie cenione były "Pharmacopée universelle" (1697), le "Traité universel des drogues simples" (1698), le "Traité de l’antimoine" (1707). Ponadto kilka prac ogłosił w ramach działalności akademickiej. Wyjaśniał tam zjawiska podziemnego ognia, trzęsienia ziemi oraz pioruna i towarzyszących mu grzmotów. Należy mu zawdzięczać odkrycie żelaza we krwi. Opisał też eksperyment w którym drobno roztarte opiłki żelaza z siarką zakopano pod ziemią i zalano wodą. Mieszanka zapaliła się spontanicznie a spalając się, znacznie zwiększyła swą objętość dając efekt działalności wulkanu.
W 1680 r., Lémery w oparciu o korpuskularną teorię budowy materii stworzył oryginalną teorię kwasów i zasad. Cząsteczki kwasu przedstawił jako kulki z kolczastymi wyrostkami, natomiast zasady jako kulki z różnej wielkości otworkami. Reakcje kwasów i zasad, dające sole miały polegać na wpasowywaniu się ostrych zakończeń jednych cząstek w otwory drugich.
Zobacz też.
Drzewo Diany

</doc>
<doc id="1724732" url="https://pl.wikipedia.org/wiki?curid=1724732" title="Diamantinasaurus">
Diamantinasaurus

Diamantinasaurus – rodzaj zauropoda z grupy tytanozaurów. Holotyp (AODF 603) obejmuje prawą łopatkę, lewą i prawą kość ramienną, niemal kompletny prawy nadgarstek, kość I lewego nadgarstka, żebra grzbietowe oraz fragmenty brzusznych, lewą kość biodrową i izolowane wyrostki krzyżowe, kości łonowe i kulszowe oraz prawe: kość udową, piszczelową, strzałkową, skokową i kruczą. Poropat i współpracownicy (2014) opisali dodatkowe skamieniałości należące do tego samego osobnika: dwa niekompletne kręgi grzbietowe, cztery zrośnięte kręgi krzyżowe i prawą kość promieniową; autorzy stwierdzili też, że kość zidentyfikowana przez autorów opisu "D. matildae" jako płyta mostkowa jest w rzeczywistości prawą kością kruczą. Skamieniałości te zostały wydobyte z datowanych na najpóźniejszy alb lub przełom cenomanu i turonu osadów formacji Winton, około 60 km na północny zachód od Winton w stanie Queensland. Według analiz filogenetycznych przeprowadzonych przez Hocknulla i współpracowników "Diamantinasaurus" jest zaawansowanym tytanozaurem należącym do kladu Lithostrotia. Analizy filogenetyczne przeprowadzone przez Poropata i współpracowników (2014) potwierdziły przynależność "D. matildae" do Lithostrotia, jednak jego dokładna pozycja filogenetyczna w obrębie tego kladu jest niepewna. Z analizy przeprowadzonej w oparciu o macierz danych z analizy Carballido i Sandera (2014) wynika, że "Diamantisaurus" jest taksonem siostrzanym do południowoamerykańskiego rodzaju "Tapuiasaurus"; natomiast z analizy przeprowadzonej w oparciu o macierz danych z analizy Manniona i współpracowników (2013) wynika, że "Diamantisaurus" jest taksonem siostrzanym do azjatyckiego rodzaju "Opisthocoelicaudia".
Na terenie formacji Winton pod koniec wczesnej kredy – oprócz "Diamantinasaurus" – występował również inny zauropod z grupy Titanosauriformes – "Wintonotitan" – oraz teropod "Australovenator". Fauna wczesnokredowej Australii była zróżnicowana i obejmowała zarówno formy plezjomorficzne, takie jak "Wintonotitan" i "Australovenator", oraz zaawansowane, jak "Diamantinasaurus". W rzecznych osadach formacji Winton odkryto również szczątki różnych kręgowców lądowych i wodnych – ryb, krokodylomorfów, żółwi – oraz małży. Tak jak inne zauropody "Diamantinasaurus" był czworonożnym roślinożercą. Mógł żywić się roślinami okrytonasiennymi, araukariami, miłorzębami lub paprotnikami, których skamieniałości również odnaleziono w formacji Winton.
Nazwa "Diamantinasaurus" pochodzi od rzeki Diamantina, przepływającej w pobliżu miejsca odnalezienia holotypu, oraz zlatynizowanego greckiego słowa "sauros" („jaszczur”). Epitet gatunkowy gatunku typowego, "matildae", odnosi się do "Waltzing Matilda" – jednej z narodowych piosenek australijskich, do której słowa napisał Banjo Paterson w 1895 w Winton.

</doc>
<doc id="1724734" url="https://pl.wikipedia.org/wiki?curid=1724734" title="Diamantinasaurus matildae">
Diamantinasaurus matildae



</doc>
<doc id="1724735" url="https://pl.wikipedia.org/wiki?curid=1724735" title="Arcalod">
Arcalod

Arcalod – szczyt w Préalpes de Savoie, części Alp Zachodnich. Leży we wschodniej Francji w regionie Owernia-Rodan-Alpy. Jest najwyższym szczytem w Massif des Bauges.

</doc>
<doc id="1724738" url="https://pl.wikipedia.org/wiki?curid=1724738" title="Pécloz">
Pécloz

Pécloz – szczyt w Préalpes de Savoie, części Alp Zachodnich. Leży we wschodniej Francji w regionie Owernia-Rodan-Alpy. Leży w podgrupie Massif des Bauges. 

</doc>
<doc id="1724739" url="https://pl.wikipedia.org/wiki?curid=1724739" title="1 Armia (III Rzesza)">
1 Armia (III Rzesza)

1 Armia (niemiecka), niem. "1. Armee" – jedna z niemieckich armii z czasów II wojny światowej. 
Formowanie i walki.
Utworzona 26 sierpnia 1939 z XII Okręgu Wojskowego. Z początkiem kampanii wrześniowej rozlokowana na granicy francuskiej.
Brała udział w kampanii francuskiej w 1940. Atakowała ona Linie Maginota. We Francji pozostała do 1944, strzegąc wybrzeża Atlantyku od Półwyspu Bretońskiego do granicy hiszpańskiej. Zagrożona odcięciem wycofuje się do Alzacji. Bierze udział w operacji "Nordwind". Następnie broni linii Renu. Kapitulowała 8 maja 1945 przed Amerykanami w Bawarii.

</doc>
<doc id="1724741" url="https://pl.wikipedia.org/wiki?curid=1724741" title="Jana Krivec">
Jana Krivec

Jana Krivec (ur. 30 maja 1980 w Šempeterze pri Gorici) – słoweńska szachistka, arcymistrzyni od 2007 roku.
Kariera szachowa.
W szachy gra od 11 roku życia. Wielokrotnie reprezentowała Słowenię na mistrzostwach świata i Europy juniorek w różnych kategoriach wiekowych, najlepszy wynik osiągając w 1991 r. w Warszawie, gdzie na MŚ do 12 lat podzieliła V-VIII miejsce. W połowie lat 90. XX wieku awansowała do ścisłej czołówki słoweńskich szachistek. Wielokrotnie startowała w finałach indywidualnych mistrzostw kraju, zdobywając 11 medali: 7 złotych (1997, 2000, 2002, 2003, 2005, 2006, 2009), 3 srebrne (1998, 2001, 2008) oraz brązowy (2010). Pomiędzy 1996 a 2008 r. wystąpiła we wszystkich w tym okresie rozegranych siedmiu szachowych olimpiadach (w tym raz na I szachownicy), była również pięciokrotną (w latach 1999–2007) uczestniczką drużynowych mistrzostw Europy (w tym 2 razy na I szachownicy), w 1999 r. zdobywając brązowy medal za indywidualny wynik na III szachownicy.
Normy na tytuł arcymistrzyni wypełniła w otwartych turniejach "HIT Open " w Novej Goricy (2001, 2007) oraz podczas drużynowych mistrzostw Słowenii (2007). Do innych jej sukcesów w turniejach międzynarodowych należą m.in.:
Najwyższy ranking w dotychczasowej karierze osiągnęła 1 kwietnia 2008 r., z wynikiem 2362 punktów dzieliła wówczas 99-100. miejsce na światowej liście FIDE, jednocześnie zajmując drugie miejsce (za Anną Muzyczuk) wśród słoweńskich szachistek.

</doc>
<doc id="1724742" url="https://pl.wikipedia.org/wiki?curid=1724742" title="Trélod">
Trélod

Trélod (2181 m n.p.m.) – szczyt w Massif des Bauges, części Préalpes de Savoie w Alpach Zachodnich. Leży we wschodniej Francji w regionie Owernia-Rodan-Alpy.

</doc>
<doc id="1724743" url="https://pl.wikipedia.org/wiki?curid=1724743" title="Parafia Miłosierdzia Bożego w Starym Sączu">
Parafia Miłosierdzia Bożego w Starym Sączu

Parafia pw. Miłosierdzia Bożego w Starym Sączu – parafia rzymskokatolicka znajdująca się w diecezji tarnowskiej w dekanacie Stary Sącz. Jest drugą parafią w mieście. Erygowana w 2009. Obejmuje część miasta z ulicami: Ady Sary, Bazielicha, Braterstwa Ludów, Cesarczyka, Czecha, Dunajcowa, Podegrodzka, Powstańców Chochołowskich, Piłsudskiego, osiedle Słoneczne, Radosna, Wielki Wygon, Tischnera, Źródlana oraz miejscowość Mostki. Mieści się przy ulicy Kazimierza Wielkiego.

</doc>
<doc id="1724744" url="https://pl.wikipedia.org/wiki?curid=1724744" title="Robert Grabow">
Robert Grabow

Robert Karl Alexander Grabow (ur. 3 maja 1885 w Pyrzycach, zm. 2 maja 1945 w Rostocku) – niemiecki polityk, poseł na Sejm Republiki Litewskiej (1926–1927), burmistrz Kłajpedy (1919–1930) i Rostocku (1930–1935).
Życiorys.
Studiował w Berlinie. Stopień doktora nauk prawnych uzyskał na Uniwersytecie w Greifswaldzie. Podczas I wojny światowej zmobilizowany do armii. W 1918 zatrudniony w administracji miejskiej Szczecina. W latach 1919–1930 pełnił obowiązki burmistrza Kłajpedy. W 1919 sprawował mandat radnego landtagu w Królewcu, pracował też jako burmistrz Kłajpedy. W latach 1926–1929 sprawował funkcję szefa Rady Gospodarczej Okręgu Kłajpedy. W 1926 uzyskał mandat posła na Sejm Republiki Litewskiej z okręgu Kłajpedy z listy Partii Ludowej (Volkspartei). Zasiadł we frakcji Niemców i Kłajpedzian.
W latach 30. wyjechał do Rostocku, gdzie od 1930 do 1935 pełnił obowiązki burmistrza jako reprezentant DNVP. Zmuszony do dymisji przez NSDAP zachował posadę w Urzędzie Miejskim. W obliczu wkraczających do Meklemburgii wojsk sowieckich w 1945 wraz z żoną popełnił samobójstwo.

</doc>
<doc id="1724745" url="https://pl.wikipedia.org/wiki?curid=1724745" title="Vilniaus pedagoginis universitetas">
Vilniaus pedagoginis universitetas



</doc>
<doc id="1724746" url="https://pl.wikipedia.org/wiki?curid=1724746" title="Dent de Cons">
Dent de Cons

Dent de Cons (2062 m n.p.m.) – szczyt w Massif des Bauges, części Préalpes de Savoie w Alpach Zachodnich. Leży we wschodniej Francji w regionie Owernia-Rodan-Alpy. 

</doc>
<doc id="1724749" url="https://pl.wikipedia.org/wiki?curid=1724749" title="Pomorania">
Pomorania

Klub Studencki Pomorania (kasz. "Karno Sztudérów „Pòmòraniô”") – studencka organizacja działająca przy Zrzeszeniu Kaszubsko-Pomorskim oraz pomorskich wyższych uczelniach. Zgodnie ze statutem ZKP zajmuje się rozwojem kultury, języka oraz budowy regionalizmu i społeczeństwa obywatelskiego na całym Pomorzu oraz w jego subregionach, zwłaszcza na Kaszubach.
Historia Klubu.
Pragnąc nadać nową dynamikę działaniom regionalnym na Pomorzu, działacze Zrzeszenia Kaszubskiego zaczęli podejmować próby powołania organizacji młodzieżowej zajmującej się Pomorzem i Kaszubami.
Ostatecznie, po kilku próbach w 1962 w roku powołano do życia Klub „Pomorania” w Gdańsku. Na początku stanowił on młodzieżówkę ZKP, jednak z czasem z klubu młodzieżowego przekształcił się w klub zrzeszający głównie studentów. Jednym z inicjatorów założenia klubu był Lech Bądkowski. Poza nim w początkowym okresie działalności ogromne zasługi mają Wojciech Kiedrowski oraz Józef Borzyszkowski, kolejni prezesi klubu. Od roku 1967 klub przyznaje najwyższe wyróżnienie dla osób zasłużonych dla Pomorszczyzny zwane Medal Stolema, a potocznie kaszubskim Noblem, zaś od 1985 roku „Pomorania” organizuje Konkurs Wiedzy o Pomorzu dla szkół średnich. Na początku lat 90. Pomorańcy wydawali kaszubskojęzyczne czasopismo „Tatczëzna”, które zapoczątkowało obecną reformę pisowni kaszubskiej.
Klub został zarejestrowany jako Koło Naukowe na Uniwersytecie Gdańskim oraz organizacja studencka na Politechnice Gdańskiej. Jako Koło Naukowe przy UMK działa także filia w Toruniu.
Działalność Klubu.
„Pomorania” gromadzi młodych, głównie studentów, którym bliskie są sprawy związane z kulturą Pomorza, zwłaszcza Kaszub i Kociewia. Z Klubu wywodzi się wielu działaczy, polityków, naukowców. Aktualnie do głównych imprez organizowanych przez Pomorańców należą:
Chëcz.
Pomorańcy od wielu lat posiadają Chëcz (chatę) w Łączyńskiej Hucie na Kaszubach. Pod koniec lat 60. Pomorańcy pod wodzą ówczesnego prezesa – Józefa Borzyszkowskiego odbudowali zrujnowany budynek, przekształcając go w centrum kultury i „letnią siedzibę” tak klubu, jak i całego ZKP. Od tamtego czasu co roku odbywa się tam szereg imprez kulturalnych – dawniej konkursy z cyklu „Ludowe talenty”, dożynki oraz spotkania tematyczne, przez cały czas zaś uroczyste wigilie oraz inscenizacja ścinania kani.
Filie Klubu.
W połowie lat 60. młodzi pomorscy studenci z Torunia postanowili założyć filię „Pomoranii”. Od roku 1966 zaczęto podejmować próby zarejestrowania tamtejszego klubu i 27 października 1968 odbyło się zebranie założycielskie. Po akceptacji przez władze UMK tamtejsi Pomorańcy zaczęli działać jako klub przy Zarządzie Głównym ZKP, zarejestrowany przy Komisji Kultury Rady Uczelnianej Zrzeszenia Studentów Polskich. Działalność trwałą w Toruniu do połowy lat 70. Później sympatycy spraw pomorskich z Torunia udzielali się w ramach tamtejszego oddziału ZKP, bardzo aktywnego w latach 80. Po kilku próbach, dopiero w XXI wieku grupa studentów z Torunia znów zorganizowała się w samodzielny klub. 29 listopada 2007 roku na zebraniu założycielskim wybrano nowe władze. Opiekunem Klubu został ks. prof. Jan Perszon, zaś sam klub zorganizował się – zgodnie z nowo opracowanymi zasadami, jako koło studenckie na UMK i filia „Pomoranii” z Gdańska.
W ostatnich miesiącach podjęto kroki do powołania kolejnych filii klubu w Krakowie i Bydgoszczy. 5 grudnia 2009 roku na posiedzeniu w Toruniu Rada Naczelna Zrzeszenia Kaszubsko-Pomorskiego podjęła uchwałę o oficjalnym powołaniu Klubu Studenckiego „Pomorania” w Krakowie.

</doc>
<doc id="1724750" url="https://pl.wikipedia.org/wiki?curid=1724750" title="Stanton Barrett">
Stanton Barrett

Stanton Thomas Barrett (ur. 1 grudnia 1972 roku w Bishop w stanie Kalifornia) - amerykański kierowca wyścigowy i kaskader filmowy.
Zdecydowaną większość swojej kariery spędził w NASCAR, przeważnie w serii Busch Series, będącej zapleczem głównego cyklu, Sprint Cup, w którym również zanotował kilkadziesiąt występów. Od momentu debiutu w 1992 roku nigdy nie zaliczył jednak pełnego sezonu startów, gdyż z reguły reprezentował barwy prywatnych zespołów.
W 2009 roku niespodziewanie postanowił dołączyć do cyklu IndyCar Series, lecz po trzech wyścigach i nieudanej próbie zakwalifikowania się do Indianapolis 500 ustąpił miejsca Jaquesowi Lazierowi. Równolegle wciąż występuje w NASCAR.
Oprócz wyścigów samochodowych zajmuje się pracą kaskadera filmowego, czym poszedł w ślady swojego ojca. Do jego specjalności należą m.in. narciarstwo, motocross i skutery śnieżne.

</doc>
<doc id="1724753" url="https://pl.wikipedia.org/wiki?curid=1724753" title="August Rogall">
August Rogall

August Rogall (lit. Augustas Rogalis; ur. 10 marca 1880 w Pavembriai w rejonie wyłkowyskim, zm. 29 października 1941 w Kłajpedzie) – niemiecki działacz spółdzielczy na Litwie, poseł do Sejmu w latach 1923–1926.
Życiorys.
Urodził się w wielodzietnej rodzinie rolniczej wyznania ewangelicko–reformowanego. Ukończył Wyższą Szkołę Handlową w Sankt Petersburgu, wcześniej kształcił się w szkole ludowej. Pracował jako buchalter u rodziny Wittgensteinów. W latach 1914–1917 zmobilizowany do wojska walczył na froncie w Galicji Wschodniej. W 1917 jako żołnierz białogwardyjski dostał się do niewoli bolszewickiej, z której powrócił na Litwę w 1922. W 1923 zakładał Niemiecki Bank Kooperacyjny w Kownie. Wybrany posłem do Sejmu II kadencji (1923–1926) zasiadał we wspólnej frakcji rosyjsko-niemieckiej. Bez powodzenia kandydował do Sejmu III kadencji. W 1930 redagował pismo Niemieckie Wiadomości Spółdzielcze na Litwie oraz Niemiecki Kalendarz Spółdzielczy (1930–1931). Wziął udział w II wojnie światowej jako ochotnik, jednak po kilku miesiącach od jej wybuchu zmarł w Kłajpedzie.

</doc>
<doc id="1724756" url="https://pl.wikipedia.org/wiki?curid=1724756" title="Stary Sącz (stacja kolejowa)">
Stary Sącz (stacja kolejowa)

Stary Sącz – stacja kolejowa położona w Starym Sączu, w województwie małopolskim, w Polsce.
W roku 2017 stacja obsługiwała 20–49 pasażerów na dobę.

</doc>
<doc id="1724757" url="https://pl.wikipedia.org/wiki?curid=1724757" title="Polana Sucha">
Polana Sucha



</doc>
<doc id="1724759" url="https://pl.wikipedia.org/wiki?curid=1724759" title="Chamechaude">
Chamechaude

Chamechaude – szczyt w Prealpach Sabaudzkich, części Alp Zachodnich. Leży we wschodniej Francji w regionie Owernia-Rodan-Alpy. Należy do masywu Chartreuse. Jest to najwyższy szczyt masywu Chartreuse.

</doc>
<doc id="1724760" url="https://pl.wikipedia.org/wiki?curid=1724760" title="Rudolf Kinder">
Rudolf Kinder

Rudolf Kinder (lit. "Rudolfas Kinderis", ur. 17 lutego 1881 w Prenach, zm. 13 marca 1944) – niemiecki polityk na Litwie i samorządowiec, poseł do Sejmu w latach 1923–1927. 
Życiorys.
W 1920 pełnił obowiązki posła na Sejm Ustawodawczy Litwy. W 1922 bez powodzenia kandydował w wyborach do Sejmu I kadencji, jednak mandat uzyskał w wyborach 1923 i 1926. Zasiadał we wspólnej frakcji niemiecko-rosyjskiej, w po wyborach 1926 w Klubie Niemców i Kłajpedzian. Od 1921 do 1934 pełnił obowiązki radnego Kowna. 

</doc>
<doc id="1724762" url="https://pl.wikipedia.org/wiki?curid=1724762" title="Neaj-Trasac-Paem">
Neaj-Trasac-Paem

Neaj-Trasac-Paem – król Kambodży, z dynastii Warmanów panujący w latach 1336–1340, który był pierwszym królem z dynastii Warmanów.
Pochodzenie Neaj-Trasac-Paema jest niejasne, prawdopodobnie stał na czele antysziwaidzkiego powstania przeciwko królowi Dżajawarmanowi IX Parameśwarze w 1336 i po zwycięstwie został ogłoszony królem Kambodży.
Po objęciu rządów Neay-trasac-paem utrwalił buddyzm w Kambodży, toczył walkę z obrońcami starej religii i oparł swą władzę na średnich i drobnych feudałach, rezygnując także z kultu dewa-radży i tytułu „warman”.
Wydał swą córkę, księżniczkę Nang Jot Keo za Fa Nguna, późniejszego założyciela królestwa Laosu. Zajęty sprawami wewnętrznymi Neay-trasac-paem nie miał sił ani możliwości przeciwstawiać się odpadaniu od Kambodży księstw laotańskich i posiadłości na Tiao-Praj.

</doc>
<doc id="1724764" url="https://pl.wikipedia.org/wiki?curid=1724764" title="Torba lęgowa">
Torba lęgowa



</doc>
<doc id="1724765" url="https://pl.wikipedia.org/wiki?curid=1724765" title="Rudolfas Kinderis">
Rudolfas Kinderis



</doc>
<doc id="1724767" url="https://pl.wikipedia.org/wiki?curid=1724767" title="Etanotiol">
Etanotiol

Etanotiol – organiczny związek chemiczny z grupy tioli. Jest siarkowym analogiem etanolu. Składa się z grupy etylowej, CH3CH2, połączonej z grupą tiolową, SH. Etanotiol jest toksyczny. Występuje w niewielkich stężeniach w ropie naftowej.
Zapach.
Etanotiol jest najbardziej znany ze swojego niezwykle silnego, nieprzyjemnego zapachu. Jest wyczuwalny przez człowieka nawet w stężeniu jedna część etanotiolu na 2,8 miliarda części powietrza (tj. 0,35 ppt, czyli 0,00035 ppm), choć zwykle uznaje się, że węch człowieka rozpoznaje substancje w stężeniach 0,5 ppm. Jego zapach przypomina por lub cebulę. Etanotiol jest celowo dodawany do propanu, butanu, LPG, aby nadać zapach tym paliwom, które normalnie są bezwonne. Pomaga to w wyczuciu ich wycieków, co redukuje zagrożenie pożaru lub wybuchu.
Księga rekordów Guinnessa w edycji 2000 uznała etanotiol za "najbardziej cuchnącą" substancję na świecie. Wydaje się jednak, że nie wszystkie potencjalne substancje były testowane. Inne lotne tiole mają również nieprzyjemny zapach. Tiole mogą być utlenione do sulfotlenków, które mają już słaby zapach.

</doc>
<doc id="1724770" url="https://pl.wikipedia.org/wiki?curid=1724770" title="Dent de Crolles">
Dent de Crolles

Dent de Crolles – szczyt w Prealpach Sabaudzkich, części Alp Zachodnich. Leży we wschodniej Francji w regionie Owernia-Rodan-Alpy. Należy do masywu Chartreuse.
W masywie Dent de Crolles wytworzył się niezwykle rozległy system jaskiniowy, występujący w literaturze jako Réseau de la Dent de Crolles. Posiada on aktualnie (2021 r.) 13 niezależnych wejść i łączną długość korytarzy blisko 60 km. Różnica poziomów między najwyższym wejściem (Gouffre Bob Vouay, 2022 m n.p.m.) a otworem najniższym (Grotte du Guiers Mort) wynosi 690 m.

</doc>
<doc id="1724772" url="https://pl.wikipedia.org/wiki?curid=1724772" title="Teresa Gregorewicz">
Teresa Gregorewicz

Teresa Zofia Gregorewicz (ur. 31 lipca 1953 w Ługielach) – polska polityk, posłanka na Sejm PRL IX kadencji.
Życiorys.
Ukończyła Średnie Studium Zawodowe w Suwałkach. W 1971 podjęła pracę w Zakładach Przemysłu Odzieżowego „Warmia” w Suwałkach (była szwaczką, a następnie brygadzistką zespołu produkcyjnego). Pełniła funkcję przewodniczącej Zakładowego Koła Związku Socjalistycznej Młodzieży Polskiej. W latach 1985–1989 pełnił mandat posłanki na Sejm PRL IX kadencji w okręgu Suwałki, była posłanką bezpartyjną. Zasiadała w Komisji Przemysłu.

</doc>
<doc id="1724778" url="https://pl.wikipedia.org/wiki?curid=1724778" title="Highway 1 (Australia)">
Highway 1 (Australia)

Highway 1 - szlak drogowy o łącznej długości 14 500 km, przebiegający dookoła Australii. Łączy ze sobą wszystkie stolice stanów.
Ze względu na swoją długość i system zarządzania, podzielona jest na sekcje wchodzące w skład systemu National Highway i posiadający swoje indywidualne nazwy własne.

</doc>
<doc id="1724780" url="https://pl.wikipedia.org/wiki?curid=1724780" title="Ingold I">
Ingold I



</doc>
<doc id="1724784" url="https://pl.wikipedia.org/wiki?curid=1724784" title="Port lotniczy Žabljak">
Port lotniczy Žabljak

Port lotniczy – lotnisko zlokalizowane w Žabljaku, w Czarnogórze. Jest piątym co do wielkości portem lotniczym w tym kraju. Obsługuje głównie połączenia krajowe.

</doc>
<doc id="1724789" url="https://pl.wikipedia.org/wiki?curid=1724789" title="Degerfors IF">
Degerfors IF

Degerfors Idrottsförening – szwedzki klub piłkarski grający obecnie w Superettan, mający siedzibę w mieście Degerfors, leżącym w regionie Örebro.
Historia.
Klub został założony 13 stycznia 1907 roku. W 1932 roku awansował z trzeciej ligi do drugiej. Z kolei w 1937 roku po raz pierwszy w historii wywalczył awans do pierwszej ligi. W 1941 roku zajął drugie miejsce za Helsingborgs IF i został wicemistrzem Szwecji. Drugi taki sukces osiągnął w 1963 roku, gdy w tabeli został wyprzedzony tylko przez drużynę IFK Norrköping. Przez kolejne lata Degerfors balansował pomiędzy pierwszą a drugą ligą. W 1993 roku doszedł do finału Pucharu Szwecji, w którym wygrał 3:0 z Landskroną BoIS. W 1997 roku Degerfors po raz ostatni występował w pierwszej lidze. W 2008 roku został zdegradowany do trzeciej ligi.

</doc>
<doc id="1724790" url="https://pl.wikipedia.org/wiki?curid=1724790" title="Port lotniczy Pančevo">
Port lotniczy Pančevo

Port lotniczy Pančevo(IATA: QBG, ICAO: LYPA) – port lotniczy położony niedaleko Pančeva (Serbia). Obsługuje połączenia krajowe.

</doc>
<doc id="1724793" url="https://pl.wikipedia.org/wiki?curid=1724793" title="Püttlingen">
Püttlingen

Püttlingen – miasto w Niemczech, w kraju związkowym Saara, w związku regionalnym Saarbrücken. Położone ok. 10 km na północny zachód od Saarbrücken.
Współpraca.
Miejscowości partnerskie:

</doc>
<doc id="1724794" url="https://pl.wikipedia.org/wiki?curid=1724794" title="Parafia św. Antoniego w Bydgoszczy">
Parafia św. Antoniego w Bydgoszczy



</doc>
<doc id="1724798" url="https://pl.wikipedia.org/wiki?curid=1724798" title="Dzielny mały Toster ratuje przyjaciół">
Dzielny mały Toster ratuje przyjaciół

Dzielny mały Toster ratuje przyjaciół (ang. "The Brave Little Toaster to the Rescue", 1997) – amerykański film animowany. Sequel filmu pt. "Dzielny mały Toster" z 1987 roku. Film opisuje kolejne przygody dzielnego Tostera i ich przyjaciół. Film doczekał się kontynuacji: "Dzielny mały Toster jedzie na Marsa".
Opis fabuły.
Po odnalezieniu swego Pana Toster wraz z przyjaciółmi zostaje zabrany do college'u. Rob Mack, który kończy studia weterynaryjne, ma pod swoją opieką zwierzęta: m.in. szczura, węża i kotkę. Sprzęty domowe postanawiają pomóc swemu panu w odzyskaniu swej pracy magisterskiej, która została usunięta z komputera ze względu na spięcie wywołane starym komputerem znajdującym się w piwnicy. Aby stary komputer mógł znów działać i pomóc przyjaciołom, do tego jest potrzebna lampa. W tym samym czasie zwierzęta zostają porwane przez pomocnika Roba, który chce je sprzedać do laboratorium przeprowadzającego testy na zwierzętach. Teraz Toster wraz z przyjaciółmi ma za zadanie nie tylko uratować swego pana, ale i także uratować nowych przyjaciół.
Wersja polska.
Wersja z angielskim dubbingiem i polskim lektorem.

</doc>
<doc id="1724800" url="https://pl.wikipedia.org/wiki?curid=1724800" title="Royal Rumble (1990)">
Royal Rumble (1990)

Royal Rumble (1990) – trzecia edycja corocznej gali pay-per-view Royal Rumble, która została wyprodukowana przez World Wrestling Federation. Miała miejsce 21 stycznia 1990 w Orlando Arenie w Orlando na Florydzie.
Walką wieczoru był 1990 Royal Rumble match, który został wygrany przez WWF Championa Hulka Hogana. Hogan wyeliminował Mr. Perfecta jako ostatniego, zdobywając zwycięstwo. W karcie znalazły się również walki takie jak Jim Duggan vs. Big Boss Man, Ronnie Garvin vs. Greg Valentine w Submission matchu oraz The Bushwhackers (Butch i Luke) kontra The Fabulous Rougeaus (Jacques i Raymond Rougeau).
Przygotowania do gali.
The Bushwhackers (Butch i Luke) zadebiutowali w WWF 30 grudnia 1988 w Madison Square Garden, pokonując The Bolsheviks (Nikolaia Volkoffa i Borisa Zhukova). Wzięli później udział w rywalizacji z nimi, która miała doprowadzić do kolejnej walki, tym razem na WrestleManii V. Bolsheviks nie pokazali się na gali, więc zostali zastąpieni przez The Fabulous Rougeaus (Jacques’a i Raymonda), którzy pokonali Bushwhackers. Te dwie drużyny rywalizowały ze sobą do końca roku, kulminując ów feud w walkę na Royal Rumble 1990.
Greg Valentine i Ronnie Garvin rywalizowali ze sobą od walki z 30 grudnia 1988 w Madison Square Garden, którą nieczysto wygrał Valentine. 22 kwietnia 1989 na odcinku "Superstars", Garvin pokonał Valentine’a w kolejnej walce. Na następnej edycji "Superstars", obaj zawalczyli ze sobą w retirement matchu, gdzie przegrany nie mógłby już więcej zawalczyć w WWF. Valentine wygrał walkę, więc Garvin musiał przejść na emeryturę. Podczas niej, Garvin zaczął pojawiać się jako sędzia, lecz został zawieszony po zdyskwalifikowaniu Valentine’a w jego walce z Jimmym Snuką, później zaś był konferansjerem na SummerSlam 1989. Garvin nie chciał ogłosić Valentine’a jako zwycięzcę swojej walki, więc zirytowany Valentine zażądał, by Garvin został przywrócony jako aktywny wrestler i wyzwał go do walki, co ten zaakceptował. Na Survivor Series, obaj zawalczyli ze sobą w przeciwnych drużynach.
Wielu innych wrestlerów w World Wrestling Federation – w tym WWF Champion Hulk Hogan i inni mistrzowie, a także członkowie tag teamów, mid-cardowi wrestlerzy i main eventerzy – wzięli udział w 1990 Royal Rumble matchu, losując swój numerek i wchodząc kolejno do pojedynku.
Gala.
Przed rozpoczęciem gali na żywo na pay-per-view (PPV), Paul Roma pokonał The Brooklyn Brawlera w dark matchu. Pierwszą walką nocy był tag team match pomiędzy The Bushwhackers (Butchem i Lukiem) oraz The Fabulous Rougeaus (Jacques’em i Raymondem Rougeau). Raymond zaaplikował swój sleeper hold na Butchu, lecz ten odepchnął go w narożnik. Raymond zmienił się z Jacques’em. Butch i Luke wykonali wspólnie clothesline na Raymondzie, po czym chcieli dodać battering ram na Jacques’u, lecz ten się odsunął i uniknął ruchu. Jacques i Luke zaczęli wymieniać się ciosami, dopóki Luke go nie pokonał w owym pojedynku. Jacques ominął clothesline od Luke’a i ten otrzymał cios od Raymonda. Jacques zaczął pozować, dopóki Butch nie zaatakował go od tyłu. The Rougeaus zaczęli wykonywać nielegalne podwójne ruchy na Luke’u. Raymond zmienił się i zdobył near-fall na Luke’u. Luke starał się zmienić z Butchem, lecz Raymond zajął się jego tag team partnerem i nie dopuścił do zmiany. The Rougeaus zaczęli znów wykonywać podwójne ruchy na Luke’u. Raymond wykonał mu Irish whip prowadzący do forearm smashu od Jacques’a, lecz znów był tylko near-fall. Jacques zmienił się i wymierzył back elbow na rywalu, dodając dwa Hotshoty i aplikując chinlock, jednakże Luke się z niego wydostał. Jacques postanowił wykonać kolejny ruch submissionowy, którym był abdominal stretch, lecz Luke doczołgał się do lin. Raymond wszedł i ponownie wykonał chinlock. Jego tag team partner wszedł i chciał wykonać diving splash, lecz Luke uderzył Jacques’a swoimi kolanami. Butch w końcu mógł legalnie wejść do ringu po zmianie i niemalże otrzymał cios od przeciwników, ale skontrował to w Irish Whipy. Bushwhackers wykonali kolejny battering ram na Raymondzie, lecz menadżer Rougeaus Jimmy Hart złapał za stopę Luke’a. Luke wsunął Harta do ringu, powodując dezorientację, co wykorzystali Rougeaus i wykonali rywalom double dropkick. Jacques chciał wykonać pin przy pomocy roll-upa, lecz był jedynie near-fall. Raymond wykonał Boston crab na Butchu, zaś Jacques dodał od siebie knee drop na Butchu. Luke potknął Jacques’a. Raymond chciał pomóc bratu, lecz Bushwhackers wykonało mu battering ram i Butch przypiął Jacques’a, wygrywając walkę.
W drugiej walce zmierzyli się Brutus Beefcake i The Genius. Genius stał się poważny i zaatakował Beefcake’a eye rakem po rozpoczęciu walki. Beefcake wstał i uderzył Geniusa inverted atomic dropem. Genius postanowił wyjść z ringu i odpocząć poza nim. Kiedy wrócił, chciał uderzyć rywala, lecz nie trafił. Ten sać wykonał Geniusowi Irish whip. Genius ponownie wyszedł i wszedł do ringu i wykonał dropkick, zdobywając near-fall. Następnie spróbował crucifix pinu, lecz znów był near-fall. Beefcake zaczął gonić Geniusa i zaaplikował na nim Barber's Chair, lecz Genius wybronił się wykonując ciosy łokciem. Genius wykonał swój submission healock, lecz Beefcake popchnął go w sędziego. Genius spróbował Irish whipa, jednakże Beefcake skontrował to w Barber's Chair. Genius upadł na matę, lecz przez to że sędzia był znokautowany, Beefcake nie został ogłoszony zwycięzcą. Wziął więc swoje nożyce i chciał obciąć jego włosy, jednakże do ringu wszedł Mr. Perfect i wykonał Beefcake'owi Perfectplex. Sędzia wstał i zdyskwalifikował Beefcake’a i Geniusa. Po walce, Perfect wziął stalowe krzesełko do ringu i uderzył nim w żebra Beefcake’a.
Trzecim pojedynkiem był Submission match, a wzięli w nim udział Ronnie Garvin i Greg Valentine. Garvin zaczął walkę wykonując Valentine'owi chopsy. Valentine uderzył headbuttem poniżej pasa Garvina. Obaj wymieniali się ciosami, dopóki Garvin nie wykonał piledrivera, którego Valentine skontrował w backdrop. Valentine użył Heart Breakera na Garvinie i dodał figure four leglock, lecz Garvin odkopał. Garvin spróbował wykonać roll-up, lecz przypięcia w owym pojedynku nie były liczone. Valentine wykonał elbow drop i zaaplikował ponownie figure four leglock. Valentine dodał Canadian backbreaker rack, lecz Garvin nie poddał się. Valentine wykonał kolejny elbow drop i dodał kolejny figure four leglock, lecz Garvinowi udało się wstać i popchnąć rywala w narożnik. Garvin wykonał swój Indian deathlock, lecz Valentine zdołał złapać się lin. Duo walczyło ze sobą poza ringiem, gdzie Garvin spróbował kolejnego piledrivera, którego tak jak wcześniej, Valentine skontrował w backdrop. W ringu, Garvin nie trafił Irish whipem. Następnie Valentine zaaplikował submission należący do Garvina, Hammer Jammer, przy czym dusił go przy narożniku, gdzie ostatecznie Garvin upadł niedaleko menadżera Valentine’a, Jimmy’ego Harta. Valentine wykonał figure four leglock na Garvinie – ten zaś wyszedł z niego, po czym otrzymał ten sam ruch po raz drugi. Tym razem Garvin wyszedł z niego blokując go za pomocą inside cradle. Garvin wykonał slam na Valentine i chciał dodać Heart Breaker, lecz Valentine wyrzucił go z ringu. Garvin zablokował Valentine’a pomiędzy linami i gdy Hart chciał pomóc swojemu podopiecznemu, został odepchnięty przez Garvina. Garvin chciał wykonać wrogiemu menadżerowi Heart Breaker, lecz ostatecznie uderzył Valentine’a i zaaplikował mu Hammer Jammer, przy którym Valentine odklepał.
W czwartym pojedynku zmierzyli się Jim Duggan i Big Boss Man. Boss Man wykorzystał swój ciężar na początku walki, lecz Duggan zaczął kontrować jego ataki clothesline’ami. Boss Man złapał Duggana i wyrzucił go na podłogę. Duggan wybronił się ciosem, lecz został silnie wrzucony w słupek ringowy. Boss Man jednakże nie trafił swoim wbiegnięciem w rywala i sam trafił w słupek. Duggan skupił się na jego bolącym ramieniu. Obaj wrócili do ringu, gdzie Boss Man skontrował Irish whip Duggana, wykonując splash na narożniku, po czym dodał enzuigiri. Po chwili zaczął obijać głowę Duggana o turnbuckle, lecz Duggan wykonał Irish Whip Boss Manem o narożnik. Duggan zaczął kontrolować walkę, dopóki Slick nie zainterweniował w walce, przez co Boss Man wrócił do dominowania w niej. Boss Man miał near-fall po tym jak uderzył Duggana knee dropem. Następnie zaaplikował bearhug na rywalu, z którego Duggan próbował się wydostać wymierzając headbutty, przez co ostatecznie Boss Man upadł na matę. Boss Man zaciągnął Duggana w narożnik, lecz Duggan wykonał mu clothesline, popchnął do narożnika i wykonał dziesięć ciosów, lecz po nich otrzymał clothesline’a od Boss Mana. Boss Man chciał wykonać big splash, lecz rywal odsunął się i ominął ataku. Slick złapał Duggana, który stał przy linach. Boss Man chciał z całą prędkością wlecieć w Duggana, lecz ten się odsunął i trafił w Slicka. Jednakże, po chwili Slick był w stanie podać mu policyjną pałkę. Slick próbował zwrócić uwagę sędziego, lecz ten zauważył Boss Mana atakującego Duggana pałką, więc zdyskwalifikował Boss Mana i zadeklarował Duggana jako zwycięzcę przez dyskwalifikację.
Royal Rumble match.
Walką wieczoru gali był 30-osobowy Royal Rumble match. Ted DiBiase wszedł jako 1., zaś Koko B. Ware jako drugi. Dwójka zaczęła ze sobą walkę, dopóki DiBiase nie wyeliminował rywala wykonując backdrop poza górną liną. Do ringu jako 3. dołączył jeden z The Rockers, Marty Jannetty, lecz został szybko zaatakowany przez DiBiasego. Jannetty wykonał mu dropkicki, lecz jednym nie trafił i otrzymał od DiBiasego clothesline. Ten zaś wspiął się na drugą linę i został złapany Jannetty’ego. Jannetty spróbował roll-upu, lecz DiBiase go przytrzymał. Jannetty nie trafił crossbodym na DiBiasem i został przez niego wyeliminowany nad górną liną. Jake Roberts dołączył jako 4., przez co DiBiase i Roberts natychmiastowo zaczęli się atakować, z powodu ich wcześniejszej rywalizacji. „Macho King” Randy Savage wszedł jako 5. i zaczął atakować Robertsa. On i DiBiase wspólnie atakowali rywala, dopóki osoba z numerem 6., którym był Roddy Piper, wszedł do ringu i zaczął pomagać Robertsowi. Piper i Roberts wspólnie zaczęli walkę z Savage’em i DiBiasem, pomagając sobie przy eliminacjach, lecz po chwili dołączył do nich jeden z The Powers of Pain, The Warlord, i zaczął atakować Pipera i Robertsa. Warlord zajął się Piperem przez chwilę, zaś DiBiase i Savage próbowali wyeliminować Robertsa. Piper wymsknął się Warlordowi i uratował Robertsa od eliminacji.
Członek The Hart Foundation, Bret Hart, dołączył jako 8. i zaczął atakować Warlorda. Piper i Hart wykonali podwójny clothesline na Warlodzie, podczas gdy DiBiase i Savage wciąż próbowali wyeliminować Robertsa. Hart zaczął skupiać się na Savage'u, więc Warlord przyszedł temu na pomoc. Piper i Roberts wspólnie atakowali DiBiasego. Warlord próbował wyeliminować Harta, lecz po chwili dołączył z nr. 9. Bad News Brown i również skupił się na Harcie. Roberts wymierzył DDT na DiBiasem blicko lin, lecz Savage wykonał Robertsowi clothesline wyrzucając go z ringu i eliminując. DiBiase mógł więc skupić się na Piperze, lecz Piper niemalże wyeliminował DiBiasego, gdyż znów Savage go uratował. Dusty Rhodes dołączył jako 10. i wykonał Savage'owi bionic elbowy. Savage próbował wypchnąć Rhodesa nad górną liną, lecz Rhodes skontrował i wyeliminował Savage’a wyrzucając go z ringu. Walka nabrała nowego poziomu, gdy jako 11. dołączył WWF Tag Team Champion, członek The Colossal Connection, André the Giant. Warlord ruszył za André, lecz został szybko wyrzucony z ringu.
Piper i Rhodes zajęli się André, zaś Brown i DiBiase starali się wyeliminować Harta. Red Rooster dołączył jako 12. i zaczął walczyć z Rhodesem. W międzyczasie, Brown próbował wyeliminować Pipera, lecz sam został przez niego wyeliminowany. Brown się zdenerwował i wrócił do ringu (pomimo bycia wyeliminowanym), po czym wyrzucił Pipera nad górną liną z ringu. Ax, członek Demolition, dołączył jako 13., podczas gdy André wyrzucił Roostera. Ax zajął się André, podczas gdy Hart i Rhodes wspólnie atakowali DiBiasego. André był w tarapatach, gdy został owinięty między linami przez Axa i Rhodesa, lecz partner tag teamowy André, Haku, dołączył do Royal Rumble matchu jako 14., i uratował swojego partnera od eliminacji. Rhodes skupił się na Haku, zaś jako 15. wkroczył Smash, partner Axa. Doprowadziło to do walki Demolition z Colossal Connection. Jako 16. dołączył Akeem, zaś Rhodes wyeliminował Harta. Demolition zaatakowało Haku, po czym wyeliminowało z walki André wykonując mu podwójny shoulder block. Próbowali wykonać to samo Haku, lecz André złapał go na podłodze i położył go z powrotem w ringu. DiBiase, który był już w walce 20 minut, był blisko bycia wyeliminowanym przez Demolition, lecz po chwili Jimmy Snuka dołączył jako 17.
Snuka zaczął pojedynkować się z Akeemem i wyeliminował go. Dino Bravo dołączył jako 18. Bravo i Haku atakowali Snukę, lecz ten odzyskał siły i dał radę przeciwko tej dwójce. The Canadian Earthquake dołączył jako 19. i wyeliminował Rhodesa, a następnie Axa. Drugi z Hart Foundation, Jim Neidhart, dołączył jako 20. i starał się wyeliminować Earthquake’a. Haku i Smash dołączyli do Neidharta w próbie eliminacji, lecz dalej nie byli w stanie wyeliminować ważącego ponad 180 kilogramów olbrzyma. DiBiase i Snuka dołączyli i dopiero wtedy byli razem w stanie wyeliminować Earthquake’a. WWF Intercontinental Champion Ultimate Warrior dołączył jako 21. i zaczął dominować w walce. Niedługo potem, Warrior wyrzucił Bravo i zaczął obijać każdego uczestnika. Rick Martel wszedł jako 22. i zaczął pozować, przedstawiając swoją muskulaturę. Haku wyeliminował Smasha z walki. Neidhart próbował wyrzucić Martela, lecz Martel wyszedł z ringu pod dolną liną i poczekał poza nim, odzyskując siły. Tito Santana wszedł jako 23. i natychmiastowo zaatakował Martela. Santana próbował wyeliminować byłego partnera, lecz Martel wbił palce w oczy Santany. Haku otrzymał clothesline od Warriora, podczas gdy DiBiase wykonał piledriver na Snuce. The Honky Tonk Man dołączył jako 24. Martel wyeliminował Neidharta z pomocą Warriora i DiBiasego. Warrior skontrował Irish whip DiBiasego w swój clothesline, wyrzucając go z ringu. DiBiase pobił rekord w długości pobytu w ringu, który wynosił 44:47.
WWF Champion Hulk Hogan dołączył jako 25. Krótko po wejściu, Hogan wyeliminował Snukę, a potem Haku. Santana próbował wyeliminować Martela, lecz Warrior zdołał wyeliminować Santanę. Honky zaatakował Hogana, jednakże Hogan szybko pozbył się go z ringu. Drugi z The Rockers, Shawn Michaels dołączył jako 26., lecz od razu został wyeliminowany przez Warriora, po czym Warrior wyrzucił również Martela. W ringu pozostało dwóch mistrzów, Hogan i Warrior. Po krótkim spoglądaniu sobie w oczy, obaj zaczęli obijać się po twarzach, odbijać od lin i lądować na sobie, oraz wymierzając sobie clothesline'y. The Barbarian dołączył jako 27. i wymierzył Hoganowi big boot. Rick Rude wszedł jako 28. i skupił się na Warriorze. Barbarian i Rude spróbowali wyeliminować Hogana, lecz Warrior uratował mistrza WWF od eliminacji. Następnie Barbarian i Rude wyrzucili Warriora z ringu z pomocą clothesline’a od Hogana. Warrior wrócił do ringu i zaatakował Barbariana i Rude’a, po czym poszedł na backstage. Hercules dołączył jako 29. i wspólnie z Hoganem powalczyli z Barbarianem i Rudem. Ostatnia osoba z numerem 30., Mr. Perfect, dołączył i skupił się na obijaniu Hogana.
Finałową piątką w ringu byli Hogan, Rude, Barbarian, Hercules i Perfect. W międzyczasie, współpraca pomiędzy Barbarianem i Rudem została zakłócona. Hercules wykorzystał to i wyeliminował Barbariana. Ostateczną czwórką byli Hogan, Rude, Hercules i Perfect. Hercules został wyrzucony przez Rude’a, więc jedynymi uczestnikami byli Hogan, Rude i Perfect. Rude i Perfect wspólnie atakowali Hogana. Perfect przytrzymał Hogana, przez co Rude wymierzył Rude forearma, lecz Hogan się odsunął i Perfect wylądował na krawędzi ringu. Podczas pobytu na krawędzi, Hogan wykonał Irish Whip na Rude wprost na Perfecta, który wracając do ringu zaciągnął górną linę, przez co Rude poleciał wprost na podłogę, zostając wyeliminowanym. Po krótkiej kłótni pomiędzy Rudem i Perfectem, Rude poszedł na backstage. W ringu pozostali Hogan i Perfect. Hogan złapał Perfecta i zaciągnął do ringu, lecz otrzymał clothesline. Perfect wymierzył Perfect-Plex, lecz Hogan nie sprzedał tego ruchu i wrzucił Perfecta na słupek ringowy. Hogan dodał od ciebie kilka clothesline’ów i wyrzucił Perfecta obok turnblucke ponad górną linę z ringu, wygrywając 1990 Royal Rumble match.
Wydarzenia po gali.
Wiele wydarzeń z Royal Rumble doprowadziło do podbudowy WrestleManii VI, następnej większej gali WWF. Zdobywając większe zainteresowanie w konfrontacji pomiędzy WWF Championem Hulkiem Hoganem i WWF Intercontinental Championem Ultimate Warriorem, obaj zgodzili się na walkę pomiędzy sobą, podpisując kontrakt na pojedynek na WrestleManii VI mającej miejsce w Toronto Skydome. Obaj uzgodnili, że stypulacją będzie title vs. title match, gdzie zwycięzca miałby zdobyć oba tytuły. Przed galą, Hogan skupił się na rywalizacji z Mr. Perfectem, podczas gdy Ultimate Warrior bronił jego Intercontinental Championship głównie przeciwko Dino Bravo.
WWF Tag Team Champions The Colossal Connection (André the Giant i Haku) kontynuowali bronienia tytułów, głównie przeciwko Demolition (Axowi i Smashowi), od których zdobyli tytuły mistrzowskie; Hart Foundation i The Rockers byli ich okazjonalnymi przeciwnikami. Podczas panowania, Haku przebywał w ringu więcej czasu z powodu słabnącego zdrowia André (spowodowanym wrodzonym gigantyzmem) i wchodził do ringu głównie pod sam koniec walki. Ostateczny rewanż odbył się na WrestleManii VI.
Po konfrontacji pomiędzy Dusty Rhodesem i Sapphire, a Randy Savage’em i Sensational Sherri podczas „The Brother Love Show”, podpisano kontrakt na inter-gender match. Przed tym, Savage po raz ostatni zawalczył z Hoganem o WWF Championship, walcząc z byłym przyjacielem na "The Main Event", wyemitowanym w lutym, gdzie Buster Douglas serwował jako sędzia specjalny, dając wygraną Hoganowi. Po walce, Douglas wykonał cios Savage'owi, nokautując go.
Wydarzenia związane z Roddym Piperem i Bad News Brownem doprowadziły do walki na WrestleManii VI, na której rezultatem było podwójne wyliczenie. Royal Rumble było ostatnim pay-per-view, gdzie Big Boss Man pojawiał się jako heel; krótko po Royal Rumble, Boss Man odmówił asystowania Tedowi DiBiasemu w jego feudzie z Jakem Robertsem, zwolnił Slicka jako swojego menadżera i stał się przyjacielem Hogana.
Było to ostatnie pay-per-view komentowane przez Tony’ego Schiavonego, gdyż ten opuścił WWF krótko po gali. Zaczął pracować dla World Championship Wrestling, które stało się głównym rywalem WWF w latach 90., dopóki nie zbankrutowało w 2001, a także miał krótki pobyt w Total Nonstop Action Wrestling w 2003, po czym opuścił biznes wrestlingowy. Gorilla Monsoon wrócił na WrestleManii VI jako główny komentator WWF.
Wyniki walk.
Udziały i eliminacje w Royal Rumble matchu.
Nowy wrestler wchodził do ringu co około 2 minuty.

</doc>
<doc id="1724801" url="https://pl.wikipedia.org/wiki?curid=1724801" title="Port lotniczy Berno-Belp">
Port lotniczy Berno-Belp

Port lotniczy Berno-Belp – międzynarodowy port lotniczy obsługujący Berno. Zlokalizowany w miejscowości Belp. Główna siedziba najstarszej szwajcarskiej firmy helikopterowej Heliswiss oraz jedna z baz (wewnętrzne oznaczenie "Rega 3") Szwajcarskiej Służby Ratownictwa Lotniczego (REGA).

</doc>
<doc id="1724804" url="https://pl.wikipedia.org/wiki?curid=1724804" title="Zakład Komunikacji Miejskiej w Lęborku">
Zakład Komunikacji Miejskiej w Lęborku

Zakład Komunikacji Miejskiej w Lęborku – główny przewoźnik miasta Lębork i gminy Nowa Wieś Lęborska. Zakład został uruchomiony 1 maja 1974 roku.
Tabor.
Tabor autobusowy zakładu wygląda następująco:

</doc>
<doc id="1724808" url="https://pl.wikipedia.org/wiki?curid=1724808" title="Lances de Malissard">
Lances de Malissard

Lances de Malissard – szczyt w Prealpach Sabaudzkich, części Alp Zachodnich. Leży we wschodniej Francji w regionie Owernia-Rodan-Alpy. Należy do masywu Chartreuse.

</doc>
<doc id="1724810" url="https://pl.wikipedia.org/wiki?curid=1724810" title="Port lotniczy Graz">
Port lotniczy Graz

Port lotniczy Graz-Thalerhof ("Flughafen Graz-Thalerhof") – port lotniczy obsługujący Graz w Austrii. Jest jednym z największych portów lotniczych Austrii.

</doc>
<doc id="1724811" url="https://pl.wikipedia.org/wiki?curid=1724811" title="Plac Teatralny w Toruniu">
Plac Teatralny w Toruniu

Plac Teatralny w Toruniu (niem. Theaterplatz; w latach 1946–1950 Plac Bolesława Limanowskiego, w latach 1950–1990 Plac Armii Czerwonej) – plac położony w centrum Torunia, będące północnym wejściem do Starego Miasta.
Do 1920 roku plac nosił niemiecką nazwę Theaterplatz. Niemiecką nazwę przywrócono pod koniec 1939 roku, gdy wojska niemieckie zajęły Toruń. W listopadzie 1946 roku plac przemianowano na plac Bolesława Limanowskiego. W lutym 1950 nazwę placu ponownie zmieniono, na plac Armii Czerwonej. Nazwa ta utrzymała się do końca Polski Ludowej.
W 1904 roku przy placu wybudowano gmach teatru, noszący obecnie imię Wilama Horzycy. W 1929 roku przy placu wzniesiono budynek Urzędu Marszałkowskiego. W 1944 roku na placu Teatralnym umieszczono pomnik flisaka, znajdujący się wcześniej na dziedzińcu Ratusza Staromiejskiego na Rynku Staromiejskim.
Na placu Teatralnym zaczyna się alejka spacerowa, przechodząca przez wschodnią stronę alei Solidarności. Ponadto przy placu Teatralnym znajduje się żółty drogowskaz, wskazujący kierunek i odległość do Getyngi, miasta partnerskiego Torunia.

</doc>
<doc id="1724812" url="https://pl.wikipedia.org/wiki?curid=1724812" title="Dotknij...">
Dotknij...

Dotknij... – singel polskiej piosenkarki Edyty Górniak promujący album "Dotyk", wydany w kwietniu 1995 roku nakładem wydawnictw muzycznych Pomaton EMI oraz ORCA Ltd. Na singlu zamieszczone są piosenki „Dotyk”, „Niebo to my” oraz wywiad z wokalistką.
Singlowa wersja utworu „Dotyk” posiada inne zakończenie, aniżeli wersja ostateczna piosenki wydana na albumie.
Słowa do obu piosenek napisał Jacek Cygan, zaś muzykę skomponowali Piotr Rubik i Wojciech Olszak.
Lista utworów.
Opracowano na podstawie materiału źródłowego.

</doc>
<doc id="1724813" url="https://pl.wikipedia.org/wiki?curid=1724813" title="Suzuka Ōgo">
Suzuka Ōgo

 – japońska aktorka dziecięca, znana m.in. z filmu pt.: "Wyznania gejszy".
Jej zainteresowania to m.in.: balet, gra na fortepianie oraz narciarstwo.
Uwaga: nazwisko aktorki występuje często w zapisie Ohgo.

</doc>
<doc id="1724814" url="https://pl.wikipedia.org/wiki?curid=1724814" title="VIII symfonia Beethovena">
VIII symfonia Beethovena

VIII symfonia Beethovena, VIII Symfonia F-dur op. 93 – symfonia w czterech częściach skomponowana przez Ludwiga van Beethovena w 1812. Premiera miała miejsce 27 lutego 1814 w Wiedniu.
Forma.
VIII symfonia zawiera 4 części:
Wykonanie trwa około 26 minut.

</doc>
<doc id="1724815" url="https://pl.wikipedia.org/wiki?curid=1724815" title="Wólka Zręczycka">
Wólka Zręczycka

Wólka Zręczycka – przysiółek wsi Zręczyce w Polsce położony w województwie małopolskim, w powiecie wielickim, w gminie Gdów.
W latach 1975–1998 przysiółek administracyjnie należał do województwa krakowskiego. 
W przysiółku znajduje się zespół dworsko-parkowy wpisany do rejestru zabytków nieruchomych województwa małopolskiego.
W Dworze Feillów można zobaczyć stałą ekspozycję prac artystki malarki, jednej z pierwszych studentek ASP w Krakowie Stefanii Feill pt. "Stefania Feill. Dziedzictwo wskrzeszone".

</doc>
<doc id="1724816" url="https://pl.wikipedia.org/wiki?curid=1724816" title="Alexis Conran">
Alexis Conran

Alexis Conran (ur. 18 stycznia 1972 w Paryżu) – brytyjski aktor, prezenter telewizyjny i były iluzjonista.
Ojciec Conrana był nałogowym hazardzistą, przez co popadł w długi. Gdy chłopiec miał 7 lat, jego rodzice rozwiedli się. Był wychowywany przez matkę oraz dziadków. Dzieciństwo spędził w Grecji. W wieku 16 lat wyjechał do Londynu, gdzie nadal mieszka.
Dużo czasu spędzał na nauce gier i sztuczek karcianych. Zdobył dużą wiedzę na temat oszustw i kieszonkowców. Pewnego razu, zaproszony do gry w pokera, zauważył, że jeden z graczy oszukuje. Wykorzystując swoje umiejętności sprawił, że oszust mimo wszystko przegrał. To wydarzenie zapoczątkowało jego karierę.
Opisywał różne rodzaje oszustw oraz radził, jak się ich ustrzec.
Jest współautorem (razem z Paulem Wilsonem) i gwiazdą serialu "Prawdziwe przekręty" nadawanego przez BBC w latach 2006-2012. Ponadto wystąpił w 2 odcinkach 5. sezonu serialu "Budząc zmarłych" jako Michael Sherman. Wystąpił także w reklamie leku przeciwwirusowego Zovirax. W roku 2000 wziął udział w teledysku „Insomniac Olympics” grupy Blockhead. W tym samym roku zagrał epizodyczną rolę Księcia Ali w miniserialu "Baśnie tysiąca i jednej nocy".
Jest kibicem angielskiego klubu Manchester United.

</doc>
<doc id="1724817" url="https://pl.wikipedia.org/wiki?curid=1724817" title="Port lotniczy Kärdla">
Port lotniczy Kärdla

Port lotniczy Kärdla – lotnisko znajdujące się ok. 7 kilometrów od centrum Kärdli, na wyspie Hiuma. Piąty co do wielkości port lotniczy Estonii. Otwarty w 1963. Obsługuje połączenia krajowe.

</doc>
<doc id="1724818" url="https://pl.wikipedia.org/wiki?curid=1724818" title="Ostatni dzień lata (film 2007)">
Ostatni dzień lata (film 2007)

Ostatni dzień lata (ang. "The Last Day of Summer", 2007) – amerykański pełnometrażowy film familijny, wyprodukowany przez Nickelodeon.
Opis fabuły.
Trójka przyjaciół – Luke, A.J. i Riley cieszą się ostatnim dniem wolności i ostatnim dniem lata. Jutro zaczyna się szkoła, a wraz z nim nowe obowiązki. Luke, patrząc na to wszystko, pragnie, aby ten dzień nigdy się nie skończył. Jego życzenie zostaje spełnione. Teraz Luke będzie przeżywał ostatni dzień lata na okrągło, dopóki nie odnajdzie z niego wyjścia.

</doc>
<doc id="1724819" url="https://pl.wikipedia.org/wiki?curid=1724819" title="Sędańsk (jezioro)">
Sędańsk (jezioro)



</doc>
<doc id="1724822" url="https://pl.wikipedia.org/wiki?curid=1724822" title="Dobrzyców">
Dobrzyców

Dobrzyców – przysiółek wsi Zręczyce w Polsce, w województwie małopolskim, w powiecie wielickim, w gminie Gdów.
W latach 1975–1998 przysiółek administracyjnie należał do województwa krakowskiego.

</doc>
<doc id="1724824" url="https://pl.wikipedia.org/wiki?curid=1724824" title="Klara Issova">
Klara Issova



</doc>
<doc id="1724829" url="https://pl.wikipedia.org/wiki?curid=1724829" title="I symfonia Beethovena">
I symfonia Beethovena

I symfonia C-dur op. 21 Ludwiga van Beethovena powstała w latach 1799–1800. Jej premiera miała miejsce 2 kwietnia 1800 roku w wiedeńskim Burgtheater. Została zadedykowana baronowi Gottfriedowi van Swietenowi.
Forma.
Symfonia składa się ze standardowych 4 części; części I i IV poprzedzone są wolnymi wstępami. Utwór wykazuje wyraźne wpływy Symfonii 97 Haydna i Symfonii Jowiszowej Mozarta.

</doc>
<doc id="1724831" url="https://pl.wikipedia.org/wiki?curid=1724831" title="Zespół Roszpunki">
Zespół Roszpunki

Zespół Roszpunki – rzadki rodzaj niedrożności jelit wywołany trichofagią – nawykiem zjadania włosów. Nazwa zespołu pochodzi od postaci z baśni braci Grimm, długowłosej dziewczyny o imieniu Roszpunka. Trichofagia czasami jest związana z zaburzeniem polegającym na wyrywaniu sobie włosów – trichotillomanią.
Do cech zespołu Roszpunki należy:
Zespół Roszpunki jest zjawiskiem rzadkim, w literaturze opisano 88 przypadków.
Leczenie.
Włosy nie są trawione w układzie pokarmowym człowieka, dlatego często konieczna jest operacja usunięcia trichobezoaru.

</doc>
<doc id="1724834" url="https://pl.wikipedia.org/wiki?curid=1724834" title="Przemek Kuczyński">
Przemek Kuczyński

Przemek Kuczyński, właśc. Przemysław Kuczyński, pseud. Benbeneq (ur. 24 listopada 1974) – polski perkusista, muzyk sesyjny, kompozytor, realizator nagrań.
Współpracuje lub współpracował z takimi artystami jak: Edyta Górniak, Janusz Radek, Zbigniew Wodecki, Krzysztof Ścierański, Marek Raduli, Wojtek Pilichowski, Michał Grott, Bernard Maseli, Zbigniew Jakubek, Tomasz Filipczak, Hania Stach, Robert Chojnacki, Marek Kościkiewicz, The Boogie Town, In-Grid, September, Velvet, The Jet Set, Craig David, Ola Turkiewicz (Koncert Niepodległości, Projekt Arboretum), Ziemowit Kosmowski, Michał Urbaniak, Włodzimierz Pawlik, Bartek Papierz, Michał Kobojek, Marc Bee, Paweł Kukiz, Ich Troje, Rezerwat, Be Free, Paweł Marciniak, Roman Kostrzewski, Valdi Moder.
Oficjalny endorser firm: DW, Sabian Cymbals i Osca.
Dyskografia.
Źródło:.

</doc>
<doc id="1724835" url="https://pl.wikipedia.org/wiki?curid=1724835" title="Muzeum Lachów Sądeckich">
Muzeum Lachów Sądeckich

Muzeum Lachów Sądeckich im. Zofii i Stanisława Chrząstowskich – oddział Muzeum Okręgowego w Nowym Sączu, mieszczący się w budynku Gminnego Ośrodka Kultury w Podegrodziu. Jest największą na Sądecczyźnie regionalną placówką, powstałą ze zbiorów prywatnej kolekcji.
Historia.
Początek kolekcji etnograficznej to lata trzydzieste. Zaczęto gromadzić wtedy stroje i hafty podegrodzkie, a po wojnie, przedmioty użytku codziennego, sprzęty i narzędzia gospodarskie, sztukę ludową i obrzędową regionu. 
Do roku 1975 kolekcja była udostępniana zwiedzającym w starej chałupie Stanisława Migacza w Podegrodziu, a po rozebraniu tej chałupy, dostępna była na poddaszu prywatnego domu Zofii i Stanisława Chrząstowskich. 
W 1975 roku kolekcja została przeniesiona do nowo wybudowanego Domu Kultury w Podegrodziu. 
W 1981 roku zbiory, znajdujące się na wystawie w Domu Kultury w Podegrodziu, zostały przez państwa Chrząstowskich przekazane do Muzeum Okręgowego w Nowym Sączu, pod warunkiem, że pozostaną w Podegrodziu. 
W 1991 roku nadano muzeum imię: "Zofii i Stanisława Chrząstowskich".
Ekspozycja.
Ekspozycja poświęcona jest głównie kulturze i historii Podegrodzia i regionu Lachów Sądeckich. W ekspozycji znajdują się:

</doc>
<doc id="1724838" url="https://pl.wikipedia.org/wiki?curid=1724838" title="Daniela Hadraszek">
Daniela Hadraszek

Daniela Irena Hadraszek (ur. 16 maja 1936 w Gródkach) – polska polityk, posłanka na Sejm PRL IX kadencji.
Życiorys.
Uzyskała wykształcenie niepełne średnie. Od 1953 pracowała w Powiatowym Urzędzie Łączności w Działdowie, później była sprzedawcą w sklepie w Grupie k. Bydgoszczy. Od 1959 prowadziła sklep PSS "Społem" w Kołobrzegu. W 1985 uzyskała mandat posłanki na Sejm PRL IX kadencji. Kandydowała w okręgu Koszalin, była posłanką bezpartyjną. Zasiadała w Komisji Rynku Wewnętrznego i Usług.

</doc>
<doc id="1724840" url="https://pl.wikipedia.org/wiki?curid=1724840" title="Pole Position (serial animowany)">
Pole Position (serial animowany)

Pole Position – amerykański serial animowany z lat 1984–1985, emitowany w Polsce na kanałach Fox Kids, TVP2 i Top Kids. Serial bazuje na licencji gry "Pole Position" firmy Namco.
Opis fabuły.
Serial przedstawia historię osieroconego (po wypadku) rodzeństwa Darrett. Kaskaderzy Dan i Tess opiekują się siostrą Daisy. Pole Position Stunt Show to jedynie przykrywka dla programu rządowego, który prowadzi doktor Zachary (wuj rodzeństwa). Dan i Tess zastępują nieżyjących rodziców w roli kierowców nowoczesnych maszyn, które sterowane są przez sztuczną inteligencję. Pojazdy Wheels i Roadie, mające własną osobowość, są tajną bronią przeciwko przestępcom.

</doc>
<doc id="1724841" url="https://pl.wikipedia.org/wiki?curid=1724841" title="Hoedown Throwdown">
Hoedown Throwdown

Hoedown Throwdown – siódmy singiel amerykańskiej piosenkarki, aktorki pop Miley Cyrus. Miał swoją premierę 13 lutego 2009 w Radio Disney, a 10 marca na kanale iTunes. Utwór pochodzi z płyty . Autorami piosenki są Adam Anders i Nikki Hassman. Piosenka zadebiutowała na osiemnastym miejscu listy Billboard Hot 100.
Teledysk.
Został wydany 16 lutego na kanale Disney Channel. Choreografem klipu jest Jamal Sims i Miley Cyrus. Wideo przedstawia kadry z kinowej wersji Hannah Montany, na których Miley śpiewa i tańczy w kowbojskim klubie wraz z mieszkańcami Crowley Cornes. Dostępna jest też wersja dwuminutowa ze słowami piosenki, dzięki którym można śpiewać razem z Miley.

</doc>
<doc id="1724842" url="https://pl.wikipedia.org/wiki?curid=1724842" title="II symfonia Beethovena">
II symfonia Beethovena

II symfonia D-dur op. 36 Ludwiga van Beethovena powstała w latach 1798-1802, głównie podczas pobytu kompozytora w podwiedeńskim Heiligenstadt. Premiera miała miejsce 5 kwietnia 1803 r. w Wiedniu.
Beethoven zaczął pisać szkice do tej symfonii co najmniej na 3 lata przed jej ukończeniem.
Należy do schyłku pierwszego, wczesnego okresu twórczości Beethovena. Choć skomponowana w tragicznym dla kompozytora okresie, w którym zdał on sobie sprawę, że jego głuchota nasila się i prawdopodobnie nie zostanie wyleczona, "II symfonia" jest jedną z najradośniejszych w jego dorobku; dzieło skrzy się dowcipem, choć zawiera także momenty dramatyczne, charakterystyczne dla Beethovena zwłaszcza w latach późniejszych. 
Forma.
Symfonia składa się ze standardowych 4 części; część I poprzedzona jest rozbudowanym wolnym wstępem.

</doc>
<doc id="1724846" url="https://pl.wikipedia.org/wiki?curid=1724846" title="Port lotniczy Ikšķile">
Port lotniczy Ikšķile

Port lotniczy Ikšķile – port lotniczy zlokalizowany w mieście Ikšķile, na Łotwie. Obsługuje połączenia krajowe.

</doc>
<doc id="1724848" url="https://pl.wikipedia.org/wiki?curid=1724848" title="Poznaniacy">
Poznaniacy

Poznaniacy (Poznaniaki, gwarowo "Poznanioki", "Pyry", niem. "Posener") – grupa etnograficzna ludności polskiej, zamieszkująca środkową część Wielkopolski, określany niekiedy jako region Poznańskie.
Mieszkańcy Poznańskiego to Poznaniacy, przy czym słowo to odnosi się nie tylko do mieszkańców miasta Poznania, lecz również całego regionu. Występuje przy tym różnica w pisowni: słowo „poznaniak”' pisane małą literą oznacza mieszkańca Poznania, a wyraz „Poznaniak” pisany wielką literą – mieszkańca całego regionu – niekoniecznie Poznania.
Charakterystyka.
Janusz Kamocki przedstawia, że u większości Wielkopolan nastąpiło zatarcie różnic kulturowych pomiędzy poszczególnymi grupami etnograficznymi. Spośród nich Poznaniacy ulegli w największym stopniu wpływom miejskim.
Za cechy Poznaniaków uważa się przede wszystkim: zmysł praktyczny, pragmatyzm, pracowitość, punktualność, oszczędność i gospodarność, poszanowanie prawa (legalizm).
Według częstych opinii cechy te wpoili Poznaniakom Niemcy w czasie zaboru pruskiego. Prawdziwość tej tezy jest przedmiotem kontrowersji; jest faktem, że cechy te często obracały się przeciwko Niemcom. Legalizm Poznaniaków nie oznaczał też wyrzeczenia się walki zbrojnej. W Poznańskiem w latach 1794–1918 było kilka zrywów niepodległościowych, a dwa z nich – powstanie wielkopolskie z 1918/1919 r. oraz powstanie wielkopolskie 1806 roku – były jednymi z nielicznych (obok III powstania śląskiego oraz powstania sejneńskiego) zwycięskich powstań w Polsce.
Gwara poznańska.
Poznaniacy posługują się gwarą poznańską. , również ze względu na fakt, iż charakteryzuje ją duża liczba germanizmów, niemiecki szyk zdania itp.
Święta obchodzone przez Poznaniaków.
Święto stanowią również (obchodzone w sposób przypominający niektóre uroczystości niemieckie) imieniny ulicy Św. Marcin w Poznaniu. to Boże Ciało, kiedy odbywa się (w Poznaniu celebrowana razem z Bambrami przy wsparciu Towarzystwa Bambrów Poznańskich) Procesja Bożego Ciała.
Stowarzyszenia regionalne.
Obecnie do tradycji Poznaniaków odwołuje się szereg wielkopolskich stowarzyszeń regionalnych, jak: Towarzystwo im. Hipolita Cegielskiego, Unia Wielkopolan, Ruch Regionalny Wielkopolan, Wielkopolskie Towarzystwo Kulturalne czy Wiara Lecha.
Muzyka.
Istnieje zespół folklorystyczny Wielkopolanie, który odwołuje się do tradycji ludowej Poznańskiego.
Media.
Poznaniacy posiadają swoje programy i słuchowiska, jak np. prowadzone w gwarze poznańskiej (przez Jacka Hałasika) „Blubry Heli przy niedzieli”, emitowane w Radio Merkury. Felietony pisane gwarą Poznaniaków (głównie autorstwa Juliusza Kubla) publikowane są m.in. w „Głosie Wielkopolskim” i w czasopiśmie „Lofer. Miesięcznik Wielkopolanina”, w „Rzeczy Krotoszyńskiej” ukazują się felietony „Okrakiem na ryczce” (autorstwa Jana Rosika).
Osoby propagujące kulturę Poznańskiego:

</doc>
<doc id="1724849" url="https://pl.wikipedia.org/wiki?curid=1724849" title="Love Is on the Line">
Love Is on the Line

Love Is on the Line – singel Edyty Górniak, wydany w 1996 roku. Na płycie, oprócz oryginalnej wersji, zamieszczone są także remiksy utworu. Utwór nie znalazł się na żadnym albumie artystki.
Singel uzyskał status platynowej płyty w 1999 r..

</doc>
<doc id="1724853" url="https://pl.wikipedia.org/wiki?curid=1724853" title="Grand Som">
Grand Som

Grand Som – szczyt w Prealpach Sabaudzkich, części Alp Zachodnich. Leży we wschodniej Francji w regionie Owernia-Rodan-Alpy. Należy do masywu Chartreuse.

</doc>
<doc id="1724856" url="https://pl.wikipedia.org/wiki?curid=1724856" title="Prawdziwe przekręty">
Prawdziwe przekręty

Prawdziwe Przekręty (ang." The Real Hustle") – serial wyprodukowany przez Objective Productions, napisany i współprodukowany przez Alexisa Conrana oraz Paula Wilsona. Serial pokazuje oszustwa i przekręty, jakich używają zawodowcy na całym świecie (w serialu – w Anglii). Prezentowane są również triki magiczne oraz propozycje zakładów (czyli jak wygrać darmowego drinka w barze). W programie występują Alexis Conran, Paul Wilson oraz Jessica-Jane Clement.
Głównym założeniem programu jest prezentacja przekrętów i pokazanie ludziom, jak nie dać się oszukać.
W Polsce program emitowany jest na kanale BBC Entertainment.
Historia.
Serię emitowano jako spin off innego serialu, pt. "Przekręt" w związku z dużą jego popularnością. Poza tym oba seriale są obecnie kompletnie niezależne i o związku pomiędzy nimi wspomina się rzadko. Począwszy od sezonu 5 każda seria otrzymywała własny tytuł; np. seria 5 została nazwana "Prawdziwe Przekręty:Las Vegas" (oryg. "The Real Hustle: Las Vegas""), gdzie zdecydowana część prezentowanych przekrętów odbywała się w Las Vegas, również w kasynach. Serię 6 nazwano "High Stakes", gdzie prezentowane są oszustwa o dużym stopniu trudności (w serii 6 po raz pierwszy prezentuje się w jednym odcinku przekręt główny oraz kilka dodatkowych. Ten pierwszy dzielony jest na dwie części, a pomiędzy nimi prezentowane są właśnie te "poboczne" przekręty). Seria 7 to "The Real Hustle on Holiday" – czyli, jak łatwo się domyślić – "wakacyjne przekręty". Seria 8 nosi tytuł "The Real Hustle: Undercover" i oznaczana jest jako początek nowej serii pod tym właśnie tytułem.
Aktorzy występujący w serialu często do wykonywanych przekrętów używają dodatkowych pseudonimów. Alexis Conran – Ian Steele, Paul Wilson – Rob Marks, a Jessica-Jane Clement – Sue Windle, czasem też Suzie albo Tracy Rutherford.
Krytyka.
Seria została skrytykowana o to, że może prezentować wiele sposobów dla potencjalnych oszustów na wyłudzanie pieniędzy. Dodatkowo – oskarżono ją o wykorzystywanie niewinnych ludzi do prezentowania oszustw oraz przedstawiania ich w sposób często niemożliwy technicznie do wykonania (co mija się z celem).

</doc>
<doc id="1724857" url="https://pl.wikipedia.org/wiki?curid=1724857" title="Granier (szczyt)">
Granier (szczyt)

Granier – szczyt w Prealpach Sabaudzkich, części Alp Zachodnich. Leży we wschodniej Francji w regionie Owernia-Rodan-Alpy. Należy do masywu Chartreuse.

</doc>
<doc id="1724859" url="https://pl.wikipedia.org/wiki?curid=1724859" title="Elektrownia jądrowa Mochovce">
Elektrownia jądrowa Mochovce

Elektrownia jądrowa Mochovce (słow. "Atómové elektrárne Mochovce") – elektrownia jądrowa składająca się z dwóch działających reaktorów i dwóch w trakcie budowy, znajdująca się w południowej Słowacji między miastami Nitra i Levice na miejscu dawnej wsi Mochovce. Jest zlokalizowana około 15 km na północny zachód od miejscowości Levice. Wytwarzając prawie 6000 GWh rocznie, elektrownia zaspokaja 20% zapotrzebowania Słowacji na energię elektryczną.
Właścicielem jest słowacka spółka należąca do skarbu państwa – Slovenské elektrárne.
Historia.
Budowa nowej elektrowni atomowej z 4 reaktorami wodnymi ciśnieniowymi WWER 440/213 została zaproponowana w latach 70. Rząd Czechosłowacji zainicjował badania w celu ustalenia stabilności sejsmicznej miejsc, gdzie miałaby powstać nowa elektrownia. Po uwzględnieniu wszystkich czynników, zdecydowano się na budowę na terenie wsi Mochovce. Prace rozpoczęto w czerwcu 1981. Pierwsze dwa reaktory Mochovce-1 i Mochovce-2 wybudowano 1 października 1983.
Budowę pozostałych dwóch jednostek zaczęto w 1985. Przerwano ją w 1991, ze względu na brak środków. W 1995 rząd zatwierdził plan ukończenia reaktorów Mochovce-3 i Mochovce-4 w nowej, bezpieczniejszej zachodniej technologii. Dokończenie budowy oprotestowano w Austrii, która jest przeciwna wykorzystywaniu energii jądrowej. Ostatecznie planuje się oddanie do użytku dwóch ostatnich reaktorów w latach 2015–2016.

</doc>
<doc id="1724860" url="https://pl.wikipedia.org/wiki?curid=1724860" title="Grande Sure">
Grande Sure

Grande Sure – szczyt w Prealpach Sabaudzkich, części Alp Zachodnich. Leży we wschodniej Francji w regionie Owernia-Rodan-Alpy. Należy do masywu Chartreuse.

</doc>
<doc id="1724861" url="https://pl.wikipedia.org/wiki?curid=1724861" title="Charmant Som">
Charmant Som

Charmant Som – szczyt w Prealpach Sabaudzkich, części Alp Zachodnich. Leży we wschodniej Francji w regionie Owernia-Rodan-Alpy. Należy do masywu Chartreuse.

</doc>
<doc id="1724864" url="https://pl.wikipedia.org/wiki?curid=1724864" title="Dôme de Bellefont">
Dôme de Bellefont

Dôme de Bellefont – szczyt w Prealpach Sabaudzkich, części Alp Zachodnich. Leży we wschodniej Francji w regionie Owernia-Rodan-Alpy. Należy do masywu Chartreuse.

</doc>
<doc id="1724870" url="https://pl.wikipedia.org/wiki?curid=1724870" title="Pogarda (film)">
Pogarda (film)

Pogarda (org. "Le Mépris") – film z 1963 roku w reżyserii Jean-Luca Godarda na podstawie powieści pod tym samym tytułem Alberta Moravii.
Fabuła.
Amerykański producent filmowy Jeremy Prokosch (Jack Palance) zatrudnia szanowanego austriackiego reżysera Fritza Langa (gra samego siebie), by zrealizował ekranizację "Odysei" Homera. Po obejrzeniu wstępnych materiałów Langa Prokosch uznaje je za zbyt artystowskie, jest wściekły, i wynajmuje Paula Javala (Michel Piccoli), powieściopisarza i dramaturga, by przerobił scenariusz. Prokosch, milioner i playboy, zaczyna się interesować atrakcyjną żoną Javala (Brigitte Bardot), co doprowadza do kryzysu w tym małżeństwie.

</doc>
<doc id="1724871" url="https://pl.wikipedia.org/wiki?curid=1724871" title="Wspólnota Chrystusa Zmartwychwstałego Galilea">
Wspólnota Chrystusa Zmartwychwstałego Galilea

Wspólnota Chrystusa Zmartwychwstałego "Galilea" – katolicka charyzmatyczna wspólnota ewangelizacyjna, którą założył w roku 1992 ojciec Krzysztof Czerwionka CR.
Wspólnota jest częścią Zgromadzenia Zmartwychwstania Pańskiego, a jej głównym celem funkcjonowania od samego początku jest ewangelizacja, czyli doprowadzanie innych do nowej, głębokiej relacji z Bogiem i odkrycia Jego obecności w osobistym życiu człowieka. Z tego względu jedną z podstawowych form działalności Wspólnoty jest Szkoła Nowej Ewangelizacji św. Marka funkcjonująca w ramach programu kerygmatycznych katolickich Szkół Nowej Ewangelizacji.
Wspólnota posiada ponad 1600 członków różnego stanu (małżeństwa, osoby samotne, kapłani) i wieku (zarówno młodzież, jak też osoby starsze). Centrum Wspólnoty oraz główną siedzibą jest ośrodek rekolekcyjny "Wzgórze Miłosierdzia" położony w miejscowości Stryszawa (niedaleko Suchej Beskidzkiej).
Tożsamość.
W roku 1998 Kapituła Polskiej Prowincji Zgromadzenia Zmartwychwstania Pańskiego potwierdziła oficjalnie, że Wspólnota wypełnia Charyzmat Zgromadzenia, dlatego też została włączona formalnie w jego struktury. W następstwie tego o. prowincjał Adam Piasecki CR potwierdził oficjalnym Dekretem, że Wspólnota w pełni realizują misję Zgromadzenia Zmartwychwstańców.
W znacznej części diecezji na terenie Polski, w których Wspólnota jest obecna, otrzymała ona od Ordynariuszy miejsca oficjalne dekrety pozwalające na prowadzenie dzieł na ich terenie (m.in. Archidiecezja Warszawska, Archidiecezja Katowicka, Archidiecezja Krakowska, Archidiecezja Lubelska). We wszystkich parafiach, w których prowadzone są regularne spotkania, odbywają się ona za wyraźną zgodą miejscowego księdza proboszcza.
Miejsce spotkań.
Wspólnota spotyka się w wielu miejscach na terenie Europy (szczególnie Polski). Administracyjnie cały teren aktywności Wspólnoty jest podzielony na tzw. Winnice (oddziały). Obecnie funkcjonuje osiem Winnic: Stryszawa (obejmuje m.in. Kraków), Bielsko-Biała, Śląsk (+ m.in. Tychy), Chełm (+ m.in. Zamość), Warszawa, Radom, Lublin i Wiedeń.
We wspólnocie istnieją także tzw. Szczepy winne tzn. Domy Zmartwychwstania oddalone od Winnic, z których w przyszłości powstaną Winnice. W chwili obecnej istnieje 5 Szczepów winnych: Tomaszów Lubelski, Gdańsk, Bułgaria, Wielka Brytania.
Ponadto Wspólnota posiada mniejsze ośrodki działalności (poza Winnicami i Szczepami), w tym m.in. na Ukrainie, w Holandii i w Norwegii.
Fundamentalnym miejscem spotkań w każdej z Winnic są Domy Zmartwychwstania. W prywatnych domach animatorów, gromadzi się ok. 5–10 osób. Jest to czas modlitwy uwielbienia, czytania Słowa Bożego (Biblia), jak również dzielenia się własnym doświadczeniem wiary oraz troskami i radościami życia codziennego. W całej Wspólnocie funkcjonuje ponad 160 Domów Zmartwychwstania.
Członkowie Domów Zmartwychwstania gromadzą się raz w tygodniu, natomiast wszystkie Domy Zmartwychwstania z danej Winnicy raz w miesiącu na tzw. Świętowaniu. Cała Wspólnota spotyka się wspólnie raz w roku w centrum w Stryszawie na tzw. Zjeździe Wspólnoty.
Duchowość Wspólnoty.
Imię Wspólnoty, a razem z nim duchowość, opierają się na fragmentach z Biblii:
a także ze słów Konstytucji Zgromadzenia Zmartwychwstańców:
Z tego względu celem Wspólnoty jest życie tą misją, którą jest ewangelizacja, doświadczając nieustannie nawrócenia w swoim życiu, a także budując coraz głębszą relację z Jezusem Zmartwychwstałym – opierając życie i posługę na charyzmacie Zgromadzenia, którym jest życie NADZIEJĄ i niesienie Nadziei innym ludziom.
Szkoła Nowej Ewangelizacji św. Marka w Stryszawie („SNE”).
Szkoła Nowej Ewangelizacji św. Marka w Stryszawie jest katolicką szkołą kerygmatyczną, prowadzoną przez Wspólnotę Chrystusa Zmartwychwstałego "Galilea" począwszy od 1994 roku (jedna z pierwszych SNE w Polsce). Oficjalnie podlega Przełożonemu Polskiej Prowincji Zgromadzenia o. Wiesławowi Śpiewakowi CR.
Szkoła św. Marka od 1995 r. jest także członkiem Międzynarodowego Stowarzyszenia Koordynatorów Katolickich Szkół Nowej Ewangelizacji ACCSE 2000. Od 2009 roku jest jednym z założycieli oraz członkiem Ogólnopolskiej Rady Dyrektorów Szkół Nowej Ewangelizacji.
Szkoła organizuje liczne kursy ewangelizacyjne w Centrum Wspólnoty w Stryszawie, a także w filiach Wspólnoty "Galilea" w poszczególnych Winnicach.
Formacja osób, które pragną ewangelizować oraz tych, którzy chcą dalej formować kolejnych ewangelizatorów. Tak aby ostatecznie każdy katolik potrafił skutecznie przekazać Dobrą Nowinę o Jezusie innym ludziom używając prostej, popartej własnym doświadczeniem formy.
Przygotowanie do ewangelizacji przez czynny udział w teoretyczno-praktycznych kursach. Metoda tworzenia kursów oparta jest na równoważącym się schemacie modlitwa + studium + praktyka.
Skupiona na osobie Jezusa Chrystusa (chrystocentryzm). W postawie otwarcia się na działanie Ducha Świętego, które prowadzi do osobistego spotkania z Bogiem jako Ojcem oraz z Jezusem jako jedynym Panem i Zbawicielem człowieka.
Siedziba Wspólnoty.
Główną siedzibą Wspólnoty jest Centrum Ewangelizacji i Modlitwy "Wzgórze Miłosierdzia" w Stryszawie (niedaleko Suchej Beskidzkiej - województwo małopolskie).
W 1980 roku teren ten został zakupiony przez Zgromadzenie z zamiarem utworzenia tam domu rekolekcyjnego. Od samego początku odbywały się tam rekolekcje prowadzone przez Ruch Światło-Życie dla młodzieży. Począwszy od roku 1992, czyli od momentu powstania Wspólnoty "Galilea", miejsce to coraz częściej było wykorzystywane podczas kursów SNE oraz spotkań w duchu Nowej Ewangelizacji. Centrum Wspólnoty jest położone w malowniczych rejonach Żywca (Beskid Żywiecki - pasmo Jałowca - 1110 m n.p.m.). Panuje tam właściwy do kontemplacji i odpoczynku spokój.

</doc>
<doc id="1724875" url="https://pl.wikipedia.org/wiki?curid=1724875" title="Chrzest pragnienia">
Chrzest pragnienia

Chrzest pragnienia ("baptismus flaminis") – specyficzna forma chrztu uznawana przez Kościół katolicki, w którym umierający bez chrztu z wody dostępuje oczyszczenia z grzechu (warunkiem jest brak możliwości dostania chrztu wody i szczera chęć jego przyjęcia połączona ze skruchą). Przynosi owoce sakramentu takowym nie będąc.

</doc>
<doc id="1724879" url="https://pl.wikipedia.org/wiki?curid=1724879" title="Marta Abramowicz">
Marta Abramowicz

Marta Magdalena Abramowicz (ur. 21 listopada 1978 w Warszawie) – polska reporterka, badaczka społeczna, działaczka na rzecz praw człowieka.
Psycholożka, ekspertka od zagadnień związanych z przeciwdziałaniem dyskryminacji, autorka dwóch największych przeprowadzonych dotychczas w Polsce badań nad sytuacją społeczną osób LGBT.
Życiorys.
Jest absolwentką psychologii Uniwersytetu Warszawskiego oraz MISHu – Międzywydziałowych Indywidualnych Studiów Humanistycznych na Uniwersytecie Warszawskim.
Przez wiele lat pracowała jako dziennikarka. Przez blisko 10 lat, od 2001 kierowała (jako wiceprezes, a później jako prezes) ogólnopolską organizacją pozarządową Kampania Przeciw Homofobii, gdzie zarządzała kilkudziesięcioma projektami antydyskryminacyjnymi – była koordynatorką kampanii społecznej: „Niech nas zobaczą”, redaktor naczelną Portalu MultiKulti, a także wielu innych projektów edukacyjnych realizowanych przez Kampanię Przeciw Homofobii. Pod jej nadzorem powstał raport dotyczący sytuacji osób biseksualnych i homoseksualnych w Polsce.
Jako ekspertka występowała na wielu konferencjach, m.in. na zaproszenie Pełnomocniczki ds. Równego Traktowania, Rzecznika Praw Obywatelskich, ODIHRu czy Rady Europy. Jest również autorką programów szkoleniowych, badań i ekspertyz z zakresu edukacji antydyskryminacyjnej, zarządzania wiekiem i równości płci (m.in. dla Towarzystwa Edukacji Antydyskryminacyjnej, Caritas Polska, Wyższej Szkoły Bankowej w Toruniu).
Obecnie współpracuje z Instytutem Psychologii Polskiej Akademii Nauk w projekcie „Rodziny z wyboru” i Pracownią Realizacji Badań Socjologicznych Uniwersytetu Gdańskiego, gdzie współprowadzi badania dotyczące wykluczenia społecznego.
W wyborach do Parlamentu Europejskiego w 2014 bez powodzenia kandydowała z listy Europy Plus.
W 2016 opublikowała pierwszy reportaż o życiu polskich zakonnic „Zakonnice odchodzą po cichu”.

</doc>
<doc id="1724880" url="https://pl.wikipedia.org/wiki?curid=1724880" title="Rajdowe Samochodowe Mistrzostwa Polski 2005">
Rajdowe Samochodowe Mistrzostwa Polski 2005

Ten artykuł dotyczy sezonu 2005 Rajdowych Samochodowych Mistrzostw Polski.
Klasyfikacje.
Klasyfikacja generalna kierowców.
Kierowcy niezgłoszeni do RSMP (startujący np. podczas Rajdu Polski) nie są brani pod uwagę. Do klasyfikacji wliczanych było 5 z 6 najlepszych wyników.
Zwycięzcy klas, zespoły i kluby.
W wykazach przedstawiających zwycięzców poszczególnych klas pogrubioną czcionką zaznaczono kierowców i pilotów, którzy zdobyli tytuły mistrza, wicemistrza i drugiego wicemistrza Polski.

</doc>
<doc id="1724882" url="https://pl.wikipedia.org/wiki?curid=1724882" title="Koniecpolskie Zakłady Płyt Pilśniowych">
Koniecpolskie Zakłady Płyt Pilśniowych

Koniecpolskie Zakłady Płyt Pilśniowych – przedsiębiorstwo przemysłowe w Koniecpolu, produkujące płyty pilśniowe twarde i porowate, powstałe w 1953 roku. Zakład zbudowano w oparciu o projekt i urządzenia produkcji szwedzkiej. W 1955 roku Zakłady rozpoczęły eksport płyt za granice kraju. W latach 1957–1960 nastąpiła rozbudowa zakładów, uruchomiono dwa nowe ciągi produkcyjne płyt twardych. Obecnie po przeprowadzonym postępowaniu upadłościowym, spółka nie prowadzi działalności gospodarczej.
Okres budowy zakładu.
Koniecpolskie Zakłady Płyt Pilśniowych zlokalizowano w miejscowości Chrząstów pod Koniecpolem tuż obok stacji kolejowej o tej samej nazwie. Decyzje o lokalizacji  zakładu podjęto w 1947 roku. W 1949 r. Minister rolnictwa Bolesław Podedworny wydał decyzje o budowie fabryki płyt pilśniowych na terenie Chrząstowa, na powierzchni około 17 ha, w majątku który przed wojną należał do rodu Potockich.  Na lokalizacje zakładu płyt w Chrząstowie – Koniecpolu miało wpływ wiele czynników. Pierwszym z nich było położenie miejscowości w pobliżu rzeki Pilicy. Produkcja płyt w tamtym okresie wymagała zużycia dużej ilości wody w procesie produkcyjnym. Chrząstów i okoliczny Koniecpol położone były w terenie wysoce zalesionym, na obszarze tym zlokalizowano wiele tartaków. Powodowało to łatwy dostęp do surowca drzewnego a zwłaszcza po tartacznych odpadków stanowiących surowiec do produkcji płyt pilśniowych. Zachodnia część ówczesnego woj. kieleckiego była biedna i nie uprzemysłowiona, występował na tym terenie duży zasób siły roboczej co przy lokalizacji tak dużego zakładu nie było bez znaczenia.  Innym ważnym argumentem dla lokalizacji fabryki była linia kolei herbsko – kieleckiej przebiegająca przez ówczesny Chrząstów – Koniecpol, zakład zbudowano w pobliżu stacji Koniecpol, doprowadzając na teren fabryki odrębne tory kolejowe. Kolej w tym czasie służyła do przewozu surowców niezbędnych przy produkcji płyt: drewna i jego odpadów oraz węgla. Koleją wywożono także gotowe płyty pilśniowe do krajowych kontrahentów oraz do portów morskich, gdzie dalej produkty wysyłano za granice. Budowa Koniecpolskich Zakładów Płyt Pilśniowych odbywała się w latach 1949 – 1953, jej kierownikiem był inż. Bazyll  Kozakow. Generalnym wykonawcą budowy Fabryki płyt pilśniowych było: Kieleckie Przemysłowe Zjednoczenie Budowlane. Przy budowie zakładu brali udział fachowcy i specjaliści ściągani z całego kraju, ludność Koniecpola stanowiła uzupełnienie kadr. W dniu 7 lipca 1953 r. dokonano próbnego rozruchu kotła oraz oddano do użytku prądnice dostarczającą prąd do maszyn i urządzeń znajdujących się w zakładzie. W dniu 13 lipca 1953 r. z zakładów w Koniecpolu – Chrząstowie wyjechała pierwsza wyprodukowana płyta pilśniowa. Ponad tydzień później 15 lipca 1953 r. dokonano próbnego rozruchu zakładu. Zakład oddano do użytku 22 lipca 1953 r.
Lata 1953–1970.
W Koniecpolskich Zakładach Płyt Pilśniowych w dniu ich inauguracji zatrudnionych było 423 pracowników. Fabryka w momencie otwarcia wyposażona była w maszyny produkcji szwedzkiej, kraju który był prekursorem w produkcji płyt pilśniowych na świecie Zakłady Płyt Pilśniowych produkowały dwa zasadnicze rodzaje płyt : płyty pilśniowe twarde oraz porowate. Do produkcji wprowadzono także inne bardziej wyspecjalizowane produkty: płyty perforowane – ryflowane, płyty lakierowane o około 12 – stu kolorach i odcieniach. Produkty wykorzystywane były m.in.: w budownictwie mieszkaniowym, przemyśle meblarskim, jako element wyposażenia okrętów, w przemyśle samochodowym oraz kolejowym. W 1958 r. KZPP rozpoczęło produkcje – jako pierwsza wytwórnia w kraju płyt dźwiękochłonnych, mających za cel niwelowanie dźwięków w budynkach. Płyty te miały zastosowanie w: salach kinowych, klubach, teatrach czy muzeach. Na skutek ciągłej rozbudowy zakładu, zwiększania wielkości oraz asortymentu produkcji płyt poszukiwano nowych pracowników. Osoby zamieszkałe w Koniecpolu ze względu na przynależność do woj. łódzkiego miały kłopot ze znalezieniem pracy w fabryce działającej na terenie Chrząstowa ,który administracyjnie był częścią ziemi kieleckiej. W 1960 r. połączono ze sobą w jeden organizm miejski leżące po obu stronach Pilicy: Koniecpol i Chrząstów. Nowo powstały Koniecpol odtąd był częścią woj. kieleckiego. W tym samym czasie, dnia 30 kwietnia 1960 r. otwarto nowo wybudowaną część zakładu. Po uruchomieniu dwóch dodatkowych ciągów produkcyjnych płyt zatrudnienie w zakładzie wzrosło wynosząc ponad 1200 pracowników. Maszyny, aparatura oraz oprzyrządowanie do produkcji płyt pochodziły od krajowych producentów. Nowo otwartą część zakładu stanowiły dwa ciągi płyt pilśniowych twardych. Po powiększeniu zakładu roczna produkcja płyt wzrosła z 48 tys. ton do 70 tys. ton. W latach 60. asortyment zakładu stanowiły następujące produkty: płyty pilśniowe twarde, miękkie, grube, perforowane, mozaikowe, dekoracyjne, lakierowane oraz podłogowe.  W 1963 r. KZPP Koniecpol wprowadziły czwartą zmianę a co za tym idzie zakład pracował w systemie ciągłym – czterobrygadowym. W tym samym roku zakład rozpoczął produkcje płyt pilśniowych bardzo twardych. W latach 1961 -1962 zmodernizowano ciąg technologiczny T-1 zwiększając moce produkcyjne płyt twardych o 25%. Pierwsze płyty pilśniowe które wyjechały z Koniecpola były lepsze jakościowo niż te same wyroby produkowane w zakładzie w Czarnej Wodzie. Fakt ten spowodował, iż płyty pilśniowe z Koniecpola już w początkowym okresie zaczęto eksportować za granice. Pierwszymi zagranicznymi odbiorcami produkowanych przez Koniecpolskie Zakłady Płyt Pilśniowych wyrobów były: Belgia i Turcja, co nastąpiło w 1954 r.W 1957 r. wysłano pierwszą partię płyt pilśniowych do Grecji, wcześniej wyeksportowano także produkty do NRF. W latach 60. XX wieku oprócz czterech wymienionych krajów płyty pilśniowe z Koniecpola eksportowano w następujących kierunkach: USA, Kanada, kraje afrykańskie, kraje Ameryki łacińskiej oraz do Szwecji i Finlandii. Kiedy budowano KZPP Koniecpol, technologie budowy zakładu oraz produkcji płyt dostarczała szwedzka firma AB Defibrator. Po kilkunastu latach pracy produkowane w Koniecpolu płyty pilśniowe przewyższały jakością te same produkty wytwarzane w Szwecji. Pierwszym dyrektorem Koniecpolskich Zakładów Płyt Pilśniowych był Zenon Gołaszewski piastujący tę funkcję od 1 kwietnia do 31 października 1953 r. Jego następcą na stanowisku dyrektora naczelnego KZPP został Marian Aleksandrowicz pełniący swoje obowiązki do 20 stycznia 1954 r. Kolejnym dyrektorem zakładu został Wincenty Bakota sprawujący swoją funkcję do końca 1971 roku. 
Lata 1970–1989.
Lata 70. i 80. XX wieku dla Koniecpolskich Zakładów Płyt Pilśniowych stanowiły okres największego rozkwitu. Zakład był wielokrotnie nagradzany za wyniki w: produkcji, jakości oraz eksporcie produktów. W 1971 r. w Koniecpolu odbyła się uroczysta akademia z okazji „Dnia Leśnika i Drzewiarza”, na której Koniecpolskie Zakłady Płyt Pilśniowych zostały uznane najlepszym zakładem branży drzewnej za 1970 r. KZPP było po raz kolejny było gospodarzem Dnia Leśnika i Drzewiarza w 1979 r. Koniecpolskie Zakłady Płyt Pilśniowych w latach 70. XX wieku otrzymały następujące wyróżnienia:
Koniecpolskie Zakłady Płyt Pilśniowych w analizowanym okresie należały do branżowego Zjednoczenia Przemysłu Płyt, Sklejek i Zapałek. W zjednoczeniu zrzeszonych było w latach 70. XX wieku, 27 zakładów w większości nowszych, jednak to w koniecpolskich płytach jednym z najstarszych zakładów w zjednoczeniu produkowano najlepsze jakościowo wyroby.  Zwrócić należy uwagę na fakt iż 90% procent produkowanych wtedy płyt oddawano w klasie pierwszej co świadczyło o jakości produkcji. W latach 70. XX wieku płyty pilśniowe z Koniecpola wysyłano do następujących krajów: USA, Kanady, Anglii, Holandii, Belgii, Danii. Francji, Niemiec, Afryki, Ameryki Południowej oraz Australii. Wzrósł także udział wyrobów eksportowanych: w 1964 r. było to 26% produkcji, w 1976 r. 43% produkowanych płyt. W 1977 r. oddano do użytku zmodernizowaną lakiernie co spowodowało: skrócenie cyklu inwestycyjnego z ośmiu do trzech miesięcy, zwiększenie ilość i jakość produkowanych płyt lakierowanych, oszczędności w zużyciu lakieru do produkcji płyt oraz poprawa bezpieczeństwa i higieny pracy. W procesie modernizacji lakierni czynny udział brali pracownicy sąsiednich: Zakładów Remontowo – Montażowych w Koniecpolu. Zakład w latach 70. i 80. XX wieku zatrudniał ponad 1300 pracowników. W 1972 r. dyrektorem naczelnym zakładu został Andrzej Setkiewicz. Zastąpił na tym stanowisku Wincentego Bakote, który z końcem roku odszedł z pracy w KZPP zostając zastępcą dyrektora Zakładów Remontowo – Montażowych w Koniecpolu. W 1980 r. dyrektorem fabryki został  Stanisław Leszczyński, a w 1984 r. Marian Duliński. Kiedy dyrektorem Koniecpolskich Zakładów Płyt Pilśniowych został Marian Duliński napotkał na pogarszającą się kondycje firmy, dyrektor Duliński wdrożył kilka mechanizmów naprawczych. Wprowadzono zmiany organizacyjne w funkcjonowaniu wydziału produkcji, zastosowanie płacowego systemu motywacji pracowników tak aby produkować jak najwięcej najlepszych jakościowo produktów. W latach 1966 - 1989 dyrektorem ds. administracyjnych Koniecpolskich Zakładów Płyt Pilśniowych był Roman Lipowicz, poseł na Sejm VIII kadencji.
W latach 70. KZPP wybudowało własną biologiczną oczyszczalnie ścieków, było to związane z odprowadzaniem do wód rzeki Pilicy dużej ilości zanieczyszczeń poprodukcyjnych oraz faktem budowy Zbiornika Sulejowskiego na rzece Pilicy, stanowiącego ujęcie wody dla miasta Łodzi. Budowa oczyszczalni ścieków trwała w latach 1970-1973, a jej przepustowość wynosiła 13,5 m sześciennych na dobę.
Lata 1989–2002.
Przełom lat 80. i 90. XX wieku zapoczątkował zmiany społeczno–gospodarcze w Polsce. Przemiany te dotknęły również Koniecpolskie Zakłady Płyt Pilśniowych. Zakład w ty trudnym okresie aby stanowić konkurencje dla innych producentów płyt zaczął ograniczać zatrudnienie. W 1993 r. zakład przekształcono w jednoosobową spółkę Skarbu Państwa. Akcje KZPP w całości wniesiono do VIII Narodowego Funduszu Inwestycyjnego „Octava”, w 2000 r. NFI zbyło akcje firmy na rzecz prywatnego inwestora Eugeniusza Spery. W latach 90. XX wieku realizowano wiele działań mających za cel optymalizacje produkcji min: łączono wiele komórek organizacyjnych w jedną, wyprzedawano majątek nie związany bezpośrednio z produkcją czy wprowadzono zamknięty obieg wody za pomocą technologii wyparcia. W 1999 r. KZPP Koniecpol zostały nominowane do nagrody „Wybitny polski eksporter”, przyznawanej przez czasopismo „Rynki Zagraniczne”’. Zmniejszenie zapotrzebowania na płyty pilśniowe spowodowało spadek produkcji oraz jakości produkowanych wyrobów. Dodatkowo w 1999 r. Rada Unii Europejskiej nałożyła na producentów płyt pilśniowych z Europy wschodniej cła antydumpingowe, polityka UE uderzyła również w KZPP które zaczęły tracić klientów w Europie zachodniej.  Przyczyniło się to do zmniejszenia zatrudnienia do 300 pracowników. W dniu 1 grudnia 1999 r. na terenie KZPP doszło do wybuchu strajku, po tym jak związkowcy otrzymali informacje o planach zwolnienia 150 osób. Związkowcy próbowali podjąć rozmowy z Prezesem spółki Tomaszem Małeckim, ten jednak odmówił, doszło do 20 – godzinnej okupacji biurowca KZPP. Prezes wraz z pracownikami biurowca zabarykadował się w środku, w dniu następnym Tomasz Małecki podpisał rezygnacje z funkcji prezesa KZPP co zakończyło strajk. Kolejnym problemem z jakim mierzyły się władze Koniecpolskich Zakładów Płyt Pilśniowych była oczyszczalnia ścieków. Mieszkańcy Osiedla bloków oraz domków jednorodzinnych sąsiadującego z zakładem skarżyli się na nieprzyjemny zapach jaki rozchodził się po okolicy. Władze zakładu postanowiły w 2001 r. o wypowiedzeniu mieszkańcom umowy na odbiór ścieków na dotychczasowym warunkach i podpisaniu na nowych, angażując w proces odbioru mediów władze miasta. W tym samym roku zakłady próbowały sprzedać oczyszczalnie ścieków, jednak bezskutecznie. W 1992 r. dyrektorem naczelnym zakładu został Józef Gurgul. W 1999 r. nowym prezesem KZPP został Tomasz Małecki. W styczniu 2000 r. jego następcą został Krzysztof Zięba. W listopadzie 2000 r. nowym prezesem został Jan Gwiazda. 
Lata 2002–2011.
W 2002 r. większościowy pakiet akcji Koniecpolskich Zakładów Płyt Pilśniowych przejmują osoby prywatne na czele ze Stanisławem Bieńkowskim. W latach 2004 – 2005 w wyniku wielu transakcji kupna – sprzedaży większościowym udziałowcem fabryki zostaje Robert Bieńkowski. Po prywatyzacji zakład zaczął zmieniać profil produkcji. Zaprzestano produkcji płyt twardych – lakierowanych na rzecz płyt twardych zwykłych. Zaczęto rozwijać produkcje płyt pilśniowych porowatych wykorzystywanych w izolacji budynków. KZPP zaczęło nastawiać się na  produkcje płyt podpodłogowych. W 2004 r. oddano do użytku ciąg płyt pilśniowych porowatych. W latach 2008 – 2009 KZPP planowało uruchomienie dwóch ciągów płyt porowatych, oraz ciągu produkcyjnego płyt wiórowych, planów nie udało się zrealizować. W 2004 r. Koniecpolskie Zakłady Płyt Pilśniowych uhonorowano wyróżnieniem w ramach „Jurajskiego produktu roku”, za płytę podpodłogową; „Silent floor”. W 2004 r. KZPP zaangażowało amerykańską firmę doradczą „Impac”, mającą za cel zmianę organizacji pracy i zmniejszenie przestoju maszyn i urządzeń. W 2007 r. Koniecpolskie Zakłady Płyt Pilśniowych planowały zadebiutować na Giełdzie Papierów Wartościowych w Warszawie. Ostatecznie firma wycofała prospekt emisyjny ze względu na nie sprzyjającą koniunkturę. W 2008 r. tereny Koniecpolskich Zakładów Płyt Pilśniowych zostały wniesione do Katowickiej Specjalnej Strefy Ekonomicznej. W 2009 r. KZPP Koniecpol obniżono limity emisji dwutlenku węgla do atmosfery co spowodowało, że firma popadła w tarapaty finansowe. Firma m.in.: nie wypłacała wynagrodzeń pracownikom, ekwiwalentu za urlop oraz odpraw pracownikom zwalnianym z pracy. Na początku XXI wieku Koniecpolskie Zakłady Płyt Pilśniowych eksportowały swoje produkty do następujących krajów: Niemcy, Anglia, Holandia, Belgia, Włochy, kraje Afryki oraz Azji.
Pozostałe wydarzenia z życia Koniecpolskich Zakładów Płyt Pilśniowych.
W 2002 r. na terenie Pałacu Potockich w Koniecpolu zorganizowano bankiet dla klientów KZPP. W 2003 r. Zakład Energetyczny w Częstochowie ograniczył dostawy prądu do KZPP ze względu na nieregulowanie  terminowo płatności, po kilku dniach dostawy prądu wznowiono. W 2006 r. na terenie zakładu doszło do groźnego pożaru magazynu wyrobów gotowych, straty z tego powodu wyceniono na ponad 1 mln złotych. W 2007 r. doszło do awarii instalacji odpylającej działającej w fabryce płyt w Koniecpolu, ulice miasta, budynki i samochody pokryły się zielonym i brunatnym pyłem. Jesienią 2007 r. doszło do ponownej awarii cyklonu zbierającego pył powstający przy produkcji płyt. W związku z powtarzającymi się awariami cyklonu zbierającego pył, zakład przeprowadził inwestycje polegającą na budowie kompleksowej instalacji odpylającej uruchomionej w tym samym roku. Wiosną 2010 r. doszło do wybuchu groźnego pożaru magazynu płyt pilśniowych. Zimą 2010 r. doszło do dwóch pożarów: pożaru magazynu wyrobów gotowych oraz hali produkcyjnej, miały one miejsce tego samego dnia. W 2010 r. doszło do wybuchu afery w którą zamieszani byli: były prezes KZPP, główna księgowa oraz dyrektor do spraw finansowych. Członkowie zarządu KZPP wyprowadzali z konta spółki na swoje prywatne konta pieniądze z tzw. „opcji walutowych”, wszystkie osoby zamieszane w aferę zostały skazane prawomocnymi wyrokami. W 2011 r. w związku z nieregulowaniem przez KZPP rachunków za prąd Firma energetyczna „Tauron” odcięła zakładowi dostawy energii elektrycznej. Oprócz samego zakładu energie odcięto także zakładowej oczyszczalni ścieków, która odbierała nieczystości od połowy miasta. W 2012 r. Koniecpolskie Zakłady Płyt Pilśniowych zaprzestały działalności zwalniając z pracy załogę firmy. W latach 2012–2013 zakupem upadłego KZPP Koniecpol zainteresowana była spółka Steico z Czarnkowa, inwestycję tą skutecznie zablokowali: właściciel KZPP oraz ówczesne władze Koniecpola. Rada gminy Koniecpol na jednej z sesji podjęła uchwałę o zakupie 51% akcji upadającego KZPP co było niezgodne z prawem, uchwałę uchylił wojewoda. Jednym z powodów blokowania sprzedaży fabryki płyt pilśniowych przez jej właściciela był handel prawami do emisji dwutlenku węgla, który był bardziej opłacalny niż produkcja płyt. W 2014 r. z terenu Koniecpolskich Zakładów Płyt Pilśniowych zniknął pojemnik z radioaktywnym kobaltem, pomimo poszukiwań pojemnika nie udało się odnaleźć. W 2017 r. po jednej z egzekucji komorniczych terenów po KZPP : teren właściwy zakładu, biurowiec oraz oczyszczalnie ścieków, obiekty zakupił prywatny inwestor. W 2018 r. doszło do ponownej licytacji terenów po KZPP Koniecpol, zwycięzca poprzedniej licytacji wycofał się z transakcji nie wpłacając komornikowi pieniędzy za zakład. Wyłoniono nowego nabywcę zakładu który zakupił także po zakładową oczyszczalnie ścieków. Na terenie po byłej oczyszczalni ścieków planowana jest budowa zakładu produkcji nawozów organicznych. Niewłaściwe  zabezpieczenia terenów po KZPP spowodowało, że obiekt jest: dewastowany, plądrowany i rozkradany. Cyklicznie też dochodzi na terenie po fabryce płyt pilśniowych do pożarów. W 2020 r. Władze Koniecpola złożyły propozycje odkupienia niszczejącego mienia po Koniecpolskich Zakładach Płyt Pilśniowych z przeznaczeniem pod tereny inwestycyjne. 
W Koniecpolskich Zakładach Płyt Pilśniowych w dniu ich inauguracji zatrudnionych było 423 pracowników .Fabryka w momencie otwarcia wyposażona była w maszyny produkcji szwedzkiej, kraju który był prekursorem w produkcji płyt pilśniowych na świecie Zakłady Płyt Pilśniowych produkowały dwa zasadnicze rodzaje płyt : płyty pilśniowe twarde oraz porowate. Do produkcji wprowadzono także inne bardziej wyspecjalizowane produkty: płyty perforowane – ryflowane, płyty lakierowane o około 12 – stu kolorach i odcieniach. Produkty wykorzystywane były m.in.: w budownictwie mieszkaniowym, przemyśle meblarskim, jako element wyposażenia okrętów, w przemyśle samochodowym oraz kolejowym. W 1958 r. KZPP rozpoczęło produkcje – jako pierwsza wytwórnia w kraju płyt dźwiękochłonnych, mających za cel niwelowanie dźwięków w budynkach. Płyty te miały zastosowanie w: salach kinowych, klubach, teatrach czy muzeach. Na skutek ciągłej rozbudowy zakładu, zwiększania wielkości oraz asortymentu produkcji płyt poszukiwano nowych pracowników. Osoby zamieszkałe w Koniecpolu ze względu na przynależność do woj. łódzkiego miały kłopot ze znalezieniem pracy w fabryce działającej na terenie Chrząstowa ,który administracyjnie był częścią ziemi kieleckiej. W 1960 r. połączono ze sobą w jeden organizm miejski leżące po obu stronach Pilicy: Koniecpol i Chrząstów. Nowo powstały Koniecpol odtąd był częścią woj. kieleckiego. W tym samym czasie, dnia 30 kwietnia 1960 r. otwarto nowo wybudowaną część zakładu. Po uruchomieniu dwóch dodatkowych ciągów produkcyjnych płyt zatrudnienie w zakładzie wzrosło wynosząc ponad 1200 pracowników.  Maszyny, aparatura oraz oprzyrządowanie do produkcji płyt pochodziły od krajowych producentów. Nowo otwartą część zakładu stanowiły dwa ciągi płyt pilśniowych twardych. Po powiększeniu zakładu roczna produkcja płyt wzrosła z 48 tys. ton do 70 tys. ton. W latach 60. asortyment zakładu stanowiły następujące produkty: płyty pilśniowe twarde, miękkie, grube, perforowane, mozaikowe, dekoracyjne, lakierowane oraz podłogowe L. Wyrwicz: W Koniecpolu uczeń prześcignął mistrza, „ Życie Radomskie 1965, Nr 41, str. 6..  W 1963 r. KZPP Koniecpol wprowadziły czwartą zmianę a co za tym idzie zakład pracował w systemie ciągłym – czterobrygadowym. W tym samym roku zakład rozpoczął produkcje płyt pilśniowych bardzo twardych. W latach 1961 -1962 zmodernizowano ciąg technologiczny T-1 zwiększając moce produkcyjne płyt twardych o 25%.Pierwsze płyty pilśniowe które wyjechały z Koniecpola były lepsze jakościowo niż te same wyroby produkowane w zakładzie w Czarnej Wodzie. Fakt ten spowodował iż płyty pilśniowe z Koniecpola już w początkowym okresie zaczęto eksportować za granice. Pierwszymi zagranicznymi odbiorcami produkowanych przez Koniecpolskie Zakłady Płyt Pilśniowych wyrobów były: Belgia i Turcja, co nastąpiło w 1954 r. W 1957 r. wysłano pierwszą partię płyt pilśniowych do Grecji, wcześniej wyeksportowano także produkty do NRF. W latach 60. XX wieku oprócz czterech wymienionych krajów płyty pilśniowe z Koniecpola eksportowano w następujących kierunkach: USA, Kanada, kraje afrykańskie, kraje Ameryki łacińskiej oraz do Szwecji i Finlandii. Kiedy budowano KZPP Koniecpol, technologie budowy zakładu oraz produkcji płyt dostarczała szwedzka firma AB Defibrator. Po kilkunastu latach pracy produkowane w Koniecpolu płyty pilśniowe przewyższały jakością te same produkty wytwarzane w Szwecji. Pierwszym dyrektorem Koniecpolskich Zakładów Płyt Pilśniowych był Zenon Gołaszewski piastujący tę funkcję od 1 kwietnia do 31 października 1953 r. Jego następcą na stanowisku dyrektora naczelnego KZPP został Marian Aleksandrowicz pełniący swoje obowiązki do 20 stycznia 1954 r. Kolejnym dyrektorem zakładu został Wincenty Bakota.

</doc>
<doc id="1724884" url="https://pl.wikipedia.org/wiki?curid=1724884" title="Music &amp; Me (album Michaela Jacksona)">
Music &amp; Me (album Michaela Jacksona)

Music and Me – trzeci album studyjny Michaela Jacksona wydany w kwietniu 1973 roku.

</doc>
<doc id="1724885" url="https://pl.wikipedia.org/wiki?curid=1724885" title="Agusta">
Agusta

Agusta (Agusta S.p.A) – włoski producent śmigłowców, wchodzący w skład firmy Finmeccanica, która wraz z brytyjską firmą GKN w 2001 roku utworzyły AgustaWestland z siedzibą w Varese. W jej skład weszła Agusta i brytyjski Westland Helicopters.
Historia.
Początki firmy sięgają roku 1907, kiedy to włoski konstruktor Giovanni Agusta założył firmę produkującą samoloty własnej konstrukcji. Produkcja fabryki została przerwana w czasie I wojny światowej. Firma wznowiła działalność w 1923 roku jako "Costruzioni Aeronautiche Agusta S.p.a" w Samarate. Jednym z większych projektów przedsiębiorstwa była budowa w 1958 roku czterosilnikowego samolotu pasażerskiego Agusta A.Z.8. Profil produkcji firmy został jednak zdeterminowany na długie lata przez inny aparat latający, śmigłowiec. W 1952 roku Agusta na podstawie uzyskanej licencji wybudowała swój pierwszy wiropłat, którym był Bell 47. Zakup licencji i produkcja Bella dała firmie możliwości zaprojektowania i zbudowania śmigłowców będących wytworem własnej myśli konstruktorskiej, w ten sposób powstały prototypy maszyn śmigłowca transportowego Agusta A.101 mogącego zabierać do 35 pasażerów oraz Agusta A.106, jednoosobowego śmigłowca morskiego, przeznaczonego do zwalczania łodzi podwodnych. Modyfikowane i ulepszane były również produkowane modele Bella, Agusta-Bell AB 102, Agusta A.103, Agusta A104 czy Agusta A.115. Agusta zajęła się również produkcją silników lotniczych stosowanych w swoich śmigłowcach. W 1961 roku Agusta zakupiła licencję na kolejny produkt Bella, śmigłowiec Bell UH-1 Huey. W ten sposób powstał Agusta-Bell AB 204 i jego kolejne wersje Agusta-Bell 205 i Agusta-Bell AB 212. Następnie Bell JetRanger, czyli włoski Agusta-Bell AB206. Po Bellu w 1967 roku pojawiły się licencje na produkcję śmigłowców Sikorsky SH-3 Sea King, produkowanego w kilku wersjach, a w 1967 roku Boeinga CH-47. W 1963 roku Agusta założyła Elicotteri Meridionali, firmę, która za cel postawiła sobie zwiększenie uprzemysłowienia południowych rejonów Włoch. W 1971 roku pojawił się jeden z najbardziej rozpoznawanych produktów firmy, śmigłowiec wielozadaniowy Agusta A109E Power, do którego części produkowane są w polskich zakładach PZL-Świdnik a sama maszyna używana jest między innymi przez polskie Lotnicze Pogotowie Ratunkowe. Pod koniec lat 70. rozpoczęto projektowanie śmigłowca szturmowego Agusta A129 Mangusta, który po raz pierwszy wzniósł się w powietrze w 1983 roku. Obecnie śmigłowiec wykorzystywany jest przez siły zbrojne Włoch i Turcji. W 1983 roku wytwórnia przejęła włoskiego producenta samolotów SIAI-Marchetti. W latach 80. Agusta zaangażowała się w kilka projektów międzynarodowych. W 1981 roku, wspólnie z brytyjskim Westland Helicopters rozpoczęła prace przy projektowaniu AgustaWestland AW101, który w przyszłości miał zastąpić licencyjne Sea Kingi. W 1985 roku firma nawiązała współpracę z Francją, Niemcami i Holandią w celu budowy średniego śmigłowca wielozadaniowego. W 1992 roku sformalizowano współpracę powołując konsorcjum NHIndustries, w którym Agusta miała swoje udziały. Efektem prac był śmigłowiec NHI NH90. W 1994 pojawiła się zmodernizowana wersja A 109, Agusta A109 Power, a w 1997 roku, nowy śmigłowiec wielozadaniowy Agusta A119 Koala. W 1998 roku firma wraz z Bell Helicopter Textron założyła spółkę joint venture znaną pod nazwą Bell/Agusta Aerospace Company. Produktem tej współpracy jest samolot pionowego startu i lądowania (VTOL), Bell/Agusta BA609.
Agusta w Polsce.
Od 1996 roku Agusta współpracuje z Wytwórnią Sprzętu Komunikacyjnego „PZL-Świdnik”. Wtedy to podpisano umowę pomiędzy Agustą a ówczesnym WSK Świdnik na produkcję w Świdniku elementów strukturalnych śmigłowców Agusta A109 (obecnie AgustaWestland AW109). W Świdniku rozpoczęto produkcję kadłubów i belek ogonowych śmigłowca. W 2006 roku świętowano dostarczenie 500 kadłuba A109. W 2001 roku współpracę rozszerzono o produkcję kadłuba do modelu Agusta A119 Koala (obecnie AgustaWestland AW119). Świdnickie zakłady miały duży udział w projektowaniu i produkcji AgustaWestland AW139. Obecnie na terenie polskiego kooperanta powstają kompletne kadłuby do modelu AW139. Ukoronowaniem współpracy było podpisanie 18 sierpnia 2009 roku w Warszawie przedwstępnej umowy sprzedaży pomiędzy świdnicką wytwórnią a firmą AgustaWestland, która kontynuuje tradycje Agusty.

</doc>
<doc id="1724892" url="https://pl.wikipedia.org/wiki?curid=1724892" title="Christophe Legout">
Christophe Legout



</doc>
<doc id="1724900" url="https://pl.wikipedia.org/wiki?curid=1724900" title="Święto Ulicy 11 Listopada w Bielsku-Białej">
Święto Ulicy 11 Listopada w Bielsku-Białej



</doc>
<doc id="1724901" url="https://pl.wikipedia.org/wiki?curid=1724901" title="Święto Ulicy 11 Listopada">
Święto Ulicy 11 Listopada



</doc>
<doc id="1724902" url="https://pl.wikipedia.org/wiki?curid=1724902" title="Zwierzyniec (łowiectwo)">
Zwierzyniec (łowiectwo)

Zwierzyniec – rodzaj ogrodu, teren łowiecki lub teren hodowli zwierząt. Zespoły tego typu, w zależności od epoki, w której powstały, a także przyjętej stylistyki kompozycji, charakteryzuje się głównie adaptacją formy naturalnej krajobrazu lub jego nieznacznymi zmianami, może być ogrodzony lub istnieje umowna granica odgradzająca zwierzyniec. Zwierzęta żyją na tym terenie wolno, możliwa jest także opieka nad nimi, dokarmianie lub inna pielęgnacja (np. opieka weterynaryjna lub reprodukcja), mające na celu przygotowanie odpowiedniej ilości i jakości zwierzyny.
Zwierzyńce znane były już w starożytności. Idea Perskich obiektów określanych grecką nazwą "paradeisos" (raj) dotarła do Europy za pośrednictwem Arabów w XI wieku.
Średniowiecze.
W średniowieczu znane było trzymanie zwierząt w okolicy zamków królewskich i książęcych lub na obrzeżach miast. Początkowo były to zwierzyńce zamknięte, czyli ogrodzone. Służyły do polowań, trzymano w nich grubą zwierzynę m.in. jelenie, łosie, sarny, niedźwiedzie i żubry. Często znajdowała się w obrębie zwierzyńca altana lub pawilon, służące do odpoczynku polujących i do obserwacji zwierząt. Drogi na obszarze zwierzyńca miały być usytuowane tak, aby możliwa była obserwacja zwierząt z daleka.
Pewną odmianą zwierzyńców, która powstała w średniowieczu, były menażerie, jednak przeznaczone były dla typowo dzikich zwierząt, często sprowadzanych z odleglejszych terenów (lamparty w zamku w Palermo oraz lwy w Paryżu lub Hadze) i znajdowały się one na terenie zamków. Najbardziej rozpowszechniły się w Anglii w XI wieku.
Przykłady z okresu średniowiecza
Renesans.
W okresie renesansu zwierzyńce pojawiły się pod koniec XVI wieku jako nowy element ogrodów przypałacowych. Podobnie jak w średniowieczu pojawiały się na ich terenach pawilony lub wille, umożliwiające nie tylko obserwację i odpoczynek polujących, ale także służące jako domki dla gości. Ogrody ze zwierzętami często podzielone były na regularne kwatery, oddzielające od siebie ogród i sam zwierzyniec. Zwierzęta znajdowały się częściowo w wolierach i klatkach na terenie gęsto zadrzewionym, resztę terenu stanowił otwarty teren łowiecki, pozbawiony drzew. Na terenie zwierzyńca znajdował się też najczęściej staw lub sadzawka, w których można było łowić ryby. Jeśli jeziorko posiadało wyspę, tworzono na niej najczęściej hodowlę królików.
W tym okresie zwierzyńce stanowiły teren podzielony przynajmniej na dwie części, gdzie w jednej znajdowały się zwierzęta w klatkach i innych budowlach, a w drugiej – zwierzęta hodowlane, jednak wypuszczane wolno, na które przeprowadzało się polowania.
Przykłady z okresu renesansu
Barok.
W okresie baroku znacznie wzrosła liczba ludności, szczególnie w miastach, dlatego konieczne było przeniesienie zwierzyńców poza ich teren. Tak zaczęły powstawać letnie rezydencje dla królów i szlachty, a wraz z nimi zwierzyńce. Od tego momentu stanowiły już ścisły kompleks połączony z ogrodem, najczęściej w układzie promienisto-wachlarzowym lub gwiaździstym, będącym symetryczną częścią rezydencji. Nieodłącznym elementem stały się menażerie, które z czasem jeszcze bardziej zyskały na znaczeniu – zwierzęta można było oglądać zamknięte w klatkach i wolierach, odpowiednio eksponowane.
Ogrody ze zwierzyńcami poprzecinane były alejami i drogami, co pewien czas przerwane okrągłym placem. Same zwierzyńce miały powierzchnię często dużo większą niż ogrody ozdobne. Ważniejszym elementem od polowania stawała się obserwacja zwierząt w ich naturalnym środowisku. Zapewniano im odpowiednią opiekę. Powszechne stało się także sprowadzanie różnych egzotycznych gatunków.
W tym okresie zwierzyńce wraz z ogrodami często zajmowały ponad 1000 hektarów.
Przykłady z okresu baroku
Zwierzyńce a ogrody zoologiczne.
Zwierzyńce wraz z menażeriami stawały się coraz popularniejsze wśród władców oraz ludzi zamożnych. O wiele prostsze stało się także pozyskiwanie nowych, niespotykanych dotychczas w Europie gatunków zwierząt. Jedną z najistotniejszych różnic między zwierzyńcami a ogrodami zoologicznymi stała się możliwość odwiedzania tych drugich przez większą liczbę zwiedzających.
Jednym z pierwszych obiektów tego typu przekształconych w ogród zoologiczny był kompleks Jardin des Plantes w Paryżu w 1794 roku. Sama struktura ogrodu nie zmieniła się znacznie – był to swobodnie ukształtowany teren z dużą ilością roślinności oraz klatkami i wolierami dla zwierząt. Rozwiązania tego ogrodu stanowiły wzór do powstających w całej Europie ogrodów zoologicznych takich jak ogrody zoologiczne w Londynie, Bristolu, Antwerpii i Berlinie, a z czasem także na świecie – ogród w Nowym Jorku i Filadelfii.
Dawna nazwa zwierzyńca, a także ogrodu zoologicznego "vivarium" odnosiła się głównie do ogrodowej sadzawki z rybami, ptactwem i roślinnością wodną.
Zwierzyńce w Polsce.
Jako zorganizowane kompleksy pojawiły się w okresie średniowiecza. Urządzane były, jak w całej Europie, w pobliżu zamków. Często były to wydzielone i ogrodzone części lasów. Małe zwierzyńce łączono w ogrody razem z sadami. Popularne w Polsce były woliery albo ptaszarnie. Z czasem także zaczęto tworzyć menażerie, lecz nie były one tak okazałe jak na zachodzie Europy. Pierwszy polski ogród zoologiczny, mający charakter naukowo-dydaktyczny, założył Stanisław Konstanty Pietruski w Podhorodcach w 1833 roku. Najstarszym ogrodem zoologicznym w Polsce jest Ogród Zoologiczny we Wrocławiu założony w 1865 roku. 
Przykłady polskich zwierzyńców

</doc>
<doc id="1724904" url="https://pl.wikipedia.org/wiki?curid=1724904" title="Gitarzysta basowy">
Gitarzysta basowy



</doc>
<doc id="1724905" url="https://pl.wikipedia.org/wiki?curid=1724905" title="Bongani Khumalo">
Bongani Khumalo

Bongani Sandile Khumalo (ur. 6 stycznia 1987 w Manzini w Suazi) – południowoafrykański piłkarz grający na pozycji środkowego obrońcy w Doncaster Rovers, do którego jest wypożyczony z Tottenhamu.
Kariera klubowa.
Khumalo urodził się w Suazi, ale w wieku 2 lat wyemigrował z rodzicami do Republice Południowej Afryki. Tam też rozpoczął karierę piłkarską w klubie Arcadia Shepherds. W 2005 roku został zawodnikiem drużyny Pretoria University i przez dwa lata występował w podstawowym składzie w rozgrywkach Mvela League (II liga RPA). W 2007 roku przeszedł do Supersport United z Pretorii i zadebiutował w jego barwach w Premier Soccer League (I liga). Tam, podobnie jak w poprzednim klubie, stał się podstawowym zawodnikiem. W 2008 roku wywalczył z Supersport mistrzostwo Republiki Południowej Afryki. W 2009 roku obronił z tym klubem tytuł mistrzowski. Podczas zimowego okienka sezonu 2010/2011 dołączył do Londyńskiego klubu Tottenham Hotspur za 1,8 miliona euro podpisując kontrakt do 2015 r. W marcu dołączył do Preston North End na zasadzie wypożyczenia.
Kariera reprezentacyjna.
W reprezentacji RPA Khumalo zadebiutował 11 marca 2008 roku w wygranym 2:1 towarzyskim spotkaniu z Zimbabwe. W 2009 roku selekcjoner Joel Santana powołał go na Puchar Konfederacji 2009, w którym zawodnik był rezerwowym. Z RPA zajął na tym turnieju 4. miejsce.Podczas Mistrzostw Świata 2010 strzelił gola dla swojego kraju w grupowym meczu z Francją.

</doc>
<doc id="1724909" url="https://pl.wikipedia.org/wiki?curid=1724909" title="Kościół ewangelicki w Ligotce Kameralnej">
Kościół ewangelicki w Ligotce Kameralnej

Kościół ewangelicki w Ligotce Kameralnej – jeden z luterańskich kościołów tolerancji, wybudowanych na Śląsku Cieszyńskim w Ligotce Kameralnej pod koniec XVIII w. Kamień węgielny pod budowę oryginalnego jak na swe czasy domu modlitwy położono 1 maja 1782 r. Dom modlitwy był budowany w latach 1782–1783 w klasycznym stylu. W architekturze budowli można dostrzec wpływy Kościoła Jezusowego w Cieszynie, a także pewne elementy stylu rokoko. Ozdoby rzeźbiarskie ołtarza i kazalnicy pochodzą spod dłuta rzeźbiarzy z rodziny Pracker mającej swój warsztat w Cieszynie. W XIX w. wybudowano wewnątrz kościoła galerie, najpierw po zachodniej, a następnie po wschodniej stronie. W 1852 r. kościół uzyskał wieżę, nadało to mu obecny kształt. W 1937 r. kościół zelektryfikowano. W latach 2007–2008 nałożono nowy tynk.
Obok kościoła znajduje się cmentarz z kamiennymi nagrobkami m.in. Jana Bogumiła Tschammera z Iskrzyczyna i jego żony z XIX w., pastorów (np. J. Heczka), kuratorów ewangelickich (np. A. Walacha) oraz miejscowych nauczycieli.

</doc>
<doc id="1724910" url="https://pl.wikipedia.org/wiki?curid=1724910" title="Furanokumaryny">
Furanokumaryny

Furanokumaryny – organiczne związki chemiczne pochodzenia naturalnego. Furanokumaryna jest pochodną kumaryny (benzo-α-pironu) skondensowaną z pierścieniem furanu w pozycjach C-6, C-7 (typ psoralenu) lub C-7, C-8 (typ angelicyny).
Działanie.
Furanokumaryny typu psoralenu – ksantotoksyna i bergapten z owoców aminka większego, bądź otrzymywane syntetycznie wykazują działanie fotouczulające, są stosowane w leczeniu łuszczycy oraz jako leki pobudzające repigmentację skóry w bielactwie. Psoralen nie jest stosowany ze względu na wysoką toksyczność. Formy linearne furanokumaryn (typ psoralenu) są silnymi fitofototoksynami w odróżnieniu od form angularnych (typ angelicyny) o niskiej toksyczności.

</doc>
<doc id="1724911" url="https://pl.wikipedia.org/wiki?curid=1724911" title="III batalion 84 Pułku Strzelców Poleskich">
III batalion 84 Pułku Strzelców Poleskich



</doc>
<doc id="1724912" url="https://pl.wikipedia.org/wiki?curid=1724912" title="Dzika Polska">
Dzika Polska

Dzika Polska – cykl filmów dokumentalnych o polskiej przyrodzie powstający dla Telewizji Polskiej (w 2007 dla TVP Polonia).
W latach 2007–2013 powstało 168 odcinków trwających ok. 28 minut każdy. W roli prowadzących występują miłośnicy przyrody, m.in.: Tomasz Kłosowski, Artur Tabor, Marcin Kostrzyński i Marzenna Nowakowska.
Scenariusz i reżyseria – Dorota Adamkiewicz, Joanna Łęska 
Zdjęcia – Tomasz Michałowski
Montaż – Anna Dymek
Dźwięk – Iwo Klimek 
Grafika – Grzegorz Nowiński
Organizacja produkcji – Iwona Nowak
W filmach pokazywano piękno polskiej przyrody, widziane zarówno okiem uczonych, jak podróżników i artystów. Realizatorzy filmów odwiedzają miejsca nieznane, tajemnicze i dziwne, spotykając się przy okazji z przewodnikami i naukowcami. "Dzika Polska" to swego rodzaju wędrowna i stale wzbogacana, bogato ilustrowana filmowa encyklopedia polskiej przyrody.
W 2012 część filmów wydano na dwóch płytach DVD w albumie "Dzika Polska. Bogatsze życie". Album wydany został przez EID, Forestfilm.
Na płytach znalazły się filmy:

</doc>
<doc id="1724914" url="https://pl.wikipedia.org/wiki?curid=1724914" title="Uchyłki jelita">
Uchyłki jelita



</doc>
<doc id="1724916" url="https://pl.wikipedia.org/wiki?curid=1724916" title="Posterunek Żandarmerii Łuniniec">
Posterunek Żandarmerii Łuniniec



</doc>
<doc id="1724918" url="https://pl.wikipedia.org/wiki?curid=1724918" title="Pluton Żandarmerii KOP Łuniniec">
Pluton Żandarmerii KOP Łuniniec



</doc>
<doc id="1724920" url="https://pl.wikipedia.org/wiki?curid=1724920" title="Shintarō Abe">
Shintarō Abe

 – japoński polityk, minister handlu zagranicznego i przemysłu w latach 1981–1982 oraz minister spraw zagranicznych Japonii w latach 1982–1986.
Życiorys.
Shintarō Abe był najstarszym synem Kana Abe i mężem Yoko Kishi – córki premiera Nobusuke Kishi. W latach 1949–1956 był reporterem politycznym gazety Mainichi Shimbun.
W latach 1956–1957 był osobistym sekretarzem premiera Nobusuke Kishi, który był jego teściem.
W 1958 rozpoczął karierę polityczną w szeregach Partii Liberalno-Demokratycznej (LPD), zostając członkiem parlamentu.
Przez kilka lat Abe był zastępcą sekretarza generalnego PLD, następnie przewodniczącym komisji politycznej PLD w parlamencie. Od 1974 do 1976 był ministrem rolnictwa i leśnictwa, a od listopada 1977 do grudnia 1978 – szefem sekretariatu rządu (m.in. koordynacja prac resortów, rzecznik prasowy rządu).
Od 1981 do 1982 był ministrem handlu zagranicznego i przemysłu, a od listopada 1982 do lipca 1986 ministrem spraw zagranicznych.
Jako minister spraw zagranicznych, odwiedził Polskę w czerwcu 1985.
Jego synem był premier Shinzō Abe.

</doc>
<doc id="1724921" url="https://pl.wikipedia.org/wiki?curid=1724921" title="Moksonidyna">
Moksonidyna

Moksonidyna – organiczny związek chemiczny aktywny biologicznie. Pod względem chemicznym jest to pochodna 2-imidazoliny połączonej z pierścieniem pirymidynowym mostkiem azotowym. Pod względem działania biologicznego jest agonistą presynaptycznych receptorów α2-adrenergicznych. Ponadto moksonidyna jest agonistą receptorów imidazolowych I1 i w małym stopniu α1-adrenergicznych. 
Moksonidyna obniża aktywność neuronów współczulnych docierających do serca i naczyń krwionośnych oraz pobudza nerw błędny. Zmniejsza opór obwodowy małych tętnic (rozszerza naczynia), nieznacznie tylko wpływając na pracę serca. Hamuje, a nawet odwraca przerost lewej komory serca, spowodowany nadmierną aktywnością układu sympatycznego. Zwiększa śmiertelność u pacjentów z objawową niewydolnością serca.
Mechanizm działania.
Moksonidyna jest selektywnym agonistą receptorów imidazolowych I1, które znajdują się w strefie presyjnej (RVLM) rdzenia przedłużonego. Receptory te regulują ciśnienie krwi w tętniczkach. Lek wiąże się również z receptorami α2-adrenergicznymi, które są sprzężone z białkiem Gi. Po związaniu agonisty z receptorem od białka Gi odłącza się podjednostka α-GTP. Następuje zahamowanie cyklazy adenylowej, obniża się poziom cAMP. Powoduje to zahamowanie uwalniania neuroprzekaźnika pobudzającego – noradrenaliny – do szczeliny synaptycznej i rozkurcz naczyń krwionośnych.
Interakcje.
Jednoczesne stosowanie moksonidyny oraz innych leków obniżających ciśnienie powoduje nasilenie jej działania hipotensyjnego. U pacjentów przyjmujących lorazepam, moksonidyna może nasilać zaburzenia funkcji poznawczych. Trójpierścieniowe leki przeciwdepresyjne mogą osłabiać działanie leków przeciwnaciśnieniowych działających ośrodkowo. Moksonidyna może nasilać działanie trójpierścieniowych leków przeciwdepresyjnych, leków uspokajających, alkoholu, leków nasennych.
Dawkowanie.
Dawka początkowa wynosi 0,2mg na dobę podana rano. Jeśli wynik leczenia jest niewystarczający, dawka może być po trzech tygodniach zwiększona do 0,4mg. Maksymalna dawka dobowa wynosi 0,6mg (podawana w 2 dawkach).
Moksonidyna może być podawana niezależnie od posiłku.
Przedawkowanie.
W kilku zgłoszonych przypadkach przedawkowania, dawki do 19,6 mg przyjęte jednorazowo nie spowodowały skutków śmiertelnych. Uwzględniając właściwości farmakodynamiczne moksonidyny spodziewać się należy u dorosłych następujących reakcji: uspokojenia, niedociśnienia tętniczego, zaburzenia ciśnienia ortostatycznego, bradykardii, uczucia suchości w ustach. W rzadkich przypadkach wystąpić mogą wymioty oraz paradoksalne podwyższenie ciśnienia tętniczego. W przypadku znacznego przedawkowania należy szczególnie zwrócić uwagę na zaburzenia przytomności oraz zaburzenia oddychania. Leczenie polega na zastosowaniu środków i zabiegów ograniczających wchłanianie, jak płukanie żołądka (krótko po spożyciu), podawaniu węgla aktywowanego i środków przeczyszczających, poza tym stosuje się leczenie objawowe.
Nieznane jest specyficzne antidotum. Poza ogólnym postępowaniem wspomagającym (płyny dożylne, katecholaminy) fentolamina może, zależnie od dawki, umożliwić zniesienie części objawów przedawkowania moksonidyny. W przypadku ciężkiej bradykardii zaleca się zastosowanie atropiny.
Preparaty.
Dostępne w Polsce preparaty:

</doc>
<doc id="1724924" url="https://pl.wikipedia.org/wiki?curid=1724924" title="Zegar jodowy">
Zegar jodowy

Zegar jodowy (reakcja Landolta, reakcja Harcourta-Essona) – autokatalityczna reakcja chemiczna, podczas której początkowo bezbarwny roztwór po pewnym czasie (kilka minut) w mgnieniu oka zmienia kolor na granatowo-czarny. Po raz pierwszy opisana została przez Hansa Landolta, później jej kinetyka badana była przez Augustusa Harcourta (1834–1919) i Williama Essona (1838–1916).
Poniższy opis przybliża uproszczoną reakcję zegara jodowego, gdzie w przeciwieństwie do typowej reakcji Landolta, wykorzystuje się jedynie łatwe do zdobycia odczynniki, dostępne na przykład w aptece. Z tego powodu reakcja ta bywa nazywana „aptecznym zegarem jodowym”.

</doc>
<doc id="1724927" url="https://pl.wikipedia.org/wiki?curid=1724927" title="Kościół ewangelicki">
Kościół ewangelicki



</doc>
<doc id="1724929" url="https://pl.wikipedia.org/wiki?curid=1724929" title="Wegmans LPGA">
Wegmans LPGA

Wegmans LPGA to jeden z najdłużej rozgrywanych aktywnych turniejów golfowych organizowanych przez LPGA Tour. Od samego początku rozgrywany jest na tym samym polu golfowym Locust Hill Country Club w Pittsford, Nowy Jork, USA.
Z wyjątkiem dwóch pierwszych lat turniej planowany był jako impreza czterorundowa, także w 1996 kiedy to z powodu deszczu odbyły się tylko trzy rundy.
Całość przychodów uzyskanych przez organizatorów turnieju zasila edukacyjne organizacje charytatywne działające w regionie.
Obecną mistrzynią jest Koreanka Jiyai Shin, która triumfowała z przewagą siedmiu uderzeń nad najbliższymi rywalkami.
Rekord największej liczby wygranych w turnieju dzierży Patty Sheehan, która triumfowała czterokrotnie w latach 1989, 1990, 1992 oraz 1995.

</doc>
<doc id="1724930" url="https://pl.wikipedia.org/wiki?curid=1724930" title="Sébastien Deleigne">
Sébastien Deleigne

Sébastien Deleigne (ur. 4 lipca 1967 w Tuluzie) – francuski pięcioboista nowoczesny, ośmiokrotny medalista mistrzostw świata, siedmiokrotny medalista mistrzostw Europy.
Największymi sukcesami byłego zawodnika było dwukrotne indywidualne mistrzostwo świata oraz dwukrotny triumf w mistrzostwach Starego Kontynentu. Czterokrotnie startował w igrzyskach olimpijskich, zajmując w swym najlepszym starcie 4. miejsce (Sydney, 2000).

</doc>
<doc id="1724932" url="https://pl.wikipedia.org/wiki?curid=1724932" title="Sebastien Deleigne">
Sebastien Deleigne



</doc>
<doc id="1724934" url="https://pl.wikipedia.org/wiki?curid=1724934" title="Olena Teliha">
Olena Teliha



</doc>
<doc id="1724935" url="https://pl.wikipedia.org/wiki?curid=1724935" title="Ołena Teliha">
Ołena Teliha

Ołena Teliha, ukr.: "Оле́на Іва́нівна Телі́га", (ur. we wsi Illinskoje w guberni moskiewskiej, zm. 22 lutego 1942 w Babim Jarze) – ukraińska poetka i krytyk literacki. Należała do tzw. „praskiej szkoły” ukraińskiej poezji, reprezentując nurt neoromantyczny.
Życiorys.
Córka Iwana Szowheniwa – inżyniera melioratora. Po przewrocie bolszewickim w Rosji rodzina opuściła Petersburg i zamieszkała w Kijowie, na terytorium Hetmanatu. W 1920 ojciec Ołeny, urzędnik Ukraińskiej Republiki Ludowej opuścił Kijów razem z wycofującym się z miasta Wojskiem Polskim i Armią URL w obawie przed represjami ze strony władz komunistycznych. Po pobycie w Polsce osiadł w Czechosłowacji. Wiosną 1922 matka poetki wraz z dziećmi dołączyła do męża, który w tym czasie był już rektorem Ukraińskiej Akademii Gospodarczej w Poděbradach. W Czechosłowacji Ołena uzyskała świadectwo maturalne, ukończyła studia na Wydziale Historyczno-Filologicznym Akademii Pedagogicznej w Pradze. Tam też wyszła za mąż za swojego długoletniego przyjaciela Mychajła Telihę, z którym wiele lat później została rozstrzelana. To właśnie w Czechosłowacji rozpoczęła się jej kariera poetki oraz publicystki-literaturoznawcy.
Od 1929 r. do wybuchu II wojny światowej, Teliha mieszkała w Warszawie. W tym czasie zaczęły się problemy finansowe. Ołena występowała w nocnych kabaretach, śpiewając piosenki, pracowała jako modelka, aż w końcu udało jej się znaleźć posadę nauczycielki nauczania początkowego. W 1939 r. w Krakowie Teliha poznała Ołeha Olżycza (Kandybę), wstąpiła do OUN-M (Organizacja Ukraińskich Nacjonalistów – frakcja melnykowska) i rozpoczęła z nimi współpracę na gruncie oświatowo-kulturalnym.
Po ataku III Rzeszy na ZSRR i zajęciu Kijowa przez Wehrmacht we wrześniu 1941, Ołena wciąż tęskniła za Kijowem i, nieświadoma niebezpieczeństwa, wyjechała w październiku 1941 z grupą przyjaciół do miasta swojej młodości. W Kijowie założyła Związek Pisarzy Ukraińskich, pomagała potrzebującym, współpracowała z redakcją „Ukraińskiego Słowa" Iwana Rogacza, wydawała tygodnik literacko-artystyczny „Litawry". Nawet po aresztowaniu redakcji „Ukraińskiego Słowa" Ołena ignorowała i nie przestrzegała nakazów niemieckich władz. 7 lutego 1942 r. rozpoczęły się masowe aresztowania. Mimo że przyjaciele ostrzegali ją, że Gestapo przygotowuje obławę na ulicy, przy której mieścił się Związek, Ołena oświadczyła, że nie będzie uciekać w obliczu niebezpieczeństwa, skoro sama nawołuje do tego, by stawiać mu czoła. Był więc to jej świadomy wybór. Gdy Ołena została aresztowana, Mychajło poszedł za nią, podając się za pisarza, by móc być blisko żony. 22 lutego 1942 r. Ołena została rozstrzelana w Babim Jarze.
Dużo miejsca w swojej twórczości poświęcała miłości, niektórzy uważali, że jest w nich wręcz zbyt dużo erotyzmu i namiętności i emocji; tworzyła również poezję obywatelską, głosząc potrzebę stawiania czoła hitlerowskiemu okupantowi. Jej wiersze rozproszone zostały zebrane w trzech edycjach: "Dusza na storożi", "Prapory ducha" i "Połumjani meżi" oraz opowiadania "Abo – abo".
Teliha napisała m.in.:

</doc>
<doc id="1724936" url="https://pl.wikipedia.org/wiki?curid=1724936" title="Yelü Abaoji">
Yelü Abaoji

Yelü Abaoji (; zm. w 926 roku) – przywódca państwa Kitanów w północno-zachodnich Chinach, założyciel Dynastii Liao.
Życiorys.
Po otrzymaniu godności chana Kitanów usunął konkurentów do władzy i przystąpił do umacniania swojej pozycji. Wykorzystując sytuację chaosu, jaka powstała po upadku dynastii Tang Yelü podjął próbę stworzenia silnego kitańskiego państwa. Zjednoczył 10 plemion kitańskich i w 916 roku ogłosił się na wzór chiński cesarzem i mianował syna następcą tronu. w organizacji sił zbrojnych opierał się na starych sprawdzonych wzorach koczowniczych. Podstawę armii stanowiły niewielkie, ruchliwe jednostki zwane ordą. Dokonał też nowego podziału administracyjnego kraju, celem usprawnienia obrony i ściągania podatków. W 926 roku Yelü podjął decyzję o udzieleniu poparcia chińskim władcom z dynastii Jin, próbującym przywrócić zwierzchność cesarską na obszarze północnych Chin. W zamian uzyskał od nich terytoria położone w okolicach dzisiejszego Pekinu. Po śmierci Yelü jego następcy przyjęli na określenie założonej przez niego dynastii chińską nazwę Liao, a jej założyciela nazwano pośmiertnie Wielkim Przodkiem (Tai Zu).

</doc>
<doc id="1724938" url="https://pl.wikipedia.org/wiki?curid=1724938" title="Elena Teliga">
Elena Teliga



</doc>
<doc id="1724939" url="https://pl.wikipedia.org/wiki?curid=1724939" title="Apaoczi">
Apaoczi



</doc>
<doc id="1724941" url="https://pl.wikipedia.org/wiki?curid=1724941" title="Chiński nowy rok">
Chiński nowy rok



</doc>
<doc id="1724943" url="https://pl.wikipedia.org/wiki?curid=1724943" title="Olena Sadownycza">
Olena Sadownycza



</doc>
<doc id="1724944" url="https://pl.wikipedia.org/wiki?curid=1724944" title="Tętno pierwotnej puszczy">
Tętno pierwotnej puszczy

Tętno pierwotnej puszczy – pierwszy polski dokumentalny serial przyrodniczy z 1995 roku, według scenariusza i w reżyserii Bożeny i Jana Walencików. W pięciu odcinkach serii autorzy przedstawili unikatowy świat przyrody Puszczy Białowieskiej.

</doc>
<doc id="1724945" url="https://pl.wikipedia.org/wiki?curid=1724945" title="Oksana Bajul">
Oksana Bajul



</doc>
<doc id="1724946" url="https://pl.wikipedia.org/wiki?curid=1724946" title="Siergiej Dzindziruk">
Siergiej Dzindziruk



</doc>
<doc id="1724947" url="https://pl.wikipedia.org/wiki?curid=1724947" title="Port lotniczy Livno">
Port lotniczy Livno

Port lotniczy Livno – port lotniczy zlokalizowany w Livnie (Bośnia i Hercegowina). Posiada pas startowy długości 800 metrów i trzy dodatkowe pasy. Wszystkie są trawiaste.

</doc>
<doc id="1724948" url="https://pl.wikipedia.org/wiki?curid=1724948" title="Roman Gontiuk">
Roman Gontiuk



</doc>
<doc id="1724950" url="https://pl.wikipedia.org/wiki?curid=1724950" title="Cerkiew Opieki Matki Bożej i św. Aleksandra Newskiego w Biarritz">
Cerkiew Opieki Matki Bożej i św. Aleksandra Newskiego w Biarritz

Cerkiew Opieki Matki Bożej i św. Aleksandra Newskiego – prawosławna cerkiew parafialna znajdująca się w Biarritz, wzniesiona w 1892. Podlega Arcybiskupstwu Zachodnioeuropejskich Parafii Tradycji Rosyjskiej Patriarchatu Moskiewskiego.
Historia.
Koncepcja budowy cerkwi w Biarritz pochodzi z 1879 i była związana ze wzrostem liczebnym rosyjskiej społeczności w mieście, które stało się popularnym celem stałych lub czasowych wyjazdów rosyjskiej arystokracji. Brak pieniędzy sprawił jednak, że w 1887 rosyjscy mieszkańcy miasta byli zmuszeni poprzestać na organizacji tymczasowej kaplicy w dawnym letnim pałacu byłej cesarzowej Francji Eugenii. Komitet budowy wolnostojącej cerkwi zawiązał się w 1889, środki pieniężne na jej budowę pochodziły głównie z dobrowolnych ofiar wiernych.
Projekt cerkwi wykonał Nikołaj Nikonow, gotowy budynek został uroczyście poświęcony w październiku 1892 w obecności rosyjskiego ambasadora we Francji. Nabożeństwa w cerkwi odbywały się jedynie między lipcem a listopadem, kiedy w mieście przebywało najwięcej kuracjuszy rosyjskich.
W 1931 cerkiew, znajdująca się do tej pory w jurysdykcji Zachodnioeuropejskiego Egzarchatu Rosyjskiego Kościoła Prawosławnego, przeszła razem ze zwierzchnikiem egzarchatu Eulogiuszem (Gieorgijewskim) do Patriarchatu Konstantynopola, wchodząc w skład Zachodnioeuropejskiego Egzarchatu Parafii Rosyjskich.
W 2004 rada parafialna ogłosiła chęć powrotu pod jurysdykcję patriarchy Moskwy i cerkiew została przyjęta przez Rosyjski Kościół Prawosławny. Po zmianie proboszcza nowy opiekun parafii był jednak przeciwnikiem kanonicznej przynależności do tego Kościoła i wystąpił do sądu o podział parafii i oddanie budynku cerkwi tej jej części, która opowie się za zachowaniem kilkudziesięcioletniego związku z Konstantynopolem. Sąd w Bajonnie przychylił się do prośby kapłana w postanowieniu z grudnia 2005. Od tej pory do czasu likwidacji Zachodnioeuropejskiego Egzarchatu Parafii Rosyjskich (2018) cerkiew pozostawała w rękach zwolenników kanonicznej łączności z Konstantynopolem; pozostali wierni, tworzący parafię w jurysdykcji patriarchy Moskwy, modlą się w oddzielnych pomieszczeniach.
W 2019 r. parafia dysponująca cerkwią przyjęła jurysdykcję Arcybiskupstwa Zachodnioeuropejskich Parafii Tradycji Rosyjskiej, będącego częścią Patriarchatu Moskiewskiego.

</doc>
<doc id="1724952" url="https://pl.wikipedia.org/wiki?curid=1724952" title="Ołeksandr Kolessa">
Ołeksandr Kolessa



</doc>
<doc id="1724954" url="https://pl.wikipedia.org/wiki?curid=1724954" title="Bitwa koło Sept Iles">
Bitwa koło Sept Iles



</doc>
<doc id="1724955" url="https://pl.wikipedia.org/wiki?curid=1724955" title="Montecatini">
Montecatini



</doc>
<doc id="1724956" url="https://pl.wikipedia.org/wiki?curid=1724956" title="Wspólnota galilea">
Wspólnota galilea



</doc>
<doc id="1724957" url="https://pl.wikipedia.org/wiki?curid=1724957" title="Natalia Zarudna">
Natalia Zarudna



</doc>
<doc id="1724959" url="https://pl.wikipedia.org/wiki?curid=1724959" title="Święto Latarni">
Święto Latarni

Święto Latarni () – tradycyjne, jedno z najstarszych, chińskie święto przypadające w pierwszą pełnię (symbolizującą jedność i doskonałość) księżycowego Nowego Roku (np. 15 lutego 2022 r.), obchodzone 15 dni po nim, stanowi jednocześnie jego zakończenie. Ogromne, jasno świecące latarnie/lampiony we wszystkich kształtach i rozmiarach są zasadniczym elementem parady, a jako dekoracje pozostają przez około miesiąc.
Legendy.
Istnieje wiele legend dotyczących początków Święta Latarni.
Powyższe legendy wskazują, że początki obchodów Święta Latarni są związane z używaniem ognia przez starożytnych do świętowania i zapobiegania katastrofom. Ponieważ obejmuje ono także składanie ofiar bóstwom i jest obchodzone w nocy, naturalne jest, że ogień odgrywał ważną rolę.
Z biegiem czasu Święto Latarni stopniowo ewoluowało do obecnej formy. Kiedy buddyzm został wprowadzony do Chin podczas panowania Wschodniej Dynastii Han, cesarz zarządził, że w noc pełni księżyca pierwszego miesiąca księżycowego, latarnie powinny być zapalane na cześć Buddy, dodając do święta jeszcze jedno znaczenie.
Yuanxiao.
W czasie tego święta Chińczycy tradycyjnie jedzą "yuánxiāo" ("tāngyuán"). Są to małe kulki wykonane z kleistej mąki ryżowej z nadzieniem lub bez. Nadzieniem może być m.in. pasta z fasoli, wszelkiego rodzaju suszone owoce. Może być słodkie, słone, wegetariańskie, mięsne lub rybne. Można je gotować, smażyć lub sporządzać na parze. Ich spożywanie jest symbolem jedności, harmonii, szczęścia dla rodziny, a także symbolem księżyca. 

</doc>
<doc id="1724961" url="https://pl.wikipedia.org/wiki?curid=1724961" title="Saga prastarej puszczy">
Saga prastarej puszczy

Saga prastarej puszczy – cykl przyrodniczych filmów fabularnych produkcji polskiej z 2007, w reżyserii i według scenariusza Bożeny i Jana Walencików. Każdy film z cyklu tworzy zamkniętą opowieść (nie jest więc to typowy serial) o życiu zwierzęcia.

</doc>
<doc id="1724962" url="https://pl.wikipedia.org/wiki?curid=1724962" title="Port lotniczy Gorna Orjachowica">
Port lotniczy Gorna Orjachowica

Port lotniczy Gorna Orjachowica – port lotniczy położony w Gornej Orjachowicy, w Bułgarii. Obsługuje połączenia krajowe.

</doc>
<doc id="1724966" url="https://pl.wikipedia.org/wiki?curid=1724966" title="Darja Kapš">
Darja Kapš

Darja Kapš (ur. 26 listopada 1981 w Novo Mesto) – słoweńska szachistka, arcymistrzyni od 2005 roku.
Kariera szachowa.
W latach 1992–2001 wielokrotnie reprezentowała Słowenię na mistrzostwach świata i Europy juniorek w różnych kategoriach wiekowych, najlepszy wynik osiągając w 2000 r. w Erywaniu, gdzie na MŚ do 20 lat zajęła X miejsce. Wielokrotnie startowała w finałach indywidualnych mistrzostw Słowenii, sześciokrotnie zdobywając medale: 2 złote (1996, 2001), 2 srebrne (2002, 2012) oraz 2 brązowe (2003, 2008). 
Wielokrotnie reprezentowała Słowenię w turniejach drużynowych, m.in.:
W 1998 r. zajęła II m. (za Carmen Voicu) w Tapolcy, w 2002 r. była czwarta w Rijece (za Reginą Pokorną, Janą Krivec i Mirjaną Medić), natomiast w 2004 r. podzieliła III m. (za Stefanem Djuriciem i Igorem Miladinoviciem, wspólnie z Calogero di Caro, a przed m.in. Igorem Naumkinem) w kołowym turnieju w Montecatini-Terme, wypełniając drugą arcymistrzowską normę. W następnym roku na turnieju w Rzymie wypełniła trzecią normę na tytuł arcymistrzyni.
Najwyższy ranking w dotychczasowej karierze osiągnęła 1 lipca 2005 r., z wynikiem 2319 punktów zajmowała wówczas 2. miejsce (za Anną Muzyczuk) wśród słoweńskich szachistek.

</doc>
<doc id="1724967" url="https://pl.wikipedia.org/wiki?curid=1724967" title="Wintonotitan">
Wintonotitan

Wintonotitan – rodzaj dinozaura, bazalny zauropod z grupy Titanosauriformes. Zamieszkiwał on Australię w okresie kredowym, a dokładniej datuje się go na późny alb lub przełom cenomanu i turonu. Gatunek typowy "W. wattsi" został opisany w internetowym czasopiśmie PLoS ONE przez m.in. Hocknulla w roku 2009.
Nazwa.
Nazwa rodzajowa pochodzi od nazwy miasta Winton (które użyczyło jej też formacji, gdzie znaleziono szczątki) i słowa "titan" oznaczającego olbrzymów z mitologii greckiej, Tytanów.
Epitet gatunkowy jedynego gatunku honoruje Keitha Wattsa, który odnalazł typowego osobnika i przekazał go w 1974 Queensland Museum, gdzie do dziś znajdują się szczątki.
Budowa.
Był to wielki czworonożny roślinożerca. Jego długość szacuje się na 15-16 metrów, wysokość na 3 metry, a masę ciała na 10-15 ton.
Kości tego zwierzęcia były pneumatyczne, jednak kręgi ogonowe posiadały solidną budowę, występowało ich średnio 35. Na przednich z nich występowały proste kolce. Kości kończyny przedniej, zarówno kość ramieniowa, promieniowa jak i łokciowa, delikante. Kości przedramienia długie. Śródręcze długie, silnie zbudowane, przy czym jego kość II i III uległy wydłużeniu, V najkrótsza.
Systematyka.
Rodzaj został umieszczony w kladzie Titanosauriformes jako "incertae sedis".
Kladogram na podstawie analizy Hocknulla i in.:
Występowanie.
Zwierzę zamieszkiwało tereny dzisiejszego Queensland (Australia) w samym końcu albu, około 100-98 milionów lt temu. Lokalizacja typowa to “Triangle Paddock” przy Elderslie Station, około 60 kilometrów na północny zachód od Winton.
Behawior i ekologia.
Zwierzę zajmowało prawdopodobnie niszę ekologiczną dzisiejszej żyrafy.

</doc>
<doc id="1724970" url="https://pl.wikipedia.org/wiki?curid=1724970" title="Sept Îles">
Sept Îles

Sept Îles (bretoński: "Jentilez") – archipelag u wybrzeża Bretanii, należący do Francji, w gminie Perros-Guirec, departamencie Côtes-d’Armor
Rezerwat ornitologiczny.
W odległości paru mil morskich od lądu rozciąga się Archipelag 7 wysp (L’Archipel des Sept-Îles), najważniejszy rezerwat ornitologiczny we Francji. Nazwa archipelagu sugeruje, że archipelag złożony jest z siedmiu wysp, podczas gdy w rzeczywistości archipelag tworzy 5 głównych wysp i liczne skały wystające poza poziom wody. Błąd w nazewnictwie spowodowany jest nieprawidłową interpretacją dawnej bretońskiej nazwy Sentiles, która przez administrację francuską została zastąpiona nazwą Sept Îles (Siedem Wysp). Główne wyspy archipelagu to:
Liczne przewodniki turystyczne próbują udowodnić istnienie siedmiu wysp podając nazewnictwo pozostałych małych wysepek. Wśród nich wymieniają:
Dodatkowo wspominane są również nazwy innych okolicznych skał:
Duża wyspa Île Tomé (L'île de Taveeg) usytuowana znacznie bliżej wybrzeża nie jest częścią archipelagu.
Wyspy o łącznej powierzchni 40 ha zamieszkuje 27 różnych gatunków ptaków, z czego 13 gatunków to ptactwo typowo morskie. Swoje miejsca lęgowe znalazły tutaj m.in. markaczka średnia, głuptak, kormoran czubaty, alka i wiele innych ptaków w łącznej ilości przekraczającej 23000 par.
Spośród innych gatunków zwierząt zamieszkujących wody archipelagu występują szare foki. Szacuje się, że ich łączna liczba nie przekracza 30 sztuk, jednak ich obserwacja jest utrudniona ze względu na sporadyczne występowanie.
W okresie od lutego do listopada z miejscowości Perros-Guirec do Archipelagu Siedmiu Wysp pływa statek wycieczkowy. Oprócz rejsu spacerowego i obserwacji ptaków, dodatkową atrakcję stanowi zwiedzanie latarni morskiej i fortu Vauban położonego na wyspie Ile aux Moines.
Fort Vauban (Fort des Sept-Îles).
Ruiny tzw. fortu Vauban znajdują się na zachodnim krańcu wyspy Île aux Moines, na wysokości ok. 40 m n.p.m. Na wschodnim krańcu wyspy wznosi się latarnia morska Sept Îles.
Fort był niewielkim założeniem obronnym, zbudowanym w 1720 roku przez sir Garengeau, twórcę fortyfikacji obronnych miasta Saint-Malo, który był uczniem wybitnego francuskiego inżyniera wojskowego, eksperta do budowania i zdobywania twierdz, Sebastiana Vaubana. Fort został wybudowany na żądanie Ludwika XIV aby ochraniać wybrzeże przed piratami, którzy intensywnie wykorzystywali ten rejon do ukrywania się oraz uniemożliwić obcym jednostkom wpłynięcie do zatoki Saint-Brieuc oraz Morlaix. Fort osiągnął swoją pełną zdolność obronną w 1740 roku, a jego budowa została ostatecznie zakończona w 1746 roku przez francuskiego inżyniera Jean-Baptiste Joseph Parrocel, członka słynnej rodziny malarzy Parrocel, których obrazy ozdabiają L´Hôtel Royal des Invalides w Paryżu. W czasie drugiej wojny światowej fort był wykorzystywany przez wojska niemieckie. Na kilka dni przed odwrotem w 1944 r. Niemcy wysadzili go w powietrze, stąd też dzisiejsze pozostałości nie odzwierciedlają w całości jego pierwotnych kształtów i charakteru.
Latarnia Siedmiu Wysp (Phare des Sept Îles).
Latarnia Siedmiu Wysp położona jest blisko ruin XVII-wiecznego fortu Vauban. Pierwsza latarnia powstała tutaj w 1835 roku. W 1854 roku latarnia została podniesiona o 5 metrów i przebudowana przez co zyskała kształt wieży o podstawie kwadratu. 4 kwietnia 1944 roku, na kilka dni przed wyzwoleniem, latarnia została wysadzona w powietrze przez wycofujących się okupantów niemieckich. Jej rekonstrukcja rozpoczęła się w 1949 roku i trwała trzy lata. W 1957 roku latarnia została zelektryfikowana, a do produkcji energii elektrycznej potrzebnej do zasilania latarni wykorzystano siłę wiatru. Do dnia dzisiejszego jej generator prądotwórczy jest generatorem o największej mocy spośród wszystkich generatorów wykorzystywanych w latarniach we Francji.

</doc>
<doc id="1724971" url="https://pl.wikipedia.org/wiki?curid=1724971" title="Warstwa ablacyjna">
Warstwa ablacyjna

Warstwa ablacyjna – jest to warstwa, która pokrywa statki kosmiczne i rakiety. Są to termoodporne polimery wzmocnione włóknami szklanymi lub węglowymi. Warstwa ta ulega odpadnięciu podczas hamowania w atmosferze. Doskonale chroni przed nadmiernym nagrzewaniem aerodynamicznym.

</doc>
<doc id="1724972" url="https://pl.wikipedia.org/wiki?curid=1724972" title="Święto Środka Jesieni">
Święto Środka Jesieni

Święto Środka Jesieni () – jedno z najważniejszych świąt w tradycyjnym kalendarzu chińskim, obchodzone piętnastego dnia ósmego miesiąca księżycowego. Jest to więc święto ruchome w stosunku do kalendarza gregoriańskiego.
Legendy.
Festiwal ma swoje początki w starożytnych ceremoniach cesarskich obchodów kultu księżyca. Władcy czcili bowiem słońce wiosną, a księżyc jesienią. Obrzędy te przejęli następnie arystokraci, elity intelektualne i prości ludzie, co doprowadziło do wykształcenia się tradycji stałego festiwalu w czasie panowania dynastii Tang (618–907).
Mit o Chang’e.
W odległej starożytności na niebie pojawiło się dziesięć słońc. Wypaliły one wszystkie rośliny i zniszczyły uprawy, pozostawiając ludność bez środków do życia. Aby pomóc ludowi i pokonać klęskę, mąż Chang’e, znakomity łucznik Houyi zestrzelił dziewięć słońc i zabił różne potwory. Okazało się jednak, że zestrzelone słońca to byli synowie cesarza Niebios, który zagniewany uczynił ich śmiertelnymi. Bogini Zachodu, Xiwangmu, odniosła się do pary życzliwie i podarowała im dwie boskie pigułki. Chang’e była jednak samolubna i ukradkiem zażyła je obie. Stała się tak lekka, że uniosła się w powietrze. W obawie przed drwinami Nieśmiertelnych w Niebiosach, udała się na Księżyc, stając się jego boginią właśnie w 15. dniu ósmego miesiąca księżycowego. Jej towarzyszem jest zając (lub królik), który w nefrytowym moździerzu rozciera zioła służące do sporządzenia eliksiru nieśmiertelności.
„Księżycowe ciasteczka”.
Obok mitu o Chang'e ze Świętem Środka Jesieni połączona jest legenda o „ciasteczkach księżycowych” (chiń. trad. 月餅, chiń. upr. 月饼, pinyin "yuèbǐng"). Według tradycji, jej geneza sięga końcowego okresu panowania mongolskiej dynastii Yuan (1280–1368). Chińczycy Han organizując powstanie przeciwko Mongołom piekli i rozprowadzali ciastka z ukrytymi wewnątrz informacjami o wybuchu buntu właśnie w dniu tego święta. 
Ciasteczka te są ważnym składnikiem kolacji, podczas której spożywa się także ryż i owoce. Po ukazaniu się Księżyca na niebie, należy się podzielić z nim i duchami przodków.

</doc>
<doc id="1724973" url="https://pl.wikipedia.org/wiki?curid=1724973" title="Port lotniczy Egilsstaðir">
Port lotniczy Egilsstaðir

Port lotniczy Egilsstaðir (isl. "Egilsstaðaflugvöllur", IATA: EGS, ICAO: BIEG) – islandzki port lotniczy zlokalizowany w mieście Egilsstaðir.

</doc>
<doc id="1724974" url="https://pl.wikipedia.org/wiki?curid=1724974" title="Morgan Gould">
Morgan Gould

Morgan Leonard Gould (ur. 23 marca 1983 w Soweto) – południowoafrykański piłkarz grający na pozycji środkowego obrońcy.
Kariera klubowa.
Gould rozpoczął karierę piłkarską w klubie Wits University. Następnie był zawodnikiem Bedfordview, a potem przeszedł do Jomo Cosmos z Johannesburga. W sezonie 2002/2003 zadebiutował w jego barwach w Premier Soccer League. W 2003 roku osiągnął z Jomo Cosmos swój pierwszy sukces - zdobył SAA Supa 8. Z kolei w 2005 roku wygrał z nim Coca Cola Cup. Ogółem w barwach Jomo Cosmos rozegrał 81 meczów.
W 2008 roku Gould przeszedł do Supersport United z Pretorii. Tam, podobnie jak w poprzednim klubie, stał się podstawowym zawodnikiem. W 2009 roku wywalczył z Supersport mistrzostwo Republiki Południowej Afryki, pierwsze w sportowej karierze.
Kariera reprezentacyjna.
W reprezentacji RPA Gould zadebiutował 30 września 2008 roku w wygranym 3:0 towarzyskim spotkaniu z Malawi. W 2009 roku selekcjoner Joel Santana powołał go na Puchar Konfederacji 2009, w którym zawodnik był rezerwowym. Z RPA zajął na tym turnieju 4. miejsce.

</doc>
<doc id="1724975" url="https://pl.wikipedia.org/wiki?curid=1724975" title="Sixto Possamai">
Sixto Possamai

Sixto Valentín Possamai (czasami Posamai) - piłkarz urugwajski, obrońca.
Possamai razem z klubem CA Peñarol dwa razy z rzędu zdobył tytuł mistrza Urugwaju - w 1944 i 1945 roku. Jako piłkarz klubu Peñarol wziął udział w turnieju Copa América 1946, gdzie Urugwaj zajął czwarte miejsce. Possamai zagrał w dwóch meczach - z Boliwią i Paragwajem.
W 1949 roku Possamai w barwach Peñarolu rozegrał 16 meczów i po raz trzeci zdobył mistrzostwo Urugwaju.

</doc>
<doc id="1724976" url="https://pl.wikipedia.org/wiki?curid=1724976" title="Ablegier">
Ablegier



</doc>
<doc id="1724977" url="https://pl.wikipedia.org/wiki?curid=1724977" title="Sixto Valentín Possamai">
Sixto Valentín Possamai



</doc>
<doc id="1724980" url="https://pl.wikipedia.org/wiki?curid=1724980" title="Sixto Posamai">
Sixto Posamai



</doc>
<doc id="1724981" url="https://pl.wikipedia.org/wiki?curid=1724981" title="Bogdan Góralczyk">
Bogdan Góralczyk

Bogdan Jacek Góralczyk (ur. 16 sierpnia 1954 w Siedlcach) – polski politolog, sinolog, dyplomata i publicysta, profesor zwyczajny.
Życiorys.
Ukończył dziennikarstwo i sinologię w Instytucie Orientalistycznym Wydziału Neofilologii na Uniwersytecie Warszawskim. Na UW uzyskał też doktorat. Stypendysta Programu Fulbrighta na Uniwersytecie Kalifornijskiego w San Diego w l. 1989-90.
Od 1984 do 1991 pracował w Polskim Instytucie Spraw Międzynarodowych. W latach 1991–1998 przebywał na placówce dyplomatycznej w Budapeszcie jako kierownik wydziału politycznego i zastępca ambasadora. Od listopada 2001 do maja 2003 szef gabinetu ministra spraw zagranicznych Włodzimierza Cimoszewicza. W latach 2003–2008 był ambasadorem RP w Tajlandii, akredytowanym także w Republice Filipin i Związku Mjanmy (d. Birma).
Jest profesorem w Centrum Europejskim Uniwersytetu Warszawskiego. Specjalizuje się we współczesnych stosunkach międzynarodowych, ze szczególnym uwzględnieniem roli Chin. Zajmuje się także globalizacją, transformacją pokomunistyczną i problematyką węgierską. Profesor wizytujący na wielu uniwersytetach, w tym wielu na terenie Chin i Indii. Od 2012 zaangażowany w wieloletni projekt nt. badań sinologicznych na globie, prowadzony przez National Taiwan University, a od 2015 także Chińską Akademię Nauk Społecznych w Pekinie. W latach 2010–2012 redaktor naczelny rocznika naukowego „Azja-Pacyfik”, a w latach 2016–2020 „Yearbook of Polish European Studies”.
W kadencji 2016–2020 dyrektor Centrum Europejskiego UW.
Stały komentator TVN24 Biznes i Świat, występujący też w innych kanałach. Częsty gość w radiu Tok FM. Stale publikuje m.in. na portalach obserwatorfinansowy.pl, wp.pl oraz nowakonfederacja.pl. W 2013 otrzymał najwyższe odznaczenie filipińskie przyznawane obcokrajowcom: Krzyż Wielki Orderu Sikatuny.
Zna języki: angielski, węgierski, rosyjski, chiński.
Życie prywatne.
Brat dyplomaty Zdzisława Góralczyka.

</doc>
<doc id="1724983" url="https://pl.wikipedia.org/wiki?curid=1724983" title="Vernon (stacja metra)">
Vernon (stacja metra)

Vernon – naziemna stacja niebieskiej linii metra w Los Angeles znajdująca się na platformie na 
Long Beach Avenue w pobliżu skrzyżowania z Vernon Avenue. W pobliżu znajduje się granica pomiędzy Los Angeles a miastem Vernon.
Godziny kursowania.
Tramwaje kursują codziennie od około godziny 5:00 do 0:45

</doc>
<doc id="1724984" url="https://pl.wikipedia.org/wiki?curid=1724984" title="Sixto Valentín Posamai">
Sixto Valentín Posamai



</doc>
<doc id="1724988" url="https://pl.wikipedia.org/wiki?curid=1724988" title="Port lotniczy Eindhoven">
Port lotniczy Eindhoven

Port lotniczy Eindhoven (IATA: EIN, ICAO: EHEH) – lotnisko znajduje się ok. 8 kilometrów na zachód od Eindhoven (Holandia).

</doc>
<doc id="1724991" url="https://pl.wikipedia.org/wiki?curid=1724991" title="Jacinto Pereira">
Jacinto Pereira

Jacinto Pereira (ur. 12 grudnia 1974 w Luandzie) – angolski piłkarz, reprezentant kraju. Całą karierę spędził w klubie Atlético Sport Aviação. Uczestnik PNA 2006, w reprezentacji w latach 2000-2006 rozegrał 15 spotkań.

</doc>
<doc id="1724992" url="https://pl.wikipedia.org/wiki?curid=1724992" title="Sept Iles">
Sept Iles



</doc>
<doc id="1724993" url="https://pl.wikipedia.org/wiki?curid=1724993" title="Garcia I (król Leonu)">
Garcia I (król Leonu)

García I (ur. ok. 871, zm. 19 stycznia 914) – król Leónu od 910 roku; syn Alfonsa III, brat Ordoño II i Frueli II Trędowatego.
W 907, poparty przez arystokratyczną opozycję, podjął nieudaną próbę przejęcia władzy. Schwytany, został uwięziony przez ojca. Wkrótce później zwolniony zawarł, wraz z braćmi, przymierze z hrabią Kastylii Nuñezem. w 910 wszczął kolejne powstanie przeciwko ojcu – tym razem udane. W wyniku podziału królestwa Asturii, objął rządy w Leonie. Dawało mu to władzę zwierzchnią nad braćmi, z którymi pozostawał w konflikcie. Kontynuował rekonkwistę i repoblację.

</doc>
<doc id="1724994" url="https://pl.wikipedia.org/wiki?curid=1724994" title="Kościół Krzyża Świętego w Nantes">
Kościół Krzyża Świętego w Nantes

Kościół Krzyża Świętego w Nantes – rzymskokatolicki kościół w Nantes, w zabytkowej dzielnicy Le Bouffay, wzniesiony w 1685 w stylu barokowym. Sanktuarium Matki Bożej Nieustającej Pomocy. 
Historia.
Na miejscu dzisiejszego kościoła już w XI wieku mieściła się kaplica, którą opiekowali się po 1106 benedyktyni. Byli oni obecni w Nantes do 1620, obok rozbudowanego przez nich kościoła wznieśli dom proboszcza oraz klasztor, którego patronem był św. Marcin. Od 1138 kaplica była siedzibą parafii. 
W 1665 władze miasta zadecydowały o rozbiórce starego, będącego w złym stanie technicznym kościoła, by wznieść na jego miejscu zupełnie nowy budynek sakralny. Ze względu na spory między wykonawcami rozbiórki prace, rozpoczęte w 1669, przeciągnęły się do 1696. Równolegle z rozbiórką części starego kościoła trwało wznoszenie nowego według projektu Pierre'a Genesteau i Thomasa Gerarda. 
W czasie rewolucji francuskiej kościół został zaadaptowany na klub rewolucyjny afiliowany przy paryskim klubie jakobinów, a następnie na więzienie. Jego oryginalne wyposażenie zostało w tym okresie w dużej mierze rozkradzione. Nabożeństwa rzymskokatolickie zaczęły ponownie się w nim odbywać w 1803, kiedy to staraniami nowego proboszcza dokonano w budynku niezbędnego remontu. W latach 20. XIX wieku prowadzono prace nad redekoracją wnętrza. 
Począwszy od 1838 kościół był rozbudowywany, co stanowiło dokończenie realizacji pierwotnych planów jego wyglądu. Do nawy została dobudowana apsyda oraz chór. Dokonano również remontu sklepień, zaś w 1844 wstawiono nowy, marmurowy ołtarz główny wykonany przez Thomasa Louisa. Wreszcie w latach 50. XIX wieku wzniesiono metalową dzwonnicę wznoszącą się ponad poziom fasady, która została podwyższona, by lepiej komponować się z nowym elementem. na dzwonnicy został zawieszony dzwon już wcześniej znajdujący się w kościele, o wadze 8096 kg. 
W latach 20. XX wieku do kościoła został wstawiony rzeźbiony wizerunek Matki Bożej Nieustającej Pomocy, dokonano również remontu fasady oraz zmian rozplanowania elewacji bocznych, głównie poprzez wybicie nowych okien i konserwację dziewiętnastowiecznych witraży. Kolejne prace remontowe rozpoczęły się w 1994 i miały na celu głównie konserwację będących w złym stanie figur proroków.
Architektura.
Kościół wzniesiony jest na planie prostokąta, w stylu barokowym. Budynek jest jednonawowy, bogato zdobiony zewnętrznie. Główne wejście do niego prowadzi przez portal z tympanonem i dwoma pilastrami, podobne formy powtarzają się w równych odstępach na całej fasadzie. Na niższym poziomie są to pilastry doryckie, na wyższym – jońskie. Centrum fasady stanowi półkoliste okno wypełnione witrażem i ozdobnie obramowane. Po obydwu jego stronach, w niszach, usytuowane zostały figury proroków Dawida i Daniela, ponad nimi łaciński napis "Kościół Krzyża Świętego". Powyżej napisu, między dwoma korynckimi pilastrami, znajduje się kolejne okno z figurami proroków Izajasza i Jeremiasza oraz zegar. Całość wieńczy dzwonnica, na którą prowadzą drewniane schody. 

</doc>
<doc id="1724995" url="https://pl.wikipedia.org/wiki?curid=1724995" title="Stuart Highway">
Stuart Highway

Stuart Highway – nazwa drogi transkontynentalnej łączącej Darwin, Alice Springs, Port Augusta i Adelaide, przebiegającej z północy na południe Australii.
Nazwa drogi pochodzi od nazwiska, australijskiego podróżnika Johna Stuarta.

</doc>
<doc id="1724996" url="https://pl.wikipedia.org/wiki?curid=1724996" title="Giuseppe Donati">
Giuseppe Donati

Giuseppe Donati (ur. 2 grudnia 1836, zm. 14 lutego 1925) – włoski wynalazca, twórca okaryny w jej współcześnie znanej postaci. W 1853 roku, w wieku 17 lat, zmodyfikował ówcześnie istniejącą wersję okaryny, zawierającą cztery otwory, do instrumentu posiadającego dziesięć otworów. Pierwszy warsztat, w którym Giuseppe Donati konstruował okaryny, znajdował się w jego rodzinnej miejscowości Budrio. Od nazwy tej miejscowości utworzona została nazwa "budrio okaryna", którą przez pewien czas określano nowy typ okaryny.

</doc>
<doc id="1724998" url="https://pl.wikipedia.org/wiki?curid=1724998" title="Henry Thomas">
Henry Thomas



</doc>
<doc id="1725000" url="https://pl.wikipedia.org/wiki?curid=1725000" title="Kozłów (stacja kolejowa)">
Kozłów (stacja kolejowa)

Kozłów – stacja kolejowa w Kozłowie, w województwie małopolskim, w Polsce. Na stacji zatrzymują się pociągi osobowe do Kielc, Katowic, Sędziszowa i Krakowa.
W roku 2017 stacja obsługiwała 300–499 pasażerów na dobę.

</doc>
<doc id="1725001" url="https://pl.wikipedia.org/wiki?curid=1725001" title="Hammel">
Hammel

Hammel – miasto w Danii, w gminie Favrskov, na Półwyspie Jutlandzkim, ok. 25 km na północny zachód od Århus. Liczy 6665 mieszkańców (2009). Do 1 stycznia 2007 roku siedziba władz gminy Hammel.
Historia.
Historia Hammel związana jest ściśle z pobliskim zamkiem Frijsenborg. Miejscowość znana była jako "Hamel" w 1479 r. W 1800 r. przyjęto obecną pisownię "Hammel". Powolny rozwój miasteczka następował dopiero od XIX w. Powstały wtedy: sąd (1838 r.), apteka (1842 r.), szkoła techniczna (1882 r.), szpital (1893-94 r.), mleczarnia (1900 r.), rzeźnia (1906 r.), wytwórnia wód mineralnych, browar, fabryka maszyn (1904 r.), fabryka odzieży i inne zakłady przemysłowe. W 1866 r. utworzona została kasa oszczędnościowa, a w 1905 r. powstał bank, "Hammel Bank". W 1902 r. miasteczko zostało połączone linią kolejową z Århus, co miało wpływ na gwałtowny rozwój gospodarczy Hammel i wzrost liczby mieszkańców (z 1235 w 1901 r. do 1513 w 1916 r.). Linia kolejowa została jednak zlikwidowana w 1956 r. z powodu małej rentowności. Do reformy administracyjnej w 1970 r. miasteczko znajdowało się w powiecie "(herred)" Gjern, województwo "(amt)" Skanderborg. Stopniowo rosła liczba mieszkańców: w 1930 r. Hammel liczył 1792 mieszk., w 1955 r. – 2282, a w 1960 r. – 2462. W latach 80. XX w. w ośrodku Kraglund, położonym w lasach należących do Frijsenborga, na obrzeżach Hammel, mieściło się centrum dla uchodźców, w którym przebywało wielu Polaków.
Herb Hammel.
Herb miasta przedstawia w tarczy srebrnej jelenia czerwonego kroczącego w prawo, pomiędzy dwoma zielonymi drzewami. Poniżej przedstawiono niebieskie wody jeziora. Drzewa i jeleń symbolizują okoliczne lasy i zwierzynę w nich żyjącą, woda – jeziora regionu. Herb został oficjalnie zatwierdzony w 1948 r. Zaprojektował go artysta malarz Ludvig Steensen.

</doc>
<doc id="1725003" url="https://pl.wikipedia.org/wiki?curid=1725003" title="Ryzyko zawodowe">
Ryzyko zawodowe

Ryzyko zawodowe, według Ministerstwa Pracy, rozumiane jest jako:
Zgodnie z Rozporządzeniem Ministra Pracy i Polityki Socjalnej z dnia 26 września 1997 r. w sprawie ogólnych przepisów bezpieczeństwa i higieny pracy (; tekst jednolity: ) poprzez ryzyko zawodowe rozumie się:
Pojęcie "ryzyka zawodowego" zostało ustalone w dyrektywie unijnej z dnia 12 czerwca 1989 roku "o wprowadzeniu środków w celu zwiększenia bezpieczeństwa i poprawy zdrowia pracowników podczas pracy".
Etymologia.
Ryzyko, m.in. w języku perskim znaczyło, "rizi(k)", 'los', 'dzienną zapłatę', a także 'chleb'; hisz. "ar-risco" oznacza 'odwagę' i zarazem 'niebezpieczeństwo' (podobnie fr.); ang. "risk", 'sytuacja powodująca niebezpieczeństwo', choć synonimem potencjalnego źródła zagrożenia jest częściej używane słowo hazard. 
W wielu encyklopediach słowo ryzyko wyprowadza się od łac. "risicare", 'omijać coś'; wł. "ris(i)co" oznacza 'rafę', którą statek (kupiecki) powinien ominąć. Dominującym akcentem słowa ryzyko w większości kultur było historycznie, "niebezpieczeństwo zagrażające żeglarzom i handlowcom..."
Badania.
Badania nad ryzykiem w niektórych środowiskach naukowych prowadzone są jeszcze w sposób tradycyjny (w wąskim ujęciu jednej dyscypliny), przyporządkowania ryzyka jednemu zagrożeniu. Tadeusz Kaczmarek naukowo zajmujący się problematyką "ryzyka" dostosowuje pojęcie do różnych dziedzin: "Szybko postępujący proces globalizacji gospodarki światowej wymaga, aby - korzystając z wyników badań przeprowadzonych dotychczas w poszczególnych dyscyplinach - wyjść naprzeciw nowym wyzwaniom i dostrzec ich aspekt interdyscyplinarny. W przeciwnym razie pozostaniemy z drobnymi fragmentami układanki, które stanowią przecież tylko fragment ogromnej całości...".
Trudność tkwi w tym, że poszczególne dziedziny nauki w sposób zupełnie odmienny pojmują "ryzyko, zagrożenie, szansę, prawdopodobieństwo, nieokreśloność, niepewność, wytrwałość, ocenę oraz inne kategorie". 
Możliwość wymiany doświadczeń między różnymi dyscyplinami jest zatem utrudniona. Istnieje kwestia uporządkowania pojęć i koncepcji ryzyka, stosowanych w rozmaitych dziedzinach, także relacji zachodzących pomiędzy nimi w każdym aspekcie działalności gospodarczej oraz życia codziennego.
Spektrum badań nad ryzykiem zostało rozszerzone w drugiej połowie XX wieku, kiedy zidentyfikowano niebezpieczeństwa związane z nowymi technologiami, występujące w przemyśle chemicznym i atomowym, biorąc pod uwagę ich potencjał zupełnie realnej i ogromnej destrukcji, trwałości i nieodwracalności negatywnych skutków w czasie. Zauważono globalne zagrożenie cywilizacyjne płynące z rozbudowy potencjału produkcyjnego koncernów zbrojeniowych.
Uczeni i politycy wyraźnie i jednoznacznie zwracają uwagę na możliwość spowodowania
nieodwracalnej degradacji środowiska naturalnego w skali globalnej. Współczesne badania nad ryzykiem prowadzą do wniosku, że nie ma możliwości sformułowania jednej obiektywnej i uniwersalnej definicji ryzyka. Każda dziedzina narzuca konieczność uwzględnienia jej cech specyficznych. Nie zdołano też dotąd ujednolicić terminologii dotyczącej obszaru zdywersyfikowanego ryzyka.
Ocena ryzyka zawodowego.
Ocena ryzyka zawodowego jest to: "porównanie poziomu ryzyka, które zostało określone w wyniku dokonania oceny z poziomem, który jest uznawany za akceptowalny". Ocena ta jest ujęta w normie PN-N18002, jako procedura oceny ryzyka zawodowego:
Ocena ryzyka zawodowego powinna zostać sporządzana w formie pisemnej dla każdego stanowiska w zakładzie pracy.
Obowiązkiem pracodawcy jest poinformowanie pracowników o ryzyku oraz o sposobach ochrony przed zidentyfikowanymi zagrożeniami.
Dobrą praktyką jest odczytanie na głos całego dokumentu.
Wszyscy pracujący na ocenianym stanowisku pracy zapoznanie się z oceną ryzyka powinni potwierdzić własnoręcznym podpisem.
Metody oceny ryzyka zawodowego.
Prawo nie narzuca stosowania konkretnej metody oceny ryzyka zawodowego. Literatura fachowa podaje liczne przykłady metod oceny ryzyka zawodowego, m.in. 
Jednak jedną z popularniejszych metod jest Risk Score, która pomaga określić pracodawcy poziom ryzyka zawodowego oraz dobrać stosowne środki profilaktyczne. Metoda Risk Score może być stosowana w postaci tabel, nomogramu lub interaktywnego programu komputerowego.
Dokumentacja ryzyka zawodowego.
Dokumentacja powinna zawierać następujące grupy informacji:
środki ochrony konieczne do likwidacji zagrożeń lub zmniejszenia ryzyka:

</doc>
<doc id="1725004" url="https://pl.wikipedia.org/wiki?curid=1725004" title="Powodzie i lawiny błotne w Brazylii (2009)">
Powodzie i lawiny błotne w Brazylii (2009)

Powodzie i lawiny błotne w Brazylii – klęska żywiołowa, która dotknęła północno-wschodnie stany Brazylii. W wyniku silnych opadów deszczów, które miały miejsce w kwietniu i maju 2009 roku, zginęły 44 osoby a ponad 300 tys. straciło dach nad głową. Najgorsza sytuacja wystąpiła w stanie Maranhão, gdzie zginęło 6 osób, a 40 700 bezdomnych musiało zamieszkać w schroniskach. Łącznie zostało dotkniętych siedem stanów. 
Gwałtowne opady deszczu wystąpiły w Brazylii na początku kwietnia 2009 i początkowo zostało dotkniętych 40 tys. osób 13 tys. osób od razu straciło dach nad głową oraz dwie osoby straciły życie w São Luís w wyniku zejścia lawin błotnych. Trzynaście gmin w stanie Maranhão ogłosiło stan wyjątkowy. 
23 kwietnia klęska zabiła trzy osoby, w tym jedno dziecko w Salvadorze stolicy stanu Bahia, które udusiło się pod lawiną błotną. Ponad 33 tys. ludzi straciło domy, z tego 30 tys. w stanie Maranhão a 3400 w Bahia. 
Co najmniej 3000 osób straciło swoje domy w Santa Catarina oraz jedna osoba zmarła. Gubernator stanu Amazonas, Eduardo Braga ogłosił stan wyjątkowy w 62 gminach swojego stanu. Czternaście osób zginęło w przeciągu jednego miesiąca i 62 tys. osób straciło domy. 
19 osób zginęło do 5 maja 2009, gwałtowny wzrost nastąpił wśród ludzi, którzy zostali pozbawieni swoich domów. Liczba bezdomnych została oszacowana na 186 tys. Sześć głównych autostrad zostało zamkniętych w stanie Maranhão. Gubernator stanu Piauí ogłosił stan wyjątkowy w dziewiętnastu miastach oraz poprosił o pomoc wojsko w celu ratowania ludności. 
10 maja 2009 ogłoszono informacje, że ponad 300 tys. obywateli straciło swoje domy a czterdziestu zginęło w trakcie trwania powodzi. 
Prezydent Brazylii Luiz Inácio Lula da Silva, oglądał obszar katastrofy z powietrza oraz zapewnił dostawy żywności do terenów objętych klęską. Minister Zdrowia Brazylii José Gomes Temporão obiecał dostarczyć środki medyczne do Maranhão.

</doc>
<doc id="1725006" url="https://pl.wikipedia.org/wiki?curid=1725006" title="Parafia Najświętszego Serca Pana Jezusa w Kluczborku">
Parafia Najświętszego Serca Pana Jezusa w Kluczborku

Parafia Najświętszego Serca Pana Jezusa – rzymskokatolicka parafia w Kluczborku, należąca do dekanatu Kluczbork w diecezji opolskiej. 
Położona jest przy ulicy Jana Pawła II w Kluczborku.
Historia parafii.
W 1974 roku, ksiądz Zygmunt Curzydło, ówczesny proboszcz parafii Matki Bożej Wspomożenia Wiernych, podjął starania o nabycie ziemi pod budowę nowego kościoła w Kluczborku. Po śmierci księdza dziekana Zygmunta Curzydło starania te kontynuował jego następca ksiądz prałat Jan Bagiński.
Dopiero w 1981 roku udało się uzyskać zezwolenie na budowę nowego kościoła, które wydał ówczesny wicewojewoda opolski Tadeusz Musiali. W rok później Urząd Miasta i Gminy w Kluczborku wydał decyzję pozwalającą na budowę kościoła wraz z obiektami towarzyszącymi na terenie położonym przy ulicy XXX-lecia PRL (dzisiejsza ulica Jana Pawła II. W tym samym roku rozpoczęto prace przy budowie kościoła, które zakończono w 1987 roku.
19 października 1982 roku na plac budowy wjechał sprzęt specjalistyczny, tym samym rozpoczęto prace budowlane. Dnia 6 listopada 1983 roku nastąpiło wmurowanie kamienia węgielnego, tego dnia nastąpiło również podpisanie aktu erekcyjnego przez księdza bpa Jana Wieczorka. Kamień węgielny został przywieziony z Bazyliki Bożego Grobu w Jerozolimie, którego poświęcenia w dniu 21 czerwca 1983 roku, dokonał Papież Jan Paweł II na Górze św. Anny w czasie drugiej pielgrzymki do Polski. 
21 czerwca 1987 roku w kościołach Kluczborka został odczytany dekret księdza bpa Alfonsa Nossola ordynariusza opolskiego erygujący parafię Najświętszego Serca Pana Jezusa w Kluczborku. 
28 czerwca 1987 roku nastąpiła uroczystość konsekracji nowego kościoła. Pierwszym proboszczem został budowniczy świątyni, ksiądz Franciszek Michał Drenda, który zmarł 6 listopada 2016 roku. Kościół parafialny został zbudowany w latach 1982-1987, konsekrowany 27 czerwca 1987 przez biskupa Jana Bagińskiego.
Od dnia 28 czerwca 2010 roku, dekretem księdza biskupa Andrzeja Czai, proboszczem parafii został ksiądz Hubert Czernia. Po ciężkiej chorobie zmarł on 30 października 2021 roku w wieku 60 lat.
Liczebność i obszar parafii.
W parafii zamieszkuje 16 tys. wiernych i obejmuje ona następujące ulice:
Broniewskiego, Byczyńska (numery od 11 i od 22), Gałczyńskiego, Grunwaldzka (numery nieparzyste od 13), Jagiellońska, Jana Pawła II, Kochanowskiego (od numeru 9 i od 10), Konopnickiej (od nr 14 do końca i od nr 15 do końca), Kołłątaja, Ligonia, Morcinka, Reymonta, Norwida, Ossowskiego, Plebiscytowa, Słowackiego, Prusa, Szopena, Tuwima, Wolności, Wyspiańskiego, Boznańskiej, Chełmońskiego, Fałata, Gersona, Gierymskiego, Grottgera, Malczewskiego, Matejki, Michałkowskiego, Rodakowskiego, Styki, Witkacego, Wyczółkowskiego, Cybisa, Podkowińskiego, Kantora, Kard. Wyszyńskiego, Kard. Sapiehy, Ks. Curzydły, Ks. Popiełuszki, ks. Skargi.
Ponadto do parafii należy oddalona o 2 kilometry od Kluczborka, wieś Gotartów (ok. 400 wiernych).

</doc>
<doc id="1725009" url="https://pl.wikipedia.org/wiki?curid=1725009" title="Parafia św. Jadwigi Królowej w Bojanie">
Parafia św. Jadwigi Królowej w Bojanie

Parafia św. Jadwigi Królowej w Bojanie – rzymskokatolicka parafia usytuowana w przy ulicy Wawelskiej w Bojanie w gminie Szemud. Wchodzi w skład dekanatu Kielno w archidiecezji gdańskiej.
Historia.
Parafię erygowano na mocy dekretu biskupiego 8 czerwca 1997, wydanego przez Tadeusza Gocłowskiego – Arcybiskupa Metropolitę Gdańskiego.
Powstała z wydzielonego terytorium parafii św. Wojciecha w Kielnie. Odprawiono wówczas w Bojanie pierwszą mszę – dokładnie w tym czasie, gdy papież Jan Paweł II w Krakowie kanonizował jej patronkę – Królową Jadwigę Andegaweńską.
Konsekracja nowo wybudowanego kościoła odbyła się w 2002, dokonał jej abp Tadeusz Gocłowski – Metropolita Gdański.
Do najważniejszych wydarzeń od ostatniej kanonizacji należy zaliczyć:

</doc>
<doc id="1725011" url="https://pl.wikipedia.org/wiki?curid=1725011" title="Dziadówki (przystanek kolejowy)">
Dziadówki (przystanek kolejowy)

Dziadówki – przystanek kolejowy w Pstroszycach Pierwszych, w województwie małopolskim, w Polsce. Na stacji zatrzymują się pociągi osobowe do Kielc, Ostrowca Świętokrzyskiego i Krakowa.
W roku 2017 przystanek obsługiwał 10–19 pasażerów na dobę.

</doc>
<doc id="1725014" url="https://pl.wikipedia.org/wiki?curid=1725014" title="Witomir Wutow">
Witomir Wutow

Witomir Christow Wutow (ur. 22 listopada 1971 w Mezdrze) – bułgarski piłkarz, występujący na pozycji bramkarza, oraz trener piłkarski.
Kariera piłkarska i szkoleniowa.
Piłkarską karierę zaczynał w barwach drugoligowego wówczas Lokomotiwu Mezdra. Na początku sezonu 1994–1995 przeszedł do beniaminka ekstraklasy Liteksu Łowecz. Występował w nim aż do końca piłkarskiej kariery, przez trzynaście sezonów. Chociaż nie zawsze miał pewne miejsce w pierwszej jedenastce, to łoweckiemu klubowi pozostał wierny nawet wtedy, gdy w rozgrywkach 1996–1997 powrócił do drugiej ligi.
W ciągu całego czasu spędzonego w tym zespole o pozycję pierwszego bramkarza rywalizował z m.in. reprezentantami swoich krajów: Florinem Pruneą (sezon 2000–2001), Zdrawko Zdrawkowem (sezon 2003–2004) i Jordanem Gospodinowem (od 2004 do 2007), a także – przez siedem lat (1997–2004) – ze Stojanem Stawrewem. W barwach Liteksu zdobył dwa tytuły mistrza kraju, jedno wicemistrzostwo, dwa Puchary Bułgarii, ponadto jeszcze trzykrotnie dotarł do finału tych rozgrywek. Piłkarską karierę zakończył w 2007 roku, w wieku trzydziestu sześciu lat.
Od 2007 roku jest trenerem bramkarzy w Liteksie.

</doc>
<doc id="1725015" url="https://pl.wikipedia.org/wiki?curid=1725015" title="Bożena Hager-Małecka">
Bożena Hager-Małecka

Bożena Maria Hager-Małecka (ur. 23 sierpnia 1921 w Zabrzu, zm. 9 lutego 2016 tamże) – polska lekarka i polityk, profesor nauk medycznych, nauczyciel akademicki, posłanka na Sejm PRL VII, VIII i IX kadencji.
Życiorys.
Córka Bronisława Hagera i Stanisławy Ludmiły z Rudzkich. Ukończyła szkołę powszechną w Tarnowskich Górach, później kształciła się w szkole średniej. Od 1937 do 1939 mieszkała w Bydgoszczy, a od września 1939 mieszkała z rodziną w Krakowie. Pracowała tam jako ekspedientka i na tajnych kompletach kontynuowała naukę. 18 września 1942 uzyskała świadectwo dojrzałości, a następnie studiowała medycynę na Uniwersytecie Jagiellońskim, uzyskując dyplom lekarza 10 marca 1949. Pracowała następnie na stażu w Szpitalu Ubezpieczalni Społecznej w Krakowie, a potem jako asystent w Szpitalu dla Dzieci w Zabrzu. W 1950 odbyła w Warszawie szkolenie specjalistyczne w zakresie diagnostyki i terapii pediatrycznej w I Klinice Pediatrii. 21 czerwca 1951 uzyskała stopień naukowy doktora nauk medycznych na podstawie pracy pt. "Z badań nad etiologią biegunek letnich u niemowląt" w Zakładzie Mikrobiologii Śląskiej Akademii Medycznej pod kierunkiem prof. Stefana Ślopka. Pracując w Klinice Pediatrii ŚAM w Zabrzu, awansowała na kolejne stanowiska: adiunkta – 1 października 1953, docenta etatowego – 1 października 1965, profesora nadzwyczajnego – 1 października 1969 oraz profesora zwyczajnego – 1 października 1976.
W 1953 uzyskała specjalizację II stopnia w zakresie pediatrii, przebywała również w celach naukowych w Rabce oraz w Paryżu.
Na podstawie rozprawy "Badania immunoelektroforetyczne surowicy krwi i płynu mózgowo-rdzeniowego w gruźliczym zapaleniu opon mózgowych" i dorobku naukowego uzyskała 19 czerwca 1963 stopień naukowy doktora habilitowanego na Wydziale Lekarskim ŚAM. Kierowała następnie Katedrą i Kliniką Pediatrii ŚAM w Zabrzu (początkowo jako p.o.). Pracowała jako pediatra w różnych śląskich placówkach.
Od 1976 do 1989 sprawowała mandat posła na Sejm PRL VII, VIII i IX kadencji, była posłanką bezpartyjną.
Działała w Polskim Towarzystwie Pediatrycznym oraz w Polskim Towarzystwie Ftyzjopulmonologicznym.
Zastosowała po raz pierwszy w Polsce immunoelektroforezę do licznych i wielokrotnych badań nad białkami płynu mózgowo-rdzeniowego. Wykryła również w 1974 masowe zachorowania na przewlekłą ołowicę i wspólnie z Jolantą Wadowską-Król przeprowadziła akcję leczniczą i zapobiegawczą. Przeprowadziła także pierwsze w Polsce badania dotyczące wpływu zanieczyszczeń powietrza atmosferycznego na zdrowie. Publikowała liczne artykuły, jak również recenzje rozpraw habilitacyjnych.
Jako przedstawicielka strony partyjno-rządowej uczestniczyła w obradach Okrągłego Stołu w podzespole do spraw ekologii.
Na emeryturę przeszła 1 stycznia 1991. Zmarła 9 lutego 2016. Jej pogrzeb odbył się 12 lutego 2016 w kościele św. Jana Chrzciciela w Zabrzu-Biskupicach, pochowana została na cmentarzu parafialnym w kościele św. Anny w Zabrzu.
Życie prywatne.
Od 1950 była zamężna ze Stanisławem Franciszkiem Małeckim (ur. 26 kwietnia 1915 w Jarosławiu, zm. 13 kwietnia 1992), lekarzem chorób płuc, z którym miała dwie córki, Aleksandrę i Danutę. Mieszkała w Zabrzu.
Nagrody i odznaczenia.
Otrzymała również honorowe obywatelstwo miasta Tarnowskie Góry nadane jej „za zasługi w ratowaniu zdrowia śląskich dzieci” oraz doktorat honoris causa ŚAM.

</doc>
<doc id="1725018" url="https://pl.wikipedia.org/wiki?curid=1725018" title="Parafia św. Wojciecha w Kielnie">
Parafia św. Wojciecha w Kielnie

Parafia św. Wojciecha w Kielnie – rzymskokatolicka parafia usytuowana w przy ulicy Jeziornej w Kielnie w gminie Szemud. Wchodzi w skład
dekanatu Kielno w archidiecezji gdańskiej. Parafia jest najstarszą w okolicy, została erygowana w 1340. Obecny kościół jest wybudowany w stylu neogotyckim, jego najstarsza część pochodzi z XVIII wieku.
Kościół parafialny był od 3 maja 2006 do 17 czerwca 2016 – pierwszą siedzibą dekanatu Kielno, a jej proboszcz pierwszym dziekanem.

</doc>
<doc id="1725020" url="https://pl.wikipedia.org/wiki?curid=1725020" title="Western pleasure">
Western pleasure

Western pleasure – konkurencja jeździecka w stylu western, podczas której koń oceniany jest pod kątem obycia, przydatności, zrelaksowania, zebrania, kadencji, stosunkowo wolnych chodów, spokoju i odpowiadania na sygnały. Koń powinien być przyjemny i komfortowy dla jeźdźca.

</doc>
<doc id="1725021" url="https://pl.wikipedia.org/wiki?curid=1725021" title="Adam Czerwiński (muzyk)">
Adam Czerwiński (muzyk)

Adam Czerwiński (ur. 2 lipca 1965 w Nowem nad Wisłą) – polski perkusista jazzowy.
Życiorys.
W 1981 roku, jako szesnastolatek, rozpoczął naukę w Państwowej Szkole Muzycznej II st. im. Fryderyka Chopina w Gdańsku-Wrzeszczu w klasie perkusji, którą ukończył w 1986 roku. Przez pierwsze trzy lata interesował się głównie wibrafonem. To na tym instrumencie rozpoczął swoją edukację jazzową, trafiając do "Big Bandu Gdańsk" prowadzonego przez Jerzego Partykę. Uczestniczył w "Jazz Juniors” oraz w warsztatach jazzowych w Gdańsku i Chodzieży.
Rok później, już jako perkusista, współpracował z gdańską grupą "Zu-zu" i zespołem "New Coast". W 1986 zaczął swoją profesjonalną działalność w zespole Janusza Muniaka. Następny etap to współpraca z zespołami "D-Box", „Young Power", "New Presentation", oraz Janem Ptaszynem Wróblewskim i Zbigniewem Namysłowskim.
Od 1993 rozpoczął współpracę z Jarosławem Śmietaną, która trwała do momentu śmierci owego muzyka. Zagrali oni wspólnie setki koncertów w klubach i na festiwalach na całym świecie. Nagrali też kilkanaście płyt, między innymi "Phone Consultations", "Autumn Suite" czy "Polish Standards". Współpracował również z Lee Konitzem, Eddie Hendersonem, Larry Koonzem, Harvie Swartzem, Cameronem Brownem, Jean Poul Bourellim, Bennie Wallacem czy Jamesem Newtonem.
Koncertował w większości krajów Europy, Stanach Zjednoczonych, Kanadzie, Meksyku, Brazylii, Japonii oraz w tak egzotycznych miejscach jak Liban, Egipt, Dubaj, Kuwejt czy Albania.
Adam Czerwiński jest również bardzo aktywny na polu edukacji jazzowej. Wielokrotnie brał udział jako wykładowca w warsztatach jazzowych. Od dziesięciu lat prowadzi własny workshop w Gdańsku. Są to polsko-niemieckie warsztaty pod egidą fundacji Pojednanie. Warsztaty te mogą się poszczycić trzema płytami nagranymi przez uczestników.
Adam jest również pomysłodawcą i współtwórcą festiwalu "Jazz w Lesie", którego pierwsza edycja odbyła się w Sulęczynie latem 1995 roku. Festiwal istnieje już dwadzieścia jeden lat, podczas których wystąpiła tam cała czołówka polskiego jazzu oraz wiele gwiazd zagranicznych. W tej chwili jest to jeden z wiodących Festiwali w Polsce.
Ostatnie lata, to okres współpracy z wybitną gwiazdą, znakomitym skrzypkiem Nigelem Kennedym. Adam uczestniczy w kilku projektach kierowanych przez tego wirtuoza. Są to „Nigel Kennedy and Friends”, „Bach meets Miles Davies”, „Autumn Suite” i „The Jimi Hendrix Experience”.
Artyści koncertowali w takich miejscach jak: Grosse Freiheit w Hamburgu, Columbiahalle w Berlinie, Teatro Dal Verme w Mediolanie, Ronnie Scott’s oraz Royal Albert Hall w Londynie.
Adam jest również kompozytorem, aranżerem, oraz leaderem własnych zespołów.
Dyskografia.
Osobny rozdział w działalności Adama to współpraca z muzykami Amerykańskimi. Nagrał wiele płyt z największymi gwiazdami światowego jazzu.

</doc>
<doc id="1725023" url="https://pl.wikipedia.org/wiki?curid=1725023" title="Kamieńczyce (przystanek kolejowy)">
Kamieńczyce (przystanek kolejowy)

Kamieńczyce – przystanek kolejowy w Jaksicach, w województwie małopolskim, w Polsce. Na stacji zatrzymują się pociągi osobowe do Kielc i Krakowa.
W roku 2017 przystanek obsługiwał 100–149 pasażerów na dobę.

</doc>
<doc id="1725027" url="https://pl.wikipedia.org/wiki?curid=1725027" title="Choroba węzła zatokowego">
Choroba węzła zatokowego



</doc>
<doc id="1725028" url="https://pl.wikipedia.org/wiki?curid=1725028" title="Szczepanowice (przystanek kolejowy)">
Szczepanowice (przystanek kolejowy)

Szczepanowice – przystanek kolejowy w Szczepanowicach, w województwie małopolskim, w Polsce. Na przystanku zatrzymują się pociągi osobowe do Kielc i Krakowa.
W roku 2017 przystanek obsługiwał 20–49 pasażerów na dobę.

</doc>
<doc id="1725030" url="https://pl.wikipedia.org/wiki?curid=1725030" title="Blues (Super Rugby)">
Blues (Super Rugby)

Blues (dawniej Auckland Blues, pl. "Niebiescy") – profesjonalny nowozelandzki klub rugby union występujący w lidze Super Rugby. Zespół trzykrotnie zdobył mistrzostwo rozgrywek Super Rugby (wówczas pod nazwą "Super 12"): w latach 1996, 1997 i 2003. Zwycięstwo w roku 1996 było triumfem w pierwszym sezonie Super 12. Obszarem właściwym dla franczyzy Blues jest najdalej na północ wysunięta część Wyspy Północnej, a dokładnie tereny przynależne regionalnym klubom z National Provincial Championship - Northland, North Harbour i Auckland. Na co dzień gracze Blues występują na stadionie Eden Park w Auckland. 

</doc>
<doc id="1725031" url="https://pl.wikipedia.org/wiki?curid=1725031" title="Smroków (przystanek kolejowy)">
Smroków (przystanek kolejowy)

Smroków – przystanek kolejowy w Smrokowie, w województwie małopolskim, w Polsce. Na przystanku zatrzymują się pociągi osobowe do Kielc i Krakowa.
W roku 2017 przystanek obsługiwał 100–149 pasażerów na dobę.

</doc>
<doc id="1725032" url="https://pl.wikipedia.org/wiki?curid=1725032" title="Uchyłki jelita grubego">
Uchyłki jelita grubego



</doc>
<doc id="1725035" url="https://pl.wikipedia.org/wiki?curid=1725035" title="Jerzy Mathias">
Jerzy Mathias

Jerzy Mathias (ur. 6 stycznia 1937 w Bydgoszczy, zm. 4 lutego 1984 tamże) – polski lekkoatleta, reprezentant Polski na Mistrzostwach Europy w 1962 roku w Belgradzie, ośmiokrotny reprezentant Polski w zawodach towarzyskich pomiędzy: USA, Wielką Brytanią, Grecją czy Włochami. Zmarł w wieku 47 lat na zawał serca. W 1962 roku na Mistrzostwach Europy zajął 21. miejsce w biegu na 10 000 m. 
Biegał w barwach klubu WKS Zawisza Bydgoszcz.Został pochowany na cmentarzu katolickim św. Wincentego à Paulo w Bydgoszczy
Najważniejsze starty.
15 kwietnia 1962 - Żyrardów – bieg przełajowy ok. 3500 metrów, czas: 9:37,8 s złoto mistrzostw Polski
22 lipca 1962 - Warszawa – 5000 metrów, czas: 14:12,0 s złoto mistrzostw Polski
wrzesień 1962 - Belgrad – 10000 metrów, czas: brak informacji 21. miejsce podczas mistrzostw Europy
21 kwietnia 1963 - Puławy – bieg przełajowy ok. 6000 metrów, czas: 18:51,8 s złoto mistrzostw Polski

</doc>
<doc id="1725036" url="https://pl.wikipedia.org/wiki?curid=1725036" title="Słomniki (stacja kolejowa)">
Słomniki (stacja kolejowa)

Słomniki – stacja kolejowa w Słomnikach, w województwie małopolskim, w Polsce. Na przystanku zatrzymują się pociągi osobowe m.in. do Kielc, Ostrowca Świętokrzyskiego, Sędziszowa i Krakowa.
W roku 2021 stacja obsługiwała 300–499 pasażerów na dobę.

</doc>
<doc id="1725037" url="https://pl.wikipedia.org/wiki?curid=1725037" title="Słomniki Miasto">
Słomniki Miasto

Słomniki Miasto – przystanek kolejowy w Słomnikach, w województwie małopolskim, w Polsce. Na przystanku zatrzymują się pociągi osobowe do Kielc, Ostrowca Świętokrzyskiego, Sędziszowa i Krakowa. W 2007 roku wyremontowano peron numer 1, a w 2014 roku peron 2.
W roku 2021 przystanek obsługiwał 150–199 pasażerów na dobę.

</doc>
<doc id="1725039" url="https://pl.wikipedia.org/wiki?curid=1725039" title="Marko Pomerants">
Marko Pomerants

Marko Pomerants (ur. 24 września 1964 w Tamsalu) – estoński urzędnik i polityk, minister spraw społecznych w latach 2003–2005, minister spraw wewnętrznych od 2009 do 2011, minister środowiska od 2015 do 2017.
Życiorys.
W 1989 ukończył studia geologiczne na Uniwersytecie w Tartu, a w 2002 studia w zakresie administracji publicznej na tej samej uczelni.
Pracował jako zastępca naczelnika Zarządu Ochrony Przyrody w Rakvere. Od 1990 był zatrudniony w administracji prowincji Lääne Viru, gdzie w latach 1990–1994 pełnił funkcję szefa wydziału środowiska, a w latach 1994–1995 naczelnika Służby Ochrony Przyrody. Od 1995 do 2003 zajmował stanowisko gubernatora prowincji.
Od 2002 należał do partii Res Publica, z ramienia której rok później został wybrany do Riigikogu X kadencji. W tym samym roku objął stanowisko ministra spraw socjalnych w rządzie Juhana Partsa. W 2005 odszedł z rządu i powrócił do pracy w parlamencie. Dwa lata później uzyskał reelekcję i znalazł się w Riigikogu XI kadencji jako kandydat Isamaa ja Res Publica Liit.
W czerwcu 2009 objął urząd ministra spraw wewnętrznych w rządzie Andrusa Ansipa. Funkcję tę pełnił do kwietnia 2011, wcześniej w tym samym roku został wybrany do Zgromadzenia Państwowego XII kadencji. Mandat poselski utrzymał również w 2015.
W kwietniu 2015 powrócił do administracji rządowej jako minister środowiska w drugim rządzie Taaviego Rõivasa. Pozostał na tej funkcji również w utworzonym w listopadzie 2016 rządzie Jüriego Ratasa. Zakończył urzędowanie w czerwcu 2017.

</doc>
<doc id="1725041" url="https://pl.wikipedia.org/wiki?curid=1725041" title="Around the World (album US5)">
Around the World (album US5)

Around The World – album zespołu US5, wydany na początku 2009 roku. Zawiera singiel "The boys are back" oraz "Round and Round". Do płyty CD dołączona jest również płyta DVD, która zawiera, m.in. galerię zdjęć pt. "Good Bye Chris".

</doc>
<doc id="1725045" url="https://pl.wikipedia.org/wiki?curid=1725045" title="Wintonotitan wattsi">
Wintonotitan wattsi



</doc>
<doc id="1725046" url="https://pl.wikipedia.org/wiki?curid=1725046" title="Niedźwiedź (stacja kolejowa)">
Niedźwiedź (stacja kolejowa)

Niedźwiedź – stacja kolejowa w Polanowicach, w województwie małopolskim, w Polsce. Na stacji zatrzymują się pociągi osobowe do Kielc i Krakowa.
W roku 2021 stacja obsługiwała 150–199 pasażerów na dobę.

</doc>
<doc id="1725048" url="https://pl.wikipedia.org/wiki?curid=1725048" title="Gossip">
Gossip



</doc>
<doc id="1725049" url="https://pl.wikipedia.org/wiki?curid=1725049" title="The Gossip">
The Gossip



</doc>
<doc id="1725051" url="https://pl.wikipedia.org/wiki?curid=1725051" title="Goszcza (przystanek kolejowy)">
Goszcza (przystanek kolejowy)

Goszcza – przystanek kolejowy w Goszczy, w województwie małopolskim, w Polsce. Na przystanku zatrzymują się pociągi osobowe do Kielc i Krakowa.
W roku 2021 przystanek obsługiwał 150–199 pasażerów na dobę.

</doc>
<doc id="1725052" url="https://pl.wikipedia.org/wiki?curid=1725052" title="Volksempfänger">
Volksempfänger

Volksempfänger – radioodbiornik, jedno z narzędzi wewnątrzniemieckiej propagandy Josepha Goebbelsa.
Historia.
Odbiornik radiowy specjalnie zaprojektowany w celu umożliwienia dostępu do radia szerokim kręgom społeczeństwa dla lepszego oddziaływania propagandy nazistowskiej. Odbiornik służył do odbioru stacji radiowych na falach średnich i długich (w założeniu chodziło o centralną rozgłośnię „Deutschlandsender” i jedną z radiostacji lokalnych). W sprzyjających warunkach odbiornik mógł służyć do odbioru radiostacji zagranicznych, co zostało zakazane po rozpoczęciu II wojny światowej; na odbiornikach umieszczano wówczas informację o zakazie i grożących za jego złamanie karach.
Ze względu na swoją budowę i przeznaczenie radio nie było drogie, kosztowało 65 reichsmarek (w wersji bateryjnej; w wersji zasilanej z sieci niewiele więcej), co stanowiło około 50% średniego wynagrodzenia robotniczego. Popularnie nazywane „radiem ludowym” lub „radiem Goebbelsa”, odbiornik był ponad dwukrotnie tańszy od oferowanych wówczas na rynku urządzeń, przyczynił się również do spadku popularności radioodbiorników opartych na detektorze kryształkowym. W 1938 roku liczba abonentów w III Rzeszy sięgała 10 mln abonentów, w 1940 roku – 13,7 mln, a w 1941 roku – 15,8 mln. Dochody abonamentowe stanowiły poważną część budżetu Ministerstwa Propagandy i Oświecenia Publicznego.
Pierwszym odbiornikiem tego typu był VE301 z drugiej połowy 1933 roku; wtedy też powstało kilka wersji odbiorników o oznaczeniach zaczynających się od VE301 (w oznaczeniu tym litery były skrótem niemieckiej nazwy "Volksempfänger", natomiast cyfry 301 nawiązywały do daty – 30 stycznia – dojścia nazistów do władzy w 1933 roku, co znalazło odzwierciedlenie między innymi w reklamach tego odbiornika, w których pisano: "Am 30.1.1933 ist das neue Deutschland geboren", to jest „30.1.1933 narodziły się nowe Niemcy”). Klasyczny DKE powstał w 1935 roku. Produkowało go wiele niemieckich zakładów radiowych, na przykład „Roland Brandt” w Berlinie, do końca II wojny światowej.
Opis.
Volksempfänger był prostym odbiornikiem reakcyjnym, jednoobwodowym, w wersji klasycznej zasilany z sieci 110/220 V (były też wersje DKE z zasilaniem bateryjnym, z lampami KC1, KC1, KL1). Wersja podstawowa (klasyczna) oparta na lampach VY 2 (prostownicza, w niektórych wersjach zastąpiona stosem selenowym) oraz VCL 11. Obudowa bakelitowa lub drewniana. Głośnik z podkowiastym magnesem i kotwiczką.
Zabytkowe egzemplarze występują licznie w wielu kolekcjach. Istnieją też kluby zbieraczy specjalizujące się tylko w tym radioodbiorniku.
Produkowane były trzy modele – VE301 z głośnikiem magnetycznym w różnych odmianach (fot. 1, schemat rys. 4) produkowany w latach 1933–1937, VE301 Dyn z głośnikiem dynamicznym (fot. 2) w latach 1938–1939, a Kleinempfänger DKE38 (fot. 3) w latach 1938–1944.
VE301W wyposażony był w trzy lampy:
VE301G wyposażony był w dwie lampy:
VE301Wn wyposażony był w trzy lampy:
VE301 Dyn wyposażony był w trzy lampy:
DKE38 (GW) miał dwie lampy:
B – bateryjny
G – prąd stały
W – prąd zmienny

</doc>
<doc id="1725054" url="https://pl.wikipedia.org/wiki?curid=1725054" title="Yannick Fonsat">
Yannick Fonsat

Yannick Fonsat (ur. 16 czerwca 1988 w Paryżu) – francuski lekkoatleta, sprinter.

</doc>
<doc id="1725057" url="https://pl.wikipedia.org/wiki?curid=1725057" title="Łuczyce (przystanek kolejowy)">
Łuczyce (przystanek kolejowy)

Łuczyce – przystanek kolejowy w Łuczycach, w województwie małopolskim, w Polsce. Na przystanku zatrzymują się pociągi osobowe do Kielc i Krakowa.
W roku 2021 przystanek obsługiwał 300–499 pasażerów na dobę.

</doc>
<doc id="1725058" url="https://pl.wikipedia.org/wiki?curid=1725058" title="Tom Stallard">
Tom Stallard

Tom Stallard (ur. 11 września 1978 r. w Londynie) – brytyjski wioślarz, srebrny medalista w wioślarskiej ósemce podczas Letnich Igrzysk Olimpijskich w Pekinie.
Studiował w Jesus College na Uniwersytecie Cambridge, gdzie uzyskał tytuł inżyniera.

</doc>
<doc id="1725060" url="https://pl.wikipedia.org/wiki?curid=1725060" title="Lou Pearlman">
Lou Pearlman

Lou Pearlman, właśc. Louis Jay Pearlman (ur. 19 czerwca 1954 w Nowym Jorku, zm. 19 sierpnia 2016 w Texarkanie) – amerykański menedżer muzyczny wykonawców m.in. US5, Backstreet Boys, *NSYNC oraz O-Town.
Pearlman dorastał w nowojorskiej dzielnicy Flushing, był jedynym dzieckiem Hya i Reenie. Jego ojciec prowadził biznes w branży czyszczenia tkanin, a matka pracowała w szkolnej stołówce. Był on bratem ciotecznym muzyka Arta Garfunkela.
21 maja 2008 został skazany na karę 25 lat pozbawienia wolności, za fałszerstwa bankowe (pozostawił po sobie ponad 300 mln USD długu). Wszystkie grupy muzyczne (nie licząc US5) z jakimi współpracował wzniosły przeciw niemu pozwy.

</doc>
<doc id="1725064" url="https://pl.wikipedia.org/wiki?curid=1725064" title="Baranówka (przystanek kolejowy)">
Baranówka (przystanek kolejowy)

Baranówka – przystanek kolejowy w Baranówce, w województwie małopolskim, w Polsce. Na przystanku zatrzymują się pociągi osobowe do Kielc i Krakowa.
W roku 2021 przystanek obsługiwał 200–299 pasażerów na dobę.

</doc>
<doc id="1725066" url="https://pl.wikipedia.org/wiki?curid=1725066" title="Tom Lucy">
Tom Lucy

Tom Lucy (ur. 1 maja 1988 r. w San Francisco) – brytyjski wioślarz, srebrny medalista w wioślarskiej ósemce podczas Letnich Igrzysk Olimpijskich w Pekinie.

</doc>
<doc id="1725071" url="https://pl.wikipedia.org/wiki?curid=1725071" title="Richard Egington">
Richard Egington

Richard Egington (ur. 26 lutego 1979 r. w Warrington) – brytyjski wioślarz, srebrny medalista w wioślarskiej ósemce podczas Letnich Igrzysk Olimpijskich w Pekinie.

</doc>
<doc id="1725072" url="https://pl.wikipedia.org/wiki?curid=1725072" title="Rudi Vata">
Rudi Vata

Rudi Vata (ur. 13 lutego 1969 w Szkodrze) – były albański piłkarz, obrónca, reprezentant tego kraju.
Piłkarz ten reprezentował barwy między innymi klubów takich jak : Vllaznia Szkodra, Dinamo Tirana, Le Mans UC 72, Tours FC, Celtic Glasgow, Apollon Limassol, Energie Cottbus, LR Ahlen, Partizani Tirana, Yokohama FC, St. Johnstone F.C.
W reprezentacji swojego kraju wystąpił 59 razy i strzelił 5 goli.

</doc>
<doc id="1725074" url="https://pl.wikipedia.org/wiki?curid=1725074" title="Edward Wilkowski">
Edward Wilkowski

Edward Wilkowski (ur. 1 października 1889 w Dywitach koło Olsztyna, zm. 14 kwietnia 1946) – działacz polski na Warmii.
Życiorys.
Pochodził z rodziny rolniczej, był synem rolnika Franciszka (zm. 1909) z podolsztyńskich Dywit. Działał w Związku Polaków w Niemczech. Po 1920 wchodził w skład rady nadzorczej Banku Ludowego w Olsztynie oraz Spółdzielni Rolniczo-Handlowej "Rolnik" w Olsztynie. W latach II wojny światowej otaczał opieką polskich robotników przymusowych zesłanych do Prus Wschodnich.
W polskim ruchu narodowym na Warmii uczestniczyła również jego rodzina. Brat Franciszek (junior) był działaczem plebiscytowym i w 1941 zginął w Sachsenhausen. Żona Anna z domu Hohmann (Hohman, ur. 15 sierpnia 1905 we Wrzesinie, zm. 26 czerwca 1990) również należała do Związku Polaków w Niemczech; w czasie II wojny światowej wspierała męża w niesieniu pomocy robotnikom przymusowym. Po wojnie władze polskie nadały jej Złoty Krzyż Zasługi oraz Krzyż Kawalerski Orderu Odrodzenia Polski. Była córką Augustyna Hohmanna, działacza warmińskiego, rolnika z Szafałdu (powojennego Unieszewa), a siostrą nauczycielki i bibliotekarki Otylii, po mężu Markwitan. 

</doc>
<doc id="1725075" url="https://pl.wikipedia.org/wiki?curid=1725075" title="Dariusz Nowak-Nova">
Dariusz Nowak-Nova

Dariusz Nowak-Nova (ur. 1962) – polski artysta multimedialny. 
Ukończył katowicki Wydział Grafiki Akademii Sztuk Pięknych w Krakowie (obecnie Akademia Sztuk Pięknych w Katowicach) oraz studia podyplomowe na Wydziale Elektroniki i Technik Informacyjnych Politechniki Warszawskiej. 
Na początku lat 90. XX wieku uczestniczył w wielu wystawach pokoleniowych (m.in. Arsenał '88, Red &amp; White, NOTORO Symposion, Art Confrontation "Tumult").
Od 1995 r. zajmuje się net-artem. Jest autorem projektów:
Uczestnik międzynarodowych wystaw i sympozjów (m.in. Ars Electronica, Międzynarodowe Biennale Sztuki Mediów WRO, Media Forum ostranenie, Transmediale, offline@online Media Art Festival).
Od połowy lat 90. odpowiada za wdrożenie interaktywnych projektów i systemów o charakterze informacyjnym. Autor kampanii wizerunkowych realizowanych dla partii politycznych, instytucji samorządowych i podmiotów publicznych. 

</doc>
<doc id="1725077" url="https://pl.wikipedia.org/wiki?curid=1725077" title="Zastów (stacja kolejowa)">
Zastów (stacja kolejowa)

Zastów – stacja kolejowa w gminie Kocmyrzów-Luborzyca, w województwie małopolskim, w Polsce. Obszar stacji znajduje się na obszarze trzech miejscowości – Zastów, Maciejowice oraz Wiktorowice.
W roku 2021 stacja obsługiwała 50–99 pasażerów na dobę.

</doc>
<doc id="1725078" url="https://pl.wikipedia.org/wiki?curid=1725078" title="Josh West">
Josh West

Josh West (ur. 25 marca 1977 r. w Santa Fe) – brytyjski wioślarz, srebrny medalista w wioślarskiej ósemce podczas Letnich Igrzysk Olimpijskich w Pekinie.

</doc>
<doc id="1725079" url="https://pl.wikipedia.org/wiki?curid=1725079" title="Alastair Heathcote">
Alastair Heathcote

Alastair Heathcote (ur. 18 sierpnia 1977 r. w Atenach) – brytyjski wioślarz, srebrny medalista w wioślarskiej ósemce podczas Letnich Igrzysk Olimpijskich w Pekinie.

</doc>
<doc id="1725082" url="https://pl.wikipedia.org/wiki?curid=1725082" title="Matthew Langridge">
Matthew Langridge

Matthew Keir "Matt" Langridge (ur. 20 maja 1983 w Crewe) – brytyjski wioślarz, dwukrotny medalista olimpijski, dwukrotny mistrz świata.

</doc>
<doc id="1725083" url="https://pl.wikipedia.org/wiki?curid=1725083" title="Zesławice (przystanek kolejowy)">
Zesławice (przystanek kolejowy)

Zesławice – przystanek kolejowy w Raciborowicach, w województwie małopolskim, w Polsce. Nie zatrzymują się już na nim żadne pociągi.

</doc>
<doc id="1725084" url="https://pl.wikipedia.org/wiki?curid=1725084" title="Maria Budzanowska">
Maria Budzanowska

Maria Teresa Budzanowska, ps. "Gnom" (ur. 16 kwietnia 1930 w Grodnie, zm. 23 lutego 1988 w Łodzi) – polska prawnik, adwokat, radca prawny, prezes Naczelnej Rady Adwokackiej (1983–1986), posłanka na Sejm PRL VII i VIII kadencji (1976–1985). 
Życiorys.
Była córką nauczyciela, radnego i posła RP Teofila Budzanowskiego i Korduli. W czasie II wojny światowej rodzina znalazła się w Warszawie, gdzie Maria Budzanowska wraz z ojcem oraz dwoma braćmi: Tadeuszem i Andrzejem Zdzisławem wzięła udział w powstaniu warszawskim na Czerniakowie (trzeci z braci, Janusz, zginął podczas obrony Grodna przed Armią Czerwoną). Była łączniczką Armii Krajowej.
W 1945 została członkinią Związku Bojowników o Wolność i Demokrację i Polskiego Towarzystwa Krajoznawczego (od 1950 należała do Polskiego Towarzystwa Turystyczno-Krajoznawczego). Po 1945 zamieszkała w Piotrkowie Trybunalskim, gdzie ojciec pracował jako dyrektor Liceum im. Bolesława Chrobrego. Studiowała prawo na Uniwersytecie Łódzkim (ukończone w 1952), gdzie w latach 1951–1953 pracowała też jako asystentka. Po powrocie do Piotrkowa w 1957 podjęła pracę adwokata w Zespole Adwokackim nr 1. Od 1954 do 1966 była radcą prawnym Gminnej Spółdzielni „Samopomoc Chłopska” i Zakładów Przemysłu Bawełnianego w Moszczenicy.
Działała w organach terenowych administracji publicznej, m.in. jako radna i członek prezydium Miejskiej Rady Narodowej w Piotrkowie Trybunalskim (1973–1976) i zastępczyni przewodniczącego Wojewódzkiej Rady Narodowej (od 1976). Kontynuowała pracę adwokata. W 1965 wstąpiła do Stronnictwa Demokratycznego, gdzie pełniła obowiązki m.in. przewodniczącej Miejskiego Komitetu i Powiatowego Komitetu w Piotrkowie, a po reformie administracyjnej w 1975 szefowej lokalnego Wojewódzkiego Komitetu (do odwołania w czasie stanu wojennego). W 1976 zasiadła w prezydium Centralnego Komitetu SD. W tym samym roku uzyskała mandat posłanki na Sejm w okręgu piotrkowskim.
Od 1979 sprawowała funkcję wiceprezesa Naczelnej Rady Adwokackiej. Podczas pierwszego Ogólnopolskiego Zjazdu Adwokatury odbywającego się od 1 do 3 października 1983 została wybrana na funkcję prezesa Naczelnej Rady Adwokackiej jako pierwsza kobieta. Pod wpływem nacisków politycznych zrezygnowała z pełnienia funkcji w kwietniu 1985. W 1980 została wybrana na wiceprezesa zarządu głównego Zrzeszenia Prawników Polskich. We wrześniu 1980 Rada Państwa PRL nominowała ją do zespołu ds. opracowania projektu ustawy o związkach zawodowych.
W 1980 ponownie została posłem na Sejm, gdzie była wiceprzewodniczącą Komisji ds. Prac Ustawodawczych. W styczniu 1982 wraz z dwiema posłankami SD wstrzymała się od głosu podczas zatwierdzenia dekretu o stanie wojennym. Kilka miesięcy później głosowała przeciwko delegalizacji Niezależnego Samorządnego Związku Zawodowego „Solidarność”. 
Uczestniczyła w pracach Centrum Obywatelskich Inicjatyw Ustawodawczych Solidarności.
W latach 1986–1987 pełniła obowiązki przewodniczącej Komisji Rewizyjnej Naczelnej Rady Adwokackiej, jednak zrezygnowała w związku z chorobą. 
Zmarła w 1988. Została pochowana na Cmentarzu Czerniakowskim w Warszawie. 
Odznaczona Krzyżem Kawalerskim i Komandorskim (pośmiertnie, 2009) Orderu Odrodzenia Polski, Krzyżem Walecznych, Złotym Krzyżem Zasługi, Krzyżem Partyzanckim, Medalem za Warszawę, Medalem Zwycięstwa i Wolności 1945 oraz Medalem XXXV-lecia Wymiaru Sprawiedliwości. W 2001 jej imię nadano Domowi Adwokata w Grzegorzewicach. W 2007 została odznaczona post mortem przez Prezydenta RP "za wybitne zasługi w kształtowaniu państwa prawa, a w szczególności za działalność na rzecz zachowania praworządności w czasach PRL" podczas ceremonii na Zamku Królewskim w Warszawie. W 2016 uhonorowana pośmiertnie Wielką Odznaką „Adwokatura Zasłużonym”. 

</doc>
<doc id="1725085" url="https://pl.wikipedia.org/wiki?curid=1725085" title="Rada Państwa PRL">
Rada Państwa PRL



</doc>
<doc id="1725086" url="https://pl.wikipedia.org/wiki?curid=1725086" title="Colin Smith">
Colin Smith

Colin Smith (ur. 23 września 1983 r. w Harare) – brytyjski wioślarz, srebrny medalista w wioślarskiej ósemce podczas Letnich Igrzysk Olimpijskich w Pekinie.

</doc>
<doc id="1725087" url="https://pl.wikipedia.org/wiki?curid=1725087" title="Johnny Eck">
Johnny Eck

Johnny Eck, a właściwie John Eckhardt Jr (ur. 27 sierpnia 1911 w Baltimore, zm. 5 stycznia 1991 tamże) – amerykański aktor filmowy i uczestnik pokazów dziwolągów, urodzony bez dolnej połowy tułowia. Miał 46 cm wzrostu. Eck jest obecnie najbardziej znany ze słynnego filmu Toda Browninga pt. "Dziwolągi" z 1932. Często był określany jako niesamowity „pół-chłopiec” lub „Król dziwolągów”.
Poza byciem aktorem filmowym i uczestnikiem pokazów dziwolągów Johnny Eck był również artystą, fotografem, iluzjonistą, kierowcą wyścigowym, pływakiem, biegaczem, treserem, gimnastykiem, dyrygentem, konduktorem i podróżnikiem.
Młodość.
Robert Eckhardt i John Eckhardt Jr urodzili się 27 sierpnia 1911 jako synowie Amelii i Johna Eckhardta Seniora. Spodziewając się jednego dziecka rodzice byli zaskoczeni nie tylko drugim dzieckiem, ale stanem, w jakim się urodził. Pomimo wady wrodzonej Ecka, bracia byli zdrowymi bliźniętami jednojajowymi.
Eck urodził się bez dolnej połowy ciała spowodowanej agenezją kości krzyżowej. Pomimo że mawiał o sobie „odłamany w pasie”, miał nieużyteczne i nierozwinięte nogi, które ukrywał pod szytymi na miarę ubraniami.
W wieku 1 roku chodził już na rękach, podczas gdy jego brat jeszcze nie potrafił stanąć na nogi.
Kariera zawodowa.
W 1923 roku Eck wraz z bratem poszli oglądać w lokalnym kościele pokaz iluzjonistyczny w wykonaniu Johna McAslana. Kiedy McAslan poprosił o ochotników, 12 letni Eck wskoczył na scenę na rękach zaskakując magika. McAslan przekonał Ecka, aby do niego dołączył, a ten się zgodził pod warunkiem, że jego brat również zostanie zatrudniony. Robert został obarczony przez matkę obowiązkiem opieki nad bratem. Jego rodzice podpisali jednoroczny kontrakt, który został później bezprawnie wydłużony do 10 lat przez McAslana poprzez dopisanie zera do długości kontraktu. To McAslan skrócił nazwisko Eckhardta. W 1924 roku Eck opuścił McAslana i dołączył do trupy "Captain John Sheesley". Eck przez kolejne lata jeszcze kilkakrotnie zmieniał trupy. W 1931 roku został odkryty w Montrealu (Kanada) przez łowcę talentów z wytwórni MGM do słynnej roli „Pół-chłopca” w filmie Toda Browninga pt. "Dziwolągi" z 1932.
Po "Dziwolągach" Eck zagrał ptaka (Albatrosa) w trzech częściach serii o Tarzanie granym przez Johnny'ego Weissmullera:
W 1937, Eck i Robert zostali zatrudnieni przez iluzjonistę i hipnotyzera Rajaha Raboida dla jego pokazu „Miracles of 1937” (Cuda 1937 roku). W pokazach tych Robert Eckhardt celowo przeszkadzał z widowni zadając niewygodne pytania dotyczące pokazu przepoławiania człowieka. Był wówczas proszony na scenę, aby wziąć udział tym pokazie. Podczas występu Robert był podmieniany przez Ecka i karła grających odpowiednio górną i dolną połowę ciała. Po chwili obie części ciała były ponownie „łączone”, po czym Robert groził Raboidowi oskarżeniem oraz po chwili wybiegał z teatru. Pomimo że podczas pokazu widownia się śmiała i klaskała, Eck opowiadał potem historie o widzach mdlejących, krzyczących lub uciekających z teatru w przerażeniu.
Starość.
Kiedy pokazy dziwolągów straciły na popularności, bracia Eckhardt osiedli w Baltimore. W styczniu 1987, wówczas 76-letni bracia Eckhardt zostali obrabowani podczas trwającego wiele godzin napadu. Jeden z dwóch złodziei poniżył Ecka siadając na nim, podczas gdy drugi rabował mieszkanie. Po tym zdarzeniu Eck przestał przyjmować gości w domu. Eck mawiał, że „jeśli chcę zobaczyć dziwaków, to jedyne, co muszę zrobić, to wyjrzeć przez okno”.
5 stycznia 1991 Eck doznał zawału serca podczas snu, umierając w wieku 79 lat w domu, w którym przyszedł na świat. Robert zmarł 25 stycznia 1995 r. w wieku 83 lat. Bracia zostali pochowani na cmentarzu "Green Mount" w Baltimore.
Film biograficzny.
Od 1990 roku był planowany film biograficzny. Prawa autorskie zostały kupione od rodziny siostry Ecka, scenariusz został napisany przez Caroline Thompson, która zasłynęła scenariuszem do "Edwarda Nożycorękiego". Producentem miał być Leonardo DiCaprio.

</doc>
<doc id="1725090" url="https://pl.wikipedia.org/wiki?curid=1725090" title="Acer Nethercott">
Acer Nethercott

Acer Nethercott (ur. 28 listopada 1977 w Newmarket, zm. 27 stycznia 2013) – brytyjski wioślarz, srebrny medalista w wioślarskiej ósemce podczas Letnich Igrzysk Olimpijskich w Pekinie.

</doc>
<doc id="1725091" url="https://pl.wikipedia.org/wiki?curid=1725091" title="Around the World">
Around the World



</doc>
<doc id="1725092" url="https://pl.wikipedia.org/wiki?curid=1725092" title="Memoriał Alfreda Smoczyka 1969">
Memoriał Alfreda Smoczyka 1969

XIX Memoriał Alfreda Smoczyka odbył się 9 listopada 1969 (niedziela). Najlepszy czas dnia 76,2 w 2 wyścigu. Wyniki:

</doc>
<doc id="1725093" url="https://pl.wikipedia.org/wiki?curid=1725093" title="Twierdzenie Chinczyna">
Twierdzenie Chinczyna

Twierdzenie Wienera-Chinczyna (twierdzenie Chinczyna-Wienera) głosi, że widmowa gęstość mocy słabo stacjonarnego procesu jest transformatą Fouriera odpowiadającej procesowi funkcji autokorelacji.
W przypadku ciągłym:
gdzie:
jest funkcją autokorelacji wyrażoną przez statystyczną wartość oczekiwaną, oraz gdzie
oznacza widmową gęstość mocy procesu formula_4
Symbol gwiazdki oznacza sprzężenie zespolone, może zostać pominięty dla procesu losowego o wartościach rzeczywistych.
Przypadek dyskretny:
gdzie:
oraz
jest widmową gęstością mocy formula_8 Jest w tym przypadku funkcją okresową w dziedzinie częstotliwości.
Zastosowania.
Twierdzenie wykorzystywane jest w analizie liniowych układów niezależnych od czasu. Pozwala na badanie układu, gdy sygnał wejściowy nie jest całkowalny z kwadratem i nie posiada transformaty Fouriera.

</doc>
<doc id="1725095" url="https://pl.wikipedia.org/wiki?curid=1725095" title="Beau Hoopman">
Beau Hoopman

Beau Hoopman (ur. 1 października 1980 r. w Sheboygan Falls) – amerykański wioślarz, brązowy medalista w wioślarskiej ósemce podczas Letnich Igrzysk Olimpijskich w Pekinie.

</doc>
<doc id="1725096" url="https://pl.wikipedia.org/wiki?curid=1725096" title="Phaeolepiota aurea">
Phaeolepiota aurea



</doc>
<doc id="1725097" url="https://pl.wikipedia.org/wiki?curid=1725097" title="Tõnis Lukas">
Tõnis Lukas

Tõnis Lukas (ur. 5 czerwca 1962 w Tallinnie) – estoński historyk, samorządowiec i polityk, burmistrz Tartu w latach 1996–1997, minister edukacji (1999–2002), minister edukacji i badań (2007–2011, od 2022), minister kultury (2019–2021).
Życiorys.
W 1987 ukończył studia historyczne na Uniwersytecie w Tartu. W latach 1998–1999 odbywał studia doktoranckie. Pracował jako nauczyciel historii w szkole w Rõngu. Od 1989 był wykładowcą na Uniwersytecie w Tartu. W latach 1992–1995 pełnił funkcję dyrektora Estońskiego Muzeum Narodowego. W 1996 został burmistrzem Tartu. Rok później odszedł z tego stanowiska i powrócił do pracy na uczelni.
Od 1993 do 2005 zasiadał w radzie miejskiej Tartu. W 1995 z ramienia koalicji ugrupowań RKEI i ERSP został wybrany do Riigikogu VIII kadencji. Cztery lata później uzyskał reelekcję jako kandydat Związku Ojczyźnianego. Po wyborach objął stanowisko ministra edukacji w rządzie Marta Laara, które zajmował do 2002. Rok później po raz kolejny uzyskał mandat parlamentarzysty i zasiadł w Riigikogu X kadencji. W 2005 stanął na czele swojego ugrupowania, zastępując Tunne Kelama. Doprowadził do jego połączenia z partią Res Publica w ugrupowanie Isamaa ja Res Publica Liit, którego do 2007 był współprzewodniczącym.
W kwietniu 2007 został ministrem edukacji i badań w drugim rządzie Andrusa Ansipa. Urząd ten sprawował do kwietnia 2011, wcześniej w tym samym roku wybrany do parlamentu na XII kadencję. W 2013 ponownie objął stanowisko dyrektora Estońskiego Muzeum Narodowego, rezygnując wcześniej z zasiadania w parlamencie. Placówką tą zarządzał do 2018. W 2019 kolejny raz został wybrany na deputowanego do Riigikogu (jednak zrezygnował z objęcia mandatu).
W kwietniu 2019 otrzymał nominację na urząd ministra kultury w gabinecie Jüriego Ratasa. Urząd ten sprawował do stycznia 2021. W lipcu 2022 w nowo utworzonym drugim rządzie Kai Kallas został ministrem edukacji i badań. W 2023 również uzyskał mandat deputowanego.
Odznaczenia.
W 2021 odznaczony Krzyżem Komandorskim Orderu Zasługi Rzeczypospolitej Polskiej.

</doc>
<doc id="1725098" url="https://pl.wikipedia.org/wiki?curid=1725098" title="Twierdzenie Wienera-Chinczyna">
Twierdzenie Wienera-Chinczyna



</doc>
<doc id="1725099" url="https://pl.wikipedia.org/wiki?curid=1725099" title="Tonis Lukas">
Tonis Lukas



</doc>
<doc id="1725101" url="https://pl.wikipedia.org/wiki?curid=1725101" title="NHIndustries">
NHIndustries

 
NHIndustries – europejskie konsorcjum powołane w 1992 roku przez francusko-niemiecki Eurocopter Group, włoską Agustę i holenderski Stork Fokker Aerospace w celu zbudowania śmigłowca NHI NH90. Litery NH oznaczają "NATO Helicopter".
Obecne udziały poszczególnych firm wchodzących w skład NHIndustries:
Firma odpowiedzialna jest za produkcję, rozwój, promocję i serwisowanie śmigłowców. 1 września 1992 roku konsorcjum podpisało umowę z NAHEMA ("NATO Helicopter Management Agency") na opracowanie i budowę prototypów śmigłowca NH-90. NAHEMA reprezentowała Niemcy, Francję, Holandię, Włochy i Portugalię (od 2001 roku), zainteresowane budową i wykorzystywaniem nowego średniego śmigłowca wielozadaniowego. Pomimo początkowych trudności 30 czerwca 2000 roku państwa partnerskie programu podpisały kontrakt na budowę pierwszych 243 seryjnych śmigłowców z opcją na 55 dalszych. Obecnie firma dysponuje zamówieniami na ponad pół tysiąca śmigłowców.

</doc>
<doc id="1725105" url="https://pl.wikipedia.org/wiki?curid=1725105" title="Hotel zła II">
Hotel zła II

Hotel zła II (tytuł oryg. "Fritt vilt II", tytuł międzynar. "Cold Prey 2") – norweski horror filmowy w reżyserii Matsa Stenberga z 2008 roku, sequel "Hotelu zła" (2006). 5 kwietnia 2009 roku film zaprezentowano podczas Lyon L’Étrange Festival we Francji.
Zarys fabuły.
Jannicke, ocalała bohaterka "Hotelu zła", budzi się w szpitalu. Wszyscy z jej przyjaciół są martwi, okazuje się, że tylko ona przeżyła konfrontację z psychopatycznym mieszkańcem opuszczonego schroniska ukazanego w poprzednim filmie. Spacerując ciemnymi korytarzami szpitala, Jannicke uważa, że jej koszmar dobiegł końca. Nie jest to jednak prawda...

</doc>
<doc id="1725109" url="https://pl.wikipedia.org/wiki?curid=1725109" title="Heath Pearce">
Heath Pearce

Heath Pearce (ur. 13 sierpnia 1984 w Modesto) – piłkarz amerykański grający na pozycji lewego obrońcy.
Kariera klubowa.
W latach 2003–2005 Pearce był członkiem drużyny uniwersyteckiej University of Portland o nazwie Portland Pilots. W 2004 roku grał w zepsole Bradenton Academics, grającej w USL Premier Development League. W 2005 roku wyjechał do Europy i został piłkarzem duńskiego FC Nordsjælland z miasta Farum. 20 marca 2005 roku zadebiutował w duńskiej Superligaen w przegranym 1:2 wyjazdowym spotkaniu z Aarhus GF. W Nordsjælland grał przez 2,5 roku i był podstawowym zawodnikiem tej drużyny.
W 2007 roku Pearce przeszedł na zasadzie wolnego transferu do niemieckiej Hansy Rostock. 11 sierpnia 2007 zanotował debiut w Bundeslidze w meczu z Bayernem Monachium (0:3). Na koniec sezonu 2007/2008 spadł z Hansą do drugiej ligi, jednak w klubie z Rostocku pełnił na ogół rolę rezerwowego.
W 2009 roku Pearce przeszedł do FC Dallas z Major League Soccer. Zadebiutował tam 20 września 2009 roku w przegranym 2:3 pojedynku z Kansas City Wizards. W Dallas grał przez dwa sezony. W 2011 roku odszedł do CD Chivas USA. Spędził tam sezon 2011, a także część sezonu 2012. W maju 2012 roku przeszedł do New York Red Bulls, w którym występował do końca sezonu 2014. W grudniu 2014 roku przeszedł w ramach MLS Expansion Draft do Orlando City.
Kariera reprezentacyjna.
W reprezentacji Stanów Zjednoczonych Pearce zadebiutował 5 listopada 2005 roku w zremisowanym 1:1 towarzyskim spotkaniu ze Szkocją. W 2007 roku był w kadrze Stanów Zjednoczonych na Copa América 2007. Z kolei w 2009 roku został powołany przez selekcjonera Boba Bradleya na Puchar Konfederacji i Złoty Puchar CONCACAF 2009.

</doc>
<doc id="1725122" url="https://pl.wikipedia.org/wiki?curid=1725122" title="Skokowa (stacja kolejowa)">
Skokowa (stacja kolejowa)

Skokowa – stacja kolejowa w Skokowej, w województwie dolnośląskim, w Polsce. Według klasyfikacji PKP ma kategorię dworca lokalnego.
W roku 2013, na północ od stacji, dokonano przesunięcia torów na znajdującym się tam łuku o kilkadziesiąt metrów w kierunku wschodnim.
W roku 2018 stacja obsługiwała 700–1000 pasażerów na dobę.

</doc>
<doc id="1725126" url="https://pl.wikipedia.org/wiki?curid=1725126" title="Dzień Dziękczynienia w Polsce">
Dzień Dziękczynienia w Polsce



</doc>
<doc id="1725127" url="https://pl.wikipedia.org/wiki?curid=1725127" title="Święto Dziękczynienia (Polska)">
Święto Dziękczynienia (Polska)

Święto Dziękczynienia – lokalne święto obchodzone w pierwszą niedzielę czerwca, powstałe z inicjatywy archidiecezji warszawskiej i Centrum Opatrzności Bożej i związane z pozyskiwaniem funduszy na budowę Świątyni Opatrzności Bożej w Warszawie.
Czerwcowy termin Święta Dziękczynienia ma wyrażać wdzięczność i pamięć o papieżu Janie Pawle II, którego pielgrzymki do Ojczyzny rozpoczynały się z początkiem czerwca. Dzień ten ma przypominać wiernym, że najcenniejszym darem jest ich wdzięczność Bogu, a budowa Świątyni Opatrzności Bożej powinna łączyć się z umacnianiem idei dziękczynienia wśród Polaków.
Idea święta.
Arcybiskup Kazimierz Nycz ustanowił każdą pierwszą niedzielę czerwca Świętem Dziękczynienia, aby propagować ideę wdzięczności Bożej Opatrzności. Idea tego dnia jest związana z kontynuacją historycznej inicjatywy Sejmu Czteroletniego z roku 1792. Dzień ten ma przypominać, że prawdziwym wotum jest Polska Bogu wdzięczna, a budowa Świątyni Opatrzności Bożej powinna łączyć się z umacnianiem idei dziękczynienia wśród Polaków. Czerwcowy termin Święta Dziękczynienia ma wyrażać wdzięczność i pamięć o Janie Pawle II, którego pielgrzymki do Ojczyzny rozpoczynały się zawsze z początkiem tego miesiąca.
Daty Święta Dziękczynienia:
Obchody.
I Święto Dziękczynienia.
Obchody odbyły się 1 czerwca 2008 roku na Polach Wilanowskich pod hasłem „Dziękuje nie kłuje”. Organizowane były w kilku wymiarach: duchowym, społeczno-kulturalnym i historycznym. Na wymiar duchowy składały się uroczystości liturgiczne, odmówienie Aktu Dziękczynienia, czuwanie poprzedzające ten dzień, poranna pielgrzymka młodzieży oraz modlitwa o 21.37. Dzięki wymiarowi historycznemu odwoływano się do Wotum Narodu, którego budowę zadeklarował Sejm Czteroletni. Wymiar kulturalno-społeczny stanowiły koncerty, w których wzięli udział: Arka Noego, Maleo Reggae Rockers, Raz, Dwa, Trzy, 2Tm2,3, Krzysztof Krawczyk.
II Święto Dziękczynienia.
7 czerwca 2009 obchodzono II Święto Dziękczynienia pod hasłem „Dziękujemy za wolność”. Do trzech głównych motywów kościelno-narodowych obchodów zalicza się: trzydziestą rocznicę pierwszej pielgrzymki Jana Pawła II do Polski, dwudziestą rocznicę częściowo wolnych wyborów do parlamentu w 1989 roku i dziesiątą rocznicę wizyty papieża w polskim parlamencie.
Została też przeprowadzona kolejna ogólnopolska zbiórka ofiar pieniężnych na budowę Świątyni Opatrzności Bożej w Wilanowie.
III Święto Dziękczynienia.
Podczas obchodów III Święta Dziękczynienia (6 czerwca 2010) został beatyfikowany ks. Jerzy Popiełuszko.
IV Święto Dziękczynienia.
Podczas czwartych obchodów Święta Dziękczynienia dziękowano za beatyfikację Jana Pawła II. Relikwie błogosławionego zostały przeniesione w Białym Marszu Dziękczynnym z pl. Piłsudskiego Traktem Królewskim do Świątyni Opatrzności Bożej.
V Święto Dziękczynienia.
Hasłem obchodów V Święta Dziękczynienia była wdzięczność za dar życia i rodzinę. Po Mszy św. odbyły się występy znanych artystów. Wystąpili m.in.: Majka Jeżowska, Brathanki, Raz Dwa Trzy, Joszko Broda, Mietek Szcześniak i Maleo Reggae Rockers. W obchodach święta wzięła udział także grupa górników, którzy ofiarowali Świątyni Czarną Monstrancję.
VI Święto Dziękczynienia.
Obchody odbyły się 2 czerwca 2013 r. Przed Świątynię dotarła procesja z relikwiami św. Andrzeja Boboli, patrona Polski. Przeszła ona liczącą 11 km trasę z pl. Piłsudskiego pod Świątynię Opatrzności Bożej. Po procesji odbyła się Msza Święta dziękczynna pod przewodnictwem abp. Gerharda Ludwiga Müllera – prefekta watykańskiej Kongregacji Nauki Wiary. Po mszy, podczas części artystycznej, wystąpili znani artyści tacy jak m.in.: Wielki Chór Małych Serc, Majka Jeżowska, Angela Gaber, Krzysztof Krawczyk, Czerwone Gitary, Zakopower oraz orkiestry: Górnicza Orkiestra Dęta „Wieczorek” i Góralska Orkiestra Dęta ze Skomielnej Czarnej.
VII Święto Dziękczynienia.
Podczas tego święta, które obchodzono 1 czerwca 2014 r., dziękowano za kanonizację Jana Pawła II. Uroczysta procesja z relikwiami Świętego przeszła ulicami Traktu Królewskiego do Świątyni Opatrzności Bożej, gdzie odprawiono Mszę św., którą koncelebrował kard. Pietro Parolin – Sekretarz stanu Stolicy Apostolskiej. W Mszy św.uczestniczył m.in. prezydent RP Bronisław Komorowski małżonką, który dla uczczenia 25 lat wolności zasadził przed Świątynią Opatrzności Bożej Dąb Wolności. 
VIII Święto Dziękczynienia.
Odbyło się 7 czerwca 2015 roku a jego hasło brzmiało: „Królowo Rodzin, dziękujemy i zawierzamy”. Obchody Święta Dziękczynienia rozpoczęły się pielgrzymką z Wizerunkiem Nawiedzenia Matki Bożej Jasnogórskiej, która wyruszyła o godzinie 8.00 z placu Piłsudskiego i przeszła ulicami Warszawy. O godzinie 12.00 przed Świątynią Opatrzności Bożej została odprawiona Msza św., której przewodniczył Prymas Polski, arcybiskup Wojciech Polak. Udział Eucharystii wziął Prezydent Elekt Andrzej Duda, prezydenci Miast Papieskich oraz przedstawiciele różnych środowisk i instytucji. O godzinie 14.00 wystąpił zespół ARKA NOEGO wraz z przyjaciółmi, m.in. Mariką i Mietkiem Szcześniakiem. Dla najmłodszych otworzono Miasteczko dla Dzieci, w którym mogli wziąć udział w grze rodzinnej „Dziękuję, bo dary otrzymuję”. Dużym zainteresowaniem cieszyła się wystawa historycznego i współczesnego sprzętu wojskowego.
Ogłoszono także laureatów I edycji Festiwalu MOC DOBRA. Nagrody z rąk kardynała Nycza odebrali: Magdalena Frączek oraz zespół STRONA B. Nagroda publiczności i internautów trafiła do rapera Arkadio, nagrody za całokształt twórczości odebrali zaś Robert Friedrich „Litza” oraz Dariusz „Maleo” Malejonek.
Na zakończenie Święta Dziękczynienia odśpiewano o godzinie 21:37 pieśń Barka. Nastąpiła również iluminacja Świątyni Opatrzności Bożej.
IX Święto Dziękczynienia.
IX Święto Dziękczynienia odbyło się 5 czerwca 2016 roku pod hasłem „Chrzest Darem Miłosierdzia”. Nawiązywało ono do ogłoszonego przez papieża Franciszka Roku Miłosierdzia oraz do 1050. rocznicy Chrztu Polski. Tego dnia do Panteonu Wielkich Polaków zostały wprowadzone relikwie św. Maksymiliana Marii Kolbego, przybyłe do Świątyni wraz z pielgrzymką, która o godzinie 8.00 wyruszyła z placu Piłsudskiego i przeszła ulicami Traktu Królewskiego do Świątyni Opatrzności Bożej. Święty Maksymilian Maria Kolbe był darem Opatrzności Bożej dla franciszkańskiego zakonu, dla Kościoła w Polsce i chrześcijaństwa w Japonii oraz dla wielu osób, które zetknęły się z nim osobiście lub zapoznały się z Jego dziełem. W tym roku przypadała 75. rocznica Jego aresztowania oraz 45. rocznica beatyfikacji.
Odprawionej w południe Mszy św. przewodniczył i homilię wygłosił Sevastianos Rossolatos, Prymas Grecji i arcybiskup Aten. W Eucharystii wzięli udział przedstawiciele Episkopatu Polski, władz państwowych i samorządowych z Marszałkiem Sejmu RP Markiem Kuchcińskim, Marszałkiem Senatu RP Stanisławem Karczewskim, Panią Premier Beatą Szydło, wicepremierem-Ministrem Kultury i Dziedzictwa Narodowego profesorem Piotrem Glińskim, Ministrem Zdrowia Konstantym Radziwiłłem, wiceprezydentem Miasta Stołecznego Warszawy Jarosławem Jóźwiakiem oraz tysiące pielgrzymów z całej Polski.
Święto Dziękczynienia tradycyjnie już było okazją do zapoznania się z postępem prac na budowie Świątyni Opatrzności Bożej, a także uczestniczenia w festiwalu Moc Dobra oraz grze edukacyjnej „Wyprawa do Królestwa Niebieskiego” w Miasteczku dla Dzieci, a do także obejrzenia „Ruchomego Teatrzyku XXI wieku dla Dzieci”.
Wystąpili artyści nurtu chrześcijańskiego m.in. zespół Armia, Mały Chór Wielkich Serc, Beata Bednarz oraz laureaci II edycji Festiwalu Chrześcijańskiego Moc Dobra. Zwycięzcy odebrali z rąk księdza kardynała Nycza statuetki w trzech kategoriach – nagroda jurorów, która przypadła TAU; nagroda publiczności, która powędrowała do grupy Porozumienie oraz nagroda za dorobek całego życia, którą w tym roku odebrali ks. Andrzej Bujnowski oraz Tomasz Budzyński.
X Święto Dziękczynienia.
Jubileuszowe Święto Dziękczynienia było obchodzone pod hasłem „Dziękujemy za Chleb”. Obchody rozpoczęły się pielgrzymką z relikwiami św. brata Alberta Chmielowskiego. Trasę z pl. Piłsudskiego do Świątyni Opatrzności Bożej pokonało około tysiąca wiernych. Na ostatnim etapie pielgrzymka stała się procesją z relikwiami świętego brata Alberta oraz dziewięciu polskich świętych i błogosławionych, których relikwie do tego dnia były umieszczone w Panteonie Wielkich Polaków, a podczas Święta Dziękczynienia wprowadzono je na stałe do nawy bocznej Świątyni Opatrzności Bożej. W procesji szli przedstawiciele Środowiska Miłosierdzia i Środowiska Chleba, kapituły, księża biskupi i kardynałowie, goście honorowi, reprezentanci parafii św. Alberta i miast papieskich, górale i Kaszubi, ubrani w galowe stroje górnicy, mieszkańcy Powsina, Rycerze Kolumba, a także wielu wiernych z Polski. Procesji towarzyszyła orkiestra dęta z Barcic.
O godzinie 12.00 rozpoczęła się w Świątyni Opatrzności Bożej Eucharystia, koncelebrowana pod przewodnictwem arcybiskupa diecezji Agrigento na Sycylii, kardynała Francesco Montenegro. W liturgii uczestniczył również gospodarz miejsca, metropolita warszawski kardynał Kazimierz Nycz oraz nuncjusz apostolski w Polsce, abp Salvatore Pennacchio. Do Świątyni przybyli przedstawiciele parlamentu, a także członkowie Rady Ministrów oraz przedstawiciele Kancelarii Prezydenta i kancelarii premiera. Homilię wygłosił kardynał Francesco Montenegro.
Jako dar ołtarza złożono kilkanaście tysięcy intencji, przesłanych przez darczyńców, w których powierzają siebie, swych bliskich i ojczyznę opatrzności i dziękują za otrzymane łaski oraz złotą kulę ze 133 303 intencjami przesłanymi przez członków Wspólnoty Darczyńców w latach 2014–2017. Po zakończeniu Eucharystii kula ta została umieszczona pod krzyżem wieńczącym świątynię i pozostanie tam na zawsze. Akcja Katolicka ofiarowała Świątyni Opatrzności Bożej figurę Matki Boskiej Fatimskiej z okazji setnej rocznicy objawień fatimskich i dziesiątego Święta Dziękczynienia.
Dla najmłodszych otworzono miasteczko z karuzelami, kolejką, dmuchanymi zamkami i zjeżdżalniami, a także wozem bojowym straży pożarnej. Najmłodsi uczestniczyli w grze rodzinnej pt. „Bez chleba nie ma nieba”.
Odbyły się występy artystów w ramach Festiwalu Muzyki Chrześcijańskiej „Moc Dobra”. Występowali: Promyczki Dobra, Dzieci z Brodą, Golec uOrkiestra, Maleo Reggae Rockers, Wyrwani z Niewoli, Janusz Yanina Iwański, 30 Synów i 40 Wnuków jeżdżących na 70 Oślętach.
Nagrodę za całokształt twórczości zdobył w tym roku Janusz Yanina Iwański. Wręczył ją kardynał Kazimierz Nycz.
Jubileuszowe X Święto Dziękczynienia zakończyła iluminacja świątyni i wspólne odśpiewanie o godz. 21.37 piosenki Barka.
XI Święto Dziękczynienia.
W związku ze stuleciem odzyskania przez Polskę niepodległości XI Święto Dziękczynienia obchodzone było pod hasłem "Dziękujemy za Niepodległość". Obchody rozpoczęły się pielgrzymką z relikwiami świętej Faustyny Kowalskiej. Od ognia płonącego przy Grobie Nieznanego Żołnierza zapalono znicz, który harcerze przenieśli do Świątyni Opatrzności Bożej. Na ostatnim etapie (z kościoła św. Antoniego Marii Zacchari) pielgrzymka stała się procesją z relikwiami świętej siostry Faustyny oraz dziesięciu polskich świętych i błogosławionych, których relikwie znajdują się stale w nawie bocznej Świątyni Opatrzności Bożej. W procesji szli przedstawiciele Środowiska Miłosierdzia i Środowiska Chleba, kapituły, księża biskupi i kardynałowie, goście honorowi, reprezentanci parafii św. Alberta i miast papieskich, górale i Kaszubi, ubrani w galowe stroje górnicy, mieszkańcy Powsina, Rycerze Kolumba, a także wielu wiernych z Polski. Dziękczynną Eucharystię, która rozpoczęła się w południe koncelebrowali prócz polskich biskupów przedstawicieli kapituł i zgromadzeń zakonnych, także nuncjusz apostolski w Polsce abp Salvatore Pennacchio, kardynał Oswald Gracias z Bombaju, a także kardynał John Ribat z Papui Nowej Gwinei. Po homilii, którą wygłosił metropolita łódzki, abp Grzegorz Ryś została zapalona Świeca Niepodległości. Dokonał tego prezydent Rzeczypospolitej Polskiej Andrzej Duda w otoczeniu marszałka Sejmu Marka Kuchcińskiego, prymasa Polski Wojciecha Polaka oraz kardynała Kazimierza Nycza. 
Prymas Polski dziękował kardynałowi Kazimierzowi Nyczowi za 30 lat posługi biskupiej i dwie świątynie: Sanktuarium w Łagiewnikach i Świątyni Opatrzności Bożej w Warszawie, w których powstaniu dzisiejszy metropolita warszawski miał swój znaczący udział.
Przed świątynią odsłonięto i poświęcono tablice diecezji, które uczestniczyły w jej budowie. Przemówienie podkreślające rolę polskiego Kościoła w odzyskaniu niepodległości wygłosił prezydent Rzeczypospolitej.
Otwarto Miasteczko dla Dzieci z grą rodzinną „Tropem świętych do skarbu wolności”, wypuszczono baloniki z napisem DZIĘKUJĘ, wykonano pamiątkowe zdjęcie z uczestnikami Eucharystii. Prócz kardynała Kazimierza Nycza na fotografii znalazł się także Prezydent Rzeczypospolitej. 
Odbyły się występy artystów w ramach festiwalu "Moc Dobra". W kategorii “nagroda publiczności” zwyciężył raper PAX z zespołem Muode Koty.  Nagroda Jury przypadła Magdzie Anioł zaś Nagrodę Życia za wkład w muzykę chrześcijańską otrzymał Marcin Pospieszalski. Nagrody wręczał metropolita warszawski.
Po występach laureatów słuchacze przenieśli się do wnętrza Świątyni na muzykę uwielbieniową. Do włączenia się we wspólne uwielbianie Stwórcy zachęcał zespół Gospel Rain.
O godzinie 21.37 iluminacją Świątyni i odśpiewaniem "Barki" zakończyło się XI Święto Dziękczynienia.
XII Święto Dziękczynienia..
Odbyło w 40. rocznicę pierwszej pielgrzymki do Ojczyzny Jana Pawła II. Hasłem Święta Dziękczynienia było "Dziękujemy za Wielkich Pasterzy – Jana Pawła II i Prymasa Stefana Wyszyńskiego". W pielgrzymce z placu Marszałka Józefa Piłsudskiego niesiono relikwie relikwie błogosławionej siostry Franciszki Siedliskiej – Marii od Pana Jezusa Dobrego Pasterza, założycielki zgromadzenia nazaretanek. W południe rozpoczęła się dziękczynna Eucharystia. Koncelebrowali ją biskupi pod przewodnictwem kardynała Stanisława Dziwisza, wieloletniego sekretarza Jana Pawła II, a także nuncjusz apostolski w Polsce abp Salvatore Pennacchio i gospodarz miejsca, arcybiskup metropolita warszawski kardynał Kazimierz Nycz. Homilię wygłosił kardynał Stanisław Dziwisz. 
Po koncercie orkiestr, które występowały przed głównym wejściem do Świątyni wypuszczono “przesyłkę do nieba” – błękitne baloniki z napisem DZIĘKUJĘ i odmówiono Koronkę do Bożego Miłosierdzia a potem rozpoczęła się projekcja czterech filmów: "Świątynia"(reż. Ewa Świecińska), "Pielgrzym" (reż. Andrzej Trzos- Rastawiecki), "Jan Paweł II i Prymas Stefan Kardynał Wyszyński ("reż.Paweł Woldan) oraz "Jan Paweł II. Szukałem Was…," (reż. Jarosław Szmidt, Magdalena Molak- Szmidt).
Otwarto Miasteczko dla Dzieci. Hasłem tegorocznej gry było: Święta Rodzina Bożego Planu Się Trzyma". Opodal wejścia do Świątyni stał zrekonstruowany papamobile – samochód, którym poruszał się po Polsce Jan Paweł II w trakcie swej pierwszej pielgrzymki do Ojczyzny.
O godzinie 19.00 rozpoczęła się wieczorna Eucharystia, po niej zaś wieczór uwielbienia. Wierni modlili się śpiewem wspólnie z parafialnym zespołem i Darkiem “Maleo” Malejonkiem.
O 21.37 śpiewem “Barki” oraz iluminacją Świątyni zakończyło się XII Święto Dziękczynienia.

</doc>
<doc id="1725129" url="https://pl.wikipedia.org/wiki?curid=1725129" title="Krisztina Sereny">
Krisztina Sereny

Krisztina Sereny – zawodniczka fitness, kulturystka pochodząca z Budapesztu. Pojawiła się w licznych magazynach fitness, m.in. "Oxygen". W roku 2003 stała się pierwszą członkinią federacji IFBB (International Federation of BodyBuilders), która pojawiła się na rozkładówce do "Playboya" (wzięła udział w sesji do węgierskiej edycji pisma). Ma 178 cm wzrostu.

</doc>
<doc id="1725131" url="https://pl.wikipedia.org/wiki?curid=1725131" title="Oblężenie miasta Mallów">
Oblężenie miasta Mallów

Oblężenie miasta Mallów – starcie zbrojne, które miało miejsce w roku 325 p.n.e.
Kontekst.
W trakcie drogi powrotnej z Indii armia Aleksandra skierowała się na południe przekraczając ziemie licznych bitnych plemion indyjskich. Część armii transportowano na okrętach rzeką. Wkraczając na ziemie przeciwników Aleksander podejmował pertraktacje z miejscowymi plemionami w sprawie swobodnego marszu. Te z plemion, które nie przyjmowały warunków króla, były pacyfikowane, a ich wojska gromione w bitwach. Jednym z plemion, które opowiedziało się zdecydowanie przeciwko Macedończykom, było plemię Mallów. 
Przebieg.
Aleksander nakazał szturm miasta, żołnierze jednak nie wykazywali większej ochoty do walki. Wówczas to król, chcąc dać przykład swoim żołnierzom sam wskoczył na drabinę i wspiął się na mury miasta. Dopiero wtedy reszta żołnierzy rzuciła się ku drabinom, które pod naciskiem wielu ludzi pękły i runęły na ziemię. Aleksander tymczasem znalazł się sam po drugiej stronie muru i oparty o niego plecami, odpierał ataki przeciwnika zasłaniając się tarczą. W trakcie walki został trafiony strzałą w pierś, nadal jednak odpierał ataki Mallów. W tym momencie z pomocą królowi przyszli pozostali żołnierze macedońscy, a krótko potem reszta armii, forsując mury i otwierając bramy miasta, wtargnęła do centrum dokonując rzezi obrońców. Mszcząc się za ranienie swojego króla Macedończycy nie okazywali litości nikomu. Miasto zostało zdobyte, a ludność wymordowana. Po bitwie rannego Aleksandra przeniesiono do obozu, gdzie usunięto mu grot strzały.

</doc>
<doc id="1725135" url="https://pl.wikipedia.org/wiki?curid=1725135" title="Witold Lassota">
Witold Lassota

Witold Lassota, ps. "Wiesław", "Skoczek" (ur. 16 sierpnia 1916 w Czerkasach, zm. 6 stycznia 2004 w Ciechocinku) – polski dziennikarz i działacz polityczny, redaktor naczelny "Ilustrowanego Kuriera Polskiego" (1953–1986), poseł na Sejm PRL III, IV, V, VI i VII kadencji (1961–1980), wiceprzewodniczący Trybunału Stanu (1982–1989).
Życiorys.
Urodził się w Czerkasach w guberni kijowskiej w rodzinie Leona (zm. 1976) i Jadwigi z Tarnowskich. Rodzina utrzymywała kontakty z Gabrielą Zapolską i Jarosławem Iwaszkiewiczem. Po traktacie ryskim i wytyczeniu granicy polsko-radzieckiej przeprowadziła się do Kowla, gdzie Witold uczęszczał do szkoły powszechnej i zdał egzamin maturalny. Ukończył Państwową Szkołę Techniczną we Lwowie. W mieście tym zaczął swoją pierwszą przygodę z dziennikarstwem – nadesłał zdjęcia reporterskie do dziennika "Wiek Nowy", które następnie opublikowano. Po ukończeniu szkoły w 1939 podjął pracę w Żabince w powiecie brzeskim jako inżynier budowy dróg i mostów. Został przyjęty na trzeci rok studiów na Politechnice Lwowskiej. W okresie okupacji radzieckiej przebywał w miejscowości Lasota pod Brześciem. Po zajęciu Polesia przez wojska niemieckie w 1941 walczył w oddziale partyzanckim Józefa Sobiesiaka "Maksa". W 1942 wstąpił w szeregi Armii Krajowej (pod pseudonimami "Skoczek" i "Wiesław", następnie posługiwał się również fikcyjnym nazwiskiem Marynowski). Był adiutantem komendanta 30 Dywizji Piechoty AK, a także kierownikiem dywersji – organizował sabotaż linii kolejowej Brześć – Kowel – Sarny. Chronił mieszkańców Wołynia przed partyzantką Ukraińskiej Armii Powstańczej. W 1944 przystąpił do radzieckiej partyzantki na Lubelszczyźnie. W tym samym roku został aresztowany w Siedlcach i zesłany do łagru Nagornaja koło Permu, z którego powrócił do Polski w 1946.
Osiadł w Toruniu (rodzina zamieszkała uprzednio w Pędzewie), gdzie kierował Urzędem Kontroli Prasy (1946–1952), a także współpracował z "Głosem Demokratyczny" oraz "Głosem Pomorza". W 1946 wstąpił do Stronnictwa Demokratycznego. W 1952 ukończył studia na Wydziale Prawa Uniwersytetu Mikołaja Kopernika w Toruniu. W styczniu 1953 objął funkcję redaktora naczelnego przejętego uprzednio od Stronnictwa Pracy "Ilustrowanego Kuriera Polskiego". W wyniku wyborów w 1961 po raz pierwszy wszedł w skład Sejmu PRL z okręgu Bydgoszcz. Reelekcję uzyskiwał w latach 1965, 1969, 1972 i 1976 w tym samym okręgu. W Sejmie PRL stał na czele Komisji Kultury i Sztuki, zasiadał również w Komisji Sprawiedliwości. W latach 1954–1981 był członkiem Centralnego Komitetu SD, od 1980 zasiadając w jego prezydium. Od 1959 do 1961 był zastępcą przewodniczącego w latach 1961–1981 przewodniczącym Wojewódzkiego Komitetu SD w Bydgoszczy. Sprawował funkcję wiceprzewodniczącego Wojewódzkiego Komitetu Frontu Jedności Narodu. Działał na rzecz regionu – w 1984 stanął na czele Społecznej Rady do Spraw Powołania Akademii Medycznej w Bydgoszczy.
Po odejściu z Sejmu pełnił funkcję zastępcy przewodniczącego Trybunału Stanu dwóch kadencji (1982–1989) oraz wiceprzewodniczącego Wojewódzkiej Rady Narodowej (łącznie pozostawał na tym stanowisku przez ponad dwie dekady). Był członkiem Rady Konsultacyjnej przy Przewodniczącym Rady Państwa (1986–1989). Ze stanowiska redaktora naczelnego IKP odszedł w 1986 – był wówczas szefem redakcji dziennika z najdłuższym stażem w skali kraju.
Odznaczony m.in. Krzyżem Kawalerskim i Oficerskim Orderu Odrodzenia Polski, a także Orderem Sztandaru Pracy I klasy. Uhonorowany Srebrnym Krzyżem Zasługi z Mieczami (przez rząd emigracyjny; w 1990 odznaczenie zweryfikowano jako Krzyż Walecznych), Złotym Krzyżem Zasługi (1955), Medalem Zwycięstwa i Wolności 1945, Krzyżem Partyzanckim oraz Medalami 10- (1955), 30- i 40-lecia Polski Ludowej, a także Komisji Edukacji Narodowej.
Żonaty, miał syna. Jego ciotką była Wanda Wermińska. Zmarł w 2004, został pochowany na cmentarzu parafialnym przy ul. Wołuszewskiej w Ciechocinku.

</doc>
<doc id="1725137" url="https://pl.wikipedia.org/wiki?curid=1725137" title="Bolesław Sąsiadek">
Bolesław Sąsiadek

Bolesław Sąsiadek (ur. 8 listopada 1923 w Załoźcach, zm. 18 stycznia 2009 w Warszawie) – uczestnik walk w II wojnie światowej, żołnierz 1 Dywizji Piechoty im. Tadeusza Kościuszki, z którą przebył cały szlak bojowy od Lenino do Berlina, porucznik Wojska Polskiego, działacz społeczny.
Życiorys.
Dzieciństwo i młodość.
Bolesław Sąsiadek urodził się 8 listopada 1923 w Załoźcach. Syn Józefa – byłego legionisty i Anny Bondzel. W okresie okupacji sowieckiej wywieziony wraz z całą rodziną na Syberię. Pracował przy wyrębie lasu w okolicach Archangielska.
II wojna światowa.
W 1943 pokonał pieszo 130 km do najbliższej stacji kolejowej, aby dalej transportami towarowymi dotrzeć do sieleckiego obozu. Otrzymał przydział do 1 batalionu 3 Pułku Piechoty. Walczył pod Lenino, na przyczółku warecko-magnuszewskim, brał udział w wyzwalaniu Warszawy, walki na Wale Pomorskim i forsowaniu Odry pod Siekierkami, w maju 1945 dotarł do Berlina. Był dwukrotnie ranny, a za bohaterską postawę w czasie walk o Berlin został awansowany do stopnia sierżanta. Jesienią 1945 roku został skierowany do 11 Oddziału Ochrony Pogranicza w Kłodzku, a 15 grudnia 1945 do Centrum Wyszkolenia Sanitarnego i Oficerskiej Szkoły Felczerów, gdzie pełnił funkcję szefa kompanii i kursów akademickich specjalnego Fakultetu Wojskowo-Medycznego przy Akademii Medycznej w Łodzi. W kolejnych latach na stałe związał się z podchorążymi Wojskowego Centrum Wyszkolenia Medycznego i Wojskowej Akademii Medycznej w Łodzi. Służbę zawodową zakończył w 1979, w stopniu chorążego.
Za zasługi wojenne i działalność społeczną został awansowany do stopnia porucznika.
Działalność powojenna.
Po zakończeniu służby wojskowej pracował społecznie w Wojewódzkim Związku Inwalidów Wojennych. Był współzałożycielem Koła Kościuszkowców przy Zarządzie Wojewódzkim ZBoWiD i Koła nr 2 ZBŻZ im. gen. prof. dr med. Bolesława Szareckiego przy WAM w Łodzi. W 1968 był uczestnikiem spotkania Kościuszkowców w Wesołej w 1. Praskim Pułku Zmechanizowanym z okazji XXV-lecia rocznicy bitwy pod Lenino z udziałem gen. Zygmunta Berlinga i marsz. Michała Roli-Żymierskiego. Ostatnie lata życia spędził w Domu Emeryta Wojskowego w Warszawie. Zmarł wśród rodziny i swoich wychowanków w Szpitalu Wojskowym przy ul. Szaserów.

</doc>
<doc id="1725140" url="https://pl.wikipedia.org/wiki?curid=1725140" title="Fobia (film)">
Fobia (film)



</doc>
<doc id="1725145" url="https://pl.wikipedia.org/wiki?curid=1725145" title="Matt Schnobrich">
Matt Schnobrich

Matt Schnobrich (ur. 12 listopada 1978 r. w Minneapolis) – amerykański wioślarz, brązowy medalista w wioślarskiej ósemce podczas Letnich Igrzysk Olimpijskich w Pekinie.

</doc>
<doc id="1725146" url="https://pl.wikipedia.org/wiki?curid=1725146" title="Micah Boyd">
Micah Boyd

Micah Boyd (ur. 6 kwietnia 1982 r. w Saint Paul) – amerykański wioślarz, brązowy medalista w wioślarskiej ósemce podczas Letnich Igrzysk Olimpijskich w Pekinie.

</doc>
<doc id="1725147" url="https://pl.wikipedia.org/wiki?curid=1725147" title="Nvidia Tesla">
Nvidia Tesla

Tesla – grupa układów firmy NVIDIA przeznaczonych do wspomagania obliczeń naukowo-inżynierskich za pomocą technologii CUDA. Układy te zaprojektowano jako typowe karty rozszerzeń komputerów PC, które (w 2009 r.) mogą być instalowane w każdym komputerze posiadającym wolne gniazdo PCI Express. Układy Tesla są pierwszymi masowo produkowanymi układami przeznaczonymi do pracy w technologii GPGPU.
Charakterystyka urządzenia.
Układy serii Tesla zostały wprowadzone na rynek jesienią 2006 r. jako nowa rodzina produktów firmy NVidia przeznaczonych do zastosowań w segmencie komputerów o bardzo dużej mocy obliczeniowej. Wyposażone są w procesory ze zunifikowanymi jednostkami cieniującymi o architekturze masowo produkowanych kart graficznych GeForce i Quadro. Część z nich (z wyjątkiem układów Tesla C2050 i Tesla C2070) pozbawiona jest wyjścia video oraz układów elektronicznych przeznaczonych bezpośrednio do generowania obrazu i w tym sensie nie są to karty graficzne – producent określa je mianem "computing processors" (procesory obliczeniowe).
W porównaniu z kartami graficznymi serii GeForce, układy Tesla charakteryzują się znacznie zwiększoną pojemnością wysokiej jakości, specjalnie testowanej pamięci operacyjnej DRAM. Pamięć ta jest taktowana nieco wolniejszym zegarem, co powoduje zmniejszenie przepustowości szyny danych. Urządzenia Tesla oparte na architekturze Fermi obsługują pamięć ECC, oferują pełną wydajność procesorów strumieniowych w obliczeniach w podwójnej precyzji oraz posiadają dwa układy DMA co umożliwia jednoczesny transfer w obu kierunkach po szynie PCIe i obliczenia.
Zastosowania.
Dzięki ogromnej mocy obliczeniowej, niskiej cenie, stosunkowo niewielkiemu zapotrzebowaniu na energię elektryczną oraz zgodności ze środowiskiem CUDA, układy Tesla stanowią atrakcyjną alternatywę dla tradycyjnych systemów obliczeniowych dużej mocy, jak klastry CPU i superkomputery. Głównym obszarem ich zastosowań są problemy masywnie równoległe rozwiązywane w arytmetyce zmiennoprzecinkowej: obliczenia naukowo-inżynierskie (np. symulacje przepływów płynów, symulacje metodą dynamiki molekularnej), rozwiązywanie równań bardzo wielu zmiennych, analiza danych finansowych, obróbka dźwięku i obrazu, diagnostyka medyczna. W wielu przypadkach zastosowanie procesorów obliczeniowych Tesla spowodowało przyspieszenie obliczeń (względem konwencjonalnych komputerów klasy PC) o kilka do nawet kilkuset razy.
Pierwszym superkomputerem wykorzystującym układy Tesla jest japoński TSUBAME — hybrydowy klaster składający się (pod koniec 2008 r.) z 655 serwerów Sun x4600 oraz 170 serwerów Tesla S1070. W listopadzie 2008 r. zajął on 29. miejsce na liście TOP500 najszybszych komputerów świata. Tesla V100 została wykorzystana w hybrydowych superkomputerach Summit i Sierra, zajmujących (pod koniec roku 2018) dwa czołowe miejsca w rankingu TOP500.
Specyfikacje.
Układy Tesla dostępne są jako:
Poniższa tabela przedstawia główne parametry urządzeń Tesla:
Uwagi

</doc>
<doc id="1725150" url="https://pl.wikipedia.org/wiki?curid=1725150" title="Wyatt Allen">
Wyatt Allen

Wyatt Allen (ur. 11 stycznia 1979 r. w Baltimore) – amerykański wioślarz, brązowy medalista w wioślarskiej ósemce podczas Letnich Igrzysk Olimpijskich w Pekinie.

</doc>
<doc id="1725153" url="https://pl.wikipedia.org/wiki?curid=1725153" title="Meggitt Banshee">
Meggitt Banshee

Meggitt Banshee – bezzałogowy aparat latający (UAV – Unmanned Aerial Vehicle), wypełniający zadania latającego celu, mający również możliwość przenoszenia kolorowej kamery dla celów rozpoznawczych, opracowany przez angielską firmę Meggitt Aerospace. Wybudowano ponad 5 000 aparatów, używanych w 20 krajach.
Konstrukcja.
Aparat jest dolnopłatem zbudowanym głównie z plastiku, posiada jeden tłokowy silnik umieszczony z tyłu kadłuba, napędzający dwułopatowe śmigło pchające. Banshee posiada skrzydło delta, nie posiada podwozia, a start następuje przy użyciu pneumatycznej katapulty. Lądowanie następuje przy użyciu spadochronu.

</doc>
<doc id="1725154" url="https://pl.wikipedia.org/wiki?curid=1725154" title="Dan Walsh">
Dan Walsh

Dan Walsh (ur. 31 maja 1979 w Norwalk) – amerykański wioślarz, brązowy medalista w wioślarskiej ósemce podczas Letnich Igrzysk Olimpijskich w Pekinie.

</doc>
<doc id="1725156" url="https://pl.wikipedia.org/wiki?curid=1725156" title="Steven Coppola">
Steven Coppola

Steven Coppola (ur. 22 maja 1984 r. w Buffalo) – amerykański wioślarz, brązowy medalista w wioślarskiej ósemce podczas Letnich Igrzysk Olimpijskich w Pekinie.

</doc>
<doc id="1725157" url="https://pl.wikipedia.org/wiki?curid=1725157" title="Josh Inman">
Josh Inman

Josh Inman (ur. 13 marca 1980 r. w Hillsboro) – amerykański wioślarz, brązowy medalista w wioślarskiej ósemce podczas Letnich Igrzysk Olimpijskich w Pekinie.

</doc>
<doc id="1725160" url="https://pl.wikipedia.org/wiki?curid=1725160" title="Ryszard Hajduk">
Ryszard Hajduk

Ryszard Hajduk (ur. 10 kwietnia 1920 w Giszowcu (ob. część Katowic), zm. 25 listopada 1982 we Wrocławiu) – polski dziennikarz i historyk, poseł na Sejm PRL II, III, IV, V, VII i VIII kadencji (1957–1972 i 1976–1982). Budowniczy Polski Ludowej.
Życiorys.
Ryszard Hajduk urodził się na osiedlu górniczym Giszowiec w pobliżu Katowic i tam też spędził dzieciństwo. Jego ojciec Wincenty był górnikiem. Matka Marta Żołna pochodziła z ziemi pszczyńskiej.
W 1936 przeniósł się z katowickiego gimnazjum im. Adama Mickiewicza do gimnazjum w Warszawie. W 1939 zdał dużą maturę. Do przyszłej pracy dziennikarskiej przysposobił się na kursach Instytutu Nauk Społecznych. W 1939 zadebiutował jako publicysta w jednym z katowickich dzienników i jako nowelista w warszawskim miesięczniku „Skawa”.
Uchodząc w czasie II wojny światowej z Warszawy na wschód, 13 września pod Brześciem nad Bugiem zgarnięty został przez oddział Feldgendarmerie i osadzony jako jeniec cywilny w obozach na terenie Prus Wschodnich, najpierw w Prabutach, potem w Olsztynku. W listopadzie 1939 zbiegł z transportu, by dotrzeć na Górny Śląsk do rodziców, skąd w marcu 1940 przedostaje się do Zagłębia Dąbrowskiego, by zatrudnić się jako „siła biurowa” znająca język niemiecki w starostwie w Będzinie. 13 sierpnia 1940 został jednak aresztowany przez Gestapo, ponieważ jako pracownik niemieckiego urzędu zadeklarował jako ojczysty język polski. Trafił do więzienia na Radosze w Sosnowcu, skąd po paru tygodniach został zwolniony po interwencjach i zabiegach ojca. Powrócił do Giszowca, gdzie przebywał do czerwca 1941, gdy został przymusowo wcielony do Wehrmachtu.
Po wojnie kierował pracą księgarni w Opolu, które to stanowisko powierzył mu Wydział Kultury Urzędu Wojewódzkiego w Katowicach. Został również korespondentem opolskim działającej w Katowicach gazet codziennych „Trybuny Robotniczej” i „Dziennika Zachodniego”. 10 listopada 1945 ożenił się z Zofią Poliwodą.
Brał czynny udział w tworzeniu pierwszej powojennej gazety w Opolu „Nowiny Opolskie”, został zastępcą redaktora naczelnego, a następnie naczelnym szefem. W 1947 został kierownikiem opolskiego oddziału wrocławskiego „Słowa Polskiego”. Następnie w latach 1948–1951 był kierownikiem opolskiego oddziału katowickiej „Trybuny Robotniczej”, a po utworzeniu samodzielnego województwa opolskiego i stworzeniu „Trybuny Opolskiej” został w niej kierownikiem działu, a później zastępcą redaktora naczelnego. Wydawał od 10 stycznia 1953 dodatek kulturalny „Głos znad Odry”.
Od lipca 1957 pełnił funkcję przewodniczącego prezydium Wojewódzkiej Rady Narodowej w Opolu. Od tego samego roku był posłem ziemi opolskiej na Sejm II, III, IV, V, VII, VIII kadencji (z przerwą w latach 1972–1976, aż do śmierci w listopadzie 1982). W Sejmie przez wszystkie kadencje pracował w Komisji Kultury i Sztuki (przez cztery kadencje jako wiceprzewodniczący) i przez cztery ostatnie kadencje w Komisji Spraw Zagranicznych (oraz w Polskiej Grupie Unii Międzyparlamentarnej), przez dwie kadencje w Komisji Mandatowo-Regulaminowej i przez jedną kadencję w Nadzwyczajnej Komisji Ziem Zachodnich oraz Komisji Wymiaru Sprawiedliwości.
Był przewodniczącym Wojewódzkiego Zespołu Poselskiego, członkiem egzekutywy w Komitecie Wojewódzkim Polskiej Zjednoczonej Partii Robotniczej (1956–1957, 1966–1980) oraz przewodniczącym Frontu Jedności Narodu (1962–1981). Pełnił funkcje w Towarzystwie „Polonia” (członek Rady Naczelnej 1963–1982), w Instytucie Spraw Międzynarodowych (członek prezydium Komitetu Organizacyjnego Badań Niemcoznawczych 1966–1970) oraz w Polskim Społecznym Komitecie Bezpieczeństwa i Współpracy w Europie (1970–1982). Współorganizował Opolskie Towarzystwo Przyjaciół Nauk, oddział Polskiego Towarzystwa Historycznego, redakcję Polskiego Radia w Opolu, Opolskiej Orkiestry Symfonicznej w Opolu, był członkiem założycielem Instytutu Śląskiego w Opolu i do 1980 wiceprzewodniczącym jego kuratorium.
Przez szereg lat pełnił funkcję prezesa oddziału Stowarzyszenia Dziennikarzy Polskich oraz prezesa oddziału Związku Literatów Polskich w Opolu. Prezes Opolskiego Towarzystwa Kulturalno-Oświatowego.
Zmarł 25 listopada 1982. Pochowany na Cmentarzu Komunalnym w Opolu z honorami wojskowymi. Na płycie nagrobnej wyryto słowa, którymi żegnał go Jan Goczoł:
„Z goryczy śląskiej ojcowizny dla Polski wysiłkiem myśli pracą słowa żył”.

</doc>
<doc id="1725162" url="https://pl.wikipedia.org/wiki?curid=1725162" title="Maciej Starnawski">
Maciej Starnawski

Maciej Starnawski (ur. 9 listopada 1984 w Radomiu) – polski piosenkarz, chórzysta, muzyk sesyjny i multiinstrumentalista.
Współpracował z wieloma wykonawcami, takimi jak Michał Wiśniewski, Paulina Ignasiak, Wojciech Olszak, Marcin Nowakowski, Ania Szarmach, Kamil Barański, Jakub Molęda, Krzysztof Zalewski czy Skubas.
Życiorys.
Jest synem Magdaleny i Wojciecha Starnawskich. Był uczniem PSM w Radomiu. Jest absolwentem Wydziału Jazzu i Muzyki Rozrywkowej Akademii Muzycznej w Katowicach.
W 2003 zwyciężył w konkursie „Drzwi do kariery” organizowanym przez Michała Wiśniewskiego w ramach programu TVN "Jestem jaki jestem". 26 czerwca 2003 ukazała się jego debiutancka płyta pt. "Drzwi do kariery". W 2008 z producentem Marcinem Urbanem pod nazwą Starnawski &amp; Urban Noiz dostał się do finału krajowych eliminacji do konkursu 53. Konkursu Piosenki Eurowizji. W tym samym roku brał udział w cyklu koncertów studentów Akademii Muzycznej w Katowicach – Fajfy z jazzem – koncertów rejestrowanych i retransmitowanych przez TVP3 Katowice. 1 marca 2009 wykonał w czasie benefisu Sławomira Idziaka utwór „Stitched Up” Herbiego Hancocka.
Jest członkiem zespołu DoriFi oraz akompaniatorem w programie rozrywkowym TVP2 "The Voice of Poland".

</doc>
<doc id="1725163" url="https://pl.wikipedia.org/wiki?curid=1725163" title="Bryan Volpenhein">
Bryan Volpenhein

Bryan Volpenhein (ur. 18 sierpnia 1976 r. w Cincinnati) – amerykański wioślarz, brązowy medalista w wioślarskiej ósemce podczas Letnich Igrzysk Olimpijskich w Pekinie.
Przypisy.
 

</doc>
<doc id="1725164" url="https://pl.wikipedia.org/wiki?curid=1725164" title="Brian Volpenhein">
Brian Volpenhein



</doc>
<doc id="1725166" url="https://pl.wikipedia.org/wiki?curid=1725166" title="Accrington Stanley">
Accrington Stanley



</doc>
<doc id="1725167" url="https://pl.wikipedia.org/wiki?curid=1725167" title="Steve Namat">
Steve Namat

Steve Namat, właściwie Istvan Nemeth, oryg. węg. pisownia Németh István (ur. 22 września 1983 w Segedynie) – węgierski kulturysta. Został najmłodszym członkiem federacji IFBB (International Federation of BodyBuilders).
Życiorys.
Treningi siłowe rozpoczął w 1999 roku. Trzy lata później (2002) wziął udział w pierwszych zawodach kulturystycznych. 
Jego kariera rozpoczęła się w 2006 roku, kiedy wystąpił w amatorskim turnieju "Border States Classic" (Border States Classic - NPC), gdzie zwyciężył wśród zawodników o półciężkiej masie ciała. To zwycięstwo przyniosło sportowcowi kartę zawodowego kulturysty IFBBa. 
W roku 2007 znalazł się na okładce lutowego wydania magazynu "IronMan". 
Próbował swoich sił w Mistrzostwach Montrealu (IFBB), gdzie skończył na 12. miejscu i Santa Susanna Pro (IFBB), gdzie zajął zaledwie 15. miejsce. 

</doc>
<doc id="1725169" url="https://pl.wikipedia.org/wiki?curid=1725169" title="Marcus McElhenney">
Marcus McElhenney

Marcus McElhenney (ur. 27 lipca 1981 r. w Drecel Hill) – amerykański wioślarz.

</doc>
<doc id="1725170" url="https://pl.wikipedia.org/wiki?curid=1725170" title="Olivier Siegelaar">
Olivier Siegelaar

Olivier Siegelaar (ur. 24 października 1986 r. w Haarlem) – holenderski wioślarz, reprezentant Holandii w wioślarskiej ósemce podczas Letnich Igrzysk Olimpijskich w Pekinie.

</doc>
<doc id="1725172" url="https://pl.wikipedia.org/wiki?curid=1725172" title="Realizacja nagrań">
Realizacja nagrań



</doc>
<doc id="1725173" url="https://pl.wikipedia.org/wiki?curid=1725173" title="Rogier Blink">
Rogier Blink

Rogier Blink (ur. 13 stycznia 1982 w Groningen) – holenderski wioślarz, mistrz Europy, brązowy medalista mistrzostw świata. Reprezentant Holandii w wioślarskiej ósemce podczas igrzysk olimpijskich 2008 i 2012

</doc>
<doc id="1725174" url="https://pl.wikipedia.org/wiki?curid=1725174" title="Meindert Klem">
Meindert Klem

Meindert Klem (ur. 16 października 1987 r. w Amsterdamie) – holenderski wioślarz, reprezentant Holandii w wioślarskiej ósemce podczas Letnich Igrzysk Olimpijskich w Pekinie.

</doc>
<doc id="1725177" url="https://pl.wikipedia.org/wiki?curid=1725177" title="Jozef Klaassen">
Jozef Klaassen

Jozef Klaassen (ur. 5 marca 1983 r. w Thames, Nowa Zelandia) – holenderski wioślarz, reprezentant Holandii w wioślarskiej ósemce podczas Letnich Igrzysk Olimpijskich w Pekinie.

</doc>
<doc id="1725179" url="https://pl.wikipedia.org/wiki?curid=1725179" title="Sankt Petersburg">
Sankt Petersburg



</doc>
<doc id="1725181" url="https://pl.wikipedia.org/wiki?curid=1725181" title="Dimitris Anastasakis">
Dimitris Anastasakis

Dimitris Anastasakis (Δημήτρης Αναστασάκης) – grecki kulturysta, okazjonalnie model podchodzący z Aten.
8 czerwca 1996 roku w Stuttgarcie zwyciężył w zawodach NABBA World Championships w kategorii "juniorzy". Jest gejem. Obecnie pracuje jako trener.

</doc>
<doc id="1725182" url="https://pl.wikipedia.org/wiki?curid=1725182" title="David Kuiper">
David Kuiper

David Kuiper (ur. 12 grudnia 1980 r. w Aduard) – holenderski wioślarz, reprezentant Holandii w wioślarskiej ósemce podczas Letnich Igrzysk Olimpijskich w Pekinie.

</doc>
<doc id="1725184" url="https://pl.wikipedia.org/wiki?curid=1725184" title="Mitchel Steenman">
Mitchel Steenman

Mitchel Steenman (ur. 17 czerwca 1984 w Dirksland) – holenderski wioślarz, brązowy medalista mistrzostw świata, mistrz Europy. Reprezentant Holandii w wioślarskiej ósemce podczas Letnich Igrzysk Olimpijskich w Pekinie.

</doc>
<doc id="1725185" url="https://pl.wikipedia.org/wiki?curid=1725185" title="Olaf van Andel">
Olaf van Andel

Olaf von Andel (ur. 22 marca 1984 r. w Tilburg) – holenderski wioślarz, reprezentant Holandii w wioślarskiej ósemce podczas Letnich Igrzysk Olimpijskich w Pekinie.

</doc>
<doc id="1725186" url="https://pl.wikipedia.org/wiki?curid=1725186" title="Diederik Simon">
Diederik Simon

Diederik Simon (ur. 10 kwietnia 1970 w Bloemendaal) – holenderski wioślarz, reprezentant Holandii w wioślarskiej ósemce podczas Letnich Igrzysk Olimpijskich w Pekinie.

</doc>
<doc id="1725188" url="https://pl.wikipedia.org/wiki?curid=1725188" title="Peter Wiersum">
Peter Wiersum

Peter Wiersum (ur. 1 listopada 1984 r. w Sutton Coldfield) – holenderski wioślarz, reprezentant Holandii w wioślarskiej ósemce podczas Letnich Igrzysk Olimpijskich w Pekinie.

</doc>
<doc id="1725189" url="https://pl.wikipedia.org/wiki?curid=1725189" title="Ricky Lawson">
Ricky Lawson

Ricky Lawson (ur. 1954 w Detroit, zm. 23 grudnia 2013 w Long Beach) – amerykański muzyk sesyjny, perkusista, kompozytor, współzałożyciel grupy Yellowjackets, laureat Nagrody Grammy.
Współpracował z takimi artystami jak m.in.: Michael Jackson, Whitney Houston, Eric Clapton, Babyface, Shanice, Steely Dan, Phil Collins, Quincy Jones, Stevie Wonder, Toto, Al Jarreau, George Benson, Lionel Richie.
Gra na perkusji m.in. w takich przebojach jak "I Will Always Love You" (Whitney Houston), filmie "Dreamgirls".
Na jego autorskim albumie "Ricky Lawson And Friends", wydanym 28 sierpnia 2001, wystąpili tacy artyści jak: Gerald Albright, Phil Collins, George Duke, Sheila E., Nathan East, Donald Fagen, Robben Ford, James Ingram, Boney James, Al Jarreau, Kirk Whalum, Vesta Williams.
Był oficjalnym endorserem firm: Vic Firth, Roland, Akai, Shure, Remo, Pearl, KRK, Paiste, Gibraltar i innych.
Mottem Ricky’ego było "Get it right the first time" (ang. "Zrób to dobrze za pierwszym razem").

</doc>
<doc id="1725194" url="https://pl.wikipedia.org/wiki?curid=1725194" title="Miriam Stockley">
Miriam Stockley

Miriam Arlene Stockley (ur. 15 kwietnia 1962 w Johannesburgu) – brytyjska wokalistka, znana jako artystka sesyjna oraz wokalistka grupy Adiemus.
Życiorys.
Do 1979: Wczesne lata i płytowy debiut.
Miriam urodziła się w Republice Południowej Afryki, gdzie mieszkała do końca lat 70. W wieku 11 lat założyła wraz z siostrą Avryl zespół "Stockley Sisters", który nagrał kilka lokalnych przebojów, głównie coverów. W 1979 wydała swój pierwszy album "Miriam Stockley" który był dostępny wówczas tylko na terenie RPA. Pod koniec lat 70 rodzina przeniosła się do Londynu.
Po 1980: Dalszy rozwój kariery.
Miriam została artystką sesyjną i studyjną, do czego predestynowały ją unikalne predyspozycje: szeroka skala głosu, unikalna barwa, zdolność do śpiewu etnicznego (nabyta w rodzinnym kraju). Współpracowała przy tworzeniu reklam telewizyjnych i radiowych, których nagrała w sumie kilkaset. Uczestniczyła w nagrywaniu albumów studyjnych wielu wykonawców, m.in.: Tiny Turner, Freddiego Mercury’ego, George’a Michaela, oraz jako wokal wspierający na trasach koncertowych. 20 kwietnia 1992 wzięła udział w tym charakterze podczas koncertu The Freddie Mercury Tribute Concert – mającym na celu oddanie hołdu zmarłemu wokaliście grupy Queen – Freddiemu Mercuremu.
W roku 1995 stała się główną wokalistką projektu muzycznego "Adiemus". Wielośladowa rejestracja głosu, śpiew tonalny w wielu oktawach oraz przy użyciu różnych barw głosu połączona z monumentalną muzyką dały efekt, który przełożył się na sukces komercyjny. Pierwsza płyta Adiemus," Songs Of Sanctuary" dotarła do pierwszych miejsc rankingu płyt z muzyką poważną w Wielkiej Brytanii, a otwierający płytę utwór "Adiemus" dotarł na listy przebojów.
Stockley po nagraniu 4 płyt z Adiemus odeszła z projektu rozpoczynając karierę solową. Od 2009 roku dołączyła do projektu muzycznego "Aomusic".
Życie prywatne.
Miriam Stockley jest żoną Roda Houisona, producenta i inżyniera dźwięku (z którym współpracowała zawodowo). Para ma dwoje dzieci: Carly i Leigh Brandona.

</doc>
<doc id="1725196" url="https://pl.wikipedia.org/wiki?curid=1725196" title="Azon">
Azon

Azon (ur. przed 1190, zm. 1220) – włoski prawnik, przedstawiciel szkoły glosatorów, nauczał w Bolonii. Uczeń Johannesa Bassianusa, nauczyciel Accursiusa. Pisał komentarze "sumy" do Kodeksu Justyniana ("Summa Codicis") i Instytucji Justyniana ("Summa Institutionum"). Ułożył też wiele glos do prawodawstwa justyniańskiego, szczególnie Digestów.
Znaczenie prac Azona dla rozwoju prawa rzymskiego w Europie było bardzo duże. Jego "sumy" stały się podręcznikiem tego prawa i wydawano je aż do początków XVII w. Szczególnym poważaniem cieszył się we Włoszech, gdzie ukuto powiedzenie ("Chi on ha Azzo non vada al palazzo"), które interpretowano, np. "Kto nie ma Azona, ten niech nie idzie do sądu" ew. "Kto nie ma po swojej stronie Azona, ten nie powinien wnosić swojej sprawy do sądu".

</doc>
<doc id="1725197" url="https://pl.wikipedia.org/wiki?curid=1725197" title="William Miller (skoczek o tyczce)">
William Miller (skoczek o tyczce)

William Waring Miller (ur. 1 listopada 1912 w Dodge City, zm. 13 listopada 2008 w Paradise Valley w Arizonie) – amerykański lekkoatleta, skoczek o tyczce, mistrz olimpijski z Los Angeles z 1932.
Podczas amerykańskich kwalifikacji przed igrzyskami olimpijskimi w 1932 w Los Angeles Bill Graber ustanowił rekord świata w skoku o tyczce wynikiem 4,37. William Miller był drugi z rezultatem 4,30 m. Jednak na igrzyskach to Miller zdobył złoty medal poprawiając rekord olimpijski skokiem na wysokość 4,315 m (był to również jego rekord życiowy), a Graber zajął 4. miejsce.
Poza tym osiągnięciem największym sukcesem sportowym Millera było zdobycie tytułu akademickiego mistrza Stanów Zjednoczonych (IC4A) w 1932 i 1933 (oba razy wspólnie z innymi zawodnikami, w tym Graberem). Był wówczas studentem Uniwersytetu Stanforda.

</doc>
<doc id="1725198" url="https://pl.wikipedia.org/wiki?curid=1725198" title="808 Armeński Batalion Piechoty">
808 Armeński Batalion Piechoty

808 Armeński Batalion () – kolaboracyjny ochotniczy oddział wojskowy Wehrmachtu złożony z Ormian podczas II wojny światowej.
Historia.
Rozkazem z 30 grudnia 1941 r. miał zostać utworzony Legion Armeński. Faktycznie dopiero w połowie maja 1942 r. w obozie jenieckim w Baranowiczach niemieccy werbownicy wydzielili grupę jeńców wojennych pochodzących z Kaukazu, m.in. armeńskiego pochodzenia. Wprowadzono wśród nich mniej surowy reżim, zapewniono pewne przywileje. Pod koniec maja Ormianie znajdujący się w najlepszej formie fizycznej zostali przeniesieni do innego obozu, na zachód od Baranowicz, gdzie zebrano grupy z innych obozów jenieckich. Następnie przetransportowano ich w liczbie ok. 500 osób pod Warszawę do Beniaminowa. Stamtąd 140 Ormian zostało przewiezionych w rejon Radomia, gdzie w ciągu krótkiego czasu zebrano ok. 1 tys. b. jeńców wojennych armeńskiego pochodzenia. Zostali oni umundurowani w uniformy polskiej i francuskiej armii, a następnie podzieleni na pięć kompanii. W ten sposób powstał 1 Armeński Batalion Strzelecki „Wartan Zorawar”. 
Na pocz. lipca przeniesiono go pod Puławy, po czym przemianowano na 1 Bojowy Batalion Armeński. Składał się z 1, 2 i 3 kompanii strzeleckich, 4 kompanii karabinów maszynowych i 5 kompanii sztabowej. Kompanie strzeleckie liczyły po 180-200 żołnierzy, karabinów maszynowych – ponad 140, a sztabowa – ok. 250. W międzyczasie uzupełniano go nowymi Ormianami z Armii Czerwonej. Ogółem było to ok. 800 ludzi. Ostatecznie batalion otrzymał numer 808. W tym samym czasie Ormian gromadzono też w Dubnie i Lublinie. Zostali oni umundurowani w uniformy francuskiej i belgijskiej armii. Po 3 miesiącach szkolenia wojskowego sformowano z nich cztery kompanie strzeleckie, liczące ok. 800 żołnierzy. W maju 1942 r. zostały one przeniesione do obozu pod Radomiem. W tym miesiącu przybyły tam jeszcze 2 transporty jeńców wojennych armeńskiego pochodzenia w liczbie ok. 500 ludzi, z których utworzono 5 kompanię. Na czele 808 Batalionu stanął niemiecki oficer Wehrmachtu mjr Kucera, który zaktywizował proces szkoleniowy. Zostały utworzone 2-tygodniowe kursy dowódcze dla młodszych oficerów. Bardzo ważne były też spotkania propagandowe, na których prowadzono szkolenie ideologiczne, organizowano wykłady i odczyty, rozdawano gazetki w języku armeńskim i rosyjskim. W sztabie batalionu było po 4 Niemców i 4 Ormian – emigrantów. Pododdziałami dowodzili niemieccy podoficerowie, zaś armeńscy byli ich zastępcami. W dniach 20-25 lipca 1942 r. żołnierze dostali uzbrojenie produkcji niemieckiej i zdobyczne sowieckie (oprócz karabinów ręcznych i 16 karabinów maszynowych były to 3 działka ppanc. 46 mm i 8 moździerzy 82 mm) oraz przemundurowano ich w niemieckie uniformy wzoru z 1939 r. Następnie Ormianie przed flagą niemiecką i armeńską złożyli przysięgę na wierność Adolfowi Hitlerowi. Zadanie batalionu określono jako walkę z bolszewikami o oswobodzenie Armenii. Na pocz. sierpnia z Warszawy do batalionu przyjechała delegacja armeńskich emigrantów, którzy nawoływali do walki z Sowietami. Wizytowała go ponadto grupa niemieckich wyższych oficerów, przed którymi odbyła się uroczysta parada. 
19 sierpnia 1942 r. Ormianie dowiedzieli się o ich wysłaniu koleją na front wschodni. Następnego dnia batalion, liczący 916 Ormian i 45 Niemców, poprzez Brześć Litewski-Baranowicze-Homel-Kijów-Charków przybył do Taganrogu, skąd pieszo dotarł do stanicy Kawkazkaja. Tam ponownie koleją dojechano przez Armawir do stacji Niewinomyskaja, a dalej pieszo do Majkopu. Z powodu wrogiego stosunku do żołnierzy batalionu ludności cywilnej zaczęły szerzyć się przypadki dezercji. Z 3 kompanii zbiegło 5 Ormian. Potem uciekło jeszcze kolejnych 5 żołnierzy. W Majkopie w nocy z 25 na 26 września zdezerterowała grupa 10 żołnierzy na czele z dowódcą jednego z pododdziałów kpt. J. Chaczaturianem i druga 8-osobowa grupa. Okazało się, że ogółem zbiegło ok. 50 Ormian. Po przybyciu do Majkopu batalion został rozmieszczony na południowo-wschodnim skraju miasta. Jego żołnierze dowiedzieli się, że mają ochraniać sztab niemieckiej dywizji, walczącej w rejonie Tuapse. Jednakże Ormianie wkrótce zostali skierowani na front na linię Dachowskaja-Tiemnolesskaja-Kamieno-Mostskaja. Tam zaktywizowała się wśród żołnierzy antyniemiecka grupa konspiracyjna, zawiązana jeszcze krótko po sformowaniu batalionu. Liczyła ok. 10 ludzi. Jej członkowie zamierzali doprowadzić do przejścia całego składu batalionu na stronę sowiecką. 29 września wyznaczyli ze swojego grona „konspiracyjnego” dowódcę batalionu, komisarza politycznego i sekretarza organizacji komsomolskiej. Udało się też nawiązać kontakt z dowódcą miejscowego oddziału partyzanckiego. Zaplanowano wspólny atak na lotnisko wojskowe, a następnie ucieczkę na stronę Armii Czerwonej. Nie udało się to jednak, gdyż G. Matetian, dowódca plutonu 3 kompanii wraz z A. Pirimowem, dowódcą kompanii sztabowej poinformowali Niemców o działalności konspiratorów. W tej sytuacji postanowiono dezerterować mniejszymi grupami. Do 20 października 1942 r. na stronę 40 Brygady Strzeleckiej Armii Czerwonej zbiegło 23 Ormian na czele z Satarianem, b. politrukiem. 25 października G. Arutiunian napisał odezwę do żołnierzy batalionu o przejście do Armii Czerwonej, w wyniku której do partyzantów przeszła część Ormian z jednego z pododdziałów na czele z jego dowódcą N. Aramianem, zabrawszy ze sobą 2 karabiny maszynowe. W tym czasie Niemcy aresztowali członków grupy konspiracyjnej. Następnie rozbroili batalion i przeformowali go w oddział drogowo-budowlany. Podczas robót budowlanych batalion zaczęli ostrzeliwać partyzanci. Ponadto Niemcy dalej aresztowali kolejnych podejrzanych. 18 listopada 1942 r. Ormianie zostali skierowani w rejon Nieftianaja. W styczniu 1943 r. stacjonowali w rejonie Maratuki-Kotłowina. W lutym doszło do kolejnych aresztowań, a ponadto ze składu batalionu zaczęto usuwać tzw. niepewne elementy. Miejsce aresztowanych zajęli Ormianie-emigranci z Niemiec i Francji. Po 2-miesięcznym szkoleniu ideologicznym batalion znowu przeformowano na strzelecki. Dowódcą został Ormianin mjr A. Muradian. Skierowano go nie na front, ale na tyły do walki z partyzantami. Po pewnym czasie batalion został przetransportowany do okupowanej północnej Francji, gdzie pełnił służbę ochronną na wybrzeżu Normandii.

</doc>
<doc id="1725199" url="https://pl.wikipedia.org/wiki?curid=1725199" title="William Miller">
William Miller

Imię i nazwisko William Miller nosili lub noszą m.in.:

</doc>
<doc id="1725204" url="https://pl.wikipedia.org/wiki?curid=1725204" title="Royal Rumble (1991)">
Royal Rumble (1991)

Royal Rumble (1991) – czwarta edycja corocznej gali pay-per-view Royal Rumble, która została wyprodukowana przez World Wrestling Federation. Miała miejsce 19 stycznia 1991 w Miami Arenie w Miami na Florydzie.
Walką wieczoru był 1991 Royal Rumble match wygrany przez Hulka Hogana, który wyeliminował Earthquake’a jako ostatniego. W karcie walk znalazły się również walki takie jak The Ultimate Warrior kontra Sgt. Slaughter o WWF World Heavyweight Championship, Ted DiBiase i Virgil kontra Dusty Rhodes i Dustin Rhodes, a także The Mountie kontra Koko B. Ware.
Przygotowania do gali.
Royal Rumble oferowało walki profesjonalnego wrestlingu z udziałem różnych wrestlerów z istniejących oskryptowanych rywalizacji i storyline'ów, które były kreowane na tygodniówkach WWF – "Superstars", "Wrestling Challenge" i "Prime Time Wrestling". Wrestlerzy byli przedstawiani jako heele (negatywni, źli zawodnicy i najczęściej wrogowie publiki) i face'owie (pozytywni, dobrzy i najczęściej ulubieńcy publiki), gdzie rywalizowali pomiędzy sobą w seriach walk mających w budować napięcie, kulminując w decydującą walkę wrestlerską lub ich serię.
Na gali odbył się coroczny Royal Rumble match, w którym wzięło udział 30 wrestlerów, a walka się kończyła, kiedy w ringu pozostała jedna osoba, zaś 29 innych zostało wyeliminowanych poprzez wyrzucenie z ringu nad górną liną i dotknięcie obiema stopami podłogi.
W głównej rywalizacji zmierzającej na Royal Rumble brali udział WWF World Heavyweight Champion The Ultimate Warrior, który był mistrzem od czasu pokonania Hulka Hogana na WrestleManii VI 1 kwietnia 1990, a Sgt. Slaughterem, który wrócił do WWF w 1990 i stał się heelowym sympatykiem rządu Iraku. Ich rywalizacja zaczęła się budować, kiedy Stany Zjednoczone zaangażowały się w Wojnie w Zatoce Perskiej (która stała się Operacją "Pustynna Burza" 17 stycznia, dwa dni przed Royal Rumble). Podczas ich podbudowy, Slaughter i jego menadżer General Adnan, wygłaszali anty-amerykańskie proma aby podbudować swoją heelową postać; pewnego razu, Slaughter otworzył prezent, w którym znajdowała się para butów, a rzekomo dostał je od dyktatora Iraku Saddama Hussiena. W międzyczasie, Randy Savage wzywał Warriora do walk o tytuł, na które mistrz odpowiadał i wygrywał.
Gala.
Walki wieczoru.
Najważniejszym momentem w walce pomiędzy Tedem DiBiasem i Virgilem, a Dustym i jego synem Dustinem Rhodesem było odejście Virgila od DiBiasego. Przez kilka poprzednich tygodni następował wzrost napięcia pomiędzy tą dwójką − po walce, Virgil zaatakował DiBiasego w głowę jego tytułem Million Dollar Championship, przechodząc faceturn. DiBiase przez całą walkę przedrzeźniał Virgila, a w pewnym momencie go zaatakował i wyrzucił z ringu podczas gdy dominował nad drużyną Rhodes. DiBiase ostatecznie przypiął Dusty'ego za pomocą roll-upa i wygrał walkę.
Przed walką Warrior-Slaughter na Royal Rumble, Sensational Sherri (menadżerka Savage’a) próbowała uwieść Warriora by ten dał title shota Savage'owi. Warrior odmówił, wkurzając tym samym "Macho Kinga". Podczas walki, Warrior z łatwością odpierał podwójne ataki ze strony Adnana i Slaughtera, przy czym w pewnym momencie Adnan przypadkowo wbiegł w Slaughtera i włożył mu do ust flagę Iraku. Kiedy Warrior próbował zakończyć walki, Sherri zainterweniowała i złapała nogę Warriora; Warrior zaczął gonić Sherri, lecz w pobliżu znalazł się Savage i go zaatakował. Slaughter w międzyczasie zwracał uwagę sędziego. Po kilku minutach zwiększenia przewagi na rzecz Slaughtera, Warrior odzyskał siły i chciał wykonać mu gorilla press slam. Jednakże, Warrior złapał Sherri (która wróciła obok ringu) i wykonał jej ten ruch wprost na Savage’a, który również wrócił w okolice ringu. Slaughter to wykorzystał i wymierzył atak kolanem w plecy, zaś Savage zaatakował rywala swym berłem, pozwalając Slaughterowi na przypięcie mistrza. Po walce, kiedy Warrior się otrząsnął, wrócił na backstage w pogoni za Savage'em.
Royal Rumble było kontynuacją trwającego feudu pomiędzy Hulkiem Hoganem i Earthquakem, który rozpoczął się w połowie 1990, kiedy Earthquake zaatakował kontuzjowanego Hogana podczas "The Brother Love Show". Hogan i Earthquake byli ostatnimi członkami w Royal Rumble matchu, przy czym Hogan wyeliminował Earthquake’a wygrywając pojedynek.
Podczas nadawania pay-per-view uwzględniono nagrane wcześniej komentarze fanów poza areną, którzy życzyli żołnierzom Stanów Zjednoczonych szybkiego i bezpiecznego powrotu ze Środkowego Wschodu, a także ogłoszono, że Hogan wybierze się do baz wojskowych wokół kraju by wesprzeć żołnierzy.
Wydarzenia po gali.
Po utraceniu swojego WWF World Heavyweight Championship, Warrior skupił się na zemście przeciwko Savage'owi, gdzie po raz pierwszy zmierzyli się ze sobą w steel cage matchu 21 stycznia w Madison Square Garden w Nowym Jorku, który Savage wygrał (z pomocą Sensational Sherri). Warrior był niesamowicie wkurzony i po walce zaatakował Sherri i wykonał jej slam w ringu. W międzyczasie, Warrior nie był w stanie odzyskać tytułu, przegrywając serie steel cage matchów ze Slaughterem, głównie poprzez interwencje ze strony Sherri. Warrior i Savage zgodzili się na "career vs. career match" na WrestleManii VII, który Warrior wygrał.
Hogan stał się 1. pretendentem do tytułu WWF World Heavyweight Championship należącego do Slaughtera. Podczas proma, które miało miejsce po walce Slaughter-Warrior, Gene Okerlund "dotrzymał słowa", że Slaughter zbezcześcił Amerykańską flagę, więc Hogan obiecał, że panowanie Slaughtera jako WWF World Heavyweight Champion będzie krótkie. Na WrestleManii VII, Hogan pokonał Slaughtera stając się WWF World Heavyweight Championem po raz trzeci. Przed WrestleManią VII, Hogan pokonywał Earthquake’a w seriach stretcher matchów, ostatecznie kończąc ich rywalizację.
Wyniki walk.
Udziały i eliminacje w Royal Rumble matchu.
Nowy wrestler wchodził do ringu co około 2 minuty.

</doc>
<doc id="1725206" url="https://pl.wikipedia.org/wiki?curid=1725206" title="Zapasy klasyfikacyjne II klasy">
Zapasy klasyfikacyjne II klasy



</doc>
<doc id="1725208" url="https://pl.wikipedia.org/wiki?curid=1725208" title="Colm Wilkinson">
Colm Wilkinson

Colm Wilkinson (ur. 5 czerwca 1944 w Dublinie), znany również jako C. T. Wilkinson, irlandzko-kanadyjski wokalista tenorowy i aktor musicalowy, najbardziej znany jako pierwszy anglojęzyczny odtwórca roli Jean Valjeana w musicalu "Les Misérables" (na West Endzie i Broadwayu) oraz jako odtwórca tytułowej roli w musicalu "Upiór w Operze" na festiwalu Sydmonton Festival i w oryginalnej kanadyjskiej produkcji.
Ze względu na związek artysty z tymi musicalami odgrywał on role Jean Valjeana podczas koncertu z okazji dziesiątej rocznicy "Les Misérables" (w Royal Albert Hall) oraz jako specjalny gość podczas dwudziestej piątej rocznicy "Les Misérables" (w O2 Arena) i jako Upiór w koncertowej wersji musicalu "Upiór w Operze" w Royal Albert Hall.
Kariera.
Początki.
W roku 1972 artysta wygrał casting do dublińskiej wersji musicalu Andrew Lloyd Webbera "Jesus Christ Superstar" otrzymując partię Judasza. Nieco później powtórzył tę kreację na londyńskim West Endzie. W roku 1976 zaśpiewał rolę Che na albumie koncepcyjnym "Evita" (album poprzedzał wersję sceniczną musicalu wystawioną 2 lata później na West Endzie). Pod koniec lat 70 artysta poświęcił się karierze solowej, co zaowocowało m.in. reprezentowaniem Irlandii na Konkursie Eurowizji w roku 1978.
Les Misérables.
W roku 1985 otrzymał główną rolę Jean Valjeana w nowo powstałej angielskiej wersji musicalu Les Misérables na West Endzie. Spektakl ten odniósł oszałamiający sukces artystyczny i komercyjny (jest tam grany nieprzerwanie po dzień dzisiejszy) i uczynił z Wilkinsona gwiazdę światowego formatu. Artysta powtórzył swój sukces, będąc również pierwszym Valjeanem w wersji broadwayowskiej spektaklu (mimo oporu amerykańskich związków zawodowych aktorów, które nie chciały dopuścić obcokrajowca do odtwarzania głównej roli spektaklu).
Colm Wilkinson jest uważany za wzorcowego, kanonicznego odtwórcę roli Valjeana i odtwarzał tę rolę przy wielu specjalnych okazjach, m.in. na:
W filmowej adaptacji musicalu (premiera w grudniu 2012) Wilkinson otrzymał epizodyczną rolę biskupa z Digne.
Upiór w operze.
Colm Wilkinson jest również znany z roli "Upiora" w musicalu Upiór w operze. Był historycznie pierwszym wykonawcą tej roli na testowym, przedpremierowym pokazie na festiwalu w Sydmonton w roku 1985. W kanadyjskiej adaptacji musicalu (artysta w 1989 przeprowadził się na stałe do Kanady) odtwarzał tę rolę ponad 1500 razy. Wilkinson wystąpił również jako gość specjalny w jubileuszowym spektaklu na 25 lecie premiery "Upiora", które miało miejsce w dniu 2 października 2011.
Dyskografia.
Dostępna na stronie artysty

</doc>
<doc id="1725209" url="https://pl.wikipedia.org/wiki?curid=1725209" title="Slauson">
Slauson

Slauson – naziemna stacja niebieskiej linii metra w Los Angeles znajdująca się na platformie na Slauson Avenue. Stacja położona jest poza granicami Los Angeles na terenie osady ("unicnorporated community") Florence.
Godziny kursowania.
Tramwaje kursują codziennie od około godziny 5:00 do 0:45

</doc>
<doc id="1725210" url="https://pl.wikipedia.org/wiki?curid=1725210" title="Florence (stacja metra)">
Florence (stacja metra)

Florence – naziemna stacja niebieskiej linii metra w Los Angeles znajdująca się na platformie na Graham Avenue przy skrzyżowaniu z Florence Avenue. Stacja położona jest poza granicami Los Angeles na terenie osady ("unicnorporated community") Florence. W pobliżu znajduje się parking typu Park&amp;Ride na 100 miejsc postojowych.
Godziny kursowania.
Tramwaje niebieskiej linii kursują codziennie od około godziny 5:00 do 0:45

</doc>
<doc id="1725211" url="https://pl.wikipedia.org/wiki?curid=1725211" title="Clermont (Górna Sabaudia)">
Clermont (Górna Sabaudia)



</doc>
<doc id="1725212" url="https://pl.wikipedia.org/wiki?curid=1725212" title="Firestone (stacja metra)">
Firestone (stacja metra)

Firestone – naziemna stacja niebieskiej linii metra w Los Angeles znajdująca się na platformie na Graham Avenue przy skrzyżowaniu z Firestone Avenue. Stacja położona jest poza granicami Los Angeles na terenie osady ("unincorporated community") Walnut Park.
Godziny kursowania.
Tramwaje niebieskiej linii kursują codziennie od około godziny 5.00 do 0.45

</doc>
<doc id="1725214" url="https://pl.wikipedia.org/wiki?curid=1725214" title="Landgraaf">
Landgraaf

Landgraaf – gmina w południowo-wschodniej Holandii.
Kultura.
W mieście odbywa się coroczny rockowy festiwal muzyczny Pinkpop. Jest to jeden z najstarszych festiwali muzycznych typu open-air na świecie.

</doc>
<doc id="1725216" url="https://pl.wikipedia.org/wiki?curid=1725216" title="Władysław Kluger (inżynier)">
Władysław Kluger (inżynier)

Władysław Kluger (ur. 16 stycznia 1849 w Krakowie, zm. 29 lutego 1884 w San Remo) – inżynier budowlany, podróżnik, członek Akademii Umiejętności (od 1877) i badacz kultur indiańskich. 
Życiorys.
W 1868 ukończył Instytut Techniczny w Krakowie, w latach 1869-1873 odbył studia techniczne w École nationale des ponts et chaussées w Paryżu. W latach 1874-1878 przebywał w Ameryce Południowej, gdzie dla peruwiańskiego rządu zaprojektował i wybudował transandyjską linię kolejową, drogi (Tacna - La Paz) i kanały (m.in. przeprowadził kanał irygacyjny, który umożliwił sprowadzenie wód ze wschodnich stoków Andów na zachodnie). 
Kierował wyprawą naukowo-badawczą w Andy Peruwiańskie; przeprowadził badania wykopaliskowe na cmentarzysku w miejscowości "Ancón". Wykładał także w Szkole Budowy Dróg i Mostów w Limie (Escuela de Ingenieres Civiles y de Minias), przez krótki czas był rektorem tamtejszej politechniki. Od 1880 przebywał w Krakowie; jako członek Komisji Wodociągowej miasta Krakowa opracował dwa projekty doprowadzenia wody pitnej z Regulic do Krakowa (nie zostały zrealizowane). Od 1882 członek redakcji "Czasopisma Technicznego".
Liczne zbiory etnograficzne, antropologiczne i archeologiczne (ok. tysiąca eksponatów), które zgromadził podczas swych ekspedycji przekazał w 1876 w darze Muzeum Starożytności przy krakowskiej Akademii Umiejętności. Zachowany fragment tej kolekcji znajduje się obecnie w Muzeum Archeologicznym w Krakowie.
Opublikował m.in. "Listy z Peruwii i Boliwii" (Kraków 1877), oraz prace z dziedziny hydrauliki i wytrzymałości materiałów.
Był przybranym synem balneologa Michała Zieleniewskiego (drugiego męża swej matki). Jego syn Władysław był lekarzem i znanym kolekcjonerem.
Pochowany został na Cmentarzu Rakowickim w Krakowie, w grobowcu rodzinnym Zieleniewskich w pasie 22.

</doc>
<doc id="1725217" url="https://pl.wikipedia.org/wiki?curid=1725217" title="Święta Bernadeta Soubirous">
Święta Bernadeta Soubirous



</doc>
<doc id="1725218" url="https://pl.wikipedia.org/wiki?curid=1725218" title="Jehudiel">
Jehudiel

Jehudiel (także Jegudiel, Jhudiel lub Jehudiel; heb. יהודיאל "Yehudiel" „chwała Boga”) – jeden z siedmiu archaniołów w tradycji cerkwi prawosławnej.
W Biblii i nauce Kościoła.
W Księdze Tobiasza archanioł Rafał mówi, że jest „jednym z siedmiu aniołów, którzy stoją w pogotowiu i wchodzą przed majestat Pański” (Tob 12, 15). Jehudiel jest archaniołem chwały Bożej. Przewodniczy dziękczynieniu i uwielbieniu Boga.
Jehudiel pojawia się w Księdze Wyjścia. Miał prowadzić Izraelitów podczas czterdziestoletniej wędrówki przez pustynię do Kanaanu. To on miał poprzedzać Izraelitów uciekających przed Egipcjanami: „Anioł Boży, który szedł na przedzie wojsk izraelskich, zmienił miejsce i szedł na ich tyłach. Słup obłoku również przeszedł z przodu i zajął ich tyły, stając między wojskiem egipskim a wojskiem izraelskim. I tam był obłok ciemnością, tu zaś oświecał noc. I nie zbliżyli się jedni do drugich przez całą noc” (Wj 14, 19–20). To do niego odnoszą się słowa: „Oto Ja posyłam anioła przed tobą, aby cię strzegł w czasie twojej drogi i doprowadził cię do miejsca, które ci wyznaczyłem. Szanuj go i bądź uważny na jego słowa. Nie sprzeciwiaj się mu w niczym, gdyż nie przebaczy waszych przewinień, bo imię moje jest w nim” (Wj 23, 20–21). Chronił więc i pouczał Mojżesza, ale i Izraelitów. Jehudiel to przewodnik Izraelitów: „Mój anioł poprzedzi cię i zaprowadzi do Amoryty, Chetyty, Peryzzyty, Kananejczyka, Chiwwity, Jebusyty, a Ja ich wygładzę” (Wj 23, 23).
Wspomniano o nim w niekanonicznej Księdze Henocha powstałej między 130 p.n.e. a 68 n.e.
Jego imię nie występuje w Piśmie Świętym. Znane jest tylko z pism apokryficznych i objawień. W XV wieku mnich Amadeusz z Portugalii (zm. 1482) opisał siedmiu archaniołów, z których jednego nazwał Jehudielem. Imię archanioła pojawiało się w rocznikach katolickich w XV–XVI wieku. 
Patronat.
Jest patronem wszystkich, którzy do czegoś dążą. Noszona przez niego korona symbolizuje nagrodę za udany trud duchowy. Wraz ze swoimi podwładnymi aniołami jest doradcą i obrońcą wszystkich, którzy pracują na chwałę Boga na stanowiskach związanych z odpowiedzialnością (królowie, sędziowie, głowy rodzin, inni przywódcy). Jest patronem sakramentu ostatniego namaszczenia, ascetów i zakonników. Przedstawia się go jako zachęcającego do spowiedzi. Przypisuje mu się cechę wynagradzania. Opiekuje się wiosną i nowym początkiem, przynosi harmonię, wspiera talenty.
Jehudiel jest również znany jako nośnik miłości Bożej, a także jako anioł piątku. Uważany jest za jednego z siedmiu archaniołów w wariancie katolickiego systemu łączącego kolejne dni tygodnia z archaniołami będącymi ich atrybutami. W astrologii Jehudiel z archaniołem Sealtielem rządzą ruchem planet.
Jego kolorem jest purpura (głęboki fiolet), a kwiatem bez lilak. 
Jego wspomnienie w Kościele wschodnim (wraz z pozostałymi archaniołami) obchodzone jest 8 listopada (21 listopada według kalendarza gregoriańskiego) jako Sobór Archanioła Michała i innych bezcielesnych mocy. Zostało ustanowione na synodzie w Laodycei w 363–364.
Ikonografia.
Jest przedstawiany z koroną i biczem o trzech końcach (w odwołaniu do cytatu „kogo miłuje Pan, tego karze, chłoszcze zaś każdego, którego za syna przyjmuje” (Hbr 12, 6)), z płonącym sercem lub z Najświętszym Sercem Jezusa w dłoni.
Przedstawienia.
Przedstawiono go na bizantyjskim fresku w kościele San Angelo Carmelitano w Palermo wraz z pozostałymi sześcioma archaniołami. Przy przedstawieniu Jehudiela znajdowało się słowo "remunerator", czyli "wynagradzający". Odkrycie doprowadziło do rozkwitu kultu siedmiu archaniołów w zachodnim Kościele. W 1698 dekret Kongregacji do spraw Świętych Obrzędów ograniczył kult archaniołów, w tym Jehudiela. Za namową władz kościelnych jego przedstawienia, podobnie jak innych archaniołów, zostały zamalowane.
Jehudiel pojawia się w baroku. Występuje m.in. na obrazie w kościele farnym w Mattsies, dzielnicy miasta Tussenhausen, na obrazach anonimowego mistrza w Calamarca w Boliwii z około 1750, w ołtarzu głównym bazyliki archikatedralnej w Gdańsku-Oliwie, na fresku autorstwa Michaela Willmanna na sklepieniu prezbiterium kościoła p.w. św. Józefa w Krzeszowie. Jego przedstawienie znajdowało się w kościele św. Anny w Ostrzeszowie.
Jego wizerunek zachował się m.in. w cerkwi św. Mikołaja Cudotwórcy w Michałowie.

</doc>
<doc id="1725219" url="https://pl.wikipedia.org/wiki?curid=1725219" title="Plac Grunwaldzki (Wrocław)">
Plac Grunwaldzki (Wrocław)



</doc>
<doc id="1725220" url="https://pl.wikipedia.org/wiki?curid=1725220" title="Stacy Warner">
Stacy Warner

Stacy Warner to postać fikcyjna, drugoplanowa bohaterka serialu medycznego "Dr House", grana przez amerykańską aktorkę, Selę Ward.
Jest prawniczką, przez pięć lat była w związku z tytułowym dr. Gregorym Housem (Hugh Laurie). Gdy doznał on zawału mięśnia czworogłowego uda, prowadzącego do martwicy tkanki, i znalazł się w stanie śpiączki farmakologicznej, Stacy, wbrew jego życzeniom, zgodziła się na przeprowadzenie bezpieczniej operacji usunięcia martwego mięśnia. Wiązało się to ze skazaniem go na mniejszy, choć znaczący, ból do końca życia. House nie umiał wybaczyć jej okaleczenia i podjęcia decyzji wbrew jego woli, relacje między nimi zaczęły się psuć, aż Stacy zdecydowała się na rozstanie. Ich drogi skrzyżowały się ponownie pięć lat później, pod koniec pierwszego sezonu, kiedy Stacy poprosiła House'a, by zajął się przypadkiem jej męża, Marka. House zdiagnozował u niego ostrą porfirię napadową, co wiązało się z jego dłuższym pozostaniem w szpitalu pod obserwacją. W związku z tym dr Cuddy, administrator szpitala Princeton-Plainsboro, zaoferowała Stacy posadę doradcy prawnego, a jej relacje z Housem stały się jednym z ważniejszych wątków drugiego sezonu. Kiedy Stacy ostatecznie zgodziła się rozwieść z mężem i ponownie związać z Housem, ten niespodziewanie odmówił, nakłaniając ją do powrotu do Marka. Stacy zniknęła z ekranu w połowie drugiego sezonu, kiedy to wraz z mężem opuściła miasto.
Stacy Warner pojawiła się łącznie w dziesięciu odcinkach serialu na przestrzeni trzech sezonów:

</doc>
<doc id="1725222" url="https://pl.wikipedia.org/wiki?curid=1725222" title="Stadskanaal">
Stadskanaal

Stadskanaal – kanał, gmina i miasto w północno-wschodniej Holandii.
Gmina składa się z 23 miejscowości: Alteveer, Barlage, Blekslage, Braamberg, Ceresdorp, Höchte, Holte, Horsten, Kopstukken, Mussel, Musselkanaal. Onstwedde, Oomsberg, Smeerling, Stadtskanaal, Sterenborg, Ter Maarsch, Ter Wupping, Veenhuizen, Vledderhuizen, Vledderveen, Vosseberg oraz Wessinghuizen.

</doc>
<doc id="1725224" url="https://pl.wikipedia.org/wiki?curid=1725224" title="Kraśne nad Uszą">
Kraśne nad Uszą



</doc>
<doc id="1725225" url="https://pl.wikipedia.org/wiki?curid=1725225" title="Joel Santana">
Joel Santana

Joel Natalino Santana (ur. 25 grudnia 1948 w Rio de Janeiro) – brazylijski piłkarz, trener m.in. reprezentacji RPA. Prowadził tę drużynę na Pucharze Konfederacji 2009, gdzie RPA zajęła 4. miejsce.
Kariera piłkarska.
Karierę rozpoczął w 1971 w klubie CR Vasco da Gama. W 1973 przeniósł się do Olarii Rio de Janeiro. Po roku pobytu w klubie powrócił do CR Vasco da Gama. W 1976 został zawodnikiem klubu América FC, gdzie w 1980 zakończył karierę piłkarską.
Kariera trenerska.
Zaledwie rok po zakończeniu kariery zawodniczej zasiadł na ławce trenerskiej w arabskim klubie Al-Wasl Dubaj. Od tamtego czasu trenował takie kluby jak brazylijskie CR Vasco da Gama, America FC, EC Bahia, Fluminense FC, CR Flamengo, Corinthians Paulista, Botafogo FR, Coritiba FBC, EC Vitória, Guarani FC, SC Internacional i Brasiliense FC oraz arabskie Al-Hilal, An-Nassr i japońskie Vegalta Sendai. Od 2008 do 2010 był trenerem RPA. Z drużyną wystąpił na Pucharze Konfederacji 2009, gdzie RPA zajęło 4. miejsce. Od 2010 do 2012 trenował następujące kluby: Botafogo FR, Cruzeiro EC, EC Bahia, CR Flamengo i CR Vasco da Gama.

</doc>
<doc id="1725231" url="https://pl.wikipedia.org/wiki?curid=1725231" title="Gmina Lebiedziew">
Gmina Lebiedziew



</doc>
<doc id="1725235" url="https://pl.wikipedia.org/wiki?curid=1725235" title="Louis Jean Pierre Vieillot">
Louis Jean Pierre Vieillot

Louis Jean Pierre Vieillot (ur. 10 maja 1748 w Yvetot, zm. 24 sierpnia 1830 w Rouen) – ornitolog francuski.
Opisał dużą liczbę gatunków ptaków obu Ameryk. Był pionierem, jeśli chodzi o studium upierzenia ptaków. Jako jeden z pierwszych badał żywe okazy, a nie tylko martwe, jak to czynili jego poprzednicy.
Życiorys.
Vieillot urodził się 10 maja 1748 w Yvetot w Górnej Normandii. Posiadał gospodarstwo rolne na Haiti. Gdy wybuchła rewolucja francuska, został zmuszony do wyjazdu do Stanów Zjednoczonych. W czasie pobytu na kontynencie rozpoczął gromadzenie materiałów do swojej "Histoire naturelle des oiseaux de l’Amérique Septentrionale", która została wydana w 1808.
W 1800 lub 1801 ornitolog powrócił do Francji, gdzie został zatrudniony jako pisarz dla "Bulletin des Lois". Kontynuował pracę nad poznaniem świata ptaków. W 1802 wydał "Histoire naturelle et générale des colibris, oiseaux-mouches, jacamars et promerops" z rysunkami swego przyjaciela Jeana Baptiste’a Audeberta. Cztery lata później ukazała się "Histoire naturelle des plus beaux oiseaux chanteurs de la zone torride".
W wydanej w 1816 "Analyse d’une nouvelle Ornithologie Elémentaire" Vieillot zapoczątkował prace nad własnym systemem klasyfikacji ptaków. Kontynuacją był wydawany w latach 1816–1819 "Nouveau Dictionaire d’Histoire Naturelle". W 1820 badacz podjął się kontynuacji publikacji dzieła "Tableau encyclopédique et méthodique" zapoczątkowanego w 1790 przez Pierre’a Josepha Bonnaterre’a. W międzyczasie napisał "Ornithologie Française" (1823–1830). Przypuszcza się, iż Louis Jean Pierre Vieillot zmarł w ubóstwie w 1830 w Rouen.
Pamięć ornitologa została uwieczniona w nazewnictwie wielu gatunków, np. "Lybius vieilloti" (wąsal zbroczony) czy "Coccyzus vieilloti " (jaszczurkojad brązowy).

</doc>
<doc id="1725247" url="https://pl.wikipedia.org/wiki?curid=1725247" title="Dong Moon Kim">
Dong Moon Kim



</doc>
<doc id="1725248" url="https://pl.wikipedia.org/wiki?curid=1725248" title="Collectanea Theologica">
Collectanea Theologica

Collectanea Theologica – kwartalnik teologiczny założony w 1920 we Lwowie, wydawany obecnie w Warszawie.
Historia.
Pierwotnie nosił tytuł „Przegląd Teologiczny”, pod obecną nazwą wydawany jest od 1931. Od 1924 organ Polskiego Towarzystwa Teologicznego. W latach 1929–1932 zaopatrzony w dodatek „Ruch Teologiczny”. W latach 1935–1939 pismo było subwencjonowane przez Ministerstwo Wyznań Religijnych i Oświecenia Publicznego. Wznowione w 1949 w Warszawie. W numerze 4 z 1949 ukazał się naukowy debiut Karola Wojtyły „Quaestio de fide apud S. Joannem a Cruce” (fragment jego rozprawy doktorskiej). Od 1955 redagowane przez profesorów Akademii Teologii Katolickiej w Warszawie; od 1974 (nr 3) organ ATK. Od 1975 co roku wydawany jest zeszyt obcojęzyczny.
Redaktorzy naczelni: Teofil Długosz (1920–1924), Aleksy Klawek (1925–1939), Wincenty Kwiatkowski (1949–1964), Henryk Bogacki (1966–1990), Waldemar Chrostowski (1990–2020), Bartosz Adamczewski (2020–).
W 2011 jego nakład wynosił 700 egzemplarzy.

</doc>
<doc id="1725249" url="https://pl.wikipedia.org/wiki?curid=1725249" title="Loksa (ujednoznacznienie)">
Loksa (ujednoznacznienie)



</doc>
<doc id="1725255" url="https://pl.wikipedia.org/wiki?curid=1725255" title="Amaury Sport Organisation">
Amaury Sport Organisation

Amaury Sport Organisation (ASO) – francuska organizacja sportowa z siedzibą w Boulogne-Billancourt (uprzednio w Issy-les-Moulineaux), utworzona we wrześniu 1992 i należąca do grupy medialnej Groupe Amaury (Éditions Philippe Amaury, EPA). Zajmuje się organizowaniem imprez sportowych, z których największe to: Tour de France, Vuelta a España, wyścig kolarski Paryż-Nicea, Maraton paryski, Rajd Dakar, a w 2008 zorganizowała serię rajdów terenowych Dakar Series (The Central Europe Rally).
Historia.
Amaury Sport Organisation powstało we wrześniu 1992 roku. W jej skład wchodziła wówczas spółka "Société du Tour de France" - organizator wyścigu kolarskiego Tour de France oraz spółka "TSO" (Thierry Sabine Organisation) - organizator Rajdu Dakar. W 1998 ASO przejęła organizację maratonu paryskiego, a od 2002 zaczęła organizować wyścig kolarski Paryż-Nicea. 
W 2003 zajęła się aranżowaniem zawodowego turnieju golfowego Open de France, a następnie od 2004 wspierała konkursy jeździectwa przy współpracy z francuską federacją jeździecką - Fédération française d'équitation (FFE). W 2008 roku ASO wykupiło 49% kapitału spółki "Unipublic" (organizatora Vuelta a España). W październiku 2008 Patrice Clerc, który kierował ASO od 2000 roku, został zastąpiony przez Jean-Etienne Amaury’ego na stanowisku prezesa organizacji. W 2010 ASO wykupiło organizację wyścigu kolarskiego Critérium du Dauphiné od dziennika Le Dauphiné Libéré. 
Przychody ASO wzrosły ze 121 milionów do 180 milionów euro w latach 2008-2013, z czego 55% pochodzi z organizowania wyścigu kolarskiego Tour de France.

</doc>
<doc id="1725256" url="https://pl.wikipedia.org/wiki?curid=1725256" title="Cerkiew św. św. Piotra i Pawła w Ostrołęce">
Cerkiew św. św. Piotra i Pawła w Ostrołęce



</doc>
<doc id="1725259" url="https://pl.wikipedia.org/wiki?curid=1725259" title="Tammistu">
Tammistu



</doc>
<doc id="1725264" url="https://pl.wikipedia.org/wiki?curid=1725264" title="Daly Waters">
Daly Waters

Daly Waters - miejscowość w Terytorium Północnym w Australii w odległości 620 km na południe od Darwin.
Nazwa miejsca została nadana przez Johna McDouall Stuarta, podczas jednej z wypraw przez Australię w roku 1862 i pochodzi od nazwiska sir Dominicka Daly'ego i źródeł wody.
Daly Waters położona jest przy skrzyżowaniu dróg północ-południe Stuart Highway i wschód-zachód Highway 1. Miejsce funkcjonuje jako przystanek odpoczynkowy dla podróżujących turystów. Najbardziej znanym miejscem w miasteczku, jest pub założony w 1930 roku.
W Daly Waters znajduje się lotnisko, które przed skonstruowaniem silników odrzutowych, obsługiwało krajowe i międzynarodowe połączenia lotnicze. W okresie II wojny światowej było bazą dla lotnictwa bombowego. Obecnie obsługuje małe samoloty prywatnych właścicieli, małe turystyczne i pocztowe ("kurierskie").

</doc>
<doc id="1725273" url="https://pl.wikipedia.org/wiki?curid=1725273" title="Symetria z poślizgiem">
Symetria z poślizgiem

Symetria z poślizgiem – przekształcenie izometryczne płaszczyzny lub przestrzeni, będące "dowolnym" złożeniem symetrii i przesunięcia.
W węższym znaczeniu "przemienne" złożenie symetrii i przesunięcia.
Na płaszczyznie złożenie symetrii osiowej i przesunięcia jest przemienne, jeśli wektor przesunięcia jest równoległy do osi symetrii.
W przestrzeni złożenie symetrii płaszczyznowej i przesunięcia jest przemienne, jeśli wektor przesunięcia jest równoległy do płaszczyzny symetrii.

</doc>
<doc id="1725274" url="https://pl.wikipedia.org/wiki?curid=1725274" title="Neohaematopinus inornatus">
Neohaematopinus inornatus

Neohaematopinus inornatus – gatunek wszy z rodziny Polyplacidae. Powoduje wszawicę. Pasożytuje na gryzoniach z rodziny chomikowatych takich jak: nowik puszystoogonowy ("Neotoma cinerea").
Samica wielkości 1,6 mm, samiec mniejszy osiąga wielkość 1,3. U samców pierwszy segment anteny dłuższy niż u samic. Wszy te mają ciało silnie spłaszczone grzbietowo-brzusznie. Samica składa jaja zwane gnidami, które są mocowane specjalnym "cementem" u nasady włosa. Rozwój osobniczy trwa po wykluciu się z jaja około 14 dni. Występuje na terenie Ameryki Północnej w USA.

</doc>
<doc id="1725276" url="https://pl.wikipedia.org/wiki?curid=1725276" title="Antoni Morawiecki">
Antoni Morawiecki

Antoni Morawiecki (ur. 28 grudnia 1903 w Winnicy, zm. w 1971 w Warszawie) – polski geolog, specjalista geologii złóż surowców mineralnych, a zwłaszcza złóż fosforytów, oraz geologii gospodarczej.
Życiorys.
Do szkół średnich uczęszczał najpierw w Charkowie, następnie w Warszawie. Świadectwo dojrzałości uzyskał w 1923. W tym samym roku rozpoczął studia mineralogiczne i petrograficzne na Wydziale Matematyczno-Przyrodniczym Uniwersytetu Warszawskiego. Jednym z jego profesorów był mineralog Stanisław Józef Thugutt. W latach 1928–1930 studiował w mineralogię i petrografię w Paryżu, w Collège de France pod kierunkiem prof. Lucien Cayeux oraz w Musée National d’Historie Naturelle u prof. Alfreda Lacroix. W tym czasie odbył kilka wycieczek naukowych po Francji, Algierii i Tunezji badając złoża fosforytów, rud żelaza, cynku i ołowiu.
W 1930 powrócił do Warszawy, zdał egzaminy z petrografii, mineralogii i chemii i doktoryzował się na podstawie pracy "Cenomańskie warstwy fosforytonośne okolic Niżniowa nad Dniestrem". Przez kilka lat był współpracownikiem Państwowego Instytutu Geologicznego, a od 1934 do 1936 pełnił obowiązki asystenta w dziale geologiczno-górniczym Muzeum Przemysłu i Techniki w Warszawie. Przez następne dwa lata był doradcą do spraw geologiczno-surowcowych w Biurze Planowania Gospodarczego przy wicepremierze Eugeniuszu Kwiatkowskim.
Podczas okupacji prowadził w ramach Armii Krajowej produkcję materiałów wybuchowych (amonitu) w tajnym laboratorium apteki u zbiegu ulic Mariańskiej i Pańskiej w Warszawie. W połowie 1944 został aresztowany przez Gestapo. Uniknął śmierci, bo nie został zidentyfikowany. Był w obozie koncentracyjnym w Groß-Rosen, a następnie w Bergen-Belsen. Schwytany podczas ucieczki z obozu przebywał w różnych więzieniach, aż do oswobodzenia na początku maja 1945. W wyniku tych przeżyć przez następne kilka lat ciężko chorował.
W 1950 podjął pracę w Państwowym Instytucie Geologicznym, najpierw jako kierownik pracowni Wydziału Surowców Skalnych, a później jako kierownik innych sekcji i pracowni. Od 1966, aż do śmierci, był kierownikiem Zakładu Ekonomiki Prac Geologicznych. W międzyczasie uzyskał stanowisko samodzielnego pracownika nauki, kolejno, z tytułem docenta i profesora nadzwyczajnego.
Od 1954 prowadził wykłady w zakresie surowców mineralnych na Uniwersytecie Warszawskim. Od 1956 był doradcą do spraw geologii w Komisji Planowania przy Radzie Ministrów. Był również przewodniczącym lub członkiem szeregu komisji i rad naukowych zajmujących się złożami surowców mineralnych.
W dorobku naukowym ma 120 publikacji i ponad 200 opracowań archiwalnych, referatów i recenzji. Zajmował się przede wszystkim fosforytami, ich złożami, geochemią, technologią ich przeróbki i ich wykorzystaniem praktycznym. Opracowywał również surowce skalne na Dolnym Śląsku.
Wielokrotnie wyjeżdżał w charakterze eksperta za granicę: do Belgii, Czechosłowacji, Francji, Gwinei, Mongolskiej Republiki Ludowej, Senegalu, Węgier i Związku Radzieckiego.
W 1953 otrzymał Państwową Nagrodę Naukową drugiego stopnia za odkrycie nowych złóż minerałów użytecznych, a w 1966 Krzyż Kawalerski Orderu Odrodzenia Polski za całokształt działalności naukowej.
Został pochowany na Powązkach Wojskowych (d. Cmentarzu Komunalnym Powązki) w Warszawie (kwatera A32-1-17).

</doc>
<doc id="1725279" url="https://pl.wikipedia.org/wiki?curid=1725279" title="Linognatoides inornatus">
Linognatoides inornatus



</doc>
<doc id="1725280" url="https://pl.wikipedia.org/wiki?curid=1725280" title="Agregat uprawowy">
Agregat uprawowy

Agregat uprawowy – maszyna rolnicza służąca do kompleksowego rozdrabniania i spulchniania roli. Najczęściej jest ona połączeniem takich maszyn jak: kultywator, brona i glebogryzarka. Wykorzystując zalety i funkcje tych maszyn, jest w ten sposób maszyną uniwersalną.
Rodzaje agregatów uprawowych.
Agregaty bierne przeznaczone są do przedsiewnego doprawiania gleb po orce jak również po bezorkowej uprawie gleby wykonanej drapaczami lub maszynami aktywnymi. Najczęściej są wyposażone w kilka rzędów zębów, które są zamocowane do ramy, wymienną stópkę, wał Packera, wał rurowy albo wał gumowy, trzypunktowy układ zawieszenia oraz boczne osłony. Agregat bierny to maszyna rolnicza mogąca pracować solo lub w połączeniu z siewnikiem. Otrzymujemy wtedy agregat uprawowo-siewny, czyli maszynę przygotowującą glebę pod zasiew i siejącą w jednym i tym samym przejeździe.
Agregat uprawowo-siewny łączący w sobie również siewnik pneumatyczny doskonale się sprawdza na lżejszych glebach. Pneumatyczny transport rozdzielonego ziarna zapewnia jego optymalne umiejscowienie w bruździe i szybszy dostęp do wilgoci zawartej w glebie.
Agregat ścierniskowy składa się najczęściej z kultywatora, zębów, talerzy i jednego lub kilku wałów rurowych. Do poprzecznych elementów konstrukcyjnych ramy mocowane są zęby robocze. Dzięki wysokiemu prześwitowi i dużym odstępom pomiędzy zębami roboczymi agregat może pracować na polach o dużej pozostałości roślinnej. Szeroko tnące podcinacze są tak skonstruowane, że podcinają całą powierzchnię gleby na której maszyna pracuje. Rozmieszczone za nimi wklęsłe talerze wyrównują powierzchnię pola. Wał rurowy umieszczony za talerzami służy do optymalnego ustawienia głębokości pracy agregatu i powtórnego ugniecenia gruntu. Agregat ścierniskowy jest też często stosowany jako spulchniacz zaskorupionych gleb, kruszarka brył, niszczarka chwastów oraz mieszalnik nawozów z glebą.

</doc>
<doc id="1725281" url="https://pl.wikipedia.org/wiki?curid=1725281" title="Ahaematopinus inornatus">
Ahaematopinus inornatus



</doc>
<doc id="1725282" url="https://pl.wikipedia.org/wiki?curid=1725282" title="Butterfly Fly Away">
Butterfly Fly Away

Butterfly Fly Away – singiel amerykańskiej piosenkarki pop i aktorki Miley Cyrus. Utwór wykonują Miley i jej tata Billy Ray Cyrus. Piosenka pochodzi z płyty . Wydany 25 kwietnia 2009 roku. W Polsce piosenka nie była jeszcze notowana, na amerykańskiej liście Billboard Hot 100 zajęła 56 miejsce.

</doc>
<doc id="1725283" url="https://pl.wikipedia.org/wiki?curid=1725283" title="Mikołaj Henel">
Mikołaj Henel

Mikołaj Henel (, właściwie Nicolaus Henel von Hennenfeld, również Mikołaj Henel prudnicki; ur. 11 stycznia 1582 w Prudniku, zm. 23 lipca 1656 we Wrocławiu) – śląski regionalista, syndyk, biograf, kronikarz i historyk. Uznawany jest za najwybitniejszego przedstawiciela renesansowej historiografii śląskiej.
Życiorys.
Urodził się 11 stycznia 1582 roku w Prudniku jako jedenaste dziecko Stefana Heneliusa (1546–1602), miejscowego kaznodziei, a następnie pastora ewangelickiego kościoła w Rudziczce i jego żony Anny Kühne (zm. 1596), córki pisarza miejskiego w Prudniku. Ich dom rodzinny znajdował się w południowej pierzei Rynku w Prudniku.
Mikołaj rozpoczął naukę w gimnazjum o profilu klasycznym w Prudniku, gdzie przykładano dużą wagę do nauczania literatury starożytnej oraz znajomości języka greckiego i łaciny. Był pilnym uczniem, dzięki czemu stał się ulubieńcem nauczyciela Caspara Neandra. Swego pierwszego nauczyciela wspominał ciepło i podkreślał, że właśnie dzięki niemu zainteresował się greką, łaciną oraz poezją. Po wyjeździe Neandra do Kłodzka w 1594, Henel przeniósł się do szkoły w Opawie, gdzie jego nauczycielem logiki był Daniel Staude. Od 1596 uczył się w Gimnazjum św. Elżbiety we Wrocławiu, gdzie wówczas rektorem był Nicolaus Steinberg. Większą część roku 1598 chorował, a w 1599 zamknięto gimnazjum z powodu zarazy. Wtedy ojciec polecił Mikołajowi udanie się na studia. Zapisał się na Uniwersytet w Lipsku w zimowym semestrze 1599 roku.
W Wielkanoc 1600 roku Henel spotkał kupca Heinricha Holzgrafa, który był w drodzę na targi do Lipska. Podczas rozmowy z nim dowiedział się, że Holzgraf ma zapewniony nocleg i wyżywienie w Lipsku, a także zna kilku studentów tamtejszej uczelni. Poznani przez Holzgrafa studenci, między innymi Siegmund Niebelschütz, doradzili Henelowi podjęcie w Jenie studiów medycznych. Po przyjeździe do Jeny, Henel spotkał Macieja Bilicera pochodzącego z Prudnika. Za jego namową zrezygnował z medycyny i podjął studia prawnicze. Wykłady z prawa były wówczas prowadzone przez Nicolausa von Reussnera z Lwówka Śląskiego.
Henel przerwał studia i wrócił do Prudnika w 1602 z powodu śmierci ojca. Przez sprawy rodzinne przebywał w domu przez około 9 miesięcy. Podczas pobytu w Prudniku rozmyślał nad kontynuacją nauki i w tej kwestii szukał pomocy u znajomych. Rozważał możliwość powrotu na studia już nie w Jenie, lecz we Frankfurcie nad Odrą ze względu na jego położenie bliżej Prudnika. Tymczasem w 1604 uczony Daniel Rindfleisch (zwany też Danielem Bucretiusem) z Wrocławia polecił Henela mieszkającemu w Strzeszowie Nicolausowi Rehdigerowi wywodzącego się z rodu Nikolausa I Rüdigera na guwernera i nauczyciela dorastających synów Ernsta Friedricha oraz Wilhelma. Rehdiger był wdowcem i sam wychowywał dwóch synów oraz cztery córki. Z tego powodu z dużą ulgą przyjął Henela na opiekuna. Rehdiger szybko polubił Henela i traktował go jak syna, często prowadzili ze sobą naukowe dysputy. Posiadał w domu bibliotekę, z której Henel często korzystał. Uważał, że w ten sposób uczył się więcej niż na studiach. Nie przyjął stanowiska rektora nowego gimnazjum w Prudniku proponowanego mu w 1608, gdyż wizja pracy nauczycielskiej była dla niego mało interesująca wobec planów Rehdigera wysłania dzieci w podróż po najbogatszych krajach w Europie Zachodniej. Henel odbył tę prawie trzyletnią podróż razem z nimi.
Przygotowywał się do obrony doktoratu na wydziale prawa uczelni w Orleanie w Królestwie Francji. Szczególne znaczenie miał dla niego fakt, że dawniej studiował tam również teolog protestancki Jan Kalwin. Pomyślnie obronił doktorat 4 września 1610 roku. Od tej pory w dziełach Henela, obok nazwiska stawiał trzy litery U. I. D. ("utriusque iuris doctor"), oznaczające doktora obojga praw, czyli kanonicznego i rzymskiego. Ze względu na miejsce urodzenia, często przed tymi literami wpisywał określenie „prudnicki”, po łacinie "Neostad. Siles".
Po złożeniu hołdu Maciejowi Habsburgowi hołdu przez śląskie i łużyckie stany w 1611, Henel został wpisany na listę kandydatów na stanowisko radcy przy królewskim sądzie apelacyjnym w Pradze. Prawie cały następny rok spędził na pisaniu "Silesiographii" i "Breslographii". W 1613 zamieszkał przy Rynku Solnym we Wrocławiu i rozpoczął praktykę adwokacką w Prudniku. Czas wolny poświęcał na pisanie epigramatów. Latem 1618 roku przyjął propozycję barona Nicolausa von Burghausa, cesarskiego prezydenta Kamer Dolnego i Górnego Śląska oraz gubernatora księstwa ziębickiego i miasta Ząbkowice Śląskie, na stanowisko pisarza ziemskiego w księstwie ziębickim i syndyka Ząbkowic Śląskich z pensją 300 talarów. Po śmierci Nicolausa von Burghausa, na prośbę jego syna, Henel przygotował dla niego mowę pogrzebową "Burghausiomnema, hoc est laudatio posthuma Dr. Nicolai Lib. Baronis de Burghaus". Siegmund von Bock został nowym gubernatorem księstwa ziębickiego i zaprzyjaźnił się z Henelem. Wkrótce Mikołaj kupił dom w Ząbkowicach Śląskich i ożenił się z majętną wrocławianką Anną Partisch. Od 1629 Henel był zniechęcony do życia w nawróconych na katolicyzm Ząbkowicach Śląskich i w 1632 wrócił wraz z rodziną do Wrocławia, gdzie panującą religią był luteranizm. Został radcą książęcym księstwa legnicko-brzesko-wołowskiego. W 1639 jako kanclerz został z urzędu syndykiem we Wrocławiu. Przez jakiś okres pełnił również funkcję protosyndyka. Było to stanowisko wyższe niż syndyk, funkcjonowało okresowo gdy miasto potrzebowało dwóch syndyków. Syndycy nadzorowali pracę pisarzy miejskich i uzgadniali treść różnych umów zawieranych przez miasto, nawet z cesarzem. Henel stanowisko syndyka utrzymał do śmierci. W 1642 został dodatkowo członkiem cesarskiej rady obwodu ząbkowickiego. Za zasługi 30 maja 1642 został dziedzicznym szlachcicem czeskim z przydomkiem rodowym von Hennenfeld ("Nicolaus Henel von Hennenfeld").
Dzięki pełnionym funkcjom szybko się wzbogacił. W 1651 roku został właścicielem majątku Kurtwitz (okolice Niemczy), a następnie strzelińskich majątków Olbendorf oraz Grünheide. 22 września 1653 r. otrzymał tytuł nadwornego palatyna. Pełniąc tę funkcję mógł docenić zasługi Eliasza Maiora (zm. 1706), współkierownika szkoły i profesora elżbietańskiego gimnazjum we Wrocławiu.
Mikołaj Henel często chorował. Zazwyczaj jego leczeniem zajmował się doktor Paweł Höpfner, pochodzący z jego ojczystego Prudnika. Po śmierci Höpfnera, Henel zamieścił poświęcone mu elogium w Silesia Togata. Spisał dwa testamenty, pierwszy w 1645 i drugi w 1651. Zmarł 23 lipca 1656 roku we Wrocławiu. Po śmierci Henela, jego przyjaciele wydali zbiór łacińskich i niemieckich wierszy jemu poświęconych.
Rodzina.
Henel był żonaty dwukrotnie. Pierwszą żoną była Anna Partisch (także pisownia Bartsch) (zm. 8 stycznia 1641), córka Marcina, wrocławskiego poborcy podatku piwnego na rzecz cesarza oraz Magdaleny Pförtner von der Hölle. Związek małżeński zawarto 8 października 1619 r. Drugą żoną, od 14 lipca 1643 r. była Kunegunda Jessinsky (Jassensky) von Groß-Jessen, córka Esaiasa i Magdaleny von Hertwig. Jako sierota była pasierbicą wrocławskiego burmistrza Stanislausa Aichhäusera von Leonhardwitz który ją jako siostrzenicę swej żony, po śmierci własnych dzieci wziął pod opiekę.
Nicolai Henel miał jednego syna, Chrystiana Fryderyka, urodzonego w 1621 roku. Tenże syn ożeniony z Joanną von Pein miał dwie córki oraz zmarłego w wieku dwóch lat syna Jana Chrystiana, na którym ród wymarł w 1682 roku.
Dzieła.
Największą sławę Heneliemu zapewniły dzieła dotyczące Śląska. Pisał je po łacinie i dopiero później tłumaczono je, głównie na język niemiecki.
Już po śmierci Heneliusa, w 1704 r. prałat wrocławskiego kościoła św. Macieja Michael Joseph Fibiger zebrał jego dzieła, znacznie je uzupełnił i wydał w Lipsku i Wrocławiu u Christiana Baucha, właściciela wydawnictwa (księgarni) Bibliopolam pod tytułem "Silesiographia renovata necessariis scholiis, observationibus et indice aucta" – całość składa się z 3 części w 2 tomach. To kończące czasy humanizmu wydanie przeszło do historii jako pierwsza zbiorowa publikacja naukowa o Śląsku.
Z zebranych przez Heneliusa rękopisów wydano również:
Odbiór.
Niecałe osiemdziesiąt lat po śmierci Henela, w 1735, w "Grosses vollständiges Universal-Lexicon" Johanna Heinricha Zedlera znalazła się o nim notka, w której napisano, między innymi, że „Jest on [Henel] pierwszym, który dokonał czegoś zasadniczego” dla historii Śląska. Colmar Grünhagen w swoim haśle o Henelu w leksykonie "Allgemeine Deutsche Biographie" z 1880 opisał twórczość Henela: „Pierwszorzędne znaczenie mają jednak jego, Silesiographia’ i, Breslographia’ (obie wydane w 1613 roku), przy czym zwłaszcza ta pierwsza to najwcześniejsza próba historyczno-geograficznego opisu Śląska w oparciu o naukowe podstawy”. Hermann Markgraf docenił Henela jako śląskiego historiografa, za to jego dzieła uznał za „niezbyt obszerne, choć jak na swą epokę bardzo solidne i interesujące pisma”, pomijając przy tym ich późnohumanistyczny charakter. Markgraf pisał: „[...] pozostanie on [Henel] jednak w pierwszym rzędzie dziejopisarzy Śląska. Jako takiemu jego własna epoka nie szczędziła pochwał, choć zobaczyła zaledwie pierwociny jego talentu. W dziełach Silesiographia i Breslographia spodobały się nowy sposób podejścia do tego zadania i pogrupowania materiału, bogaty język, żywe umiłowanie i duma z ojczyzny”. Julian Janczak przedstawił Henela jako „świadomego źródeł autora”, który obok kartografa Martina Helwiga i botanika Kaspara Schwenckfelda „rozwija wyczucie krajoznawczych realiów”. Gunhild Roth wnioskowała: „Wyraźnie widać, że Henel był oczytanym i zaangażowanym historiografem swego kraju rodzinnego”.

</doc>
<doc id="1725284" url="https://pl.wikipedia.org/wiki?curid=1725284" title="Florence R. Sabin">
Florence R. Sabin

Florence R. Sabin (ur. 9 listopada 1871 w Central City (Kolorado), zm. 3 października 1953 w Denver) – amerykańska naukowiec, działała na polu anatomii i zdrowia publicznego.
Była pierwszą kobietą-profesorem na Johns Hopkins School of Medicine, pierwszą kobietą wybraną do amerykańskiej National Academy of Sciences i pierwszą kobietą kierującą wydziałem na Rockefeller Institute for Medical Research. W 1951 roku przyznano jej Nagrodę Laskera.

</doc>
<doc id="1725285" url="https://pl.wikipedia.org/wiki?curid=1725285" title="Bernstadt auf dem Eigen">
Bernstadt auf dem Eigen

Bernstadt auf dem Eigen, Bernstadt a.d. Eigen (, pol. hist. "Biernacice") – miasto w Niemczech, w kraju związkowym Saksonia, w okręgu administracyjnym Drezno, w powiecie Görlitz, siedziba wspólnoty administracyjnej Bernstadt/Schönau-Berzdorf. Miasto leży w granicach historycznych Łużyc, a w XIV wieku przynależało także do Dolnego Śląska.
Nazwa.
Pierwotną nazwą miejscowości była łużycka nazwa "Bernacice". Po podbiciu w średniowieczu Słowian połabskich z plemion Serbów lużyckich mieszkających na Łużycach nazwa została później zgermanizowana na "Bernstadel", a później na "Bernstadt".
Historia.
Miejscowość wzmiankowana w dokumencie biskupa miśnieńskiego w 1234. Istniał już wówczas kościół, rozbudowany w 1250. W 1280 osada została już nazwana miastem, a w 1285 przeszła na własność klasztoru Marienstern. Od 1319 sięgały tu granice piastowskiego księstwa jaworskiego, jednego z polskich księstw dzielnicowych na Śląsku. W 1320 książę Henryk I jaworski przekazał wieś Kunnersdorf (część miasta od 1957) klasztorowi Marienstern. W 1352 sukiennicy flamandzcy osiadli w mieście otrzymali prawo założenia cechu. W 1429 roku miejscowość została zniszczona przez husytów, w 1631 została splądrowana przez wojska cesarskie, a w 1686 roku poważnie ucierpiała z powodu pożaru.
W 1545 miasto utraciło swe przywileje, by je odzyskać w 1554. Regulowały one m.in. kwestie warzenia i sprzedaży piwa. W XVIII wieku dochodziło do konfliktów wskutek zakupów piwa z innych miast przez miejscowych pastorów oraz nauczyciela. Sprzedaż konkurencyjnego piwa ze Zgorzelca i Żytawy w tawernach w okolicznych wsiach doprowadziła do skargi miejscowych browarników w 1743–1744 i procesu z udziałem króla Augusta III Sasa, w wyniku którego zezwolono na niewielką sprzedaż zgorzeleckiego i żytawskiego piwa.
W czasie wojny siedmioletniej (1756–1763) od 1757 miasto okupowały Prusy, a podczas wojen napoleońskich w 1813 przez miasto przeszły wojska rosyjskie. W 1828 miał miejsce wielki pożar, spłonęło 140 domów. Wraz z 31 grudnia 1852 zakończył się okres przynależności miasta do klasztoru Marienstern, i miasto przeszło w ręce Saksonii. Od 1871 w składzie Niemiec. I wojna światowa oraz ciężka zima w 1917 doprowadziły do szerzenia się głodu i licznych kradzieży, a u schyłku II wojny światowej 8 maja 1945 miasto zajęła Armia Czerwona.

</doc>
<doc id="1725287" url="https://pl.wikipedia.org/wiki?curid=1725287" title="Parafia Matki Bożej Gietrzwałdzkiej w Zelkach">
Parafia Matki Bożej Gietrzwałdzkiej w Zelkach

Parafia Matki Boskiej Gietrzwałdzkiej w Zelkach – pierwszy kościół ewangelicki zbudowany został w 1564 roku. W latach 1591-1612 pastorem był Jan Tortyłowicz Batocki, natomiast w latach 1845-1857 Emil Stern, od roku 1857 pastor parafii w Starych Juchach. Kościół uległ zniszczeniu w 1840 roku, prawdopodobnie samoistnemu. Obecny budynek pochodzi z lat 1843-1844. Zbudowany został według projektu Fryderyka Schinkla z cegły i kamienia polnego. Pierwszy z ołtarzy znajdujących się w kościele posiadał datę 1691. Na środku tego ołtarza znajdowała się ambona. Rozwiązanie to jest rzadko spotykane w kościołach katolickich. Podczas I wojny światowej budynek doznał uszkodzeń, które usunięto w latach 1920-1922, przy tej okazji całkowicie przebudowując kościół. Obecnie jest to kościół murowany, z wysoką wieżą krytą blachą, trzynawowy, otynkowany, kryty dachówką. Po drugiej wojnie światowej rozszabrowane zostały kościelne organy. Zniszczona została również instalacja elektryczna i dzwony. Po 1945 służył jako kościół polsko-katolicki. Kościół rzymskokatolicki wiele lata starał się o przejęcie świątyni, stało się to 29 marca 1970 roku, kiedy decyzją Wojewódzkiej Rady Narodowej w Olsztynie Wydziału do Spraw Wyznań, budynek kościoła w Zelkach oddany został jako kościół filialny parafii w Starych Juchach. Parafia w Zelkach została kanonicznie erygowana 1 marca 1978 roku przez biskupa warmińskiego Józefa Drzazgę. Parafia posiada kaplicę filialną w Talkach pw. Matki Boskiej Częstochowskiej.

</doc>
<doc id="1725289" url="https://pl.wikipedia.org/wiki?curid=1725289" title="Yokohama FC">
Yokohama FC

 – japoński klub piłkarski występujący w J1 League. Klub ma swoją siedzibę w Jokohamie.
Historia.
Klub powstał 12 grudnia 1998, a ich pierwszego trenera Pierre Littbarski – mistrza świata w piłce nożnej (jako piłkarza) namówił ich prezes Yasuhiko Okudera.
Zaczynali w lidze Japan Football League, tam po 2 zdobytych mistrzostwach awansowali do J2 League. W sezonach 2001-2005 borykali się cały czas w środku tabeli. W sezonie 2006 zdobyli mistrzostwo tej ligi i wywalczyli awans do J1 League. Tam zajmując ostatnie 18 miejsce, znowu spadli do J2 League. W sezonie 2008 zajęli 10 miejsce w tej lidze.

</doc>
<doc id="1725295" url="https://pl.wikipedia.org/wiki?curid=1725295" title="Święto Smoczych Łodzi">
Święto Smoczych Łodzi

Święto Smoczych Łodzi (chin. trad. 端午節, chin. upr. 端午节, pinyin "Duānwǔjié") – najważniejsze obok Nowego Roku i Święta Środka Jesieni święto w tradycyjnym kalendarzu chińskim. Obchodzone jest piątego dnia piątego miesiąca. 
Legenda.
W dniu festiwalu czci się różnych bohaterów, w zależności od regionu. W prowincjach Hubei i Hunan opiewa się poetę Qu Yuana, w południowych Chinach – starca Wu Zixu, który według legendy poniósł śmierć w walce ze smokiem w prowincji Guizhou, zaś Yan Hongwo jest bohaterem ludu Dai, zamieszkującego prowincję Junnan. 
Legenda wiąże początki święta z poetą Qu Yuanem, który w 278 p.n.e. miał się rzucić w nurt rzeki Miluo na znak protestu przeciwko korupcji i niesprawiedliwości władzy. Ludzie łodziami pospieszyli mu na pomoc, ale nie udało im się go znaleźć. Zaczęli zatem wrzucać do wody kulki ryżowe, by ryby nie zjadły jego ciała.
Podczas Święta Smoczych Łodzi nad drzwiami wiesza się papierowe amulety i rzuca petardy, aby odpędzić złe duchy. Tradycyjną potrawą spożywaną i składaną w ofierze na domowym ołtarzyku w tym dniu są nadziewane kulki z ryżu owinięte w liście bambusa, nazywane "zòngzi". Są one wrzucane także do wody jako pożywienie dla duszy Qu Yuana.
Kulminacyjnym momentem święta są wielkie wyścigi smoczych łodzi. Są one długie i zakończone na dziobie głową smoka. Mieści się w nich od kilkunastu do kilkudziesięciu wioślarzy. Tempo wioślarzom nadaje odgłos bębna, a kierunek siedzący na smoczej głowie nawigator z czerwoną chorągwią. Zwyczaj ten rozpowszechnił się jako sport poza granice Chin i na całym świecie regularnie odbywają się wyścigi smoczych łodzi. Regaty smoczych łodzi organizowane są od 1997 roku także w Polsce.
W 2009 roku obchody Święta Smoczych Łodzi zostały wpisane na listę niematerialnego dziedzictwa UNESCO.

</doc>
<doc id="1725300" url="https://pl.wikipedia.org/wiki?curid=1725300" title="Blumentál">
Blumentál



</doc>
<doc id="1725302" url="https://pl.wikipedia.org/wiki?curid=1725302" title="Franciszek Groer">
Franciszek Groer



</doc>
<doc id="1725304" url="https://pl.wikipedia.org/wiki?curid=1725304" title="Bęblik dwuplamek">
Bęblik dwuplamek

Bęblik dwuplamek ("Malachius bipustulatus") - gatunek owada z rodziny bęblikowatych.
Długość 0,6-0,7 cm. Zielony z czerwonymi lub żółtawymi końcami pokryw i tej samej barwy plamami na przedpleczu i przedniej części głowy. W środkowej Europie żyje 16 gatunków podobnych do siebie owadów z rodzaju "Malachius" (bębliki) o zróżnicowanej liczebności (w Polsce stwierdzono dotychczas 9). Dokładne oznaczenie któregoś z nich jest możliwe po ustaleniu położenia gruczołów zapachowych u samca. W razie zagrożenia bębliki uwypuklają czerwone fałdy skórne, które znajdują się na bokach ich ciała, służące do odstraszenia prześladowcy.
Kwietne łąki, pobocza dróg i tym podobne biotopy.
W całej Europie i większości części strefy umiarkowanej Azji.
Spotykany regularnie i miejscami bardzo pospolity.
Przedstawiciele obu płci odszukują się "chemicznie". Samiec wydziela z gruczołów specyficzne dla gatunku związki zapachowe, które rozpoznaje samica.
Wszystkie bęblikowate są wszystkożerne.

</doc>
<doc id="1725305" url="https://pl.wikipedia.org/wiki?curid=1725305" title="Turbopompa">
Turbopompa

Turbopompa - maszyna przepływowa składające się z zazwyczaj z pompy wirowej (odśrodkowej lub o przepływie osiowym) o dużej wydajności, osadzonej na jednym wale z turbiną lub silnikiem turbinowym. Turbopompy znajdują zastosowanie w sytuacjach gdzie zachodzi potrzeba przepompowania dużej ilości cieczy w krótkim czasie, np. pompy tłoczące paliwo w silnikach rakietowych lub wodę w wozach strażackich.

</doc>
<doc id="1725307" url="https://pl.wikipedia.org/wiki?curid=1725307" title="Drag">
Drag



</doc>
<doc id="1725309" url="https://pl.wikipedia.org/wiki?curid=1725309" title="Kvetna dolina">
Kvetna dolina



</doc>
<doc id="1725312" url="https://pl.wikipedia.org/wiki?curid=1725312" title="Parafia Trójcy Przenajświętszej w Starych Juchach">
Parafia Trójcy Przenajświętszej w Starych Juchach

Parafia Trójcy Przenajświętszej w Starych Juchach – parafia rzymskokatolicka należąca do dekanatu Świętej Rodziny w Ełku. Erygował ją biskup warmiński Mikołaj Tungen 25 czerwca 1487. W 1962 została reaktywowana przez biskupa warmińskiego Tomasza Wilczyńskiego.
Oprócz kościoła parafialnego na terenie parafii znajdują się kaplice filialne pw. św. Judy Tadeusza w Gorłówku i pw. Przemienienia Pańskiego w Szczecinowie.

</doc>
<doc id="1725314" url="https://pl.wikipedia.org/wiki?curid=1725314" title="Tańce słowiańskie">
Tańce słowiańskie

Tańce słowiańskie - seria 16 utworów orkiestrowych (pierwotnie na fortepian, na cztery ręce) skomponowanych przez Antonína Dvořáka w roku 1878 i 1886. Zostały wydane w dwóch osobnych zbiorach jako opus 46 i 72. Źródłem inspiracji przy powstawaniu "Tańców słowiańskich" były "Tańce węgierskie" Johannesa Brahmsa. Zbiór został przepisany na orkiestrę niedługo po skomponowaniu na żądanie wydawcy. Żywe, narodowo nacechowane "Tańce" zostały dobrze przyjęte przez odbiorców, do dzisiaj zalicza się je do najwybitniejszych dzieł tego kompozytora.
Lista utworów.
Opus 72.
Tańce tego opusu czasami numerowane są niezależnie od części pierwszej (1-8), czasami jako 9-16. Zazwyczaj stosuje się obie numeracje.

</doc>
<doc id="1725316" url="https://pl.wikipedia.org/wiki?curid=1725316" title="Michał Stawowski">
Michał Stawowski

Michał Stawowski (ur. 11 stycznia 1983 r. w Bydgoszczy) – polski wioślarz, reprezentant Polski w wioślarskiej ósemce podczas Letnich Igrzysk Olimpijskich w Pekinie.

</doc>
<doc id="1725317" url="https://pl.wikipedia.org/wiki?curid=1725317" title="Franciszek I (książę Liechtensteinu)">
Franciszek I (książę Liechtensteinu)



</doc>
<doc id="1725318" url="https://pl.wikipedia.org/wiki?curid=1725318" title="Kadiasker">
Kadiasker

Kadiasker (tur. "Kazasker", ar. "sędzia wojskowy") – tytuł dwóch najwyższych sędziów w Turcji. Jeden z nich zasądzał w europejskiej części Imperium osmańskiego, a następny w azjatyckiej jego części.

</doc>
<doc id="1725319" url="https://pl.wikipedia.org/wiki?curid=1725319" title="Patryk Brzeziński">
Patryk Brzeziński

Patryk Radosław Brzeziński (ur. 30 października 1984 r. w Poznaniu) – polski wioślarz, reprezentant Polski w wioślarskiej ósemce podczas Letnich Igrzysk Olimpijskich w Pekinie. Zawodnik klubu AZS-AWF Poznań. 
W 2009 "za osiągnięcia sportowe" został odznaczony Złotym Krzyżem Zasługi.

</doc>
<doc id="1725324" url="https://pl.wikipedia.org/wiki?curid=1725324" title="Sławomir Kruszkowski">
Sławomir Kruszkowski

Sławomir Kruszkowski (ur. 14 października 1975 r. w Toruniu) – polski wioślarz, reprezentant Polski i AZS Toruń w wioślarskiej czwórce podwójnej podczas Letnich Igrzysk Olimpijskich w Sydney (8m) i Atenach (4m) oraz wioślarskiej ósemce podczas Letnich Igrzysk Olimpijskich w Pekinie. Srebrny (Sevilla 2002) i brązowy (Mediolan 2003) medalista mistrzostw świata w czwórce podwójnej (jego partnerami byli Adam Korol, Marek Kolbowicz i Adam Bronikowski). Srebrny medalista Mistrzostw Europy (Poznań 2007) Od 2010 roku Radny Rady Miasta Torunia. 

</doc>
<doc id="1725326" url="https://pl.wikipedia.org/wiki?curid=1725326" title="Rafał Hejmej">
Rafał Hejmej

Rafał Hejmej (ur. 15 lipca 1980 w Bydgoszczy) – polski wioślarz, reprezentant Polski w ósemce ze sternikiem podczas Letnich Igrzysk Olimpijskich w Atenach (8. miejsce), Letnich Igrzysk Olimpijskich w Pekinie (5. miejsce) oraz Letnich Igrzysk Olimpijskich w Londynie. Zawodnik Zawiszy Bydgoszcz.
Jest żołnierzem Wojska Polskiego w stopniu podporucznika.

</doc>
<doc id="1725327" url="https://pl.wikipedia.org/wiki?curid=1725327" title="Krew typu bombaj">
Krew typu bombaj



</doc>
<doc id="1725328" url="https://pl.wikipedia.org/wiki?curid=1725328" title="CF Barcelona">
CF Barcelona



</doc>
<doc id="1725329" url="https://pl.wikipedia.org/wiki?curid=1725329" title="Mikołaj Burda">
Mikołaj Burda

Mikołaj Burda (ur. 8 lipca 1982 w Toruniu) – polski wioślarz, mistrz świata (2019), trzykrotny mistrz Europy. Jest wychowankiem KW Gopło Kruszwica, od 1998 roku zawodnik LOTTO-Bydgostia Bydgoszcz.
W 2009 roku za osiągnięcia sportowe został odznaczony Złotym Krzyżem Zasługi. Jest laureatem Wielkiej Honorowej Nagrody Sportowej za 2019 rok.
Igrzyska olimpijskie.
Na igrzyskach zadebiutował w 2004 roku w Atenach. W ósemce zajął drugie miejsce w finale B i ostatecznie został sklasyfikowany na ósmej pozycji. Cztery lata później w Pekinie ponownie wystąpił w ósemce. Tym razem zdołał awansować do finału A, zajmując w nim piąte miejsce. Na igrzyskach olimpijskich w 2012 roku w Londynie po raz trzeci uczestniczył w najważniejszych zawodach wioślarskich. W konkurencji ósemek wygrał finał B i został sklasyfikowany na siódmej pozycji. W 2016 roku awansował do finał A ósemek po repasażach, ale tam zajął piątą pozycję.
Inne sukcesy międzynarodowe.
Mikołaj Burda startując na ósemce zdobywał tytuły mistrza świata (MŚ juniorów w 1999) oraz mistrza Europy (MŚ seniorów w 2009, 2011 i 2012), a ponadto cztery srebrne i jeden brązowy medal mistrzostw Europy seniorów.
Największe sukcesy odniósł jednak w 2019 roku na czwórce bez sternika. Na mistrzostwach Europy zdobył srebro, a następnie został mistrzem świata. 

</doc>
<doc id="1725330" url="https://pl.wikipedia.org/wiki?curid=1725330" title="Portugalscy posłowie do Parlamentu Europejskiego 2004–2009">
Portugalscy posłowie do Parlamentu Europejskiego 2004–2009

Portugalscy posłowie VI kadencji do Parlamentu Europejskiego zostali wybrani w wyborach przeprowadzonych 13 czerwca 2004.

</doc>
<doc id="1725331" url="https://pl.wikipedia.org/wiki?curid=1725331" title="Wilhelm Polotzek">
Wilhelm Polotzek

Wilhelm Polotzek (ur. 2 stycznia 1914 w Bytomiu, zm. 12 kwietnia 1952 w Krakowie) – zbrodniarz nazistowski, "Rapportführer" w niemieckim obozie koncentracyjnym Auschwitz-Birkenau i SS-Oberscharführer.
Członek SS od 1935. Za morderstwa i torturowanie więźniów obozu skazany został 18 lipca 1950 przez Sąd Wojewódzki w Krakowie na karę śmierci. Wyrok wykonano przez powieszenie 12 kwietnia 1952.

</doc>
<doc id="1725332" url="https://pl.wikipedia.org/wiki?curid=1725332" title="Luis Prais">
Luis Prais

Luis Prais Bernardo (24 lutego 1925, zm. 2 stycznia 2005) – piłkarz urugwajski noszący przydomek "Conejo", pomocnik. Później trener.
Prais razem z klubem CA Peñarol dwukrotnie zdobył mistrzostwo Urugwaju - w 1944 i 1945 roku.
Jako piłkarz klubu Peñarol wziął udział w turnieju Copa América 1946, gdzie Urugwaj zajął czwarte miejsce. Prais zagrał w dwóch meczach - z Chile i Brazylią (tylko w pierwszej połowie - w przerwie meczu zmienił go José Cajiga).
Od lipca 1949 roku do czerwca 1950 rok był piłkarzem hiszpańskiego klubu FC Barcelona.
Prais rozegrał w reprezentacji Urugwaju 5 meczów.
Po zakończeniu kariery piłkarskiej został trenerem - w 1980 roku pracował z drużyną klubu Peñarol.

</doc>
<doc id="1725334" url="https://pl.wikipedia.org/wiki?curid=1725334" title="Donovan Cech">
Donovan Cech

Donovan Cech (ur. 2 maja 1974 w Kapsztadzie), południowoafrykański wioślarz, brązowy medalista w wioślarskiej dwójce bez sternika podczas Letnich Igrzysk Olimpijskich w Atenach.

</doc>
<doc id="1725335" url="https://pl.wikipedia.org/wiki?curid=1725335" title="Banco de Venezuela">
Banco de Venezuela

Banco de Venezuela (sktót: BDV) – międzynarodowy bank uniwersalny z siedzibą w Caracas. Najważniejszy wśród banków wenezuelskich do 2007, kiedy to spadł na trzecie miejsce. Jego głównymi konkurentami są Banesco, Banco Mercantil i BBVA. Począwszy od czerwca 2008 miał 285 oddziałów w Wenezueli.
Historia.
Bank został założony w 1883 jako Banco Comercial, 2 września 1890 zmieniono jego nazwę na Banco de Venezuela. Początkowo bank swoją działalność opierał na pożyczkach dla wenezuelskiego rządu. W 1920 posiadał 10 oddziałów w kraju. Banco de Venezuela był jedną z sześciu instytucji finansowych z prawem do emitowania banknotów, dopóki nie utworzono w 1940 w Wenezueli banku centralnego, tj. Banku Centralnego Wenezueli.
Grupa Santander kupiła w 1996 roku 93,38% akcji za około 350 milionów dolarów. 6 października 2000 roku, BDV kupił 100% udziałów w Banco Caracas, stając się największym bankiem w kraju. Pozycję tę stracił w 2007. W 2008 prezydent Wenezueli Hugo Chávez oświadczył, że zamierza znacjonalizować bank. Rząd formalnie przejął kontrolę nad trzecim pod względem wielkości bankiem kraju w 2009 roku.

</doc>
<doc id="1725336" url="https://pl.wikipedia.org/wiki?curid=1725336" title="Herb gminy Borkowice">
Herb gminy Borkowice

Herb gminy Borkowice przedstawia w polu czerwonym łabędzia o orężu złotym, stojącego na pagórku zielonym.
Symbolika.
Łabędź nawiązuje do herbu Łabędź rodziny Dunin-Borkowskich. Rodzina ta była w posiadaniu wsi Borkowice od XIV do XVII wieku.
Historia herbu.
Komisja powołana przez Radę Gminy wybierała spośród dwóch projektów, przedstawionych na posiedzeniu 23 lutego 2005 roku. W pierwszym, odrzuconym widniały w polu podzielonym w rosochę na opak godła z herbów Łabędź Dunin-Borkowskich, Nieczuja Dembińskich i Nałęcz Małachowskich. Przyjęty projekt ograniczał się tylko do przyjęcia niezmienionego herbu Duninów i został zaopiniowany negatywnie przez Komisję Heraldyczną. Po wprowadzeniu dodatkowego elementu – pagórka, Komisja Heraldyczna zaopiniowała projekt pozytywnie w grudniu 2008 roku. Herb przyjęto uchwałą z 29 stycznia 2009.

</doc>
<doc id="1725340" url="https://pl.wikipedia.org/wiki?curid=1725340" title="Gaston Rahier">
Gaston Rahier

Gaston Rahier (ur. 1 lutego 1947 w Chaineux, zm. 8 lutego 2005 w Paryżu) – belgijski motocyklista rajdowy, specjalista od rajdów terenowych. Trzykrotny mistrz świata FIM Motocross w latach: 1975, 1976 i 1977 w kategorii 125 cm³. Dwukrotny zwycięzca Rajdu Dakar: w 1984 i 1985 (motocyklem marki BMW).
W swojej karierze zwyciężał w ponad 1000 wyścigach. W 1977 r. otrzymał nagrodę za wybitne osiągnięcia sportowe dla Belgii. W 1985 r. wraz z lekkoatletą Vincentem Rousseau został sportowcem roku Belgii. W 1987 r. wziął udział w wyścigu 24h Le Mans, gdzie wraz z Francuzami: Jean-Philippe Grandem i Jacques Terrienem zajęli 12. miejsce jadąc Rondeau M482 w teamie Graff Racing. W latach 1986–1988 startował również w seriach WTCC, ETCC i Formule Ford.
8 lutego 2005 roku zmarł na raka.

</doc>
<doc id="1725341" url="https://pl.wikipedia.org/wiki?curid=1725341" title="Świtaź (jezioro)">
Świtaź (jezioro)

Świtaź (ukr. Сві́тязь, "Switiaź") – jezioro krasowe na Ukrainie, położone na Polesiu Wołyńskim, w grupie Jezior Szackich. Jest drugim co do wielkości (26 – 27,5 km²) i najgłębszym jeziorem Ukrainy (głębokość maksymalna wynosi 58,4 m). Wchodzi w skład Szackiego Parku Narodowego. Widoczność sięga 8 metrów. Na środku jeziora znajduje się wyspa o powierzchni 7 ha.
Jezioro Świtaź badali Stanisław Tołpa, Rudolf Wilczek i Włodzimierz Tymrakiewicz w czasie wyprawy na Polesie. Stworzyli mapę głębokościową jeziora.

</doc>
<doc id="1725342" url="https://pl.wikipedia.org/wiki?curid=1725342" title="Ned Zelic">
Ned Zelic

Ned Zelic lub Nedijeljko Zelić - australijski piłkarz, obrónca, były reprezentant tego kraju.
Piłkarz ten reprezentował barwy między innymi klubów takich jak : Dinamo Tbilisi, Borussia Dortmund, Queen's Park Rangers F.C., Eintracht Frankfurt, AJ Auxerre, TSV 1860 Monachium, Kyoto Purple Sanga, Urawa Red Diamonds, Wacker Innsbruck, Newcastle Jets i Helmond Sport.
Piłkarz w reprezentacji swojego kraju wystąpił 32 razy strzelając 3 gole.

</doc>
<doc id="1725344" url="https://pl.wikipedia.org/wiki?curid=1725344" title="Jason Read">
Jason Read

Jason Read (23 grudnia 1977 w Flemington) – amerykański wioślarz, złoty medalista w wioślarskiej ósemce na Letnich Igrzyskach Olimpijskich w Atenach.
Będąc strażakiem-ochotnikiem, brał udział w akcji ratowniczej na miejscu zamachu z 11 września 2001 roku w Nowym Jorku.

</doc>
<doc id="1725346" url="https://pl.wikipedia.org/wiki?curid=1725346" title="Michael Hayboeck">
Michael Hayboeck



</doc>
<doc id="1725347" url="https://pl.wikipedia.org/wiki?curid=1725347" title="Kyle Larson">
Kyle Larson

Kyle Larson (ur. 19 sierpnia 1983 w Seattle) – amerykański wioślarz.

</doc>
<doc id="1725348" url="https://pl.wikipedia.org/wiki?curid=1725348" title="Pavel Cebanu">
Pavel Cebanu

Pavel Cebanu (ur. 28 marca 1955 w Reni) – mołdawski piłkarz grający na pozycji pomocnika. Ojciec piłkarza Ilie Cebanu.
Kariera klubowa.
Cebanu swoją karierę piłkarską spędził w zespole Zimbru Kiszyniów. Po raz pierwszy w składzie Zimbru pojawił się w sezonie 1973, w którym łącznie zagrał w 4 spotkaniach, notując awans do Wyższej ligi ZSRR. Na poziomie Wyższej ligi ZSRR przez dwa sezony (1974 i 1983) uzbierał łącznie 9 spotkań, w których zdobył jedną bramkę. Łącznie przez 12 lat gry w Zimbru wystąpił w 341 spotkaniach, w których strzelił 45 bramek. Karierę piłkarską zakończył w 1985.
W 2003 został uznany najlepszym piłkarzem 50-lecia Mołdawii z okazji jubileuszu UEFA.
Po zakończeniu kariery.
W latach 1990–1991 trenował zespół Zimbru Kiszyniów. Jako trener pracował także w takich zespołach jak Speranța Nisporeni, Unisport-Auto Kiszyniów czy Olimpia Satu Mare.
W 1997 został mianowany prezydentem Mołdawskiego Związku Piłki Nożnej. Funkcję tę sprawował do 2019, kiedy to zastąpił go Leonid Oleinicenco.

</doc>
<doc id="1725351" url="https://pl.wikipedia.org/wiki?curid=1725351" title="Jezioro Świtiaź">
Jezioro Świtiaź



</doc>
<doc id="1725352" url="https://pl.wikipedia.org/wiki?curid=1725352" title="Journal of Egyptian Archaeology">
Journal of Egyptian Archaeology

Journal of Egyptian Archaeology − czasopismo naukowe poświęcone egiptologii wydawane od 1914 roku. Artykuły publikowane są głównie w języku angielskim, ale zdarzają się też po niemiecku i francusku. Obecnie przewodniczącym zespołu redakcyjnego jest Mark Collier.

</doc>
<doc id="1725353" url="https://pl.wikipedia.org/wiki?curid=1725353" title="The Journal of Egyptian Archaeology">
The Journal of Egyptian Archaeology



</doc>
<doc id="1725356" url="https://pl.wikipedia.org/wiki?curid=1725356" title="Matthew Trott">
Matthew Trott

Matthew Trott (ur. 26 kwietnia 1980 r. w Ashburton) – nowozelandzki wioślarz.

</doc>
<doc id="1725361" url="https://pl.wikipedia.org/wiki?curid=1725361" title="Gustav Killian">
Gustav Killian

Gustav Killian (ur. 2 czerwca 1860 w Moguncji, zm. 24 lutego 1921 w Berlinie) – niemiecki laryngolog, uważany za wynalazcę bronchoskopii.

</doc>
<doc id="1725362" url="https://pl.wikipedia.org/wiki?curid=1725362" title="Stanisław Aronson">
Stanisław Aronson

Stanisław Witold Aronson ps. „Rysiek” (ur. 6 maja 1925 w Warszawie) – polski i izraelski wojskowy, oficer Armii Krajowej w stopniu podporucznika, członek elitarnej jednostki Kedywu „Kolegium A” Okręgu Warszawskiego AK, uczestnik powstania warszawskiego; i Sił Obronnych Izraela, uczestnik izraelskiej wojny o niepodległość, wojny Jom Kipur oraz wojny w Libanie. Posiada podwójne obywatelstwo.
Losy wojenne.
We wrześniu 1939 rodzina Aronsona wyjechała z Łodzi do Warszawy. Jednak po kilku dniach zdecydowali się na dalszą ucieczkę na Kresy wschodnie, gdzie pod Równem ich krewni posiadali majątek ziemski. Zanim tam dojechali, ich krewniacy zostali aresztowani przez bolszewików i wywiezieni na wschód. W tej sytuacji rodzina Aronsonów próbowała bezskutecznie przedostać się na Litwę. Po bezowocnych próbach ruszyli ku granicy rumuńskiej, ale została już ona zamknięta. W końcu zatrzymali się we Lwowie, będącym wówczas pod okupacją sowiecką.
30 czerwca 1941 do Lwowa wkroczyli Niemcy. Zaczęły się pogromy na ludności żydowskiej miasta, a potem także masowe wywózki Żydów. Rodzina Aronsonów, choć w dokumentach miała wpisaną narodowość polską, znów musiała uciekać. Jesienią 1941 przyjechali do warszawskiego getta, które wydawało się im miejscem lepszym niż obozy, do których trafiali Żydzi ze Lwowa.
W 1942 podczas likwidacji getta Aronsonowie trafili na Umschlagplatz. Tam zostali rozdzieleni i nigdy później Stanisław Aronson nie widział już swojej rodziny. Sam uciekł z transportu do Auschwitz podczas postoju na podwarszawskich polach. Noc przeczekał ukrywając się w kapliczce, a rano poszedł do pobliskiej wsi. Tam pomógł mu miejscowy gospodarz, który nakarmił go i zaprowadził na stację kolejową. Pociągiem wrócił do Warszawy, gdzie skontaktował się z przyjaciółmi mieszkającymi po aryjskiej stronie. Zorganizowali mu nocleg oraz fałszywe dokumenty na nazwisko Ryszard Żurawski, a potem Żukowski. Wkrótce otrzymał także propozycję wstąpienia do Armii Krajowej. Przyjął pseudonim „Rysiek” i trafił do grupy Kedywu AK kierowanej przez (Józefa Rybickiego) „Andrzeja”. Była to elitarna jednostka podziemna zajmująca się dywersją i wykonywaniem wyroków na Niemcach i Polakach, skazanych przez sądy Polski Podziemnej. 18-letni „Rysiek” był za młody na wykonywanie wyroków, więc stał w obstawie. W 1944 ukończył konspiracyjną Szkołę Podchorążych Piechoty.
Jako członek „Kolegium A” Okręgu Warszawskiego AK brał udział w powstaniu warszawskim (1944). Jego oddział skierowano na Wolę, do elitarnego zgrupowania „Radosław” (należały do niego m.in. bataliony harcerskie „Zośka” i „Parasol”). Po wyparciu oddziałów powstańczych na Stare Miasto Aronson został ciężko ranny w nogę i znalazł się w szpitalu na ul. Długiej. Po upadku Starego Miasta wyruszył wraz z cywilami do Pruszkowa. Stamtąd razem z przyjacielem Olgierdem Cemerskim uciekł do Dalechowic pod Krakowem, do majątku ciotki ich przyjaciółki Reny Rostworowskiej, gdzie kurował się przez pięć miesięcy z odniesionych ran. Po wyzdrowieniu wrócił do rodzinnej Łodzi i tam ponownie wstąpił do oddziałów AK, a następnie do organizacji „NIE” gen. Augusta Emila Fieldorfa. Po wkroczeniu Armii Czerwonej został aresztowany przez UB. Udało mu się jednak uciec, wykorzystując nieuwagę funkcjonariuszy.
Ucieczka z Polski.
Postanowił uciec z Polski dołączając do grupy syjonistów, którzy jechali do Palestyny. Przejechał z nimi pociągiem przez Czechosłowację na Węgry, do obozu przejściowego w Budapeszcie. Stąd żydowskie podziemie, organizujące w Europie emigrację do Palestyny, przerzucało całe grupy przez zieloną granicę do Austrii. Jednak ich grupa została zatrzymana przez żołnierzy radzieckich. Aronson po raz kolejny uciekł z transportu i pieszo, kierując się położeniem gwiazd dotarł do zachodniej strefy okupacyjnej. Ciężarówką dojechał do Klagenfurtu, gdzie znajdował się obóz dla uciekinierów. Tam zgłosił się do Polskiego Czerwonego Krzyża w Villach. Z Klagenfurtu przeszmuglowano go do włoskiej Ankony, gdzie został zweryfikowany jako podporucznik oraz wcielony do 3 Dywizji Strzelców Karpackich 2 korpusu pod dowództwem generała Andersa. We Włoszech rozpoczął studia medyczne w Bolonii, gdzie odnalazł go stryj z Tel Awiwu i namówił do wizyty w Palestynie.
W Izraelu.
Aronson za namową stryja wyjechał do Palestyny, gdzie jeszcze przez kilka miesięcy służył w polskich jednostkach na Bliskim Wschodzie – logistycznym zapleczu korpusu armii Andersa. W 1947 oficjalnie został zwolniony z wojska. Po zwolnieniu studiował biologię na uniwersytecie w Jerozolimie. W 1948, kiedy wybuchła wojna po decyzji Organizacji Narodów Zjednoczonych o podziale Palestyny na część żydowską i arabską, wstąpił do armii izraelskiej. W 1950 został zdemobilizowany w stopniu kapitana. W następnych wojnach izraelsko-arabskich przeszedł kolejne szczeble kariery wojskowej, awansując do stopnia podpułkownika.
Związki z Polską.
Wielokrotnie podkreślał swoje związki z Polską i chciał do niej wrócić, do czego nie mogło dojść ze względu na panujący wówczas ustrój. Pierwszy raz odwiedził kraj dopiero w 1988 – ze swoich przyjaciół z Armii Krajowej spotkał jedynie kilka osób, ponieważ większość z nich zmarła. Zaangażował się w upamiętnienie wkładu Polaków w ratowanie polskich Żydów oraz w popularyzację pamięci o swoich kolegach z Kedywu AK. Opublikował swoje wspomnienia. Doprowadził do wystawienia na byłym Umschlagplatz tablicy upamiętniającej udział polskich Żydów w powstaniu warszawskim "żeby Żydzi, którzy przyjeżdżają na Umschlagplatz, wiedzieli, że tuż obok polscy powstańcy uratowali żydowskich więźniów. I że w ogóle było Powstanie Warszawskie". O swoich związkach z Polską wypowiedział się w następujący sposób:
W 2019 wraz z Michałem Wójcikiem i Emilem Maratem napisał książkę "Wojna nadejdzie jutro. Żołnierz legendarnego Kedywu AK ostrzega", wydaną przez Wydawnictwo Znak Literanova.

</doc>
<doc id="1725363" url="https://pl.wikipedia.org/wiki?curid=1725363" title="Wybory do Parlamentu Europejskiego w Portugalii w 2004 roku">
Wybory do Parlamentu Europejskiego w Portugalii w 2004 roku

Wybory do Parlamentu Europejskiego VI kadencji w Portugalii zostały przeprowadzone 13 czerwca 2004. Portugalczycy wybierali w nich 24 deputowanych, o jednego mniej niż w poprzednich wyborach. Frekwencja wyborcza wyniosła 38,6%. Sukces w wyborach odniosła opozycyjna Partia Socjalistyczna, która zdobyła połowę mandatów przewidzianych dla Portugalii. Drugie miejsce zajęła centroprawicowa koalicja obejmująca Partię Socjaldemokratyczną i CDS-Partię Ludową.

</doc>
<doc id="1725364" url="https://pl.wikipedia.org/wiki?curid=1725364" title="Sam Stitt">
Sam Stitt



</doc>
<doc id="1725365" url="https://pl.wikipedia.org/wiki?curid=1725365" title="Amae">
Amae

 – rzeczownik odczasownikowy w języku japońskim, pochodzący od czasownika "amaeru" oznaczającego: (1) „zachowanie jak rozkapryszonego dziecka”, (2) taki rodzaj „kokietowania mężczyzny przez kobietę”, (3) „wykorzystywanie, nadużywanie czyjejś dobroci, uprzejmości w sposób nieuczciwy”.
Słowo "amae" w znaczeniu m.in.: „braku samodzielności”, „zależności od innych”, „pobłażliwym uzależnieniu”, stało się szerzej znane dzięki książce japońskiego psychologa Takeo Doi (1920–2009), opublikowanej w 1971 roku pt.: „The Anatomy of Dependency” (甘えの構造, "Amae no kōzō"). Zawarł w niej swoją koncepcję dotyczącą stosunków we współczesnym społeczeństwie japońskim, koncentrując się w dużej mierze na "amae" – wewnętrznych uczuciach i zachowaniach, które ukazują wrodzone pragnienia, aby być rozumianym, hołubionym, dopieszczanym. Jest to pragnienie biernej zależności zwykle odnoszące się do zależności dziecka od matki, jego niechęci do opuszczenia ochrony z jej strony. "Amae" odnosi się do japońskiego „poczucia siebie”. Japończycy dzielą swoje życie na część wewnętrzną i zewnętrzną. Każda z nich ma własne, odrębne standardy zachowań i nikt nie odczuwa najmniejszej dziwności w tej rozbieżności. 

</doc>
<doc id="1725366" url="https://pl.wikipedia.org/wiki?curid=1725366" title="Cyril Neveu">
Cyril Neveu

Cyril Neveu – (ur. 20 września 1956 r. w Orleanie), francuski pilot i motocyklista rajdowy, specjalista od rajdów terenowych. Pięciokrotny zwycięzca Rajdu Dakar w latach: 1979, 1980, 1982, 1986 i 1987. Od zakończenia kariery jest organizatorem rajdów terenowych takich jak: Rajd Optic 2000, Rajd Tunezji i Rajd Maroka.

</doc>
<doc id="1725367" url="https://pl.wikipedia.org/wiki?curid=1725367" title="Rene Burmeister">
Rene Burmeister

Rene Burmeister (ur. 2 maja 1984 w Rostocku) – niemiecki wioślarz.

</doc>
<doc id="1725368" url="https://pl.wikipedia.org/wiki?curid=1725368" title="Herb gminy Gielniów">
Herb gminy Gielniów

Herb gminy Gielniów przedstawia w polu złotym postać zakonnika w habicie brunatnym, przepasanego sznurem srebrnym, trzymającego w prawicy kadzielnicę złotą, w lewicy liść palmy zielony. W wersji eksponowanej na budynku Urzędu Gminy, herb ma w tarczy u podstawy dodatkowo słowa "Błogosławiony Ładysław".
Historia.
Gielniów posiadał prawa miejskie od połowy XIV wieku do 1869. Aktualny herb gminy wzorowany jest na przedstawieniach z pieczęci miejskich Gielniowa. Zachował się odcisk takiej pieczęci z 1778, który przedstawia postać świętego trzymającego bliżej nieokreślone przedmioty. Literatura identyfikuje tego świętego jako Władysława z Gielniowa. Kompozycję z tym właśnie błogosławionym zaproponował jako herb Gielniowa Teodor Chrząński w 1847 roku. Obecna wersja herbu wzorowana jest na przedstawieniu z "Miast polskich w tysiącleciu" gdzie błędnie narysowano atrybuty świętego jako palmę i trybularz. Właściwymi atrybutami powinny być szkaplerz maryjny i rulon pism (błogosławiony był propagatorem kultu maryjnego oraz pisarzem), albo dyscyplina i wizerunek Chrystusa ubiczowanego przy kolumnie (tak przedstawiono świętego np. na ołtarzu w kościele bernardynów w Krakowie).
Symbolika.
Herb upamiętnia błogosławionego Władysława z Gielniowa, poetę, patrona Gielniowa i Warszawy.

</doc>
<doc id="1725370" url="https://pl.wikipedia.org/wiki?curid=1725370" title="Stijn Smulders">
Stijn Smulders

Stijn Smulders (ur. 7 sierpnia 1979 r. w Berchem) – belgijski wioślarz, reprezentant Belgii w wioślarskiej czwórce podwójnej podczas Letnich Igrzysk Olimpijskich w Sydney.

</doc>
<doc id="1725371" url="https://pl.wikipedia.org/wiki?curid=1725371" title="Matthew Schnobrich">
Matthew Schnobrich



</doc>
<doc id="1725373" url="https://pl.wikipedia.org/wiki?curid=1725373" title="Terrence Alfred">
Terrence Alfred

Terrence Alfred (ur. 1 kwietnia 1985 r. w Port Moresby) – australijski wioślarz.

</doc>
<doc id="1725375" url="https://pl.wikipedia.org/wiki?curid=1725375" title="Zeglej">
Zeglej



</doc>
<doc id="1725376" url="https://pl.wikipedia.org/wiki?curid=1725376" title="Konstanty Aleksandrowicz (malarz)">
Konstanty Aleksandrowicz (malarz)

Konstanty Aleksandrowicz (daty życia nieznane) – malarz, portrecista i kopista działający w drugiej połowie XVIII wieku. 
Studiował u Łukasza Smuglewicza w Warszawie. Uważany za przedstawiciela szkoły mistrza Marcello Bacciarellego. Pierwsze obrazy pochodzą z roku 1777, ostatnie z 1794. Pracował jako portrecista i kopista na zamówienie arystokracji. Styl Aleksandrowicza wywodzi się z konwencji portretu sarmackiego i cechuje go dosadna, trafna charakterystyka modela, drobiazgowość w odtwarzaniu realiów i płaski modelunek. Ulegał wpływom portretu dworskiego. We wczesnym okresie działalności pracował głównie na prowincji, na pewno na Litwie i Białorusi. Jego mecenasami byli przedstawiciele rodów arystokratycznych, między innymi Radziwiłłowie, Lubomirscy. W roku 1777 Aleksandrowicz wykonał cykl portretów historycznych dla Tadeusza Czackiego do jego Biblioteki Poryckiej. Przesłaniem tych obrazów było przypominać współczesnym o chwalebnej przeszłości narodu. W okresie warszawskim, to znaczy w latach 1785–1794 wykonał czterdzieści portretów do galerii generała Ignacego Feliksa Morawskiego w Zauszu pod Nieświeżem. Obecnie w zbiorach publicznych i prywatnych znajduje się osiemdziesiąt jeden obrazów jego autorstwa. Przeważająca ich część to swobodne kopie, najczęściej portretów malowanych przez Bacciarellego, ukazujące wizerunki postaci historycznych oraz podobizny współczesnych przedstawicieli rodów szlacheckich i magnackich.

</doc>
<doc id="1725377" url="https://pl.wikipedia.org/wiki?curid=1725377" title="Malachius bipustulatus">
Malachius bipustulatus



</doc>
<doc id="1725378" url="https://pl.wikipedia.org/wiki?curid=1725378" title="Dado Dolabella">
Dado Dolabella

Dado Dolabella, właściwie Carlos Eduardo Bouças Dolabella Filho (ur. 20 lipca 1980 w Rio de Janeiro, w stanie Rio de Janeiro) – brazylijski aktor i piosenkarz hiszpańskiego pochodzenia.
Syn pary aktorskiej Carlosa Eduardoa Dolabelli (ur. 11 czerwca 1937, zm. 26 maja 2003) i Pepity Rodríguez (ur. 11 września 1951), dorastał wraz z młodszym bratem Paulo Fernando (ur. 1984), w Santa Lúcia, w gminie Botafogo, w Rio de Janeiro, w stanie Rio de Janeiro. Kiedy miał dziewiętnaście lat jego rodzice rozwiedli się. Debiutował na szklanym ekranie w telenoweli "Malhação" (2001) jako Robson Silveira Sampaio. W 2003 roku ukazała się jego płyta "Dado pra Você" ("Dla was"), na której znajduje się jedenaście piosenek.

</doc>
<doc id="1725379" url="https://pl.wikipedia.org/wiki?curid=1725379" title="Hubert Auriol">
Hubert Auriol

Hubert Auriol (ur. 7 czerwca 1952 w Addis Abebie, zm. 10 stycznia 2021 w Garches) – francuski motocyklista i kierowca rajdowy, uczestnik rajdów terenowych. Trzykrotny zwycięzca Rajdu Dakar: dwukrotnie w latach 1981 i 1983 w kategorii motocykli oraz jednokrotnie w roku 1992 w kategorii samochodów. Dwukrotnie podczas tego rajdu był drugi: w 1984 (motocykle) i w 1994 (samochody). W 1993 zajął trzecie miejsce w kategorii samochodów. 
Życiorys.
Urodził się 7 czerwca 1952 w stolicy Etiopii – Addis Abebie.
W roku 1979 zadebiutował w I. edycji Rajdu Dakar. Następnie został zwycięzcą tego rajdu w latach 1981 i 1983 w kategorii motocykli jadąc marką BMW. W 1985 zajął 2. miejsce w Rajdzie Dakar na motocyklu Cagiva. Podczas Rajdu Dakar 1987 na jednym z etapów zaliczył kraksę i złamał obydwie kostki, mimo to udało mu się ukończyć etap. W 1988 przeniósł się na kategorię Buggy, zaś później startował w kategorii samochodów (Mitsubishi). W 1992 został pierwszym zawodnikiem, który wygrał zarówno Rajd Dakar w kategorii motocykli jak i samochodów. W latach 1995–2004 był dyrektorem Rajdu Dakar. W 2006 po raz kolejny wystartował w tym rajdzie samochodem Isuzu. W 2008 został założycielem rajdu Africa Eco Race. 
W 2012 został określony „Legendą FIM” w uznaniu jego zasług i osiągnięć w sporcie motocyklowym. 
Zmarł 10 stycznia 2021 z powodu zatrzymania akcji serca, wcześniej trafił do szpitala w związku z zachorowaniem na COVID-19. Był żonaty, miał troje dzieci. Mieszkał w Suresnes. Nosił również przydomki „l'Africain” (pol. "Afrykanin") ze względu na miejsce swojego urodzenia oraz „Le Chevalier blanc” (pol. "Biały rycerz"). Nie był spokrewniony z Didierem Auriol, również rajdowcem występującym w Rajdzie Dakar.

</doc>
<doc id="1725383" url="https://pl.wikipedia.org/wiki?curid=1725383" title="Vision Racing">
Vision Racing

Vision Racing – zespół wyścigowy startujący w seriach IndyCar Series i Grand-Am. Jego właścicielem jest założyciel IRL, Tony George.
W 2005 roku George kupił aktywa zespołu Kelley Racing, który wycofał się z IRL wskutek problemów finansowych i wystawił jeden samochód dla swojego pasierba, Eda Carpentera.
Carpenter pozostaje kierowcą Vision Racing do dnia dzisiejszego, natomiast zespół w zależności od sezonu wystawiał dwa lub trzy samochody.
Na początku 2009 roku partnerem Carpentera był Ryan Hunter-Reay, ale wskutek problemów finansowych, odszedł do A.J. Foyt Enterprises, a zespół ponownie będzie wystawiać tylko jeden samochód.
Najlepszym wynikiem Vision Racing w IRL jest drugie miejsce osiągnięte przez Hunter-Reaya na torze ulicznym w St. Petersburg.

</doc>
<doc id="1725384" url="https://pl.wikipedia.org/wiki?curid=1725384" title="Jakub Strzelecki">
Jakub Strzelecki

Jakub Tobiasz Strzelecki OFM (ur. 25 stycznia 1985 w Bielsku-Białej) – polski duchowny katolicki, franciszkanin (bernardyn), polski aktor.
Życiorys.
Absolwent Wydziału Aktorskiego PWSFTviT w Łodzi. Od 2000 do 2014 aktor Teatru „Druga Strefa” w Warszawie, polski bernardyn.
W 2014 roku wstąpił do zakonu Ojców Bernardynów odbywając postulat w Warcie pod Sieradzem, a następnie nowicjat w Leżajsku, gdzie przyjął imię Tobiasz. We wrześniu 2016 złożył pierwsze śluby zakonne. Obecnie studiuje w Wyższym Seminarium Duchownym oo. Bernardynów w Kalwarii Zebrzydowskiej, gdzie 4 października 2020 roku złożył śluby wieczyste. W 2021 z rąk bpa Roberta Chrząszcza, biskupa pomocniczego archidiecezji krakowskiej, w bazylice Matki Bożej Anielskiej w Kalwarii Zebrzydowskiej przyjął święcenia diakonatu. 17 czerwca 2022 z rąk bpa Roberta Chrząszcza w bazylice kalwaryjskiej przyjął święcenia prezbiteratu i został skierowany do pracy w klasztorze w Leżajsku. W sierpniu 2022 roku pod jego opiekę trafiły kościoły filialne w Hucisku oraz Maleniskach.
Od 2017 wciela się w rolę Jezusa podczas misteriów pasyjnych w Kalwarii Zebrzydowskiej w okresie Wielkiego Tygodnia.

</doc>
<doc id="1725393" url="https://pl.wikipedia.org/wiki?curid=1725393" title="Prawo Cannona">
Prawo Cannona

Prawo Cannona (prawo Cannona-Rosenblutha) – opisana przez Waltera Cannona i Arturo Rosenbluetha prawidłowość, głosząca, że po odnerwieniu wzrasta wrażliwość tkanek na neuroprzekaźniki.

</doc>
