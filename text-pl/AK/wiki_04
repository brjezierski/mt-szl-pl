<doc id="1754794" url="https://pl.wikipedia.org/wiki?curid=1754794" title="TOCA">
TOCA

TOCA ("Touring Car Association") – organizator i administrator British Touring Car Championship (BTCC - największej serii wyścigowej w Wielkiej Brytanii) oraz serii jej towarzyszących. Nad programem BTCC i przepisami dotyczącymi tych wyścigów czuwa firma BARC (TOCA) Ltd., zaś dyrektorem i przewodniczącym TOCA jest Alan J. Gow (również dyrektor BARC TOCA Ltd.).
Powstanie organizacji i TOCA Package.
BARC (TOCA) Ltd. została założona w 1990 roku z inicjatywy Alana J. Gowa. Już rok później (1991) Gow wykupił prawa do serii BTCC, która wtedy stanowiła jedną z największych serii wyścigów samochodowych na świecie. W 2000 r. Gow sprzedał udziały TOCA amerykańskiej spółce Octagon Motorsport. W latach dziewięćdziesiątych TOCA objęła również partnerstwem australijską serię wyścigową Australian Super Touring Championship, jednak po sprzedaniu TOCA Ltd. w 2000 roku australijska seria również zakończyła rozgrywanie wyścigów. 
W skład tzw. „TOCA Package” (lub „TOCA Tour”) oprócz British Touring Car Championship wchodzi kilka serii wyścigowych na terenie Wielkiej Brytanii: British Formula Ford Championship, Ginetta GT4 Supercup, Porsche Carrera Cup Great Britain i Renault Clio Cup United Kingdom. 
W przeszłości TOCA partnerowała również takim seriom jak: Brytyjska Formuła Renault, SEAT Cupra Championship czy Formuła BMW.
Powiązane.
W 1997 r. brytyjskie wydawnictwo gier komputerowych Codemasters wydało pierwszą grę z serii "TOCA Race Driver", które stały się symulatorami wyścigów BTCC. 

</doc>
<doc id="1754795" url="https://pl.wikipedia.org/wiki?curid=1754795" title="Omar Abu Risza">
Omar Abu Risza

Omar Abu Risza (ur. 10 kwietnia 1910, zm. 15 lipca 1990) - syryjski poeta, działacz kulturalny, dyplomata. 
Studia ukończył w Bejrucie na Uniwersytecie Amerykańskim. Następnie wyjechał do Anglii do Manchesteru, gdzie podjął pracę w przemyśle tekstylnym. Będąc w Anglii pogłębiał swoją wiedzę z literatury angielskiej szczególnie interesowała go twórczość Williama Szekspira, Percy'ego Bysshe Shelleya, Roberta Browninga. 
Po powrocie do Syrii w swej twórczości przedstawiał motywy walki narodowowyzwoleńczej, która skierowana była przeciwko kolonializmowi. 

</doc>
<doc id="1754796" url="https://pl.wikipedia.org/wiki?curid=1754796" title="Grand Prix Francji 1912">
Grand Prix Francji 1912

Grand Prix Francji 1912 – wyścig samochodowy jaki odbył się w dniach 25–26 lipca 1912 roku we francuskim mieście Dieppe.

</doc>
<doc id="1754797" url="https://pl.wikipedia.org/wiki?curid=1754797" title="Zapasy na Letnich Igrzyskach Olimpijskich 1996">
Zapasy na Letnich Igrzyskach Olimpijskich 1996

Zapasy na Letnich Igrzyskach Olimpijskich 1996 w Atlancie zostały rozegrane w dniach 19 lipca – 2 sierpnia w hali "Georgia World Congress Center". Zapaśnicy walczyli w 20 kategoriach wagowych (10 w stylu wolnym i 10 w stylu klasycznym). Tabelę medalową zawodów zapaśniczych wygrali Rosjanie z dorobkiem 4 złotych krążków przed Amerykanami (3 złote medale) i Polakami (3 złote medale). Reprezentacja Polski wygrała tabelę medalową obejmującą tylko styl klasyczny (5 medali, w tym 3 złote) podczas gdy reprezentacja Stanów Zjednoczonych zwyciężyła w tabeli medalowej (5 medali) tylko dla krążków zdobytych w stylu wolnym.

</doc>
<doc id="1754800" url="https://pl.wikipedia.org/wiki?curid=1754800" title="Judo na Letnich Igrzyskach Olimpijskich 2000">
Judo na Letnich Igrzyskach Olimpijskich 2000

Judo na Letnich Igrzyskach Olimpijskich 2000 w Sydney zostało rozegrane w dniach 16 - 22 września w hali Sydney Convention and Exhibition Centre. Tabelę medalową zawodów wygrali reprezentanci Japonii z dorobkiem czterech złotych, dwóch srebrnych oraz 4 brązowych medali. W zawodach udział wzięło 398 judoków - 237 mężczyzn i 161 kobiet. Zawody w judo odbyły się po raz dziewiąty w historii igrzysk olimpijskich.

</doc>
<doc id="1754801" url="https://pl.wikipedia.org/wiki?curid=1754801" title="Taekwondo na Letnich Igrzyskach Olimpijskich 2000">
Taekwondo na Letnich Igrzyskach Olimpijskich 2000

Taekwondo na Letnich Igrzyskach Olimpijskich 2000 w Sydney zostało rozegrane po raz pierwszy jako oficjalna olimpijska dyscyplina sportowa - wcześniej dwukrotnie (1988, 1992) rozegrano ją jako dyscyplinę demonstracyjną. Zawody odbyły się w dniach 27 – 30 września w hali "State Sports Centre". Zawodnicy rywalizowali w ośmiu kategoriach wagowych (po cztery dla mężczyzn i kobiet). 

</doc>
<doc id="1754805" url="https://pl.wikipedia.org/wiki?curid=1754805" title="Centralne Archiwum Wojskowe">
Centralne Archiwum Wojskowe

Centralne Archiwum Wojskowe – centralne archiwum wojskowe w Polsce, z siedzibą w dzielnicy Rembertów w Warszawie, przy ul. Czerwonych Beretów bl. 124.
Historia.
CAW rozpoczęło działalność w roku 1918, ale początki jego sięgają roku 1916, kiedy powstała sekcja Naukowa Komisji Wojskowej Tymczasowej Rady Stanu.
W 1919 r. Instytut Historyczno-Wojskowy wraz z Centralnym Archiwum Wojskowym weszły w skład Departamentu V Naukowo-Szkolnego Ministerstwa Spraw Wojskowych. W czerwcu 1927 r. CAW zostało wydzielone z Wojskowego Instytutu Naukowo-Wydawniczego i podporządkowane szefowi Wojskowego Biura Historycznego. Jednocześnie otrzymało ono nazwę Archiwum Wojskowe.
Pierwszą siedzibą Archiwum był pałac Pod Blachą w Warszawie. W 1920 r. zostało przeniesione do Fortu Legionów, natomiast od 1931 r. aż do wybuchu II wojny światowej Archiwum mieściło się przy ul. Pokornej.
W czasie wojny najcenniejsze archiwalia zostały ewakuowane do Rumunii, a ewakuacją kierował ówczesny dyrektor Archiwum, mjr Bolesław Waligóra. W listopadzie 1939 archiwalia te zostały dalej ewakuowane przez Paryż do Londynu i do Nowego Jorku. Dyrekcja CAW była jednak współodpowiedzialna za dopuszczenie do przejęcia przez Niemców po kapitulacji Warszawy archiwaliów odpowiedzialnego za wywiad i kontrwywiad Oddziału II Sztabu Generalnego Wojska Polskiego przechowywanych w Forcie Legionów. Zostały one wywiezione przez Niemców do Gdańska Oliwy, a następnie wykorzystane do likwidacji pracowników polskiego wywiadu, kontrwywiadu i ich współpracowników, a także polskich działaczy niepodległościowych.
Zbiory przejęte przez III Rzeszę Niemiecką gromadzone w Gdańsku Oliwie zostały w większości odzyskane. Ze zbiorów przejętych przez ZSRR w 1964 r. strona radziecka zwróciła małą część (ok. 400 m.b. akt), przy czym ok. 10 000 j.a. pozostało w Centralnym Archiwum Specjalnym przy MWD (od 1964 r. przy Radzie Ministrów ZSRR) w Moskwie.
Archiwum Wojskowe wznowiło działalność w 1944 roku z siedzibą w Lublinie, a później w Łodzi oraz oddział w Gdańsku-Oliwie po przejęciu akt niemieckich. Centralne Archiwum Wojskowe powołano rozkazem Naczelnego Dowództwa WP nr 0194/Org. z sierpnia 1945 r. W 1951 r. rozkazem Ministra Obrony Narodowej nr 01/Org. powołano CAW w Warszawie, rozformowując jednocześnie istniejącą placówkę w Oliwie. Nową siedzibą został Fort Sokolnickiego, a w latach 50 XX w. placówka uzyskała dodatkowe pomieszczenia magazynowe w Wesołej. Od maja 1972 r. stałą siedzibą CAW jest blok 124 na terenie Akademii Sztuki Wojennej w Rembertowie.
W latach 1990–2009 w CAW miało miejsce bezprawne niszczenie akt wojskowych.
Decyzją Ministra Obrony Narodowej nr 199/MON z 10.07.2003 r. Centralne Archiwum Wojskowe otrzymało imię patrona mjr Bolesława Waligóry.
21 kwietnia 2016 r. Minister Obrony Narodowej Antoni Macierewicz podpisał Decyzję Nr 127/MON o utworzeniu Wojskowego Biura Historycznego. Centralne Archiwum Wojskowe, które stało się komórką wewnętrzną WBH.
W skład CAW wchodzą m.in.:
Kierujący CAW.
Od chwili powstania CAW kierowali nim:
Zadania CAW.
Do ustawowych zadań Centralnego Archiwum Wojskowego należy:

</doc>
<doc id="1754809" url="https://pl.wikipedia.org/wiki?curid=1754809" title="(30851) Reißfelder">
(30851) Reißfelder

(30851) Reißfelder – planetoida z pasa głównego asteroid okrążająca Słońce w ciągu 3 lat i 66 dni w średniej odległości 2,16 j.a. Została odkryta 2 października 1991 roku w "Karl Schwarzschild Observatory" w Tautenburgu przez Freimuta Börngena i Lutza Schmadela. Nazwa planetoidy pochodzi od "Güntera Reißfeldera" (ur. 1946), niemieckiego lekarza i eksperta w dziedzinie urologii i chirurgii. Została zaproponowana przez Freimuta Börngena. Przed nadaniem nazwy planetoida nosiła oznaczenie tymczasowe (30851) 1991 TD6.

</doc>
<doc id="1754811" url="https://pl.wikipedia.org/wiki?curid=1754811" title="Baczynśkyj">
Baczynśkyj



</doc>
<doc id="1754812" url="https://pl.wikipedia.org/wiki?curid=1754812" title="Kościół Gustawa Adolfa w Sztokholmie">
Kościół Gustawa Adolfa w Sztokholmie

Kościół Gustawa Adolfa w Sztokholmie (szw. "Gustaf Adolfskyrkan") – kościół parafialny Kościoła Szwecji (wyznania ewangelicko-luterańskiego), w parafii Oscars församling. Jest położony przy ul. Wittstocksgatan 22, w sztokholmskiej dzielnicy Östermalm, w parku Gustaf Adolfsparken. Nosi wezwanie króla Gustawa II Adolfa, bohatera wojny trzydziestoletniej.
Kościół ma status zabytku sakralnego według rozdz. 4 Kulturminneslagen (pol. Prawo o pamiątkach kultury) ponieważ został wzniesiony do końca 1939 (3 §).
Historia.
Kościół Gustawa Adolfa został przez zaprojektowany Carla Möllera i wzniesiony w latach 1880-1892 jako kościół garnizonowy dla pobliskiego garnizonu królewskiej gwardii przybocznej Svea. Został konsekrowany przez biskupa Gottfrida Billinga 6 listopada 1892, dokładnie w 260. rocznicę śmierci swego patrona, w obecności m.in. króla Oskara II.
Architekt Carl Möller (1857–1933) był również autorem projektu kościoła św. Jana, wzniesionego w latach 1883–1890. Podobnie jak on, również kościół Gustawa Adolfa został wybudowany z cegły, w stylu neogotyckim, choć w mniejszej skali.
W 1928 Kościół Gustawa Adolfa przestał pełnić funkcję kościoła garnizonowego. Sztandary garnizonu, zawieszone pod sklepieniem, zostały usunięte.
W 1932 miała miejsce renowacja dachu, okien i dekoracji malarskiej wewnątrz świątyni; zainstalowano oświetlenie elektryczne.
W 1944 zmieniono usytuowanie ławek w kościele tworząc środkowe przejście oraz zainstalowano nowe organy.
W 1950 miała miejsce zewnętrzna renowacja świątyni oraz zakrystii.
W 1964 roku Kościół Gustawa Adolfa został kupiony przez parafię Oscars församling.
W latach 1965–68 pokryto hełm wieży blachą miedzianą i przeprowadzono pod nadzorem architektów Björna Linna i Erika Heleniusa renowację wnętrz kościoła (malowidła, nowe organy, wzmocnienie empory, położenie linoleum na posadzce, wymiana armatury).
W 1968 powtórnie konsekrowano kościół.
W 1992 pomalowano na nowo wnętrze kościoła oraz oczyszczono drewniane elementy jego wystroju.
W 1999 kościół otrzymał nowy ołtarz w nawie bocznej i nową chrzcielnicę z czarą wykonaną ze szkła. Zmodernizowano zakrystię.
Od września 2006 przeniesiono główne nabożeństwa do kościoła Oskara pozostawiając tylko funkcje ceremonialne, które już od pewnego czasu były w kościele sprawowane.
Architektura.
Wygląd zewnętrzny.
Kościół Gustawa Adolfa jest budowlą trójnawową, bazylikową, orientowaną na osi wschód-zachód. Wzniesiony został na planie asymetrycznym przez co przypomina nieco angielskie kościoły neogotyckie. Z lewej strony fasady, na przedłożeniu nawy bocznej wzniesiono na kwadratowej podstawie wieżę, zakończoną szpiczastym hełmem, pokrytym miedzianą blachą i zwieńczonym pozłacanym kogutem. Wokół hełmu są rozmieszczone cztery narożne pinakle, zwieńczone złoconymi detalami. Na wieży znajdują się dwa dzwony, odlane przez firmę Backman &amp; Co w 1893.
W wieży znajduje się uskokowy portal. Umieszczono nad nim rzeźbę św. Jerzego walczącego ze smokiem a nad nią relief upamiętniający rok śmierci króla Gustawa II Adolfa (1632). Przed portalem są szerokie granitowe schody.
W oknach kościoła są witraże.
Fasada kościoła jest wykonana z czerwonej, maszynowej cegły i jest oparta na podmurówce z granitowych bloków. Dekoracje fasady są wykonane z wapienia. Jej głównym akcentem jest ogromne okno rozetowe.
Prezbiterium od strony wschodniej jest prosto zamknięte, niższe i węższe niż nawa główna świątyni, od strony południowo-zachodniej znajduje się mała zbrojownia ozdobiona freskami al secco. Znajduje się w niej popiersie króla Gustawa II Adolfa i inskrypcja upamiętniająca konsekrację kościoła ”Denna kyrka bygdes under Konung Oscar II 20 regeringsår 1892” (”Ten kościół wzniesiono w 1892 roku, 20. roku panowania króla Oskara II”).
Dach kościoła pokryty jest łupkiem.
Wystrój wewnętrzny.
Sklepienie świątyni jest wydłużone, kolebkowe, wykończone drewnem.
Ołtarz główny.
Ołtarz w stylu neogotyckim zajmuje całą szerokość prezbiterium. Został wykonany z drewna sosnowego i dekorowany złoconymi detalami. W środku umieszczone jest tabernakulum a nad nim krzyż. Ołtarz oddziela od reszty prezbiterium półkolista, drewniana balustrada. Taka sama balustrada dzieli prezbiterium od nawy głównej kościoła. Z lewej strony znajduje się niewielka ambona. W lewej ścianie prezbiterium umieszczono niewielka emporę, być może przeznaczoną pierwotnie dla króla.
Organy.
Organy kościelne, 22-głosowe, wykonała firma Åkerman &amp; Lund w 1968. Znajdują się one na emporze chórowej, posiadającej, podobnie jak ołtarz, wystrój z drewna sosnowego. Pierwotnie emporę wykorzystywał garnizonowy chór muzyczny.

</doc>
<doc id="1754813" url="https://pl.wikipedia.org/wiki?curid=1754813" title="Baranowśkyj">
Baranowśkyj

Baranowśkyj, ukr. Барановський
Zobacz też:

</doc>
<doc id="1754815" url="https://pl.wikipedia.org/wiki?curid=1754815" title="Teatr Lalki i Aktora Pinokio">
Teatr Lalki i Aktora Pinokio



</doc>
<doc id="1754816" url="https://pl.wikipedia.org/wiki?curid=1754816" title="Markus Tellenbach">
Markus Tellenbach

Markus Tellenbach – szwajcarski przedsiębiorca, od września 2009 do lipca 2016 prezes Grupy TVN. Członek rady nadzorczej TVN w latach 2001-2003. Do czasu objęcia funkcji prezesa stacji TVN pełnił rolę szefa rady nadzorczej Sky Deutschland, nadawcy płatnej telewizji. Wcześniej zajmował kierownicze stanowiska w wielu koncernach mediowych.

</doc>
<doc id="1754818" url="https://pl.wikipedia.org/wiki?curid=1754818" title="Terminate and Stay Resident">
Terminate and Stay Resident



</doc>
<doc id="1754822" url="https://pl.wikipedia.org/wiki?curid=1754822" title="Osyp Bodnarowycz">
Osyp Bodnarowycz

Osyp Bodnarowycz (ur. 1895, zm. 1944) – ukraiński działacz nacjonalistyczny i studencki, dziennikarz, przewodniczący Związku Ukraińskiej Młodzieży Nacjonalistycznej (SUMN).
Był założycielem i redaktorem pisma „Smołoskyp” (1927–1928), jak również redaktorem pisma „Nowyj Czas”, dwutygodnika literackiego „Nazustricz” (1934–1939) i czasopisma „Jak na dołoni”. Współpracował również z „Diłem”.
W czasie okupacji był redaktorem ukraińskiej gazety „Ukrajinśki Szczodenni Wisti”, a później niemieckich pism w języku ukraińskim „Lwiwski Wisti” i „Ridna Zemla”.

</doc>
<doc id="1754823" url="https://pl.wikipedia.org/wiki?curid=1754823" title="Letter 2 My Unborn">
Letter 2 My Unborn

Letter 2 My Unborn - drugi singiel amerykańskiego rapera Tupaca Shakura promujący album Until the End of Time wydany w 2001 roku. W wersji oryginalnej został nagrany w 1995 roku. Utwór miał się znaleźć na albumie "Euphanasia", który się jednak nie ukazał. Do singla powstał teledysk. Zawiera sample z utworu "Liberian Girl" Michaela Jacksona.
Lista utworów.
12"
Promo

</doc>
<doc id="1754824" url="https://pl.wikipedia.org/wiki?curid=1754824" title="Admir Vladavić">
Admir Vladavić

Admir Vladavić (ur. 29 czerwca 1982 w Ljubinju) – piłkarz bośniacki grający na pozycji prawego pomocnika.
Kariera klubowa.
Vladavić jest wychowankiem klubu FK Iskra Stolac. W 2000 roku został piłkarzem grającego premier lidze Veležu Mostar i wtedy też zadebiutował w niej jako 18-latek. W 2003 roku spadł z Veležem do prvej ligi (szczebel II-ligowy) i na tym poziomie rozgrywek grał do 2005 roku. Latem 2005 przeszedł do stołecznego Željezničara Sarajewo i zawodnikiem tego klubu był przez półtora roku.
Na początku 2007 roku Vladavić został piłkarzem słowackiego MŠK Žilina. W swoim pierwszym sezonie gry w tym klubie wywalczył mistrzostwo Słowacji, a latem zdobył też Superpuchar Słowacji. W 2008 roku został z Žiliną wicemistrzem kraju, podobnie jak w 2009 roku.
Latem 2009 Vladavić został sprzedany za 900 tysięcy euro do austriackiego Red Bull Salzburg. Z Red Bullem podpisał kontrakt do 2011 roku. W 2010 roku wywalczył z nim mistrzostwo kraju, a latem tamtego roku wrócił do Žiliny. Następnie grał w Olimpiku Sarajewo, MFK Karviná, Veležu Mostar, Sliema Wanderers i ponownie w Veležu.
Kariera reprezentacyjna.
W reprezentacji Bośni i Hercegowiny Vladavić zadebiutował 28 lutego 2006 roku w zremisowanym 2:2 towarzyskim spotkaniu z Japonią. Do 2009 roku rozegrał w kadrze narodowej 12 meczów.
Życie prywatne.
Vladavić jest żonaty z Ajlą. Oboje mają syna Zinedina, któremu nadali imię na cześć francuskiego piłkarza Zinedine’a Zidane’a.

</doc>
<doc id="1754826" url="https://pl.wikipedia.org/wiki?curid=1754826" title="Azan (islam)">
Azan (islam)



</doc>
<doc id="1754827" url="https://pl.wikipedia.org/wiki?curid=1754827" title="Live at The Palace">
Live at The Palace

Live at The Palace 2008 – pierwsze wydanie DVD zespołu post-gruge Three Days Grace. Zespół Three Days Grace zadedykował te DVD, ku pamięci dla ich managera i przyjaciela Stuarta Sobola. 
Lista utworów.
Film z koncertu zawiera ekskluzywne ujęcia za kulisami z członkami zespołu.

</doc>
<doc id="1754828" url="https://pl.wikipedia.org/wiki?curid=1754828" title="Fryderyk Adersbach">
Fryderyk Adersbach

Fryderyk Adersbach (ur. 21 lutego 1587 w Królewcu, zm. 14 sierpnia 1655 w Gdańsku) – wojskowy w służbie polskiej, podpułkownik.
Był synem kupca z Królewca Andrzeja i Anny Geldern. Służył wojskowo w Danii, Niderlandach, potem w Polsce. W 1626 jako przedstawiciel Wallensteina przybył do Polski i negocjował ewentualną pomoc militarną przeciwko Szwecji. Wkrótce został przyjęty na służbę polską i jako podpułkownik uczestniczył w walkach ze Szwedami w latach 1627–1629. Sprawował m.in. z ramienia polskiego króla komendanturę twierdzy Wisłoujście. Zmarł w Gdańsku 14 sierpnia 1655; poświęcono mu kilka panegirycznych wierszy okolicznościowych w języku niemieckim i po łacinie.
Starszym bratem Fryderyka był Michał Adersbach (ur. 1569 w Królewcu, zm. 1640 w Królewcu), kontynuujący po ojcu zawód kupiecki w rodzinnym mieście. Utrzymywał on regularne stosunki handlowe z Polską, był pośrednikiem polskiego monarchy w kwestiach sprzedaży drewna. Syn Michała Andrzej Adersbach (ur. 1610 w Królewcu, zm. 1660 w Królewcu) pozostawał w pruskiej służbie dyplomatycznej, był sekretarzem księcia pruskiego, potem sekretarzem poselstwa pruskiego i rezydentem w Warszawie; zaprzyjaźniony z poetą i kompozytorem Krzysztofem Kaldenbachem, sam pisywał utwory panegiryczne.

</doc>
<doc id="1754829" url="https://pl.wikipedia.org/wiki?curid=1754829" title="Until The End Of Time">
Until The End Of Time

Until The End Of Time to pośmiertny singiel amerykańskiego rapera Tupaca Shakura z płyty o tej samej nazwie. Gościnnie występuje na niej wykonawca R&amp;B R.L. z grupy Next. Bit zawiera sample utworu Mr. Mistera pod tytułem Broken Wings.

</doc>
<doc id="1754830" url="https://pl.wikipedia.org/wiki?curid=1754830" title="Cercle Bamako">
Cercle Bamako

Cercle Olympique de Bamako – malijski klub piłkarski, mający siedzibę w mieście Bamako (stolicy Mali). Mecze domowe klub rozgrywa na stadionie Stade 26 mars. Klub występuje w najwyższej klasie rozgrywkowej Mali - Malien Première Division. 
Historia klubu.
Cercle Bamako został założony w 1960 roku. Swoje mecze domowe rozgrywa w białych koszulkach z zielonymi rękawami, zielonych spodenkach i białych getrach. Logo klubu przedstawia nieregularny czerwony trójkąt, na tle którego widnieją zielone litery c o b, ułożone w konfiguracji litera „c” na górze, natomiast poniżej litery „c” umieszczono litery „o” i „b”. Starsze logo klubu przedstawiało zielony napis „CERCLE OLYMPIQUE” - poniżej napisu widniały koła olimpijskie, a poniżej kół - czerwony napis: „BAMAKO” oraz piłkę do piłki nożnej.

</doc>
<doc id="1754834" url="https://pl.wikipedia.org/wiki?curid=1754834" title="Remes Cup">
Remes Cup

Remes Cup - międzynarodowy turniej piłkarski dla dzieci i młodzieży organizowany do 2010 r. co roku w Opalenicy.
W turnieju, którego sponsorem była firma Remes i FIFA brało udział w ostatnich latach od 4000 do 5000 młodych piłkarzy w wieku od 10 do 18 lat z Polski i zagranicy.
Gośćmi honorowymi imprezy byli m.in. Lukas Podolski (2008) i Tomasz Kuszczak (2009).
Linki zewnętrzne.
https://web.archive.org/web/20090803140319/http://www.remescup.pl/

</doc>
<doc id="1754836" url="https://pl.wikipedia.org/wiki?curid=1754836" title="Lynton">
Lynton

Lynton – miasto w Anglii, w Devon. W 1961 civil parish liczyła 1918 mieszkańców. Lynton jest wspomniana w Domesday Book (1086) jako "Lintone"/"Lintona".

</doc>
<doc id="1754837" url="https://pl.wikipedia.org/wiki?curid=1754837" title="XXXII symfonia (KV 318)">
XXXII symfonia (KV 318)

XXXII Symfonia G-dur (KV 318) − symfonia skomponowana przez Wolfganga Amadeusa Mozarta w 1779 w Paryżu, (ukończona 26 kwietnia 1779). Zwana Uwerturą w stylu włoskim.
Części "Symfonii".
Razem 274 takty.

</doc>
<doc id="1754841" url="https://pl.wikipedia.org/wiki?curid=1754841" title="Pepsi Football Academy">
Pepsi Football Academy

Pepsi Football Academy – szkółka piłkarska, założona w 1992 i działająca w Lagos, której sponsorem jest marka napojów gazowanych Pepsi. Szkółka ma siedzibę w Nigerii, zaś stadion na którym odbywają się treningi drużyny to Agege Stadium. Corocznie w szkole gości ok. 3000 studentów-piłkarzy. W 2012 szkółka obchodziła 20-lecie istnienia.

</doc>
<doc id="1754846" url="https://pl.wikipedia.org/wiki?curid=1754846" title="Karl Georg Huyn">
Karl Georg Huyn

Karl Georg Otto Maria Huyn (ur. 18 listopada 1857 w Wiedniu, zm. 2 lutego 1938 w Rottenbuch koło Bolzano) – generał pułkownik cesarskiej i królewskiej Armii, ostatni namiestnik Królestwa Galicji i Lodomerii.
Życiorys.
Był synem hr. Johannesa Karla Augusta Huyna i Natalii hr. Sarnthein. Ukończył szkołę wojskową w St. Pölten, a następnie Terezjańską Akademię Wojskową w Wiener Neustadt. 24 kwietnia 1879 został mianowany podporucznikiem i wcielony do Czeskiego Pułku Dragonów Nr 2, który wówczas stacjonował w Sopronie. W następnym roku został przeniesiony do Pułku Ułanów Nr 11 w Żółkwi. W latach 1881–1883 studiował w Szkole Wojennej w Wiedniu, następnie był oficerem sztabowym w Mariborze i Lwowie. Na stopień podpułkownika został mianowany ze starszeństwem z 1 maja 1896. W 1898 był komendantem 2. dywizjonu Czeskiego Pułku Dragonów Nr 2 w Tarnopolu. 
9 lipca 1899 został mianowany na stopień pułkownika. W tym samym roku został komendantem Galicyjskiego Pułku Ułanów Nr 2 w Tarnowie. W 1904 został wyznaczony na stanowisko komendanta 17 Brygady Kawalerii w Wiedniu. 30 października 1905 został mianowany generałem majorem i przeniesiony na stanowisko komendanta 10 Brygady Kawalerii w Wiedniu. W 1907 ponownie objął komendę 17 Brygady Kawalerii. W kwietniu 1909 objął komendę Dywizji Kawalerii Kraków. Na tym stanowisku 26 kwietnia 1910 został mianowany na stopień marszałka polnego porucznika. W 1911 został komendantem 12 Dywizji Piechoty w Krakowie. W następnym roku został wyznaczony na stanowisko generalnego inspektora kawalerii.
W czasie I wojny światowej (od sierpnia do września 1914) dowodził 17 Korpusem. 14 maja 1917 został mianowany na stopień generała pułkownika. W 1917 został generał-gubernatorem (p.o. namiestnika) Galicji. Swoją władzę przekazał we Lwowie 1 listopada 1918 Wołodymyrowi Decykewyczowi.

</doc>
<doc id="1754847" url="https://pl.wikipedia.org/wiki?curid=1754847" title="Karl Huyn">
Karl Huyn



</doc>
<doc id="1754849" url="https://pl.wikipedia.org/wiki?curid=1754849" title="Lars Israel Wahlman">
Lars Israel Wahlman

Lars Israel Wahlman, właściwie: Israël Laurentius Wahlman (ur. 17 kwietnia 1870 w Hedemorze, zm. 18 września 1952 w Danderyd) – szwedzki architekt.
Życie i twórczość.
Lars Israel Wahlman studiował w latach 1889-1893 u Isaka Gustafa Clasona na sztokholmskiej politechnice (szw. Kungliga Tekniska högskolan). W jego stylu widać wpływy brytyjskiej architektury wiejskiej i krajobrazowej Baillie Scotta oraz secesji. W sztuce dekoracyjnej natomiast inspirował się Wahlman założeniami ideowymi angielskiego ruchu Arts and Crafts Movement. Te doświadczenia widoczne są zwłaszcza w zaprojektowanym dla siebie domu Villa Tallom.
Dziełem jego życia pozostaje jednak Kościół Engelbrekta w Sztokholmie, przy budowie którego najpełniej wykorzystał swe wizje artystyczne i umiejętności architektoniczne. Projektowanie kościołów sprawiło, że zainteresował się również zagadnieniami akustyki.
Wahlman został profesorem w Kungliga Tekniska högskolan. Wykładał architekturę krajobrazu i jej historię oraz zastosowanie drewna w budownictwie. Jest autorem wielu specjalistycznych artykułów.

</doc>
<doc id="1754850" url="https://pl.wikipedia.org/wiki?curid=1754850" title="Komunikacja wizualna">
Komunikacja wizualna

Komunikacja wizualna – jest to komunikacja poprzez obraz, przekazanie informacji w formie wizualnej między nadawcą a odbiorcą przy pomocy środków przekazu – tzw. mediów (np. prasy, książki, plakatu, telewizji, internetu, prezentacji multimedialnej i innych). Zasadniczo bazuje ona na takich elementach wyrazu jak: ilustracja, fotografia, typografia, infografika, film czy animacja. 
Za pomocą obrazu, popartego tekstem można skuteczniej oddziaływać na odbiorcę komunikatu. Ocena dobrze zaprojektowanego komunikatu wizualnego opiera się nie na estetycznych lub artystycznych upodobaniach, tylko na pomiarze zrozumienia przez odbiorców komunikatu, które obraz miał wyrażać. Ostatnie badania w tym zakresie skupiały się na projektowaniu stron internetowych i były zorientowane na graficzną użyteczność. Graficy używają metod komunikacji wizualnej w codziennej pracy. Poprzez obraz muszą przekazywać wartości, emocje i idee, które stoją za przedmiotem, np. projektując logo.
Wizualna komunikacja jest prawdopodobnie najważniejszą formą komunikacji jeśli chodzi o Internet.
Visual Communication to również tytuł polskiego czasopisma o tematyce komunikacji wizualnej.

</doc>
<doc id="1754852" url="https://pl.wikipedia.org/wiki?curid=1754852" title="Sagua la Grande">
Sagua la Grande

Sagua la Grande – miasto na Kubie, w prowincji Villa Clara. W 2004 r. miasto to zamieszkiwało 56 097 osób.

</doc>
<doc id="1754853" url="https://pl.wikipedia.org/wiki?curid=1754853" title="Thomas Brezina">
Thomas Brezina

Thomas Conrad Brezina (ur. 30 stycznia 1963 w Wiedniu) – austriacki autor literatury dla dzieci i młodzieży. Jego książki przetłumaczono na 32 języki, w tym na polski. Najbardziej znany z serii "Klub detektywów" i "Hot Dogi". W Polsce ukazały się również m.in. "Drapacz chmur Frankensteina", "Tajemnica Katie", "Tajemnica Emmy", "Obłęd! Jestem Gwiazdą!" oraz seria "Żadnych chłopaków! Wstęp tylko dla czarownic", do której zaliczają się tomy: "Rywalki Nierozłączki", "Sposób na braci", "Fatalne zaklęcie", "Szkoła pełna czarów", "Więcej czadu dla mamy", "Nasza normalnie nienormalna rodzina", "Czarownice ze szkolnej ławki", "Czas na baty", "Zaczarowane wakacje", "Tato! Więcej kasy!", "Czarownica z wymiany", "Pies jedynym ratunkiem", "Czarownica na koń!", "Siostruniu, chyba ci odbiło!" i "Szalone dziewczyny na wariackiej imprezie".
Mieszka w Wiedniu oraz w Londynie.

</doc>
<doc id="1754859" url="https://pl.wikipedia.org/wiki?curid=1754859" title="Parafia Wniebowzięcia Najświętszej Maryi Panny w Łebie">
Parafia Wniebowzięcia Najświętszej Maryi Panny w Łebie

Parafia Wniebowzięcia Najświętszej Maryi Panny w Łebie – jedna z dwóch rzymskokatolickich parafii w mieście Łeba. Należy do dekanatu Łeba diecezji pelplińskiej. Powołana 11 maja 1946 roku. Obsługiwana jest przez misjonarzy oblatów Maryi Niepokalanej. 
Mieści się przy ulicy Powstańców Warszawy. Do parafii należą wierni z Łeby mieszkający przy ulicach: Abrahama, Derdowskiego, Plac Dworcowy, Grunwaldzkiej, Kopernika, Kościelnej, Kościuszki, 11 Listopada, 1 Maja, Olszewskiego, Piekarskiej, Piwnej, Powstańców Warszawy, Sienkiewicza, Turystycznej, Wróblewskiego, Wybrzeże, Zielonej oraz z miejscowości Rąbka i Żarnowska.

</doc>
<doc id="1754861" url="https://pl.wikipedia.org/wiki?curid=1754861" title="Aleksandr Szarow">
Aleksandr Szarow

Aleksandr Grigoriewicz Szarow (ros. Александр Григорьевич Шаров, ur. 1 lutego 1922, zm. 10 czerwca 1973) – rosyjski paleontolog. W 1971 odkrył i opisał gatunek "Sordes pilosus".

</doc>
<doc id="1754862" url="https://pl.wikipedia.org/wiki?curid=1754862" title="Octówka">
Octówka



</doc>
<doc id="1754863" url="https://pl.wikipedia.org/wiki?curid=1754863" title="Drummond Company">
Drummond Company

Drummond Company, Inc. jest prywatną firmą, której siedziba znajduje się w Birmingham (Alabama) w stanie Alabama, Stany Zjednoczone. Firma zajmuje się wydobyciem i przetwarzaniem węgla i produktów węglowych. 
Firma została założona w Jasper w Alabamie w 1935 roku przez H.E. Drummonda i zostaje pod zarządem jego synów.

</doc>
<doc id="1754864" url="https://pl.wikipedia.org/wiki?curid=1754864" title="(21075) Heussinger">
(21075) Heussinger

(21075) Heussinger – planetoida z pasa głównego asteroid okrążająca Słońce w ciągu 3 lat i 281 dni w średniej odległości 2,42 j.a. Została odkryta 12 września 1991 roku w "Karl Schwarzschild Observatory" w Tautenburgu przez Freimuta Börngena i Lutza Schmadela. Nazwa planetoidy pochodzi od "Adalberta Heussingera" (ur. 1923), członka Zakonu Braci Mniejszych. Przed nadaniem nazwy planetoida nosiła oznaczenie tymczasowe (21075) 1991 RF4.

</doc>
<doc id="1754865" url="https://pl.wikipedia.org/wiki?curid=1754865" title="Muszka octówka">
Muszka octówka



</doc>
<doc id="1754866" url="https://pl.wikipedia.org/wiki?curid=1754866" title="Bedminster F.C.">
Bedminster F.C.



</doc>
<doc id="1754867" url="https://pl.wikipedia.org/wiki?curid=1754867" title="Droga wojewódzka nr 598">
Droga wojewódzka nr 598

Droga wojewódzka nr 598 (DW598) – droga wojewódzka w województwie warmińsko-mazurskim łącząca DK51 w Olsztynie z DK58 w Zgniłosze.

</doc>
<doc id="1754868" url="https://pl.wikipedia.org/wiki?curid=1754868" title="Przemysław Wojciechowski (dziennikarz)">
Przemysław Wojciechowski (dziennikarz)

Przemysław Wojciechowski (ur. 1972) – dziennikarz.
Z wykształcenia politolog i dziennikarz. Od 1999 roku związany z telewizją TVN a obecnie z TVP. Swoją pracę rozpoczął jako reporter w głównym programie informacyjnym TVN "Fakty". Po kilku latach pracy w programie informacyjnym zajął się reportażem.
W maju 2010 roku został Zastępcą Dyrektora Agencji Produkcji Telewizyjnej TVP.S.A. We wrześniu 2010 roku objął stanowisko Szefa Redakcji Programów Publicystycznych i Społecznych TVP1.
Jego zainteresowania to głównie dziennikarstwo śledcze, oraz styk wielkiego biznesu, przestępczości oraz służb specjalnych.
Osiągnięcia.
W 2004 roku wraz z Witoldem Gadowskim otrzymał nagrodę Grand Press – jedną z najważniejszych nagród w środowisku dziennikarzy, w kategorii dziennikarstwa śledczego za cykl reportaży o polskiej mafii gospodarczej. W 2006 roku, w tej samej kategorii, wraz z Witoldem Gadowskim otrzymał nagrodę Stowarzyszenia Dziennikarzy Polskich, zwaną także polskim Pulitzerem. W 2006 roku otrzymał nominacje do kilku ważnych nagród dziennikarskich, w tym wraz z Witoldem Gadowskim do nagrody imienia Andrzeja Wojciechowskiego, wraz z Witoldem Gadowskim nagrodę za najlepszy reportaż o tematyce ekonomicznej na poznańskim festiwalu reportażu "Bazar", a w 2007 ponownie nominację do nagrody Grand Press. W 2008 otrzymał honorowe wyróżnienie na Międzynarodowym Festiwalu Reportażu w Bydgoszczy w kategorii dziennikarstwa śledczego. W tym samym roku otrzymał wraz z Witoldem Gadowskim po raz drugi nagrodę Stowarzyszenia Dziennikarzy Polskich za reportaż o rosyjskiej mafii i próbach przejęcia przez nią handlu surowcami energetycznymi w Polsce oraz jej powiązaniach z polskimi politykami. W 2009 roku wraz z Witoldem Gadowskim otrzymał pierwszą nagrodę w kategorii dziennikarstwa śledczego na łódzkiej konferencji naukowo-medialnej i dziennikarstwa śledczego, oraz na tej samej konferencji specjalne wyróżnienie za reportaż o kulisach porwania i śmierci księdza Jerzego Popiełuszki. W listopadzie 2009 roku otrzymał nagrodę za najlepszy materiał śledczy w konkursie międzynarodowym na Festiwalu Reportażu Telewizyjnego "Camera Obscura" w Bydgoszczy za reportaż "Kto prowadzi grę wokół Aleksandra Gudzowatego?". Również w tym samym roku otrzymał nominację do nagrody Grand Press w kategorii reportaż telewizyjny.
W 2008r. wraz z Beatą Biel przeprowadził wywiad z ukrywającym się na Bliskim Wschodzie szefem organizacji Czarny Wrzesień Abu Daoudem - pomysłodawcą i organizatorem zamachu na ekipę izraelskich sportowców w Monachium w 1972 roku. W 2009 roku, realizując wraz z Witoldem Gadowskim cykl materiałów o współczesnym terroryzmie współprowadził wywiady między innymi ze słynnym terrorystą Iliczem Ramirezem Sanchezem, zwanym Carlosem, bądź Szakalem oraz z członkami zachodnioniemieckiej grupy terrorystycznej Rote Armee Fraktion (RAF) - Astrid Proll, Peterem-Jurgenem Boockiem oraz córką Ulrike Meinhof Betiną Roehl. W styczniu 2010 roku wraz z Witoldem Gadowskim zrealizował wywiad z Abu Bakrem - drugą po Abu Nidalu osobą w Abu Nidal Organization.Efektem tego wywiadu był reportaż odsłaniający polskie wątki terrorystycznej działalności Abu Nidala - w tym handel polską bronią na masową skalę. 
W marcu 2010 roku otrzymał nagrodę w Ogólnopolskim Konkursie Reportażystów Melchiory 2010 w kategorii "Inspiracja roku".
W kwietniu 2010 roku ukazała się książka napisana wspólnie z Witoldem Gadowskim "Tragarze śmierci - polskie związki ze światowym terroryzmem".

</doc>
<doc id="1754869" url="https://pl.wikipedia.org/wiki?curid=1754869" title="Ranchuelo">
Ranchuelo

Ranchuelo – miasto na Kubie, w prowincji Villa Clara. W 2004 r. miasto to zamieszkiwało 59 062 osób.

</doc>
<doc id="1754876" url="https://pl.wikipedia.org/wiki?curid=1754876" title="PWSA">
PWSA



</doc>
<doc id="1754878" url="https://pl.wikipedia.org/wiki?curid=1754878" title="Ion (mitologia)">
Ion (mitologia)

Ion (gr. Ἴων) – w mitologii greckiej syn Kreuzy (córki Erechteusza, króla Aten) i Apollina. Starożytni uważali go za protoplastę plemienia Jonów.
Według mitu przekazanego przez Eurypidesa w tragedii "Ion", Ion był owocem romansu Apollina i królewny Kreuzy. Młoda matka zdecydowała się na porzucenie nieślubnego syna, jednak na prośbę ojca chłopiec został uratowany przez Hermesa i odtąd wychowywał się w Delfach pod opieką kapłanki wyroczni. Po latach Kreuza, już jako małżonka Achajczyka Ksuthosa, przybyła wraz z mężem do Delf, aby zasięgnąć rady w sprawie swojej bezdzietności. Ksuthos otrzymał wyrocznię, że pierwszy młodzieniec napotkany po wyjściu ze świątyni będzie jego synem, toteż kiedy spotkał Iona, od razu uznał go za swego potomka, sądząc, że chłopiec został poczęty w wyniku przygodnego romansu z mieszkanką Delf. Zazdrosna Kreuza planowała zabójstwo rzekomego owocu mężowskiej zdrady, jednak jej zamach został udaremniony. Kiedy młodzieniec zamierzał zemścić się na niedoszłej morderczyni, nadeszła jego stara piastunka, ujawniając informacje, dzięki którym wyszła na jaw prawda o pochodzeniu Iona.
Według innej wersji mitu przekazanej przez Herodota i Pauzaniasza Ion był naturalnym synem Ksuthosa i bratem Achajosa. Nie jest do końca jasne, czy przypisanie ojcostwa bohatera Apollonowi było pomysłem Eurypidesa. Albin Lesky podaje za D. J. Conacherem, że prawdopodobnie była to tradycja występująca już wcześniej. Istotnym argumentem za tym poglądem jest wzmianka u Platona.
Zgodnie z tradycją przekazaną w niezachowanej tragedii Eurypidesa "Erechteusz" Ion był następcą Erechteusza na tronie Aten i zginął w bitwie pod Eleuzyną.

</doc>
<doc id="1754879" url="https://pl.wikipedia.org/wiki?curid=1754879" title="E.m.">
E.m.

e.m. (ery muzułmańskiej) – skrót stosowany w języku polskim, oznaczający datę od początku ery muzułmańskiej, której początek wiązany jest z datą rozpoczęcia pielgrzymki Mahometa (hidżra) z Mekki do Medyny – 16 lipca 622.

</doc>
<doc id="1754880" url="https://pl.wikipedia.org/wiki?curid=1754880" title="Droga wojewódzka nr 630">
Droga wojewódzka nr 630

Droga wojewódzka nr 630 (DW630) – droga wojewódzka w województwie mazowieckim łącząca DK85 w Nowym Dworze Mazowieckim z DK61 w Jabłonnie o długości 17 km.
Historia numeracji.
Na przestrzeni lat trasa posiadała różne oznaczenia:

</doc>
<doc id="1754883" url="https://pl.wikipedia.org/wiki?curid=1754883" title="Quemado de Guines">
Quemado de Guines

'Quemado de Guines – miasto na Kubie, w prowincji Villa Clara. W 2004 r. miasto to zamieszkiwało 22 590 osób.

</doc>
<doc id="1754886" url="https://pl.wikipedia.org/wiki?curid=1754886" title="Hewland">
Hewland

Hewland – brytyjskie przedsiębiorstwo specjalizujące się w produkcji skrzyń biegów do samochodów wyścigowych, założone w 1957 roku przez Mike'a Hewlanda.
Hewland było pierwszym przedsiębiorstwem, dostarczającym skrzynie biegów na zamówienie. Ich skrzynie biegów były używane między innymi w Formule Junior, Formule 3 oraz Formule 1. Pierwszą skrzynię biegów Hewland zaprojektował w 1963 roku i oznaczył jako HD4 (HD oznacza Hewland Design).

</doc>
<doc id="1754890" url="https://pl.wikipedia.org/wiki?curid=1754890" title="Parafia św. Jakuba Apostoła w Łebie">
Parafia św. Jakuba Apostoła w Łebie

Parafia św. Jakuba Apostoła w Łebie – jedna z dwóch rzymskokatolickich parafii w mieście Łeba. Należy do dekanatu Łeba diecezji pelplińskiej. Powołana 28 marca 1998. Obsługiwana jest przez księży diecezjalnych. 
Obejmuje następujące ulice miasta: Bema, Bałtycka, Chełmońskiego, Chrobrego, Grabskiego, Jagiellońska, Jana Pawła II, Krótka, Kwiatowa, Kawiatkowskiego, Łąkowa, 1 Maja, 10 Marca, Matejki, Mickiewicza, Mieszka I, Nadmorska, Nad Ujściem, Niedziałkowskiego, Nowęcińska, Ogrodowa, Okrzei, Paderewskiego, Parkowa, Piastów, 
E. Plater, Pocztowa, Reja, Sosnowa, Sportowa, Starzyńskiego, Sucharskiego, Szkolna, Teligi, Topolowa, Tysiąclecia, Westerplatte, Wojska Polskiego, Wysockiego, Zawiszy Czarnego i wieś Nowęcin.

</doc>
<doc id="1754891" url="https://pl.wikipedia.org/wiki?curid=1754891" title="Cerkiew katedralna św. Mikołaja Cudotwórcy">
Cerkiew katedralna św. Mikołaja Cudotwórcy



</doc>
<doc id="1754892" url="https://pl.wikipedia.org/wiki?curid=1754892" title="Ewa Krasnodębska">
Ewa Krasnodębska

Ewa Krasnodębska (ur. 9 lipca 1925 w Warszawie) – polska aktorka, teatralna i filmowa.
Życiorys.
Zawodowo związana z teatrami Wrocławia i Warszawy.
Jako żona dziennikarza i dyplomaty Jana Zakrzewskiego wiele lat spędziła za granicą (m.in. we Francji i w USA). We Francji zrealizowała dla Telewizji Polskiej (TVP) cykl wywiadów z najsłynniejszymi gwiazdami światowego kina, natomiast pobyt w Stanach Zjednoczonych zaowocował zbiorem reportaży i felietonów "Jak odkrywałam Amerykę" (1983).
22 grudnia 2008 z rąk podsekretarza stanu w MKiDN Tomasza Merty odebrała Srebrny Medal „Zasłużony Kulturze Gloria Artis”.

</doc>
<doc id="1754894" url="https://pl.wikipedia.org/wiki?curid=1754894" title="Docophthirus">
Docophthirus

Docophthirus – rodzaj wszy należący do rodziny Polyplacidae, pasożytujących na naczelnych i powodujących chorobę zwaną wszawicą.
Gatunki należące do tego rodzaju nie posiadają oczu. Antena składa się z 5 segmentów bez dymorfizmu płciowego. Przednia para nóg jest wyraźnie mniejsza i słabsza, zakończona słabym pazurem. Środkowa i tylna para nóg wyraźnie większa od przedniej pary. 
Docophthirus stanowią rodzaj składający się obecnie z 1 gatunku:

</doc>
<doc id="1754895" url="https://pl.wikipedia.org/wiki?curid=1754895" title="Sam Hollis">
Sam Hollis

Samuel W. Hollis (ur. 1866 w Nottingham w Anglii – zm. 17 kwietnia 1942 w Bristolu w Anglii) - angielski trener piłkarski i menadżer.
Urodzony w Nottingham Hollis posiadał stosunkowo małe doświadczenie piłkarskie, ponieważ wcześniej, przed zajęciem się futbolem, pracował m.in. na poczcie. Przybył do Woolwich Arsenal w 1894, a jego rola w klubie jest przedmiotem sporu. Chociaż jest on zapisany na oficjalnej stronie internetowej klubu jako pierwszy menedżer, inne źródła historyczne podają, że był on tylko trenerem. Wiele książek, w tym oficjalna klubowa historia, nie wspominają o Hollisie i podają, że pierwszym menadżerem Arsenalu był Thomas Mitchell, zaś relacje ówczesnych gazet wskazują, że w okresie, gdy Hollis był rzekomo menadżerem, wiodącą rolę w prowadzeniu zespołu sprawował William "Bill" Parr.
W kwietniu 1897 roku Hollis był kuszony przez nowo powstały klub Bristol City, gdzie w końcu został menadżerem.
Zmarł w Bristolu w kwietniu 1942 w wieku 76 lat.

</doc>
<doc id="1754901" url="https://pl.wikipedia.org/wiki?curid=1754901" title="Bożnica Beth Midrasz w Białymstoku">
Bożnica Beth Midrasz w Białymstoku



</doc>
<doc id="1754903" url="https://pl.wikipedia.org/wiki?curid=1754903" title="(21109) Sünkel">
(21109) Sünkel

(21109) Sünkel – planetoida z pasa głównego asteroid okrążająca Słońce w ciągu 5 lat i 179 dni w średniej odległości 3,11 j.a. Została odkryta 4 września 1992 roku w "Karl Schwarzschild Observatory" w Tautenburgu przez Freimuta Börngena i Lutza Schmadela. Nazwa planetoidy pochodzi od "Hansa Sünkela" (ur. 1948), profesora geodezji i geoinformatyki na "Uniwersytecie Technicznym w Grazu". Została zaproponowana przez Freimuta Börngena. Przed nadaniem nazwy planetoida nosiła oznaczenie tymczasowe (21109) 1992 RY.

</doc>
<doc id="1754904" url="https://pl.wikipedia.org/wiki?curid=1754904" title="Teoria orbitali granicznych">
Teoria orbitali granicznych

Teoria orbitali granicznych – jedna z aplikacji teorii orbitali molekularnych opisujących interakcję pomiędzy orbitalami HOMO i LUMO. Ma ona duże znaczenie w chemii organicznej do opisu mechanizmu reakcji pericyklicznych i przewidywania geometrii produktów powstających w tych procesach.
Historia.
W 1952 roku Kenichi Fukui opublikował pracę w której zawarł podstawy teorii opisującej reaktywność węglowodorów aromatycznych. Artykuł został opublikowany w Journal of Chemical Physics pod tytułem "A molecular orbital theory of reactivity in aromatic hydrocarbons". Pomimo ostrej krytyki środowiska naukowego jego badania zostały później docenione, a sam badacz w 1981 roku otrzymał (wraz z Roaldem Hoffmannem) Nagrodę Nobla w dziedzinie chemii.
Opis teoretyczny.
Podstawą teorii jest założenie, że dobrym przybliżeniem reaktywności danego związku lub fragmentu cząsteczki są własności pary orbitali granicznych HOMO/LUMO. Zostało ono poparte kilkoma obserwacjami związanymi z teorią orbitali molekularnych (ang. "molecular orbital theory"):
Teoria orbitali granicznych, bazująca na tych spostrzeżeniach upraszcza zagadnienie reaktywności cząsteczek do badań interakcji pomiędzy orbitalami HOMO i LUMO reagentów. Dzięki temu możliwe jest łatwe wytłumaczenie reguł Woodwarda-Hoffmanna obowiązujących dla reakcji pericyklicznych indukowanych termicznie.
Zastosowania.
Reakcje cykloaddycji.
Cykloaddycja stanowi typ reakcji uzgodnionej w której dochodzi do jednoczesnego formowania się przynajmniej dwóch wiązań chemicznych, co prowadzi do utworzenia pierścienia. Stan przejściowy takiej reakcji zazwyczaj zawiera kilka elektronów tworzących układ cykliczny. W większości przypadków korzystając z reguł Woodwarda-Hoffmanna można przewidzieć czy dana reakcja będzie mogła zajść czy też będzie zabroniona ze względu na symetrię orbitali.
Przykładowo reakcja Dielsa-Aldera pomiędzy cyklopentadienem i bezwodnikiem maleinowym
jest dozwolona z uwagi na 6 elektronów poruszających się w sposób suprafacjalny oraz brak elektronów poruszających się w sposób antarafacjalny. Można zatem powiedzieć, że w procesie bierze udział (4q + 2)s składników i nie ma w nim składników (4r)a. Oznaczenie postaci (4q + 2)s nawiązuje do ilości aromatycznych, suprafacjalnych elektronów w układzie natomiast oznaczenie (4r)a wskazuje na ilość antyaromatycznych, antarafacjalnych elektronów w rozważanym układzie. W myśl wzmiankowanych powyżej reguł WH oznacza to, że reakcja jest dozwolona na drodze termicznej.
Teoria orbitali granicznych pozwala także na przewidzenie stereochemii reakcji Dielsa-Aldera. Ponieważ rozważany proces jest cykloaddycją [4 + 2] dla prostoty można rozważyć reakcję pomiędzy etenem a butadienem. Ponieważ zarówno orbital HOMO butadienu jak i orbital LUMO etenu są antysymetryczne to reakcja jest dozwolona.
W przypadku reakcji Dielsa-Aldera pomiędzy cyklopentadienem i bezwodnikiem maleinowym obserwuje się stereoselektywne powstawanie produktu "endo" co może zostać wytłumaczone przy pomocy teorii orbitali granicznych. Bezwodnik maleinowy posiada grupę wyciągającą elektrony co sprawia, że fragment cząsteczki będący dienofilem jest ubogi w elektrony. Pomimo że produkt "egzo" jest bardziej stabilny termodynamicznie, to dozwolona jest jedynie reakcja z udziałem orbitalu HOMO cyklopentadienu oraz LUMO bezwodnika maleinowego prowadząca do izomeru "endo". W przypadku formowania się tego izomeru dochodzi bowiem do wystąpienia dodatkowych, drugorzędowych oddziaływań pomiędzy orbitalami, których efektem jest obniżenie energii stanu przejściowego. W wyniku tego szybkość formowania się produktu "endo" jest większa a sama reakcja jest preferowana kinetycznie.
Reakcje sigmatropowe.
Reakcja sigmatropowa to reakcja przegrupowania w wyniku której zachodzi migracja wiązania σ wzdłuż skoniungowanego układu elektronów π. Przesunięcie takie może zajść w sposób antarafacjalny i suprafacjalny. Przykładem może być przesunięcie [1,5] wodoru w pentadienie. W przypadku przemieszczenia suprafacjalnego 6 elektronów przemieści się w sposób suprafacjalny a żaden w sposób antarafacjalny co oznacza, że reakcja jest dozwolona przez reguły Woodwarda-Hoffmanna. Migracja antarafacjalna jest zabroniona.
Wynik ten może zostać przewidziany przy wykorzystaniu teorii orbitali granicznych. Opisywana powyżej reakcja może zostać rozważona w następujący sposób:
W przypadku przesunięcia [1,5] w pentadienie w reakcji rozważa się udział orbital HOMO wiązania σ oraz orbital LUMO butadienu (formalnie są to pozostałe cztery atomy węgla w cząsteczce). Przy założeniu, że reakcja zachodzi suprafacjalnie to wzmiankowane wcześniej 4 atomy węgla nie biorą udziału w formowaniu wiązania sigma produktu. Reakcja jest dozwolona ponieważ system elektronów π przechodzi z orbitalu LUMO do orbitalu HOMO.
Reakcja zachodzi w sposób suprafacjalny ponieważ orbitale na krańcach cząsteczki są w takiej samej fazie (mają taki sam znak algebraiczny). Dlatego też możliwa jest ich konstruktywna interferencja prowadząca do utworzenia wiązania σ. W przypadku procesu zachodzącego antarafacjalnie na skutek oddziaływań orbitali o niezgodnych fazach dochodzi do formowania się orbitalu antywiążącego przez co nie jest możliwe utworzenie nowego wiązania.
Reakcje elektrocykliczne.
Reakcja elektrocykliczna stanowi typ reakcji pericyklicznej w której dochodzi do rozpadu układu wiązań π oraz utworzenie wiązania σ, prowadzące do uformowania pierścienia. W większości przypadków możliwe jest też reakcji odwrotnej, prowadzącej do rozpadu pierścienia. Takie procesy mogą zachodzić konrotacyjnie lub dysrotacyjnie. W pierwszym przypadku podstawniki na obu końcach układu wiązań podwójnych obracają się w tę samą stronę (zgodnie lub niezgodnie z kierunkiem wskazówek zegara). Natomiast w procesie dysrotacyjnym oba podstawniki obracają się w przeciwnych kierunkach.
W przypadku konrotacyjnego otwarcia pierścienia cyklobutanowego dwa elektrony przemieszczają się w sposób suprafacjalny (wiązanie п) a dwa przemieszczają się antarafacjalnie (wiązanie σ). Proces ten jest dozwolony przez reguły Woodwarda-Hoffmanna i zachodzi indukowany termicznie.

</doc>
<doc id="1754906" url="https://pl.wikipedia.org/wiki?curid=1754906" title="Cmentarz wojskowy w Białymstoku">
Cmentarz wojskowy w Białymstoku



</doc>
<doc id="1754907" url="https://pl.wikipedia.org/wiki?curid=1754907" title="Parafia Wszystkich Świętych w Brusach">
Parafia Wszystkich Świętych w Brusach

Parafia Wszystkich Świętych w Brusach – rzymskokatolicka parafia w mieście Brusy. Należy do dekanatu Brusy diecezji pelplińskiej. Powołana w 1340. Obsługiwana jest przez księży diecezjalnych. Mieści się przy ulicy Kościelnej. Swoim zasięgiem obejmuje miejscowości: Antoniewo, Asmus, Czarniż, Czarnowo, Czapiewice, Czernica, Czyczkowy, Dąbrówka, Małe Gliśno, Małe Chełmy, Męcikał, Młynek, Lubnia, Wielkie Chełmy, Zalesie, Żabno.
Obecnie proboszczem parafii jest ks. Jan Flaczyński.

</doc>
<doc id="1754910" url="https://pl.wikipedia.org/wiki?curid=1754910" title="Bulwary im. T. Kielanowskiego w Białymstoku">
Bulwary im. T. Kielanowskiego w Białymstoku



</doc>
<doc id="1754911" url="https://pl.wikipedia.org/wiki?curid=1754911" title="Bulwary im. Z. Kosciałkowskiego w Białymstoku">
Bulwary im. Z. Kosciałkowskiego w Białymstoku



</doc>
<doc id="1754913" url="https://pl.wikipedia.org/wiki?curid=1754913" title="Przemysław Wojciechowski">
Przemysław Wojciechowski



</doc>
<doc id="1754915" url="https://pl.wikipedia.org/wiki?curid=1754915" title="Park Stary w Białymstoku">
Park Stary w Białymstoku



</doc>
<doc id="1754916" url="https://pl.wikipedia.org/wiki?curid=1754916" title="Mylna Kotlinka">
Mylna Kotlinka

Mylna Kotlinka – najwyższe piętro Doliny Zielonej Gąsienicowej w polskich Tatrach Wysokich. Jest to kocioł lodowcowy usytuowany poniżej Grani Kościelców i wschodniej grani Świnicy, tworzących jego wschodnie i południowe obramowanie. Od północnej strony opada do Zadniego Koła.
Podobnie jak sąsiednia Świnicka Kotlinka, Mylna Kotlinka jest kamienista i w dużej części zasypana piargami, śnieg zalega w niej bardzo długo. Nazwa pochodzi od znajdującej się ponad nią Mylnej Przełęczy. Jest niedostępna turystycznie.

</doc>
<doc id="1754918" url="https://pl.wikipedia.org/wiki?curid=1754918" title="Teatr Dramatyczny w Parku Starym">
Teatr Dramatyczny w Parku Starym



</doc>
<doc id="1754921" url="https://pl.wikipedia.org/wiki?curid=1754921" title="Ludwik Ferdynand Hohenzollern (1944–1977)">
Ludwik Ferdynand Hohenzollern (1944–1977)

Louis Ferdinand Oskar Christian Prinz von Preußen (ur. 25 sierpnia 1944, Golczew, zm. 11 lipca 1977, Brema) – czwarty syn księcia Ludwika Ferdynanda, pretendenta do tronu Prus, wnuka cesarza Wilhelma II, podchorąży rezerwy Bundeswehry.
Życiorys.
Niedługo przed narodzeniem tego trzeciego Hohenzollerna noszącego imiona Ludwik Ferdynand, Ludwik Ferdynand (II), księżna Kira i ich pięcioro dzieci, musieli w obliczu inwazji Armii Czerwonej opuścić majątek Cadinen (ob. Kadyny) koło Elbląga i przenieść się do innej posiadłości Hohenzollernów, Golzow w Brandenburgii. Na wiosnę 1945 uciekli do Niemiec Zachodnich. Ostatecznie osiedli w Fischerhude koło Bremy.
Po pierwszych naukach w Bremie Ludwik Ferdynand zaczął studiować bankowość. Jednocześnie brał co roku udział w ćwiczeniach Bundeswehry. Jako jedyny z synów Ludwika Ferdynanda (II), zawarł małżeństwo równe stanem, zgodne z przepisami prawnymi domu Hohenzollernów (tzw. "Hohenzollernsches Hausgesetz"). 24 maja 1975 ożenił się z Donatą Emmą, hrabianką Castell-Rüdenhausen (ur. 20 czerwca 1950, zm. 5 września 2015). Para miała dwoje dzieci:
W maju 1977 doszło do wypadku w czasie manewrów - Ludwik Ferdynand dostał się między dwa pojazdy pancerne i odniósł poważne obrażenia. Przewieziono go do szpitala do Bremy, gdzie amputowano mu nogę, a po dwóch miesiącach zmarł. Na pogrzebie oddano mu honory wojskowe, udział w nim wzięli przedstawiciele wielu aktualnie czy dawniej panujących rodów europejskich, na ich czele Otto von Habsburg i Włodzimierz Kiriłłowicz Romanow (brat cioteczny Ludwika Ferdynanda (III).

</doc>
<doc id="1754923" url="https://pl.wikipedia.org/wiki?curid=1754923" title="Herb Brus">
Herb Brus

Herb Brus – jeden z symboli miasta Brusy i gminy Brusy w postaci herbu.
Wygląd i symbolika.
Herb przedstawia srebrnym tle w polu górnym znajduje się czerwony półgryf trzymający w szponach błękitną literę „B”, w polu dolnym błękitnym mieszczą się trzy złote świerki.
Gryf jest symbolem Pomorza Gdańskiego, natomiast litera „B” nawiązuje do nazwy miasta.
Historia.
Herb ustanowiony 9 września 1999 roku uchwałą Rady Miejskiej w Brusach został opracowany przez pracowników Centrum Heraldyki Polskiej

</doc>
<doc id="1754925" url="https://pl.wikipedia.org/wiki?curid=1754925" title="Jim Ross">
Jim Ross

Jim Ross, właściwie James William "Jim" Ross (ur. 3 stycznia 1952 w Fort Bragg, California, USA) jest komentatorem amerykańskiego profesjonalnego wrestlingu. Aktualnie pracuje w federacji AEW.
Kariera.
Jim rozpoczął współpracę z World Wrestling Federation (obecnie World Wrestling Entertainment) w 1993, debiutując podczas WrestleMania IX, zajmując miejsce Gorilla Monsoon, z którym później pracował w Radio WWF. Został zwolniony 11 lutego 1994 roku, dwa tygodnie wykryciu Objawu Bella. Ponownie do WWF powrócił we wrześniu 1996 roku. Pod koniec 1998 roku, zrobił kolejną przerwę od RAW, związaną ze śmiercią jego matki oraz kolejnym atakiem Objawu Bella. Oficjalnie powrócił do WWE podczas WrestleMania XV. Przez szereg lat pracował w WWE, w brandzie RAW jako komentator, a także podczas przygotowywania programu. 31 marca 2007 roku został wprowadzony do WWE Hall of Fame przez Stone Cold Steve Austin'a. 23 czerwca 2008 roku, po 12 latach pracy w Monday Night RAW został przeniesiony z do SmackDown! Na swoim oficjalnym blogu napisał, że nie jest zadowolony ze swojego przeniesienia. Ross pojawił się również na WrestleMania XXV. Aktualnie pracuje w federac AEW, co tydzień komentując gale. Pojawia się także na PPV tej organizacji.

</doc>
<doc id="1754926" url="https://pl.wikipedia.org/wiki?curid=1754926" title="Pałac Lubomirskich w Białymstoku">
Pałac Lubomirskich w Białymstoku



</doc>
<doc id="1754928" url="https://pl.wikipedia.org/wiki?curid=1754928" title="Grand Prix Syrakuz">
Grand Prix Syrakuz

Grand Prix Syrakuz – wyścig samochodowy, odbywający się na torze Syrakuzy. Przez większość czasu był nieoficjalną eliminacją Formuły 1.
Zwycięzcy Grand Prix Syrakuz.
"na różowo zaznaczono zawody Formuły 2"
!align=center|1960
!align=center|1959
!align=center|1953
!align=center|1952

</doc>
<doc id="1754929" url="https://pl.wikipedia.org/wiki?curid=1754929" title="Serial digital interface">
Serial digital interface

Serial Digital Interface, SDI – rodzina profesjonalnych interfejsów wideo, standaryzowanych przez SMPTE.

</doc>
<doc id="1754930" url="https://pl.wikipedia.org/wiki?curid=1754930" title="Wyspa Fraser">
Wyspa Fraser



</doc>
<doc id="1754933" url="https://pl.wikipedia.org/wiki?curid=1754933" title="Loża masońska w Białymstoku">
Loża masońska w Białymstoku



</doc>
<doc id="1754938" url="https://pl.wikipedia.org/wiki?curid=1754938" title="Festiwal Singera">
Festiwal Singera



</doc>
<doc id="1754939" url="https://pl.wikipedia.org/wiki?curid=1754939" title="Pląs zebra">
Pląs zebra



</doc>
<doc id="1754942" url="https://pl.wikipedia.org/wiki?curid=1754942" title="Traktat berliński (1921)">
Traktat berliński (1921)

Traktat berliński – odrębny traktat pokojowy podpisany 25 sierpnia 1921 roku przez Stany Zjednoczone oraz pokonane w I wojnie światowej Niemcy. Podpisanie odrębnego traktatu było spowodowane odrzuceniem przez Senat Stanów Zjednoczonych zapisów traktatu wersalskiego z roku 1919 dotyczących Ligi Narodów. USA odmówiły bowiem przystąpienia do Ligi i poddania się jej jurysdykcji, zaś statut Ligi był integralną częścią traktatu wersalskiego.

</doc>
<doc id="1754946" url="https://pl.wikipedia.org/wiki?curid=1754946" title="Scott Martin">
Scott Martin



</doc>
<doc id="1754951" url="https://pl.wikipedia.org/wiki?curid=1754951" title="VirusTotal">
VirusTotal

VirusTotal – serwis internetowy umożliwiający skanowanie poszczególnych plików i przedstawienie wyników pozwalających stwierdzić ewentualną infekcję szkodliwym oprogramowaniem. Serwis analizuje wysłany plik jednocześnie za pomocą 85 skanerów antywirusowych, a co za tym idzie, wyświetla bardziej wiarygodne wyniki niż tradycyjne oprogramowanie antywirusowe. Zastosowanie takiej liczby skanerów umożliwia również wyeliminowanie ewentualnych fałszywych alarmów. Skanowanie można przeprowadzić zarówno na stronie internetowej, jak i za pośrednictwem poczty elektronicznej.
VirusTotal został wybrany przez PC World jako jeden ze stu najlepszych produktów w 2007 roku.
10 września 2012 serwis został wykupiony przez amerykańskie przedsiębiorstwo Google.
Cechy.
VirusTotal stworzył własny system przesyłania plików, który umożliwia użytkownikom wysyłanie plików bezpośrednio z systemu za pomocą menu kontekstowego, w celu skanowania pod kątem szkodliwego oprogramowania.
Przesyłane pliki nie mogą być plikami poufnymi, ponieważ są później udostępniane użytkownikom płacącym za specjalny pakiet premium o nazwie „Intelligence”. Usługa VirusTotal jest zatem darmowa, ale sprzedawane są przesłane do skanowania pliki użytkowników.

</doc>
<doc id="1754952" url="https://pl.wikipedia.org/wiki?curid=1754952" title="Virustotal.com">
Virustotal.com



</doc>
<doc id="1754954" url="https://pl.wikipedia.org/wiki?curid=1754954" title="Parafia Wniebowzięcia Najświętszej Maryi Panny w Miasteczku Śląskim">
Parafia Wniebowzięcia Najświętszej Maryi Panny w Miasteczku Śląskim

Parafia Wniebowzięcia Najświętszej Maryi Panny – rzymskokatolicka parafia znajdująca się w Miasteczku Śląskim. Należy do diecezji gliwickiej i dekanatu Żyglin.
Historia.
Dzięki przywilejom górniczym – Ordunek Gorny – Jana II Opolskiego z lat 1526 oraz 1528 stopniowo w okolicach Żyglina zaczęli osiedlać się górnicy. W 1530 powstały Żyglińskie Góry, w których wydobywano rudy ołowiu, srebra i żelaza. Osada otrzymała przywileje miasta 23 kwietnia 1561 roku jako Georgenberg (niem. góra Jerzego). W 1603 r. Miasteczko, bo taką nazwę zamiast niemieckiej preferowali miejscowi, liczyło około 350 mieszkańców. Pierwotnie ludność należała do parafii w Żeglinie (obecnie Parafia Narodzenia Najświętszej Maryi Panny w Miasteczku Śląskim). Budowę pierwszego drewnianego kościoła filialnego w Miasteczku Śląskim ukończono 23 października 1666. Jego konsekracji dokonał sufragan krakowski biskup Mikołaj Oborski, wizytujący dekanaty bytomski i pszczyński.
W 1849 utworzono w Miasteczku lokalię czyli samodzielną stację duszpasterską. Pierwszym administratorem był ks. Antoni Josch, zaś pierwszym proboszczem w 1858 roku ks. Benon Drzezga. Nowy murowany kościół p.w. Wniebowzięcia Najświętszej Marii Panny poświęcono 5 listopada 1908 roku, zaś konsekrowano 18 września 1966. W parafii czczony jest barokowy obraz Matki Boskiej Bolesnej z końca XVII wieku (MB Siedmiobolesnej). Z inicjatywy ks. Christopha Teodora do parafii sprowadzone zostały w 1883 roku siostry służebniczki, które prowadzą przedszkole i katechizują.
Wspólnoty i ruchy.
Przy parafii działają następujące wspólnoty i ruchy religijne:
Zasięg parafii.
Do parafii należą wierni mieszkający w Miasteczku Śląskim przy ulicach: Asnyka, Astronautów, Ceramicznej, Cynkowej, Czarnieckiego, Dębinie, Michała Dudy, Dworcowej, Dworzec, Fredry, Gajowej, Gałczyńskiego, Gierzynie, Gwieździstej, Kilińskiego, Kolejowej, Konopnickiej, Kruczkowskiego, Leśnej, Matejki, Metalowej, Modrzewskiego, Norwida, Niepodległości, Orkana, Pękatego, Pindora, Piwnej, Północnej, Rubinowej, Rycerskiej, Rydla, Rynek, Słonecznej, Sportowej, Srebrnej, Staromiejskiej, Sztolniowej, Tetmajera, Woźnickiej, Wspólnej, Wybickiego i Żołnierskiej oraz przy placu Jagiełły.

</doc>
<doc id="1754955" url="https://pl.wikipedia.org/wiki?curid=1754955" title="Tablice rejestracyjne w Niemieckiej Republice Demokratycznej">
Tablice rejestracyjne w Niemieckiej Republice Demokratycznej

Tablice rejestracyjne w Niemieckiej Republice Demokratycznej - W NRD rejestrowane były wszystkie pojazdy silnikowe powyżej 50 cm³ pojemności. Tablice rejestracyjne miały ogólną formę XX 00 – 00, charakteryzowały się czarnym pismem (DIN 1451) na białej tablicy. Ze wzrostem liczby pojazdów od października 1974 wprowadzono dodatkową formę XXX 0 – 00. Pierwsza litera znaku rozpoznawczego (znacznik) oznaczała obszar, w którym został zarejestrowany pojazd. Niektóre obszary miały przy tym dwie możliwe litery, jako znak rozpoznawczy.
Znaczniki tablic w latach 1953 - 1990:
Litery G, J, W nie były używane.
W międzynarodowym kodzie samochodowym NRD otrzymało symbol - DDR.

</doc>
<doc id="1754957" url="https://pl.wikipedia.org/wiki?curid=1754957" title="FK Berane">
FK Berane

Fudbalski klub Berane (Фудбалски Клуб Беране) – czarnogórski klub piłkarski z siedzibą w Berane. Został utworzony w 1920 roku. Obecnie występuje w Drugiej lidze Czarnogóry.
Stadion.
Klub rozgrywa swoje mecze domowe na stadionie Gradski Stadion w Berane, który może pomieścić 10.000 widzów.
Sezony.
 * W wyniku przeprowadzonego 21 maja 2006 referendum niepodległościowego zadeklarowano zerwanie dotychczas istniejącej federacji Czarnogóry z Serbią (Serbia i Czarnogóra). W związku z tym po sezonie 2005/06 wszystkie czarnogórskie zespoły wystąpiły z lig Serbii i Czarnogóry, a od nowego sezonu 2006/07 FK Berane przystąpił do rozgrywek Prvej crnogorskiej ligi.

</doc>
<doc id="1754958" url="https://pl.wikipedia.org/wiki?curid=1754958" title="Dom Partii w Białymstoku">
Dom Partii w Białymstoku



</doc>
<doc id="1754959" url="https://pl.wikipedia.org/wiki?curid=1754959" title="Wu Peifu">
Wu Peifu

Wu Peifu (wym. []; ur. 22 kwietnia 1874, zm. 4 grudnia 1939) – chiński polityk i wojskowy, militarysta, który zdołał podporządkować swojej kontroli północnochińskie terytoria, zanim nie został pokonany przez Czang Kaj-szeka.
Życiorys.
Urodził się w prowincji Shandong w rodzinie kupieckiej. Ten syn handlarza już we wczesnej młodości interesował się poezją oraz filozofią, jednak wbrew temu postanowił związać swoje życie ze służbą wojskową. W 1898 zapisał się do Akademii Wojskowej w Tianjinie, którą ukończył. W 1902 roku wstąpił do armii Beiyang, gdzie związał się politycznie ze stronnictwem jej dowódcy - Yuan Shikaia. Rychło zdobył w niej uznanie. Gdy w 1912 ostatni cesarz utracił władzę, Wu Peifu umacniał swój status wojskowy, stając się jednym z najważniejszych dowódców działających w północnych Chinach. Udało mu się we względnie niedługim czasie przejąć kontrolę nad pięcioma prowincjami północnych Chin dzięki podjęciu współpracy zwłaszcza z klasą średnią, która miała dosyć wojen toczonych za rządów poprzedniej dynastii. Dzięki wykształceniu, znany był jako Uczony Militarysta (ang. "scholar warlord"), także jako Jadeitowy Marszałek. Uważany jest za prawdopodobnie najlepszego dowódcę okresu ery militarystów w Chinach.
Po śmierci Yuana w 1916 roku został przywódcą konserwatywnej kliki Zhili i główną podporą niestabilnego rządu w Pekinie. Kontynuował w ten sposób umacnianie swojej pozycji, dołączając do grona najbardziej wpływowych osób w Chinach, miał jednak potężnych wrogów w postaci stojącego na czele Kuomintangu Sun Jat-sena i Czang Kaj-szeka. W 1922 roku pokonał wojska Zhang Zuolina, spychając go do Mandżurii. W ten sposób objął faktyczną kontrolę nad północno-wschodnimi Chinami i zaczął się przygotowywać do zjednoczenia całego kraju na drodze wojny.
Plany Wu pokrzyżował jego brak instynktu politycznego. Sprawując rygorystyczne rządy w 1923 rozkazał stłumić strajk kolejarzy linii Hankou-Pekin, przez co stracił popularność i poparcie społeczne. Wówczas Feng Yuxiang, dotychczas jeden z największych sprzymierzeńców Wu Peifu, przystąpił do Czang Kaj-szeka. O końcu kariery Wu Peifu przesądziła jego klęska w nowej wojnie z Zhang Zuolinem w 1924 roku, kiedy w wyniku porażki w bitwie pod Tianjinem stracił kontrolę nad Pekinem i zmuszony był wycofać się na południe, do prowincji Hubei i Henan. W 1926 spróbował po raz ostatni sięgnąć po dominację nad Chinami, usiłując zatarasować drogę kuomintangowskim wojskom, którymi dowodził Czang Kaj-szek, które jednak same zadały mu ostateczną klęskę podczas ekspedycji północnej w 1927 roku. Oznaczała ona koniec jakichkolwiek wpływów Wu Peifu, który musiał zrezygnować z udziału w życiu publicznym i znaleźć schronienie w buddyjskim klasztorze, gdzie zmarł.

</doc>
<doc id="1754960" url="https://pl.wikipedia.org/wiki?curid=1754960" title="Pałac Tryllingów w Białymstoku">
Pałac Tryllingów w Białymstoku



</doc>
<doc id="1754961" url="https://pl.wikipedia.org/wiki?curid=1754961" title="Pałacyk Cytronów w Białymstoku">
Pałacyk Cytronów w Białymstoku



</doc>
<doc id="1754962" url="https://pl.wikipedia.org/wiki?curid=1754962" title="Traktat berliński (1926)">
Traktat berliński (1926)

Traktat berliński – podpisany 24 kwietnia 1926 zawarty z pięcioletnią ważnością traktat pomiędzy Niemcami a ZSRR gwarantujący neutralność sygnatariuszy w przypadku niesprowokowanej agresji państwa trzeciego na jedną ze stron traktatu. W razie zawarcia przez państwa trzecie porozumienia w celu ekonomicznego lub finansowego bojkotu jednej ze stron, druga gwarantowała brak przystąpienia do takiego porozumienia. Strony zgadzały się uzgodnić w odpowiednim czasie przed upływem terminu "przyszły kształt ich stosunków politycznych".
Traktat podpisano w celu potwierdzenia uzgodnień z Rapallo z 1922 roku w nowej sytuacji powstałej po zbliżeniu Niemiec z państwami zachodnimi, Wielką Brytanią i Francją po podpisaniu traktatu w Locarno w roku 1925.
Sygnatariuszami byli minister spraw zagranicznych Niemiec Gustav Stresemann i ambasador ZSRR w Berlinie Nikołaj Krestinski. Spisano w językach niemieckim i rosyjskim. Wymiana dokumentów ratyfikacyjnych nastąpiła w Berlinie 29 czerwca 1926 r.
Zgodnie z wymogami stawianymi przez Traktat wersalski w art. 18 układ berliński zarejestrowano w Sekretariacie Ligi Narodów 3 sierpnia 1926 r. pod nr 1268 .
Pomimo podpisania traktatu wzajemne kontakty niemiecko-radzieckie stawały się coraz chłodniejsze, aż do nowego otwarcia na początku lat 30, gdy rząd Brüninga zdecydował się na przedłużenie ważności traktatu. Protokół o przedłużeniu bez ograniczenia czasowego podpisali 24 czerwca 1931 w Moskwie Krestinski i ambasador Rzeszy Herbert von Dirksen. Począwszy od 30 czerwca 1933 każda ze stron mogła go wypowiedzieć uprzedzając o tym przynajmniej na rok wcześniej. Wymiana ratyfikacji nastąpiła w Moskwie 5 maja 1933, już w epoce III Rzeszy, Sekretariat Ligi Narodów zarejestrował przedłużenie 15 lutego 1935 r. pod nr 3612 . Zawarty latem 1939 r. Pakt Ribbentrop-Mołotow w preambule powoływał się na układ z 1926 Nowy pakt miał jednak zasadniczo inną treść, zwłaszcza w art. 2 gwarantującym, iż jeżeli jedna ze stron stanie się "przedmiotem działań wojennych trzeciego mocarstwa", druga strona w żaden sposób nie udzieli poparcia trzeciemu mocarstwu, pominięto zastrzeżenie, że napaść nastąpiła by mimo „pokojowego postępowania” strony napadniętej.

</doc>
<doc id="1754963" url="https://pl.wikipedia.org/wiki?curid=1754963" title="Catherine Stihler">
Catherine Stihler

Catherine Stihler (ur. 30 lipca 1973 w Bellshill) – brytyjska i szkocka polityk, posłanka do Parlamentu Europejskiego V, VI, VII i VIII kadencji.
Życiorys.
W 1996 uzyskała tytuł magistra w zakresie rozszerzonym z dziedziny geografii i stosunków międzynarodowych na Uniwersytecie w St Andrews, a dwa lata później (na tym samym uniwersytecie) z dziedziny literatury. W 2002 została redaktorem naczelnym dwutygodnika „Parlament”. Członkini organizacji Amicus oraz Towarzystwa Fabiańskiego.
Od 1993 do 1995 była przedstawicielką młodzieży w szkockim, a od 1995 do 1997 krajowym komitecie wykonawczym Partii Pracy. W 1997 bez powodzenia kandydowała do parlamentu w okręgu Angus. W 1999 uzyskała mandat deputowanej do Parlamentu Europejskiego, w 2004, 2009 i 2014 z powodzeniem ubiegała się o reelekcję.
Od 2014 pełniła również funkcję rektora Uniwersytetu w St Andrews. W styczniu 2019 odeszła z Europarlamentu w związku z powołaniem na dyrektora generalnego organizacji Open Knowledge International.

</doc>
<doc id="1754964" url="https://pl.wikipedia.org/wiki?curid=1754964" title="Rangers F.C. w europejskich pucharach">
Rangers F.C. w europejskich pucharach

Rangers F.C. w europejskich pucharach – wykaz rezultatów Rangers zanotowanych w oficjalnych rozgrywkach na arenie międzynarodowej, począwszy od debiutu w Pucharze Europy Mistrzów Klubowych w sezonie 1956/1957. Pierwszym zagranicznym rywalem w licencjonowanych zawodach piłkarskich było francuskie OGC Nice, które uległo „The Gers” 1:2 w toczonym w Glasgow spotkaniu po bramkach Maxa Murraya i Billy’ego Simpsona. Ostatecznie w dwumeczu lepsi okazali się zawodnicy z Nicei.
Podsumowanie.
W sezonie 1960/1961 Rangers wzięli udział w inauguracyjnych rozgrywkach o Puchar Zdobywców Pucharów i zostali wówczas pierwszym brytyjskim klubem, który awansował do finału europejskiego turnieju (porażka w dwumeczu z Fiorentiną 1:4). Klub z Ibrox był także finalistą PZP w sezonie 1966/1967 (przegrana 0:1 z Bayernem Monachium). W sezonie 1971/1972 „The Gers” odnieśli swój największy jak dotychczas sukces na arenie międzynarodowej, pokonując w rozgrywanym na Camp Nou finale tych samych rozgrywek ekipę Dinama Moskwa 3:2.
Debiut w Pucharze UEFA Rangers zanotowali w sezonie 1982/1983, kiedy to pokonali w pierwszej rundzie Borussię Dortmund. W 2008 roku „The Gers” wystąpili w finale UEFA Cup, w którym ulegli rosyjskiemu Zenitowi Petersburg.
Rangers jest pierwszym szkockim klubem, który wywalczył awans z fazy grupowej, zarówno w Lidze Mistrzów (sezon 2005/2006), jak i Pucharze UEFA (2006/2007).
W sezonie 2011/2012 „The Gers” po raz 51. reprezentowali kraj na arenie europejskiej, a więcej występów w rozgrywkach organizowanych przez UEFA mają tylko Real Madryt, FC Barcelona, RSC Anderlecht i Sporting CP.
W wyniku problemów finansowych i powołania do życia nowych struktur kontrolujących klub na Rangers nałożono wiosną 2012 r. trzyletni zakaz występów w Europie.
Statystyki.
Aktualizacja: "05.07.2017"

</doc>
<doc id="1754966" url="https://pl.wikipedia.org/wiki?curid=1754966" title="Willa gen. Mikołaja von Driesena w Białymstoku">
Willa gen. Mikołaja von Driesena w Białymstoku



</doc>
<doc id="1754967" url="https://pl.wikipedia.org/wiki?curid=1754967" title="Willa gen. von Driesena">
Willa gen. von Driesena

Willa gen. von Driesena – drewniana zabytkowa willa położona w Białymstoku w centrum miasta przy ul. Świętojańskiej 17.
Historia.
W drugiej połowie XIX wieku budowla należała do mieszczańskiej rodziny Malinowskich. W 1889 willę kupił generał major Mikołaj Fiodorowicz baron von Driesen, po czym budynek został gruntownie wyremontowany. W 1898 generał sprzedał swoją posiadłość Abramowi Tyktinowi, w związku z awansem i przeniesieniem do Dyneburga. W 1904 willa zmieniła właściciela, została ona odkupiona przez Adelę Hasbach.
Po śmierci właścicielki rezydencję przejęła rodzina Beckerów, a po nich Anna Łukasiewicz. W 1944 budynek poddano skomunalizowaniu, w 1984 został wykupiony przez Krajową Agencję Wydawniczą, następnie w 1990 przejęty przez Muzeum Podlaskie w Białymstoku. Obecnie od 1993 w willi znajduje się Muzeum Rzeźby Alfonsa Karnego.

</doc>
<doc id="1754968" url="https://pl.wikipedia.org/wiki?curid=1754968" title="Złe miasto">
Złe miasto

Złe miasto – powieść autorstwa polskiego pisarza Wiesława Wernica wydana pośmiertnie w 1990 roku. 
Książka opowiada o przygodach trapera Karola Gordona. Fabuła tej powieści przygodowej rozgrywa się na Dzikim Zachodzie. Doktor Jan, przyjaciel głównego bohatera, wyrusza wraz z nim do Nevady. Po drodze do rzeki Humboldta zatrzymują się w małym miasteczku. Bohaterowie spróbują odkryć, czy szeryf, który traktuje miasto jak swoją własność, nie ma czarnej plamy na karcie. 

</doc>
<doc id="1754969" url="https://pl.wikipedia.org/wiki?curid=1754969" title="Asymilacja narodowa">
Asymilacja narodowa

Asymilacja narodowa – rodzaj asymilacji kulturowej, proces psychiczny, w rezultacie którego dana jednostka lub grupa jednostek staje się członkiem obcej sobie przedtem wspólnoty narodowej.
Według Romana Rybarskiego proces ten zasadza się na dwóch rodzajach zmian:
W okresie międzywojennym w Polsce prawica (głównie Narodowa Demokracja) opowiadała się za właśnie tym typem asymilacji części mniejszości narodowych (Białorusinów, Ukraińców).

</doc>
<doc id="1754970" url="https://pl.wikipedia.org/wiki?curid=1754970" title="Hersham and Walton Motors">
Hersham and Walton Motors



</doc>
<doc id="1754971" url="https://pl.wikipedia.org/wiki?curid=1754971" title="Komitet Wojewódzki PZPR w Białymstoku">
Komitet Wojewódzki PZPR w Białymstoku



</doc>
<doc id="1754975" url="https://pl.wikipedia.org/wiki?curid=1754975" title="Panthère Sportive du Ndé Bangangté">
Panthère Sportive du Ndé Bangangté

Panthère du Ndé Bangangté – kameruński klub piłkarski, mający siedzibę w mieście Bangangté. Dwukrotny zdobywca Pucharu Kamerunu i dwukrotny finalista Pucharu Kamerunu w piłce nożnej oraz członek Kameruńskiej Federacji Piłkarskiej.
Historia klubu.
Klub piłki nożnej "Panthère de Bangangté" został utworzony w 1952 w wyniku połączenia się trzech innych drużyn piłkarskich. Nowy zespół przyjął przydomek w lokalnym języku "Nzui Manto". W 1965 po raz pierwszy w swojej historii awansował do najwyższej klasy rozgrywek piłkarskich w Kamerunie - Kameruńskiej Première Division. Następnie w sezonie 1967/1968 występował w Kameruńskiej Deuxième Division (drugi poziom rozgrywek piłki nożnej w Kamerunie). Kolejno w 1970 powrócił do Première Division by w 1972 ponownie spaść do Deuxième Division. W sezonie 1982/1983 powrócił po raz kolejny do Première Division. 
W 1988 drużyna Panthère de Bangangté sięgnęła po pierwsze w historii klubu trofeum zdobywając Puchar Kamerunu. W sezonie 1995/1996 drużyna uległa problemom finansowym, co ostatecznie spowodowało jej spadek do Deuxième Division po sezonie 1998/1999. W 2002 zespół zmienił nazwę na "Panthère du Ndé Bangangté". W 2009 klub po raz drugi sięgnął po Puchar Kamerunu. W Kameruńskiej Première Division zespół dwukrotnie zajmował trzecie miejsce w tabeli regularnego sezonu (1989/1990 i 2012). Drużyna kilkukrotnie występowała w rozgrywkach piłkarskich na poziomie międzynarodowym (m.in. Afrykański Puchar Konfederacji) jednak swoją rywalizację kończyła zwykle na pierwszej rundzie rozgrywek. 
W przeszłości prezesem klubu była burmistrz miasta Bangangté - Célestine Ketcha Courtès.
Barwy i logo klubu.
Klub posiada barwy żółto-zielone. Mecze domowe drużyna rozgrywa w żółtych koszulkach, zielonych spodenkach i żółtych getrach. W logo klubu widnieje zielona pantera.
Osiągnięcia.
Występy w rozgrywkach międzynarodowych.
1 – Benin nie wysłał żadnego klubu na turniej.

</doc>
<doc id="1754976" url="https://pl.wikipedia.org/wiki?curid=1754976" title="Jimmy Hendriks">
Jimmy Hendriks



</doc>
<doc id="1754978" url="https://pl.wikipedia.org/wiki?curid=1754978" title="Wu-Tang Taste The Pain">
Wu-Tang Taste The Pain



</doc>
<doc id="1754979" url="https://pl.wikipedia.org/wiki?curid=1754979" title="Parafia Narodzenia Najświętszej Maryi Panny w Miasteczku Śląskim">
Parafia Narodzenia Najświętszej Maryi Panny w Miasteczku Śląskim

Parafia Narodzenia Najświętszej Maryi Panny – rzymskokatolicka parafia znajdująca się w Miasteczku Śląskim, w dzielnicy Żyglin-Żyglinek. Należy do diecezji gliwickiej i dekanatu Żyglin.
Historia.
Legendarną datą erygowania parafii jest rok 1253. Pierwsza wzmianka o parafii w Żyglinie pochodzi z 1440 roku, która pojawia się w "Liber beneficiorum dioecesis Cracoviensis" Jana Długosza. W 2. połowie XVI wieku parafią zarządzali kaznodzieje luterańscy. Obszar parafii obejmował teren w promieniu 15 km od Żyglina. Do parafii przynależeli wierni m.in. z miejscowości: Jędrysek, Kalety, Nakło Śląskie, Nowe Chechło, Miasteczko Śląskie (z kościołem Wniebowzięcia Najświętszej Maryi Panny w Miasteczku Śląskim, gdzie co drugą niedzielę odprawiano msze święte; świątynia była kościołem filialnym żyglińskiej parafii w latach 1666–1849), Świerklaniec (Stare Chechło).
Z żyglińskiej parafii wyodrębniły się:

</doc>
<doc id="1754980" url="https://pl.wikipedia.org/wiki?curid=1754980" title="Belá-Dulice">
Belá-Dulice

Belá-Dulice – wieś (obec) w północnej Słowacji, w powiecie Martin, w kraju żylińskim. Powstała z połączenia w 1971 dwóch samodzielnych przedtem wsi: "Belá" i "Dulice".
Położenie.
Wieś leży na wschodnim skraju Kotliny Turczańskiej, u podnóży grupy górskiej Wielkiej Fatry, ok. 11 km na południowy wschód od Martina. Część zwana Belá leży na wysokości 490–500 m n.p.m. u wylotu Belianskej doliny, wzdłuż Bielańskiego potoku (słow. "Beliansky potok"), natomiast część zwana Dulice – na południowy wschód od Belej, nieco wyżej, bo na wysokości 500–540 m n.p.m.
Historia.
Belá była wspominana po raz pierwszy w 1282, kiedy składała się z dwóch osad: "Horná Bela" i "Dolná Bela", które już na początku XIV w. połączyły się w jedną wieś. W XV w. do wsi przyłączyła się osada "Očkova Lehota", wzmiankowana po raz pierwszy w 1390. Do 1848 Belá należała do feudalnego państwa Blatnica z siedzibą na zamku blatnickim. W centrum wsi zachował się dawny układ przestrzenny i nieco dawnej, głównie XIX-wiecznej zabudowy. Znaczna część dawnej zabudowy drewnianej padła ofiarą wielkiego pożaru w 1942.
Dulice powstały na terenie wsi Necpaly. Wspominane po raz pierwszy w 1357, należały do miejscowej drobnej szlachty. Ze względu na rozrzuconą zabudowę, do dziś zachowały charakter wsi górskiej. We wsi urodzili się Michal Buľovský (zm. 1771) – pedagog i twórca instrumentów muzycznych oraz Miloš Buľovský (1869–1945) – pedagog i publicysta.

</doc>
<doc id="1754981" url="https://pl.wikipedia.org/wiki?curid=1754981" title="Benice (powiat Martin)">
Benice (powiat Martin)

Benice – wieś (obec) w północnej Słowacji, w powiecie Martin, w kraju żylińskim. Pierwsza pisemna wzmianka o miejscowości pochodzi z roku 1267.

</doc>
<doc id="1754982" url="https://pl.wikipedia.org/wiki?curid=1754982" title="Takanori Gomi">
Takanori Gomi

 – japoński zapaśnik i zawodnik mieszanych sztuk walki, mistrz organizacji Shooto w wadze półśredniej (2001–2003) oraz mistrz PRIDE FC w wadze lekkiej (2005–2007). 
Kariera sportowa.
Zapasy.
W szkole średniej trenował boks i baseball, następnie rozpoczął treningi w zapasach w stylu wolnym i catch wrestlingu. Czterokrotnie wygrał turniej All Japan Combat Wrestling Championships (mistrzostwa Japonii w submission wrestlingu).
Mieszane sztuki walki.
W MMA zadebiutował w 1998 roku. Walcząc dla organizacji Shooto, był niepokonany w 14 walkach z rzędu. W grudniu 2001 roku został mistrzem Shooto w wadze półśredniej, wygrywając z Rumina Sato przez jednogłośną decyzję. Pas utracił niespodziewanie w październiku 2003 roku w jego drugiej obronie na rzecz Joachima Hansena. Była to pierwsza porażka Gomiego w profesjonalnej karierze. Po kolejnej porażce (z B.J. Pennem na gali "Rumble on the Rock 4"), odszedł do organizacji PRIDE FC. W ciągu półtora roku odniósł serię 10 zwycięstw z rzędu, zwieńczoną zwycięstwem w turnieju "Pride 2005 Lightweight Grand Prix". 31 grudnia 2005 roku, w finale tej imprezy, pokonał przez nokaut Hayato Sakurai, zostając mistrzem PRIDE w wadze lekkiej. Pas dzierżył do końca istnienia tej organizacji. 
Po rozwiązaniu PRIDE FC podpisał kontrakt z nowo utworzoną japońską organizacją World Victory Road. 4 stycznia 2009 roku walczył z Satoru Kitaoką w walce o mistrzostwo WVR w wadze lekkiej. Przegrał przez poddanie w 1. minucie i 41. sekundzie pierwszej rundy (najszybsza porażka w karierze).
W marcu 2010 roku w swoim debiucie w amerykańskiej organizacji UFC przegrał przez poddanie z Kennym Florianem. Pierwsze zwycięstwo zanotował 1 sierpnia 2010 nokautując Tysona Griffina w 1. rundzie. Od 2011 przegrywa ważniejsze pojedynki kolejno z Clayem Guidą, Natem Diazem czy Joe Lauzonem. W tym czasie jego największym zwycięstwem (po znokautowaniu Griffina) było pokonanie na punkty zwycięzcy TUF'a Maca Danziga. Po przegranej z Koreańczykiem Dong Hyun Kim 23 września 2017, został z UFC zwolniony. W sumie jego rekord w organizacji wyniósł 4-9.
Krótko po zwolnieniu, pod koniec listopada związał się z rodzimym RIZIN Fighting Federation, natomiast zadebiutował w niej 31 grudnia 2017 przeciwko rodakowi Yusuke Yachi z którym ostatecznie przegrał przez poddanie pierwszej rundzie. 29 lipca 2018 podczas gali Rizin 11 przełamał zwycięzcą niemoc pokonując Amerykanina Melvina Guillarda przez KO w pierwszej rundzie.
Osiągnięcia.
Mieszane sztuki walki:
Zapasy:

</doc>
<doc id="1754989" url="https://pl.wikipedia.org/wiki?curid=1754989" title="Bystrička (powiat Martin)">
Bystrička (powiat Martin)

Bystrička – wieś (obec) w północnej Słowacji, w powiecie Martin, w kraju żylińskim. Wieś wzmiankowana po raz pierwszy w 1258 roku jako "Bistricha".

</doc>
<doc id="1754992" url="https://pl.wikipedia.org/wiki?curid=1754992" title="Comodo Internet Security">
Comodo Internet Security

Comodo Internet Security (oficjalny skrót: CIS) – darmowy pakiet zabezpieczający dla komputerów z systemem Microsoft Windows, tworzony przez firmę Comodo Group. W skład pakietu wchodzi: program antywirusowy, zapora sieciowa, HIPS i tester pamięci. Od wersji 3.09, dostępna jest polska wersja produktu.
Wszystkie komponenty pakietu podczas instalacji produktu mogą zostać zainstalowane lub nie, stosownie do życzenia użytkownika. Jednak po procesie instalacji nadal można uaktywniać lub dezaktywować wybrane moduły.
Dostępna jest darmowa wersja, zarówno dla klientów indywidualnych, jak i przedsiębiorstw, lub płatna – z obsługą klienta on-line i usługą TrustConnect.
Warstwy.
Comodo Internet Security został zaprojektowany wokół pojęcia "warstw bezpieczeństwa". Za sprawą swoich licznych modułów zapewnia ochronę wszystkich warstw systemu.
Moduły.
Firewall.
Comodo Firewall to zapora sieciowa, która filtruje zarówno ruch przychodzący, jak i wychodzący. To temu składnikowi CIS zawdzięcza sukcesy w rankingach projektu Matousec. Ponadto triumfował w Editor’s Choice PC Magazine i Gizmo’s Tech Support Alert.
Defense+.
Składnik HIPS Comodo, znany jako Defense+, zapewnia ochronę przed nieznanymi typami szkodliwego oprogramowania. Moduł ten kontroluje działania nieznanych aplikacji i w zależności od decyzji użytkownika ogranicza im dostęp do ważnych plików, folderów i ustawień rejestru systemu Windows. Dzięki działaniu tego modułu, prawdopodobieństwo zainfekowania systemu przez wirusy bez świadomości użytkownika spada do zera dzięki wyświetlanym komunikatom ostrzegawczym.
Antywirus.
Wraz z wersją Comodo Internet Security 3.5, która została wydana 23 października 2008 roku, pojawił się rezydentny moduł antywirusa działającego w oparciu o sygnatury i heurystykę.
Skaner on-line.
Producent programu Comodo Internet Security udostępnia skaner on-line, który umożliwia przesyłanie podejrzanych plików do laboratorium Comodo Group w celu przeprowadzenia analizy i przygotowania ewentualnej sygnatury dla stwierdzonego szkodliwego oprogramowania.
BOClean.
Moduł testera pamięci przeznaczony jest do ochrony przed przepełnieniem bufora. Zapewnia on ochronę przed kradzieżą danych, gdy komputer (bez modułu) zawieszał się lub następowało uszkodzenie systemu.
ThreatCast.
Usługa ThreatCast uzupełnia komunikaty modułu zapory sieciowej o podpowiedzi, czy dana czynność jest niebezpieczna lub jest dozwolona. Statystyki oparte są na działaniach innych użytkowników Comodo Internet Security.

</doc>
<doc id="1754993" url="https://pl.wikipedia.org/wiki?curid=1754993" title="Ďanová">
Ďanová

Ďanová – wieś (obec) w północnej Słowacji, w powiecie Martin, w kraju żylińskim. Wieś wzmiankowana po raz pierwszy w 1252 roku jako "Villa Jank". Zabudowania wsi rozłożyły się nad Blatnickim potokiem na Kotlinie Turczańskiej.

</doc>
<doc id="1754996" url="https://pl.wikipedia.org/wiki?curid=1754996" title="Parafia Świętych Apostołów Piotra i Pawła w Miasteczku Śląskim-Brynicy">
Parafia Świętych Apostołów Piotra i Pawła w Miasteczku Śląskim-Brynicy

Parafia Świętych Apostołów Piotra i Pawła – rzymskokatolicka parafia znajdująca się w sołectwie Brynica (Miasteczko Śląskie). Należy do diecezji gliwickiej i dekanatu Żyglin. 
Do parafii należą wierni zamieszkali w miejscowościach: Bibiela i Brynica

</doc>
<doc id="1754997" url="https://pl.wikipedia.org/wiki?curid=1754997" title="Pałac von Driesena">
Pałac von Driesena



</doc>
<doc id="1754999" url="https://pl.wikipedia.org/wiki?curid=1754999" title="Hermann Buddensieg">
Hermann Buddensieg

Hermann Karl Robert Buddensieg (ur. 3 czerwca 1893 w Eisenach, zm. 12 grudnia 1976 w Heidelbergu) – niemiecki pisarz i tłumacz.
Życiorys.
Po ukończeniu gimnazjum humanistycznego w Eisenach rozpoczął 1913 studia prawnicze i politologiczne na uniwersytetach w Monachium, Jenie i Heidelbergu, gdzie uzyskał w roku 1920 doktorat z filozofii. Zmobilizowany w okresie I wojny światowej został w roku 1918 ciężko ranny, czego skutki odczuwał do końca życia.
Do roku 1934 wydał 5 książek na tematy społeczno-polityczne. Od roku 1946 zajął się nauką o literaturze i własną twórczością literacką.
Początkowo zajmował się literaturą niemiecką XIX w., szczególnie twórczością Goethego. Rozpatrując spotkanie Goethego z Mickiewiczem w Weimarze zainteresował się literaturą polską. W roku 1959 uczestniczył wraz z innymi tłumaczami w zbiorze tłumaczeń poezji Słowackiego. W roku 1955 uczestniczył w Warszawie w uroczystościach z okazji stulecia śmierci Mickiewicza. Za namową Mieczysława Jastruna przetłumaczył nierymowanym niemieckim heksametrem „Pana Tadeusza”. Było to piąte z kolei tłumaczenie tego polskiego poematu na język niemiecki. Buddensieg tłumaczył też dzieła autorów litewskojęzycznych: Kristijonasa Donelaitisa, Antoniego Baranowskiego i in., a także gruziński epos narodowy „Rycerza w tygrysiej skórze” Szoty Rustawelego.
Od roku 1956 do końca życia trzy razy do roku wydawał periodyk „Mickiewicz-Blätter”.
W roku 1968 otrzymał doktorat honoris causa Uniwersytetu Poznańskiego.

</doc>
<doc id="1755000" url="https://pl.wikipedia.org/wiki?curid=1755000" title="Thomas Mitchell (trener)">
Thomas Mitchell (trener)

Thomas Brown Mitchell (ur. 1843 w Dumfries w Szkocji, zm. sierpień 1921 w Blackburn w Anglii) – brytyjski menadżer piłkarski, pięciokrotny zdobywca FA Cup.
Wczesne lata.
Thomas Mitchell urodził się w Dumfries, lecz w 1867 roku przeniósł się za południową granicę.
Blackburn Rovers.
W 1884 roku Mitchell został sekretarzem-menadżerem w Blackburn Rovers. W ciągu ośmiu sezonów (lata 1884-1891) pięć razy zdobywał FA Cup. Ostatni puchar zdobył w 1891 roku w finale pokonując Notts County prowadzone przez Davida Calderheada.
Mitchell prowadził Blackburn przez dwanaście lat, aż do 1896 roku.
Arsenal.
Mitchell przybył do Woolwich Arsenal w 1897 roku. Wcześniej, po klęsce z Millwall w FA Cup klub zdecydował się zatrudnić profesjonalnego menadżera i wybór padł właśnie na Mitchella. Istnieją pewnie wątpliwości czy był pierwszym, czy drugim menadżerem w historii Arsenalu. Na oficjalnej stronie klubu jako pierwszy menadżer zapisany jest Sam Hollis, lecz inne źródła historyczne podają, że Hollis był tylko trenerem i to Mitchell był pierwszym menadżerem klubu – potwierdza to oficjalna historia klubu oraz inne źródła.
Niezależnie od tego czy to Hollis był pierwszym menadżerem, wiadomo jednak, że Mithcell był pierwszym "profesjonalnym" menadżerem w historii klubu. Jednakże jego przygoda z Arsenalem trwała niecały sezon i pomimo iż zajmował 5. miejsce w tabeli Second Division sezonu 1897-98 nie zagrzał on długo miejsca w klubie. Mitchell zrezygnował z posady menadżera Arsenalu 10 marca 1898, a później powrócił do Blackburn Rovers. Zmarł w Blackburn, w sierpniu 1921, w wieku 78 lat.

</doc>
<doc id="1755001" url="https://pl.wikipedia.org/wiki?curid=1755001" title="Fukui Kenichi">
Fukui Kenichi



</doc>
<doc id="1755002" url="https://pl.wikipedia.org/wiki?curid=1755002" title="Thomas Mitchell">
Thomas Mitchell



</doc>
<doc id="1755006" url="https://pl.wikipedia.org/wiki?curid=1755006" title="Kathrin Klaas">
Kathrin Klaas

Kathrin Klaas (ur. 6 lutego 1984 w Haiger) – niemiecka lekkoatletka, młociarka.
Osiągnięcia.
W 2008 i 2016 Klaas reprezentowała Niemcy podczas igrzysk olimpijskich w Pekinie i w Londynie, odpowiednio 24. i 18. lokata w eliminacjach nie dała jej awansu do finału.

</doc>
<doc id="1755008" url="https://pl.wikipedia.org/wiki?curid=1755008" title="Diaková">
Diaková

Diaková – wieś (obec) w północnej Słowacji, w powiecie Martin, w kraju żylińskim. Pierwsza pisemna wzmianka o miejscowości pochodzi z roku 1327.

</doc>
<doc id="1755009" url="https://pl.wikipedia.org/wiki?curid=1755009" title="Zadnie Koło">
Zadnie Koło

Zadnie Koło (ok. 1900–2000 m n.p.m.) – zawalony rumowiskiem głazów teren w górnym piętrze Doliny Zielonej Gąsienicowej w polskich Tatrach Wysokich. Znajduje się powyżej Zadniego Stawu Gąsienicowego, a poniżej Mylnej Kotlinki. Od wschodniej strony opiera się o Grań Kościelców, od zachodniej o urwiska Świnicy. Nie prowadzi przez niego żaden szlak turystyczny i znajduje się na obszarze ochrony ścisłej.

</doc>
<doc id="1755010" url="https://pl.wikipedia.org/wiki?curid=1755010" title="Smile (album Lasgo)">
Smile (album Lasgo)

Smile – Trzeci album belgijskiego zespołu Lasgo wydany w 2009 r. Zrealizowany w całości z Jelle Van Dael. Single pochodzące z tego krążka to : Out Of My Mind, Gone oraz Lost. Krążek zawiera trzy dodatkowe utwory.

</doc>
<doc id="1755011" url="https://pl.wikipedia.org/wiki?curid=1755011" title="Dolný Kalník">
Dolný Kalník

Dolný Kalník – wieś (obec) w północnej Słowacji, w powiecie Martin, w kraju żylińskim. Wieś wzmiankowana po raz pierwszy w 1355 roku jako "Kalnok".
Położenie.
Wieś położona jest nad potokiem Kalník na obszarze Kotliny Turczańskiej (a dokładniej w należącej do niej jednostce Sklabinské podhorie).

</doc>
<doc id="1755013" url="https://pl.wikipedia.org/wiki?curid=1755013" title="Baby Don’t Cry (Keep Ya Head Up II)">
Baby Don’t Cry (Keep Ya Head Up II)

Baby Don’t Cry (Keep Ya Head Up II) – wspólny singel amerykańskiego rapera 2Paca i zespołu Outlawz z płyty "Still I Rise". Jest to jedyny singel z tego albumu. Klip do tego utworu zawiera fragmenty wideo z utworu „Keep Ya Head Up”.

</doc>
<doc id="1755014" url="https://pl.wikipedia.org/wiki?curid=1755014" title="PC Tools">
PC Tools

PC Tools – utworzona w 2003 pod nazwą WinGuides.com, firma produkująca oprogramowanie zabezpieczające dla komputerów osobistych dla systemów Microsoft Windows oraz OS X. Siedzibą główną firmy był Luksemburg. Ponadto, miała biura w Australii, Wielkiej Brytanii, USA oraz na Ukrainie. Firma zatrudniała około 200 pracowników. PC Tools zdobył wiele nagród dla swoich produktów. Firma stworzyła PC Tools Firewall Plus darmową zaporę sieciową.
Przejęcie przez Symantec.
18 sierpnia 2008 roku nastąpiło przejęcie przez Symantec, jednak PC Tools oddzielnie oferował swoje produkty do 4 grudnia 2013 roku.

</doc>
<doc id="1755015" url="https://pl.wikipedia.org/wiki?curid=1755015" title="Dražkovce">
Dražkovce

Dražkovce – wieś (obec) w północnej Słowacji, w powiecie Martin, w kraju żylińskim. Znajduje się nad potokiem Kalník na Kotlinie Turczańskiej. Jej zabudowania łączą się z zabudowaniami wsi Diakova. Pierwsza wzmianka o wsi pochodzi z 1242 roku. 

</doc>
<doc id="1755017" url="https://pl.wikipedia.org/wiki?curid=1755017" title="Folkušová">
Folkušová

Folkušová – wieś (obec) w północnej Słowacji, w powiecie Martin, w kraju żylińskim. Wieś wzmiankowana po raz pierwszy w 1331 roku jako "Villa Folkus". Znajduje się w Kotlinie Turczańskiej, u podnóży szczytów Wielkiej Fatry: Brotnicy i Pekarovej.

</doc>
<doc id="1755023" url="https://pl.wikipedia.org/wiki?curid=1755023" title="Horný Kalník">
Horný Kalník

Horný Kalník – wieś (obec) w północnej Słowacji, w powiecie Martin, w kraju żylińskim. Znajduje się nad potokiem Kalnik na Kotlinie Turczańskiej. 
Wieś wzmiankowana po raz pierwszy w 1375 roku jako "Kalnok".
W miejscowości urodził się Juraj Rohoň, słowacki pisarz, badacz folkloru i kaznodzieja.

</doc>
<doc id="1755024" url="https://pl.wikipedia.org/wiki?curid=1755024" title="Karlová">
Karlová

Karlová – wieś (obec) w północnej Słowacji, w powiecie Martin, w kraju żylińskim. Znajduje się nad Karlovskym potokiem na Kotlinie Turczańskiej. Pierwsza pisemna wzmianka o miejscowości pochodzi z roku 1272.

</doc>
<doc id="1755026" url="https://pl.wikipedia.org/wiki?curid=1755026" title="Kláštor pod Znievom">
Kláštor pod Znievom

Kláštor pod Znievom – wieś (obec) w północnej Słowacji, w powiecie Martin, w kraju żylińskim. Pierwsza pisemna wzmianka o miejscowości pochodzi z roku 1113. W pobliżu osady powstał zamek Zniev.

</doc>
<doc id="1755027" url="https://pl.wikipedia.org/wiki?curid=1755027" title="Balthasar Kłossowski de Rola">
Balthasar Kłossowski de Rola



</doc>
<doc id="1755028" url="https://pl.wikipedia.org/wiki?curid=1755028" title="Qingmingjie">
Qingmingjie

Qingmingjie () – tradycyjne chińskie święto zmarłych, jedno z najważniejszych świąt w chińskim kalendarzu. Obchodzone jest 106 dnia po zimowym przesileniu, w końcu drugiego lub na początku trzeciego miesiąca.
Zgodnie z chińskimi wierzeniami, tułające się po śmierci dusze mają takie same potrzeby jak żywi ludzie. Odczuwają głód, zimno i pragnienie. Niedogodności życia pozagrobowego można jednak złagodzić poprzez odpowiednie rytuały.
Przed świętem Qingmingjie uprząta się groby, grabi z nich liście i pieli chwasty. W dniu święta przy grobie zbiera się cała rodzina. Najstarszy członek rodziny zapala ustawione przy grobie świeczniki i trociczki, a przed kamieniem grobowym umieszczana jest miska z rytualnym posiłkiem dla zmarłych. Następnie pali się polane winem papierowe pieniądze i odpala petardy. Wszyscy członkowie rodziny, od najstarszego do najmłodszego, składają hołd zmarłym bijąc trzykrotnie czołem o ziemię. Symboliczne ofiary składane są także okolicznym bóstwom i błąkającym się w pobliżu, nieznanym duchom. Nakarmione dusze sprzyjają odtąd ludziom i nie prześladują ich.

</doc>
<doc id="1755029" url="https://pl.wikipedia.org/wiki?curid=1755029" title="Jewgienij Biełousow (saneczkarz)">
Jewgienij Biełousow (saneczkarz)

Jewgienij Władimirowicz Biełousow (ros. Евгений Владимирович Белоусов; ur. 26 maja 1962 w Moskwie) – radziecki saneczkarz, medalista igrzysk olimpijskich, mistrzostw świata i Europy oraz zdobywca Pucharu Świata.
Kariera.
Pierwszy sukces w karierze osiągnął w 1984 roku, kiedy w parze z Aleksandrem Bielakowem zdobył srebrny medal w dwójkach podczas igrzysk olimpijskich w Sarajewie. W tym samym składzie reprezentanci ZSRR zdobyli też złoto na mistrzostwach Europy w Hammarstrand w 1986 roku i brąz na rozgrywanych dwa lata później mistrzostwach Europy w Königssee. Biełousow brał również udział w igrzyskach w Calgary w 1988 roku, gdzie był siódmy w dwójkach. Ponadto wywalczył brązowy medal w zawodach drużynowych podczas mistrzostw świata w Winterbergu w 1989 roku. W sezonie 1987/1988 Bielakow i Biełousow zwyciężyli w klasyfikacji generalnej Pucharu Świata w dwójkach.

</doc>
<doc id="1755030" url="https://pl.wikipedia.org/wiki?curid=1755030" title="Košťany nad Turcom">
Košťany nad Turcom

Košťany nad Turcom () – wieś (obec) w północnej Słowacji, w powiecie Martin, w kraju żylińskim.
Położenie.
Leży w Kotlinie Turczańskiej, na prawym brzegu Turca, ok. 4 km na południe od Martina. Wschodnim skrajem wsi biegnie droga krajowa nr 65 oraz linia kolejowa Vrútky – Horná Štubňa. Na południe od wsi niewielkie lądowisko dla samolotów sportowych.
Historia.
Pierwsze wzmianki o Košťanach, notowanych jako "villa Coschan" pochodzą z 1323 r. Były jedną z wielu w tym rejonie wsi „olejkarsko-szafranickich”: jej mieszkańcy zajmowali się handlem przyprawami (m.in. szafranem) oraz olejkami i różnymi innymi leczniczymi specyfikami domowego wyrobu. Ze swoimi wyrobami docierali m.in. do Holandii, na Litwę i daleko w głąb Rosji. Uprawiali owies, ziemniaki i len, a także drzewa owocowe. Zajmowali się też tkaniem płótna, wyrobem chodników i tłoczeniem oleju lnianego. Po zniesieniu poddaństwa w 1848 r., a zwłaszcza po likwidacji organizacji cechowych w 1872 r., mieszkańcy wsi zajęli się rzemiosłem. Popularna była produkcja wyrobów z drewna (stolarstwo, kołodziejstwo) i wyrobów skórzanych (szewstwo, kożusznictwo, rymarstwo). Po 1875 r., kiedy uruchomiono linię kolejową z Vrútek do Zwolenia (tzw. Kolej Zwoleńska), wielu mieszkańców znalazło pracę na kolei, a w latach międzywojennych – w powstających zakładach przemysłowych Martina. W czasie II wojny wieś odgrywała znaczącą rolę w miejscowym ruchu oporu.
27 czerwca 1887 r. miał miejsce największy pożar w dziejach wsi, kiedy spłonęło 17 domów mieszkalnych i 24 zabudowania gospodarcze. Największa powódź nawiedziła Košťany w dniach 25-26 lipca 1960 r., kiedy to z brzegów wystąpiły Turiec i uchodzący do niego potok Belianka oraz zerwany został most na Turcu z Koštian do Turczańskiego Piotra.
Zabytki.
Z zabytków należy wymienić rokokowo-klasycystyczny dwór (kasztel) z II połowy XVIII w., należący w przeszłości do zakonu jezuitów. Aż do lat po II wojnie światowej we wsi zachowało się wiele tradycyjnej, drewnianej zabudowy mieszkalnej, dopiero w ostatnich dziesięcioleciach zastępowanych nowymi, murowanymi domostwami.

</doc>
<doc id="1755033" url="https://pl.wikipedia.org/wiki?curid=1755033" title="Laskár">
Laskár

Laskár – wieś (obec) w północnej Słowacji, w powiecie Martin, w kraju żylińskim. Pierwsze pisemne wzmianki o miejscowości pochodzą z roku 1255 i 1277.

</doc>
<doc id="1755034" url="https://pl.wikipedia.org/wiki?curid=1755034" title="Kim Appleby">
Kim Appleby

Kim Appleby (ur. 28 sierpnia 1961 w Londynie) - brytyjska wokalistka autorka tekstów i aktorka. Córka Jamajczyka i Angielki. Razem z siostrą Melanie Appleby tworzyła duet Mel and Kim. Wydała 2 albumy studyjne i jeden z remiksami. Wystąpiła w serialu "Lekarze" i filmie "Iść prosto". Jej najbardziej znane utwory to "Don't Worry" i "G.L.A.D".

</doc>
<doc id="1755035" url="https://pl.wikipedia.org/wiki?curid=1755035" title="Ležiachov">
Ležiachov

Ležiachov – wieś (obec) w północnej Słowacji, w powiecie Martin, w kraju żylińskim. 
Pierwsza pisemna wzmianka o miejscowości pochodzi z 1252 roku, jako "terra quinque villarum". Wieś wchodziła w skład majątku Turciańskiego klasztoru. W obcojęzycznym nazewnictwie wieś była nazywana: "Lesako" (1534), "Ležechowo" (1534), "Lezechow" (1543), "Leziachow" (1565), "Ležachow" (1567), "Ležyachow" (1604), "Lezsa" (węgierski), "Lezsajachó" (węgierski), "Ležiachowo" (1920). Obecna nazwa Ležiachow jest od 1927 roku. W 1715 roku wieś posiadała 26 domów, w 1785 roku 37 domów i 311 mieszkańców. W 1828 roku we wsi było 32 domów i 259 mieszkańców. WQe wsi są domu murowane z XIX wieku.Ludność trudniła się uprawą lnu, konopi i szafranu, a także prowadziła przydomowa firmy i zajmowała się rzemiosłem. W 1952 roku została założona spółdzielnia rolnicza, w pracowali mieszkańcy. We wsi znajduje się kaplica pw. św. Jana Chrzciciela z lat 1811-1817. We wsi jest młyn zbożowy.
Wieś przynależy do powiatu Martin, jako gmina jednostkowa, na której czele stoi starosta gminy. Wieś posiada własny herb (ze św. Janem Nepomucenem) i flagę.

</doc>
<doc id="1755036" url="https://pl.wikipedia.org/wiki?curid=1755036" title="Jesús Bermúdez">
Jesús Bermúdez

Jesús Bermúdez (ur. 1902, zm. 1945) – piłkarz boliwijski grający na pozycji bramkarza. Był dość niski, jak na tę pozycję: mierzył 169 centymetrów, a ważył 71 kilogramów.
Kariera klubowa.
Karierę przypadającą głównie na lata 1925–1931 spędził w rodzimym klubie o nazwie Oruro Royal. Dziś jeden ze stadionów w Oruro nosi nazwę Estadio Jesús Bermúdez.
Kariera reprezentacyjna.
Jesús Bermúdez grał w reprezentacji Boliwii w latach dwudziestych i na początku trzydziestych. W 1926 roku uczestniczył w Copa América. Boliwia zajęła na turnieju ostatnie, piąte miejsce a Bermudez puścił w 4 meczach aż 26 bramek. Rok później ponownie uczestniczył w Copa América 1927. Boliwia zajęła ostatnie, czwarte miejsce. Bermudez w trzech meczach puścił 19 bramek.
W 1930 Bermúdez uczestniczył w mistrzostwach świata. W dwóch meczach na Mundialu wpuścił aż osiem bramek.
Zmarł pod koniec II wojny światowej.

</doc>
<doc id="1755039" url="https://pl.wikipedia.org/wiki?curid=1755039" title="Aleksandr Bielakow">
Aleksandr Bielakow

Aleksandr Władimirowicz Bielakow (ros. Александр Владимирович Беляков; ur. 26 stycznia 1962 w Moskwie) – radziecki saneczkarz, medalista igrzysk olimpijski, mistrzostw świata i Europy oraz zdobywca Pucharu Świata.
Kariera.
Pierwszy sukces w karierze osiągnął w 1984 roku, kiedy w parze z Jewgienijem Biełousowem zdobył srebrny medal w dwójkach podczas igrzysk olimpijskich w Sarajewie. W tym samym składzie reprezentanci ZSRR zdobyli też złoto na mistrzostwach Europy w Hammarstrand w 1986 roku i brąz na rozgrywanych dwa lata później mistrzostwach Europy w Königssee. Bielakow brał również udział w igrzyskach w Calgary w 1988 roku, gdzie był siódmy w dwójkach. Ponadto wywalczył brązowy medal w zawodach drużynowych podczas mistrzostw świata w Winterbergu w 1989 roku. W sezonie 1987/1988 Bielakow i Biełousow zwyciężyli w klasyfikacji generalnej Pucharu Świata w dwójkach.
Jego brat, Giennadij, również był saneczkarzem.

</doc>
<doc id="1755040" url="https://pl.wikipedia.org/wiki?curid=1755040" title="Necpaly">
Necpaly

Necpaly – wieś (obec) w północnej Słowacji, w powiecie Martin, w kraju żylińskim.
Położenie.
Wieś położona jest we wschodniej części Kotliny Turczańskiej, u zachodnich podnóży Wielkiej Fatry. Zabudowania wsi rozłożone są u wylotu Doliny Necpalskiej, po obu stronach Necpalskiego Potoku.
Historia.
Pierwsza wzmianka o wsi pochodzi z 1266 r., jednak jak wskazują przypadkowe znaleziska archeologiczne, tereny te zamieszkane były już znacznie dawniej. W katastrze wsi znaleziono m.in. brązowe i złote przedmioty z końca epoki brązu, zaliczane do kultury łużyckiej, zaś u podnóży Brotnicy (836 m n.p.m.) na południe od wsi odkryto ślady osadnictwa z okresu rzymskiego, wiązanego z kulturą puchowską.
Wieś należała początkowo do Necpalskich, a od XVI do XIX w. do rodziny Justhów. Ci drudzy, związani z prądami reformacyjnymi, założyli w Necpalach ewangelicką łacińską szkołę średnią, a później gimnazjum artykularne (istniejące w latach 1592-1834), dzięki czemu wieś stała się głównym ośrodkiem protestantyzmu w Turcu. Już w XVIII w. powstała we wsi papiernia, pracująca do 1924 r., działały też tartak i browar. Mieszkańcy trudnili się rolnictwem i rzemiosłem, natomiast z końcem XIX w. zaznaczyła się intensywna emigracja zarobkowa.
W 1944 r. w czasie słowackiego powstania narodowego w Necpalach mieścił się sztab 5. związku taktycznego wojsk powstańczych. Wieś była ostatnią miejscowością w Kotlinie Turczańskiej, oddaną wojskom niemieckim przez wycofujących się w góry powstańców. Okres ten i liczne ofiary faszystów upamiętnia w Necpalach kilka pomników i tablic pamiątkowych.

</doc>
<doc id="1755041" url="https://pl.wikipedia.org/wiki?curid=1755041" title="Cytron Bejt Midrasz">
Cytron Bejt Midrasz



</doc>
<doc id="1755042" url="https://pl.wikipedia.org/wiki?curid=1755042" title="Synagoga Szmuela w Białymstoku">
Synagoga Szmuela w Białymstoku



</doc>
<doc id="1755043" url="https://pl.wikipedia.org/wiki?curid=1755043" title="Unconditional Love">
Unconditional Love

Unconditional Love – piosenka amerykańskiego rapera 2Paca pochodząca z wydanego pośmiertnie albumu pt. "2Pac’s Greatest Hits". Początkowym zamiarem było umieszczenie go na albumie MC Hammera o nazwie "Familly Affair", jednak Hammer zaproponował Pacowi umieszczenie go na jego przyszłym albumie. Ostatecznie śmierć Shakura przeszkodziła tym planom i utwór znalazł się na albumie MC Hammera. Mimo to po paru latach „Unconditional Love” znalazło się na składance największych hitów 2Paca.

</doc>
<doc id="1755045" url="https://pl.wikipedia.org/wiki?curid=1755045" title="Miguel Brito">
Miguel Brito

Miguel Brito (ur. ?, zm. ?) – boliwijski piłkarz grający na pozycji pomocnika.
Kariera klubowa.
Podczas kariery klubowej reprezentował barwy Oruro Royal.
Kariera reprezentacyjna.
Miguel Brito na początku lat trzydziestych występował w reprezentacji Boliwii. W 1930 uczestniczył w mistrzostwach świata 1930. Na mundialu był rezerwowym i nie wystąpił w żadnym meczu.

</doc>
<doc id="1755046" url="https://pl.wikipedia.org/wiki?curid=1755046" title="Sopot Festival 2006">
Sopot Festival 2006

Sopot Festival 2006 – 43. edycja festiwalu muzycznego odbywającego się w sopockiej Operze Leśnej. Festiwal odbył się w dniach 1–3 września 2006 a organizowany był przez telewizję TVN. Pierwszego dnia miał miejsce Konkurs o Nagrodę Bursztynowego Słowika i Słowika Publiczności. Drugiego i trzeciego natomiast można było zobaczyć gości specjalnych.
Pierwszy dzień.
1 września miał miejsce konkurs o nagrodę Bursztynowego Słowika i Słowika Publiczności. W półfinale udział wzięło pięciu polskich wykonawców, z których wyłoniono jednego finalistę. Po półfinałach odbył się krótki recital Andrzeja Piasecznego – zwycięzcy ubiegłorocznego konkursu. Po jego występie odbył się finał 43. konkursu o Bursztynowego Słowika. Z siedmiu wykonawców (sześciu zagranicznych i jednego polskiego przedstawiciela) jury wyłoniło zwycięzcę konkursu i laureata nagrody. Galę poprowadziła Magdalena Mołek.
Jury.
Jury Międzynarodowego Konkursu Sopot Festival zadecydowało o tym, kto zdobył nagrodę Bursztynowego Słowika.
W jury zasiedli:
Drugi i trzeci dzień.
2 września podczas koncertu galowego, wystąpiła brytyjska gwiazda muzyki pop – Elton John. Artysta miał wystąpić w Sopocie już rok wcześniej, ale koncert nie doszedł do skutku. Tego samego dnia w Sopocie zaśpiewała inna artystka z Anglii – z pochodzenia Gruzinka – Katie Melua. Sopot Festival 2006 zakończył „Dzień Wspomnień”, czyli koncert gwiazd sopockiego festiwalu sprzed lat. Przed sopocką publicznością wystąpili: Helena Vondráčková, Drupi, Karel Gott, Maryla Rodowicz i Demis Roussos.

</doc>
<doc id="1755047" url="https://pl.wikipedia.org/wiki?curid=1755047" title="(14829) Povalyaeva">
(14829) Povalyaeva

(14829) Povalyaeva – planetoida z pasa głównego asteroid okrążająca Słońce w ciągu 3 lat i 245 dni w średniej odległości 2,38 j.a. Została odkryta 3 października 1986 roku w Krymskim Obserwatorium Astrofizycznym w Naucznym na Półwyspie Krymskim przez Ludmiłę Karaczkinę. Nazwa planetoidy pochodzi od "Mariny Petrownej Powaljewy" (ur. 1956), działacza pomocy charytatywnej. Przed nadaniem nazwy planetoida nosiła oznaczenie tymczasowe (14829) 1986 TR11.

</doc>
<doc id="1755050" url="https://pl.wikipedia.org/wiki?curid=1755050" title="Reakcja elektrocykliczna">
Reakcja elektrocykliczna

Reakcja elektrocykliczna – typ reakcji pericyklicznej, która polega na przekształceniu układu wiązań π do pojedynczego wiązania σ w wyniku czego ma miejsce utworzenie układu cyklicznego.
Reakcje elektrocykliczne są klasyfikowane zgodnie z następującymi kryteriami:
Klasycznym przykładem takiej reakcji jest indukowane termicznie otwarcie pierścienia 3,4 -dimetylocyklobutenowego. Izomer cis ulega przekształceniu do cis,trans-2,4-heksadienu natomiast z izomeru trans powstaje trans,trans-2,4-heksadien:
Mechanizm.
Teoria orbitali granicznych.
Opisany powyżej przebieg reakcji może zostać wytłumaczony przy wykorzystaniu teorii orbitali granicznych: wiązanie σ w substracie zostaje otwarte w taki sposób by orbitale p miały symetrię identyczną z orbitalem HOMO produktu. Jedyną drogą wiodącą do takiej symetrii orbitali jest konrotacyjne otwarcie pierścienia.
Reguły Woodwarda-Hoffmana.
Do opisu reakcji elektrocyklicznych można wykorzystać diagramy korelacyjne, bazujące na symetrii orbitali molekularnych. Dla otwarcia pierścienia cyklobutenowego można za ich pomocą wykazać, że proces może zachodzić konrotacyjnie natomiast nie może zachodzić dysrotacyjnie. Jest to spowadowane faktem, że jedynie mechanizm konrotacyjny pozwala na maksymalne nakładanie się orbitali w stanie przejściowym. Ponadto powstający produkt jest wtedy w stanie podstawowym a nie wzbudzonym.
Stany wzbudzone a elektrocyklizacje.
Jeżeli otwarcie pierścienia w 3,4-dimetylocyklobutanie jest indukowane fotochemicznie to mechanizm reakcji jest dysrotacyjny, co zostało zilustrowane na poniższym diagramie korelacyjnym:
Z powodu istnienia cząsteczki w stanie wzbudzonym zachowanie symetrii orbitali możliwe jest jedynie gdy reakcja przebiega w sposób dysrotacyjny.
Przykłady zastosowań.
Często badaną reakcją elektrocykliczną jest konrotacyjne, indukowane termicznie otwarcie pierścienia benzocyklobutanowego. Powstały związek jest bardzo nietrwały, ulega jednak łatwo reakcji Dielsa-Aldera. Efektywność otwarcia pierścienia jest zależna od rodzaju występującego podstawnika. W rozpuszczalniku takim jak toluen i temperaturze reakcji wynoszącej około 110° C wydajność wzrasta w następującym szeregu podstawników: metyl, izobutylometyl i trimetylosilyl. Wysoka wydajność dla ostatniego z podstawników może zostać wytłumaczona przez występowanie hiperkoniungacji pomiędzy atomami węgla i krzemu.
Elektrocykliczna reakcja kaskadowa została z powodzeniem zastosowana w syntezie niektórych biomimetyków:

</doc>
<doc id="1755052" url="https://pl.wikipedia.org/wiki?curid=1755052" title="José Bustamante">
José Bustamante

José Bustamante (ur. 1907, zm. ?) – boliwijski piłkarz grający na pozycji napastnika.
Kariera klubowa.
Podczas kariery piłkarskiej reprezentował barwy Club Lítoral.
Kariera reprezentacyjna.
José Bustamante grał w reprezentacji Boliwii w latach dwudziestych i trzydziestych. W 1926 uczestniczył w Copa América 1926. Boliwia zajęła na tym turnieju ostatnie, piąte miejsce a Bustamante wystąpił we wszystkich czterech meczach. Rok później ponownie grał na Copa América 1927. Boliwia zajęła czwarte, ostatnie miejsce a José Bustamante zagrał we wszystkich trzech meczach. W przegranym 2-3 meczu z Peru strzelił obie bramki dla Boliwii. Te bramki zapewniły mu tytuł wicekróla strzelców tej imprezy.
W 1930 roku José Bustamante uczestniczył w mistrzostwach świata 1930. Na Mundialu zagrał w obu meczach z Brazylią i Jugosławią.

</doc>
<doc id="1755053" url="https://pl.wikipedia.org/wiki?curid=1755053" title="Franciszek Pułaski">
Franciszek Pułaski

Franciszek Pułaski herbu Ślepowron (zm. 18 sierpnia 1769 w Lesku) – komornik bielski, rotmistrz przemyski konfederacji barskiej
Życiorys.
Syn Jana i Justyny z Zarembów, stryjeczny brat Kazimierza Pułaskiego i Franciszka Ksawerego Pułaskiego. Został ranny 8 sierpnia 1769 pod Hoszowem w potyczce z Moskalami. Zmarł z odniesionych ran 18 sierpnia 1769 na zamku Kmitów w Lesku. Został pochowany w kaplicy św. Antoniego w kościele leskim.
Sto lat później w tym miejscu świątyni, w 1869 zostało ustanowione marmurowe epitafium fundacji Edmunda hrabiego z Siecina Krasickiego, wykonane przez Antoniego Gallego z Krakowa. W najnowszych czasach w przedsionku kościoła leskiego ustanowiono drugie epitafium upamiętniające Franciszka Pułaskiego.
Powszechne pomyłki.
Franciszek Pułaski bywa mylony ze swoim kuzynem – stryjecznym bratem Franciszkiem Ksawerym Pułaskim, synem Józefa, starostą augustowskim, bratem Kazimierza Pułaskiego, poległym 15 września 1769 w bitwie pod Łomazami. Błąd powoduje mylny opis na tablicy w kościele w Lesku, sporządzonej w 100-lecie śmierci (1869), łac. "...Casimiri frater..." pol. "...brat Kazimierza..." oraz tablica w przedsionku kościoła "Franciszek Pułaski, jeden z przywódców Konfederacji Barskiej, brat" (! – prawidłowo powinno być kuzyn – brat stryjeczny)" sławnego wodza Kazimierza, ranny pod Hoszowem 8 sierpnia 1769 z Moskalami, zmarł na zamku leskim 18 VIII 1769, pochowany w kaplicy św. Antoniego".

</doc>
<doc id="1755057" url="https://pl.wikipedia.org/wiki?curid=1755057" title="Happy Home">
Happy Home

Happy Home - utwór amerykańskiego rapera 2Paca, wydana przez rapera Trappa. Miała na celu wypromowanie zainteresowanego. Piosenka pochodzi z albumu "The Pac &amp; Biggie You Never Heard". Remiks tego utworu znalazł się na albumie "Until The End Of Time", Shakura.

</doc>
<doc id="1755061" url="https://pl.wikipedia.org/wiki?curid=1755061" title="Casiano José Chavarría">
Casiano José Chavarría

Casiano José Chavarría (ur. 3 sierpnia 1901 r., zm. ?) – boliwijski piłkarz grający na pozycji obrońcy. Mierzył 170 centymetrów, ważył 68 kilogramów.
Kariera klubowa.
Podczas kariery piłkarskiej w latach 1925 - 1931 reprezentował barwy stołecznego CD Calavera.
Kariera reprezentacyjna.
Casiano Chavarría grał w reprezentacji Boliwii w latach dwudziestych i trzydziestych. W 1926 uczestniczył w Copa América 1926. Boliwia zajęła na tym turnieju ostatnie, piąte miejsce a Chavarría wystąpił w trzech z czterech meczów. Rok później ponownie grał na Copa América 1927. Boliwia zajęła czwarte, ostatnie miejsce a Chavarría zagrał we wszystkich trzech meczach.
Grał w reprezentacji Boliwii na mistrzostwach świata 1930. Na mundialu wystąpił w obu przegranych 0-4 spotkaniach z Brazylią i Jugosławią.

</doc>
<doc id="1755063" url="https://pl.wikipedia.org/wiki?curid=1755063" title="Magazyn Policki">
Magazyn Policki



</doc>
<doc id="1755067" url="https://pl.wikipedia.org/wiki?curid=1755067" title="Willa Wallisów w Świętochłowicach">
Willa Wallisów w Świętochłowicach

Willa Wallisów - zabytkowa willa należąca początkowo do rodziny nauczycielskiej - Wallisów. Wybudowana w latach 20. XX wieku.
Po II wojnie światowej w budynku mieściła się siedziba Komitetu Miejskiego PZPR. Obecnie mieści się tam siedziba Urząd Stanu Cywilnego oraz Wydział Spraw Obywatelskich Urzędu Miejskiego w Świętochłowicach.
Budynek ten wybudowany jest w stylu secesyjnym. Na elewacji od zachodniej strony znajdują się maszkarony.

</doc>
<doc id="1755068" url="https://pl.wikipedia.org/wiki?curid=1755068" title="Kelly Proper">
Kelly Proper

Kelly Proper (ur. 1 maja 1988) – irlandzka lekkoatletka, skoczkini w dal.
Rekordy życiowe.
Proper jest także byłą rekordzistką kraju w sztafecie 4 x 100 metrów – 44,27 (2010).

</doc>
<doc id="1755079" url="https://pl.wikipedia.org/wiki?curid=1755079" title="Kardynałowie mianowani do VII wieku">
Kardynałowie mianowani do VII wieku

Lista kardynałów w okresie do VII wieku włącznie.
Geneza Kolegium Kardynalskiego jest słabo udokumentowana. Niewątpliwie wywodzi się ono z rzymskiego kolegium prezbiterów. Termin "cardinalis" początkowo odnosił się zresztą jedynie do proboszczów 25 (później 28) rzymskich parafii (tzw. kościołów tytularnych, "titulos"), pełniących także służbę liturgiczną w głównych bazylikach Rzymu. Dopiero w VIII wieku pojawia się określenie "kardynał-biskup" w odniesieniu do biskupów 7 diecezji podmiejskich pełniących służbę liturgiczną w bazylice laterańskiej, natomiast członkowie istniejącego od III wieku rzymskiego kolegium diakonów w oficjalnych dokumentach papieskich (przynajmniej tych znanych z oryginałów, a nie jedynie z późniejszych kopii) nie są określani jako kardynałowie aż do końca XI wieku, choć najpóźniej w VIII wieku siedmiu tzw. diakonów pałacowych (odróżnianych od diakonów regionalnych) odgrywało ważną rolę w służbie liturgicznej u boku papieża, odpowiadającą funkcji kardynałów.
Lista kardynałów.
Imiona prezbiterów rzymskich kościołów tytularnych z okresu do VII wieku znamy niemal wyłącznie z akt synodów rzymskich w 499 i 595 roku, jedynie kilka innych jest udokumentowanych w inny sposób.

</doc>
<doc id="1755081" url="https://pl.wikipedia.org/wiki?curid=1755081" title="PC Tools Firewall Plus">
PC Tools Firewall Plus



</doc>
<doc id="1755083" url="https://pl.wikipedia.org/wiki?curid=1755083" title="Changes (singel 2Paca)">
Changes (singel 2Paca)

Changes – piosenka amerykańskiego rapera 2Paca. Została nagrana dla Interscope Records. Bit zawiera sample słynnego hitu Bruce’a Hornsby’ego The Way It Is. Wideoklip zawiera fragmenty poprzednich teledysków 2Paca, jego wywiady i zdjęcia. Podobnie został skonstruowany teledysk do Dead Wrong, którego autorem jest The Notorious B.I.G. Tupac nawiązuje do problemów, których był świadkiem, m.in. rasizmu, brutalności policji, uzależnienia od narkotyków i wojen gangów. Słynny stał się fragment piosenki : „"Mimo że to wszystko wygląda jak dar z nieba, nie jesteśmy gotowi by zobaczyć czarnego prezydenta"”.
"Changes” było nominowane do nagrody Grammy Awards w 2000 roku w kategorii Najlepsza Piosenka Hip-Hopowa. Piosenka nawiązuje także do Hueya Newtona („2 shots in the dark, now Huey's dead”), który był współzałożycielem ruchu oporu Afroamerykanów, Partii Czarnych Panter.

</doc>
<doc id="1755084" url="https://pl.wikipedia.org/wiki?curid=1755084" title="Runnin">
Runnin

Runnin – oryginalna wersja piosenki Runnin’ (Dying to Live). Można w niej usłyszeć członków zespołu Dramacydal, Stretcha i Buju Bantona.

</doc>
<doc id="1755086" url="https://pl.wikipedia.org/wiki?curid=1755086" title="Galliano (zespół muzyczny)">
Galliano (zespół muzyczny)

Galliano – brytyjska grupa muzyczna wykonująca acid jazz. Została założona w 1988 w Londynie. W skład grupy wchodzili: Rob Gallagher (raper i DJ), Crispin Taylor (perkusista), Mick Talbot (klawiszowiec), Mark Vandergucht (gitarzysta), Ernie McKone (basista) i Valerie Étienne (wokalistka). Grupa wydała 8 albumów i 7 singli.

</doc>
<doc id="1755092" url="https://pl.wikipedia.org/wiki?curid=1755092" title="Symmetry454">
Symmetry454

Kalendarz Symmetry454 Calendar (Sym454) – propozycja reformy kalendarza gregoriańskiego. Jest to wieczny kalendarz słoneczny zachowujący siedmiodniowy tydzień, ma symetryczne równe kwartały, każdy miesiąc zaczyna się w poniedziałek.
Kalendarz.
Proponowany kalendarz ma następującą postać:
Ostatnie siedem dni grudnia (wyszarzone) są dniami dodatkowymi dołączanymi na końcu roku przestępnego. Rok zwykły liczy 364 dni, a przestępny – 371.
Zalety kalendarza:
Tydzień przestępny.
Dodatkowe dni przestępne zbierane są w tydzień przestępny (dodawany do grudnia). Rok jest przestępny, gdy reszta z dzielenia (52 × "rok" + 146) przez 293 jest mniejsza niż 52. Powoduje to utworzenie dwóch podcykli (6 + 6 + 5) = 17 lat i (6 + 5) = 11 lat, które następnie tworzą cykl wyższego rzędu 4× (17 + 17 + 17 + 11) + (17 + 17 + 11) = 293 lata. Cykl przestępny 52/293 powoduje, że średnia długość roku w kalendarzu wynosi 365+71/293 dnia, lub 365 dni 5 h 48 min i ok. 56,5 s, co sprawia, że jest o ok. 3,5 s krótszy od średniego roku słonecznego.
Stała data Wielkanocy.
Jako stała data Wielkanocy proponowane są 28 III, 7 IV lub 14 IV, przy czym preferowana jest data 7 IV. Sobór watykański II zgodził się na wprowadzenie stałego kalendarza, byle tylko zachowywał siedmiodniowy tydzień i nie wprowadzał dodatkowych dni, nienależących do żadnego tygodnia. Zgodzono się także na ustalenie daty Wielkanocy.

</doc>
<doc id="1755093" url="https://pl.wikipedia.org/wiki?curid=1755093" title="Kościół św. Jana Chrzciciela w Świętochłowicach">
Kościół św. Jana Chrzciciela w Świętochłowicach



</doc>
<doc id="1755098" url="https://pl.wikipedia.org/wiki?curid=1755098" title="Segundo Durandal">
Segundo Durandal

Segundo Durandal (ur. 17 marca 1912, zm. 12 stycznia 1976) – boliwijski piłkarz grający na pozycji obrońcy. Mierzył 163 centymetry, ważył 60 kilogramów.
Kariera klubowa.
Podczas przypadającej na lata 1930–1938 kariery klubowej reprezentował barwy CD San José. Występował również w Club Bolívar.
Kariera reprezentacyjna.
Segundo Durandal na początku lat trzydziestych występował w reprezentacji Boliwii. W 1930 roku uczestniczył w mistrzostwach świata 1930. Na mundialu w Urugwaju wystąpił w obu przegranych 0-4 spotkaniach z Brazylią i Jugosławią.

</doc>
<doc id="1755099" url="https://pl.wikipedia.org/wiki?curid=1755099" title="Possydiusz z Kalamy">
Possydiusz z Kalamy



</doc>
<doc id="1755102" url="https://pl.wikipedia.org/wiki?curid=1755102" title="Kościół Trójcy Przenajświętszej w Jaworznie">
Kościół Trójcy Przenajświętszej w Jaworznie

Kościół Trójcy Przenajświętszej – drewniana, rzymskokatolicki, zabytkowa świątynia znajdująca się w Jaworznie w powiecie oleskim. Kościół należy do Parafii Trójcy Przenajświętszej w Jaworznie w dekanacie krzepickim, archidiecezji częstochowskiej. 30 grudnia 1967 roku pod numerem 939/67 kościół został wpisany do rejestru zabytków województwa opolskiego.
Historia kościoła.
Kościół wybudowano na początku XVI wieku, w miejscu poprzedniego. Był wielokrotnie przebudowany – najważniejsze prace miały miejsce w 1767 oraz w latach 1921–1923. Kościół w Jaworznie różni się od innych kościołów drewnianych opolskiego – wybudowany został nie na terenie Śląska, ale ziemi wieluńskiej, dlatego reprezentuje cechy późnośredniowiecznej architektury drewnianej Wielkopolski. Obok znajduje się wolno stojąca dzwonnica.
Architektura i wnętrze kościoła.
Jest to obiekt orientowany, konstrukcji zrębowej z wieżą konstrukcji słupowej, oszalowany.
Dach kościoła jest dwuspadowy, kryty gontem z szerokim okapem. Na dachu, nad nawą, znajduje się blaszana wieżyczka na sygnaturkę; drugą wieżyczkę umieszczono nad namiotowym dachem wieży. Kaplice mają dachy niższe, dwuspadowe, przechodzące w trójpołaciowe.
Świątynia posiada wieloboczne prezbiterium, łączące się z zakrystią od północnej strony, a od strony zachodniej z prostokątną nawą, wydłużono w latach 20. XX wieku. Nawa została poszerzona o dwie kaplice – w kierunku północnym w 1767, a w południowym podczas ostatniej przebudowy. Z południowej strony ławy znajduje się kruchta. Stropy są płaskie, obite listwami, natomiast ściany oszalowano sosnowymi, lakierowymi deskami.
Ołtarz z obrazem Trójcy Świętej w prezbiterium jest barokowy – pochodzi z XVIII wieku. W lewej kaplicy ustawiono kolejny barokowy ołtarz z obrazem św. Teresy z XVIII wieku.
Podczas remontu w 1802 wykonano nowe pokrycie dachu, w 1887 oszalowano kościół z zewnątrz, wymalowano wnętrza oraz dokonano przebudowy świątyni. Najbardziej kontrowersyjne (z punktu widzenia zasad konserwatorskich) były prace z lat 20. XX wieku, kiedy dwukrotnie przedłużono nawę główną od zachodu oraz dobudowano kaplicę południową, nadając w ten sposób świątyni kształt krzyża łacińskiego.
W latach 70. oszalowano wnętrze oraz wymieniono okna z prostokątnych za półkuliste. W latach 80. powstało nowe, granitowe ogrodzenie kościoła oraz parking dla samochodów.

</doc>
<doc id="1755104" url="https://pl.wikipedia.org/wiki?curid=1755104" title="Silvio Parodi">
Silvio Parodi

Silvio Parodi Ramos (3 listopada 1931 w Luque, zm. 9 października 1989) – paragwajski piłkarz, napastnik (prawoskrzydłowy). Później trener. Brat José Parodiego.
Życiorys.
Jako piłkarz klubu Sportivo Luqueño wziął udział w turnieju Copa América 1953, gdzie Paragwaj zdobył tytuł mistrza Ameryki Południowej. Parodi zagrał tylko w jednym meczu – decydującym o mistrzowskim tytule barażu z Brazylią, gdzie zastąpił na boisku Atilio Lópeza.
Po mistrzostwach kontynentalnych grał w Brazylii, w klubie CR Vasco da Gama. Następnie przeniósł się do Europy, gdzie pomógł włoskiemu klubowi ACF Fiorentina dotrzeć do finału Pucharu Mistrzów w sezonie 1956/57. W Fiorentinie rozegrał łącznie 7 meczów i zdobył 2 bramki.
Po powrocie do Ameryki Południowej wziął udział w turnieju Copa América 1959, gdzie Paragwaj zajął trzecie miejsce. Parodi zagrał w czterech meczach – z Urugwajem (wszedł na boisko za Juana Cañete), Argentyną (wszedł na boisko za Juana Cañete i zdobył honorową bramkę), Brazylią (wszedł na boisko za Juana Cañete i zdobył honorową bramkę) i Peru (zmienił na boisku Benigno Gilberto Penayo).
W tym samym roku wziął udział w ekwadorskim turnieju Copa América 1959, gdzie Paragwaj zajął ostatnie, piąte miejsce. Parodi zagrał we wszystkich czterech meczach – z Brazylią (zdobył 2 bramki), Argentyną, Urugwajem (zdobył bramkę) i Ekwadorem. Jako zdobywca 3 goli był najlepszym strzelcem reprezentacji w turnieju.
W latach 1961–1962 grał w hiszpańskim klubie Racing Santander, w którym rozegrał 12 meczów i zdobył 3 bramki.
Parodi grał także w Kolumbii – razem z klubem Millonarios FC wziął udział w turnieju Copa Libertadores 1964.
Po zakończeniu kariery piłkarskiej Parodi został trenerem – kierował m.in. zespołem argentyńskiego klubu River Plate. Później poprowadził reprezentację Paragwaju podczas turnieju Copa América 1987. Występ był kompletnie nieudany – kierowany przez Parodiego zespół zremisował 0:0 z Boliwią i przegrał aż 0:3 z Kolumbią, zajmując w swojej grupie ostatnie miejsce.

</doc>
<doc id="1755109" url="https://pl.wikipedia.org/wiki?curid=1755109" title="Docophthirus acinetus">
Docophthirus acinetus

Docophthirus acinetus – gatunek wszy z rodziny Polyplacidae, pasożytujący na Anatanie indyjskiej ("Anathana ellioti"). Powoduje wszawicę.
Samica wielkości 1,9-2,0 mm posiada szeroką i krótką głowę, samiec wielkości 1,3 mm. Wszy te mają ciało silnie spłaszczone grzbietowo-brzusznie, wydłużone. Przednia para nóg jest wyraźnie mniejsza i słabsza, zakończona słabym pazurem. Samica składa jaja zwane gnidami, które są mocowane specjalnym "cementem" u nasady włosa nosiciela. Rozwój osobniczy po wykluciu się z jaja około trwa 14 dni i występują w nim 3 stadia larwalne; larwy od osobników dorosłych różnią się tylko wielkością.
Wesz ta pasożytuje na skórze. Żywi się krwią, którą ssie 2–3 razy dziennie. Występuje na terenie Azji w Indiach.

</doc>
<doc id="1755115" url="https://pl.wikipedia.org/wiki?curid=1755115" title="René Fernández">
René Fernández

René Fernández (ur. 1906, zm. 1956) – boliwijski piłkarz grający na pozycji napastnika. Mierzył 167 centymetrów, ważył 70 kilogramów.
Kariera klubowa.
Podczas kariery piłkarskiej René Fernández reprezentował barwy Alianzy Oruro.
Kariera reprezentacyjna.
René Fernández występował w reprezentacji Boliwii na początku lat trzydziestych. W 1930 roku uczestniczył w mistrzostwach świata. Na mundialu wystąpił w obu przegranych 0-4 meczach grupowych z Brazylią i Jugosławią.

</doc>
<doc id="1755117" url="https://pl.wikipedia.org/wiki?curid=1755117" title="Alxasaurus">
Alxasaurus



</doc>
<doc id="1755126" url="https://pl.wikipedia.org/wiki?curid=1755126" title="Gumercindo Gómez">
Gumercindo Gómez

Gumercindo Gómez (ur. 1907 r., zm. 1980 r.) – boliwijski piłkarz grający na pozycji napastnika.
Podczas kariery piłkarskiej reprezentował barwy klubu o nazwie Oruro Royal. Wraz z reprezentacją Boliwii uczestniczył w mistrzostwach świata 1930.

</doc>
<doc id="1755131" url="https://pl.wikipedia.org/wiki?curid=1755131" title="Bieruń Stary Mleczarnia">
Bieruń Stary Mleczarnia

Bieruń Stary Mleczarnia – nieczynny przystanek kolejowy w Bieruniu, w dzielnicy Bieruń Stary, w województwie śląskim, w Polsce.

</doc>
<doc id="1755132" url="https://pl.wikipedia.org/wiki?curid=1755132" title="(10730) White">
(10730) White

(10730) White – planetoida z grupy pasa głównego asteroid okrążająca Słońce w ciągu 3 lat i 66 dni w średniej odległości 2,16 j.a. Została odkryta 19 września 1987 roku w Lowell Observatory ("Anderson Mesa Station") przez Edwarda Bowella. Nazwa planetoidy pochodzi od "Nathaniela Millera White'a" (ur. 1941), w latach 1969-2007 astronoma Lowell Observatory. Przed nadaniem nazwy planetoida nosiła oznaczenie tymczasowe (10730) 1987 SU.

</doc>
<doc id="1755137" url="https://pl.wikipedia.org/wiki?curid=1755137" title="Janusz Zakrzewski">
Janusz Zakrzewski

Janusz Zakrzewski (ur. 23 lipca 1932 w Krakowie, zm. 26 października 2008 w Warszawie) – polski fizyk doświadczalny zajmujący się fizyką cząstek elementarnych (inaczej fizyką wysokich energii). Profesor doktor habilitowany (od 1971), dziekan Wydziału Fizyki Uniwersytetu Warszawskiego (1972–1975) i prorektor Uniwersytetu Warszawskiego (1981–1982).
Życiorys.
Ukończył studia z zakresu fizyki na Uniwersytecie Warszawskim w 1957, a doktorat z fizyki uzyskał na Uniwersytecie w Bristolu. Członek PAN (od 1986), Towarzystwa Naukowego Warszawskiego (od 1984), Polskiej Akademii Umiejętności i Polskiego Towarzystwa Fizycznego, Prezes Polskiego Towarzystwa Fizycznego (1987–1991).
Pracował w Zakładzie Cząstek i Oddziaływań Fundamentalnych Instytutu Fizyki Doświadczalnej na Wydziale Fizyki Uniwersytetu Warszawskiego. Jako fizyk-eksperymentator był współodkrywcą (z Marianem Danyszem i Jerzym Pniewskim) pierwszego podwójnego hiperjądra (1963) oraz ciężkich hiperjąder. Brał udział w eksperymencie, który doprowadził do odkrycia neutralnego bozonu pośredniczącego w CERN. 
Ojciec matematyka, profesora UW Piotra Zakrzewskiego. Miejsce spoczynku: cmentarz Powązkowski w Warszawie, kwatera 63, rząd 5, miejsce 10.
Publikacje.
Współautor (z A. K. Wróblewskim) podręcznika "Wstęp do fizyki" (t. 1 z 1976; t. 2, cz. 1–2 z lat 1989–1991), PWN.

</doc>
<doc id="1755138" url="https://pl.wikipedia.org/wiki?curid=1755138" title="Axel Voss">
Axel Voss

Axel Voss (ur. 7 kwietnia 1963 w Hameln) – niemiecki polityk i prawnik, deputowany do Parlamentu Europejskiego VII, VIII i IX kadencji.
Życiorys.
Z wykształcenia prawnik. W 1994 rozpoczął praktykę adwokacką. W 2000 został wykładowcą w RheinAhrCampus (Remagen). W drugiej połowie lat 90. pełnił funkcję obywatelskiego doradcy Komisji Europejskiej. Od 2004 przewodniczy Unii Chrześcijańsko-Demokratycznej w Bonn.
W wyborach w 2009 z listy CDU uzyskał mandat posła do Parlamentu Europejskiego VII kadencji. Przystąpił do grupy Europejskiej Partii Ludowej, wszedł w skład Komisji Wolności Obywatelskich, Sprawiedliwości i Spraw Wewnętrznych. W 2014 i 2019 z powodzeniem ubiegał się o europarlamentarną reelekcję.

</doc>
<doc id="1755139" url="https://pl.wikipedia.org/wiki?curid=1755139" title="Tychy Urbanowice">
Tychy Urbanowice

Tychy Urbanowice – nieczynny przystanek kolejowy w Tychach, w dzielnicy Urbanowice, w województwie śląskim, w Polsce. Przystanek został wyłączony z ruchu pasażerskiego w 2001 roku, a w 2007 została zdjęta sieć trakcyjna przechodząca przez stację i rozebrana całkowicie zniszczona wiata.

</doc>
<doc id="1755140" url="https://pl.wikipedia.org/wiki?curid=1755140" title="Mór Déchy">
Mór Déchy

Mór Déchy (wym. [], ur. 4 listopada 1847 w Budzie, zm. 8 lutego 1917 w Budapeszcie) – węgierski geograf i podróżnik, autor publikacji naukowych na temat gór, pionier fotografii wysokogórskiej, taternik i alpinista.
Urodził się jako syn inżyniera kolejowego. Rodzice dbali o jego wykształcenie, uczył się języków obcych, uczęszczał do liceum pijarów. Studiował geografię i geologię na Uniwersytecie Wiedeńskim. Wiele podróżował m.in. po Alpach (w 1872, 1874 i 1876), Pirenejach, Kaukazie (siedmiokrotnie w latach 1884-1902) i Karpatach. Odwiedził między innymi Maroko i Algierię, brał udział w próbie zdobycia siedmiotysięcznika Muztagata w 1878. W Alpach zdobył m.in. Jungfrau, Matterhorn i Mont Blanc, był pierwszym zdobywcą Trafoier Eiswand i Petersenspitze. Jako pierwszy przeszedł też północną ścianą Wildspitze. Na Kaukazie był autorem (ze szwajcarskimi przewodnikami Alxsandrem Burgenerem i Peterem Ruppenem oraz młodym miejscowym góralem o imieniu Molej z Urusbije) drugiego wejścia na główny, zachodni wierzchołek Elbrusa. W późniejszych latach był jednym z największych znawców Kaukazu.
Jego najważniejszym dziełem była trzytomowa praca poświęcona Kaukazowi: "Kaukasus, Reisen und Forschungen in kaukasischen Hochgebirge" (1905-07).
Mór Déchy był w Tatrach tylko w 1874, wspólnie z innymi taternikami i przewodnikami dokonał kilku pierwszych wejść m.in. na Wysoką (na oba wierzchołki, wraz z przewodnikami Jánem Rumanem-Driečnym młodszym i Martinem Spitzkopfem) oraz na Gerlach przez Wielicką Próbę (wraz z Antonem Döllerem, Paulem Schwartzem, Josefem Schäferlingiem, przewodnikiem Johannem Stillem i tragarzem Samuelem Horvayem). Ponadto przypisywane są mu pierwsze znane turystyczne przejścia przez Wschodnie Żelazne Wrota, Siarkańską Przełęcz i Dolinę Kaczą. Plonem tych wypraw było opracowanie geograficzne "Jelentés a Magas Tátrában tett utazásról" w 1875 i kilka mniejszych publikacji w prasie taternickiej.

</doc>
<doc id="1755142" url="https://pl.wikipedia.org/wiki?curid=1755142" title="Serra de Tramuntana">
Serra de Tramuntana

Serra de Tramuntana – pasmo górskie znajdujące się na Majorce o długości 90 km i średniej szerokości 10 km. "Serra de Tramuntana" jest nazwą w języku katalońskim, natomiast w języku hiszpańskim (kastylijskim) ich nazwa brzmi "Sierra de Tramontana".
Góry te znajdują się na północnym krańcu wyspy i ciągną się od zachodniego krańca wyspy, po półwysep Formentor znajdujący się na północno-wschodnim krańcu Majorki. Najwyższym szczytem jest Puig Major o wysokości 1445 m n.p.m., który jest jednocześnie najwyższym wzniesieniem Balearów, drugim co do wysokości jest Pico de Masanella.
Na terenie gór występuje endemicznie gatunek żaby "Alytes muletensis".

</doc>
<doc id="1755144" url="https://pl.wikipedia.org/wiki?curid=1755144" title="Diógenes Lara">
Diógenes Lara

Diógenes Lara (ur. 6 kwietnia 1903 r., zm. 1971 r.) – boliwijski piłkarz grający na pozycji pomocnika. Mierzył 174 centymetry, ważył 72 kilogramy.
Karierę klubową spędził w Club Bolívar. Był w składzie reprezentacji Boliwii podczas mistrzostw świata 1930.

</doc>
<doc id="1755147" url="https://pl.wikipedia.org/wiki?curid=1755147" title="Bitwa pod Badrem">
Bitwa pod Badrem

Bitwa pod Badrem (arabski: غزوة بدر) – bitwa stoczona 17 marca 624 roku (17 ramadan w roku 2 kalendarza islamskiego) na terenie Arabii (dzisiejsza Arabia Saudyjska). Była kluczową bitwą dla powstałego w tamtym czasie islamu i punktem zwrotnym w kampanii Mahometa przeciwko jego rywalom z Mekki – Kurajszytom.
Po wstępnym zorganizowaniu społeczności muzułmańskiej Mahomet rozpoczął bezpardonową walkę z Kurajszytami. Pragnąc zniszczyć ekonomiczne podstawy potęgi Mekki, organizował ataki na szlaki i karawany kupieckie. Dzięki temu zdobywał bogactwo i sławę wielkiego wodza wśród różnych plemion arabskich, które zaczynały sympatyzować z nową religią. Na czele swych muhadżirów i ansarów Mahomet odbył 27 wielkich wypraw przeciw kupcom z Mekki. W 624 r. Kurajszyci zorganizowali wielką karawanę, której przydzielili tym razem ochronę w liczbie 950 wojowników. Karawaną dowodził jeden z najważniejszych przywódców kurajszyckich Abu Sufjan Ibn Harb. Niezrażony wiadomościami o militarnej ochronie karawany, Mahomet stanął na czele trzystu muzułmanów i zaatakował Mekkańczyków koło studni w wąwozie Badr. Korzystając z zaskoczenia odniósł swoje pierwsze wielkie zwycięstwo. Poległo 70 Kurajszytów. Bitwa pod Badrem stała się wielkim wydarzeniem w życiu społeczności islamskiej w Medynie. Rosnąca wspólnota religijna poczuła swą siłę.
Późniejsze odniesienia do bitwy.
Bitwa pod Badrem jest jedną z kilku bitew wspomnianych w Koranie:
Koran, 3:123–125: "Bóg już dopomógł wam pod Badr, kiedy byliście poniżeni. Bójcie się więc Boga! Być może, wy będziecie wdzięczni! Oto mówiłeś do wiernych: «Czyż wam to nie wystarczy, że pomaga wam wasz Pan trzema tysiącami zesłanych aniołów?» Tak! Jeśli będziecie cierpliwi i bogobojni i jeśli oni zaatakują was niespodziewanie, to dopomoże wam wasz Pan pięcioma tysiącami aniołów, wyróżnionymi".
Ze względu na wagę i znaczenie, jakie bitwa miała dla islamu, słowo Badr przyjęło się jako nazwa dla wielu oddziałów wojsk lub organizacji paramilitarnych. Nazwa "operacja Badr" została użyta jako kodowe oznaczenie egipskiej ofensywy w 1973 roku (wojna Jom Kipur) oraz podczas pakistańskiej akcji na terenie Kaszmiru w 1999 roku.

</doc>
<doc id="1755148" url="https://pl.wikipedia.org/wiki?curid=1755148" title="Wangelis Moras">
Wangelis Moras

Wangelis Moras, gr. Βαγγέλης Μόρας (ur. 26 sierpnia 1981 w Larisie) – grecki piłkarz występujący na pozycji obrońcy we włoskim klubie AE Larisa oraz w reprezentacji Grecji.
Kariera klubowa.
Moras jest wychowankiem klubu AE Larisa. W 2000 roku zadebiutował w niej jako 19-latek w rozgrywkach drugiej ligi greckiej. W 2001 roku przeszedł do innego drugoligowca, AO Proodeftiki. W 2002 roku awansował z nim do pierwszej ligi greckiej i w zespole Proodeftiki grał tam przez rok.
Latem 2003 roku Moras został piłkarzem AEK-u Ateny. W drużynie tej swoje pierwsze spotkanie rozegrał 23 sierpnia 2003, wygrane przez AEK 1:0 z AO Egaleo. Przez cztery lata był podstawowym zawodnikiem AEK-u. Największy sukces osiągnął w 2007 roku, gdy wywalczył wicemistrzostwo Grecji.
W 2007 roku Moras przeszedł na zasadzie wolnego transferu do włoskiej Bologny. 9 września 2007 zadebiutował w Serie B w meczu z Ravenną Calcio. W 2008 roku wywalczył z Bologną awans do Serie A, a w sezonie 2008/09 przyczynił się do utrzymania tego zespołu w lidze.
W październiku 2011 podpisał kontrakt ze Swansea City. Rozegrał w tym klubie jeden mecz. W trakcie sezonu 2011/2012 odszedł do Ceseny. Z kolei latem 2012 został piłkarzem drugoligowego Hellasu Werona. W sezonie 2012/2013 awansował z nim do Serie A. W sezonie 2016/2017 grał w AS Bari. Latem 2017 trafił do Panetolikosu, a w 2018 wrócił do Larisy.
Kariera reprezentacyjna.
W 2004 roku Moras wraz z olimpijską reprezentacją Grecji wziął udział w Igrzyskach Olimpijskich w Atenach. W dorosłej reprezentacji Grecji zadebiutował 11 lutego 2009 roku w zremisowanym 1:1 towarzyskim spotkaniu z Danią.

</doc>
<doc id="1755149" url="https://pl.wikipedia.org/wiki?curid=1755149" title="Rafael Méndez">
Rafael Méndez

Rafael Méndez (ur. 1904 r., zm. 1982 r.) – boliwijski piłkarz grający na pozycji napastnika.
Kariera klubowa.
Podczas kariery klubowej reprezentował barwy Universitario La Paz.
Kariera reprezentacyjna.
Rafael Méndez grał w reprezentacji Boliwii w latach dwudziestych i trzydziestych. W 1926 uczestniczył w Copa América 1926. Boliwia zajęła na tym turnieju ostatnie, piąte miejsce a Méndez wystąpił we wszystkich czterech meczach. Rok później ponownie grał na Copa América 1927. Boliwia zajęła czwarte, ostatnie miejsce a Rafael Méndez zagrał we wszystkich trzech meczach.
Grał w reprezentacji Boliwii na mistrzostwach świata 1930. Na mundialu wystąpił w obu przegranych 0-4 spotkaniach z Brazylią i Jugosławią.

</doc>
<doc id="1755150" url="https://pl.wikipedia.org/wiki?curid=1755150" title="Vangelis Moras">
Vangelis Moras



</doc>
<doc id="1755151" url="https://pl.wikipedia.org/wiki?curid=1755151" title="Ludwik Pruski">
Ludwik Pruski

Fryderyk Ludwik Karol (ur. 5 listopada 1773 w Poczdamie, zm. 28 grudnia 1796 w Berlinie) – książę Prus z dynastii Hohenzollernów, wojskowy, od 1794 generalmajor.
Urodził się jako syn następcy tronu Prus Fryderyka Wilhelma (przyszłego króla Fryderyka Wilhelma II) i jego drugiej żony księżnej Fryderyki Luizy. Jego starszym bratem był przyszły król Prus Fryderyk Wilhelm III. 26 grudnia 1793 w Berlinie poślubił księżniczkę Mecklenburg-Strelitz Fryderykę. Para miała troje dzieci:

</doc>
<doc id="1755153" url="https://pl.wikipedia.org/wiki?curid=1755153" title="Sabine Verheyen">
Sabine Verheyen

Sabine Verheyen (ur. 24 października 1964 w Akwizgranie) – niemiecka polityk i samorządowiec, deputowana do Parlamentu Europejskiego VII, VIII i IX kadencji.
Życiorys.
W 1988 ukończyła studia z zakresu architektury w wyższej szkole zawodowej w Akwizgranie. W 1994 została radną tego miasta, a w 1999 burmistrzem Akwizgranu. W 1990 wstąpiła do Unii Chrześcijańsko-Demokratycznej, zasiadła w zarządzie tej partii w Nadrenii Północnej-Westfalii.
W wyborach w 2009 z listy CDU uzyskała mandat posłanki do Parlamentu Europejskiego VII kadencji. Przystąpiła do grupy Europejskiej Partii Ludowej, weszła w skład Komisji Kultury i Edukacji. W 2014 i 2019 z powodzeniem ubiegała się o europarlamentarną reelekcję.

</doc>
<doc id="1755154" url="https://pl.wikipedia.org/wiki?curid=1755154" title="Miguel Murillo">
Miguel Murillo

Miguel Murillo (ur. 24 marca 1898, zm. 12 lutego 1968) – boliwijski piłkarz grający na pozycji bramkarza.
Kariera klubowa.
Podczas kariery piłkarskiej reprezentował barwy Club Bolívar.
Kariera reprezentacyjna.
Miguel Murillo występował w reprezentacji Boliwii na początku lat trzydziestych. W 1930 roku w Urugwaju uczestniczył w mistrzostwach świata 1930, na których był zmiennikiem Jesúsa Bermúdeza.

</doc>
<doc id="1755155" url="https://pl.wikipedia.org/wiki?curid=1755155" title="Puig Major">
Puig Major

Puig Major - najwyższy szczyt gór Serra de Tramuntana i zarazem najwyższy szczyt Majorki i Balearów. Jego wysokość wynosi 1445 m n.p.m. Na szczycie zlokalizowane są radary wojskowe.

</doc>
<doc id="1755156" url="https://pl.wikipedia.org/wiki?curid=1755156" title="(10728) Vladimirfock">
(10728) Vladimirfock

(10728) Vladimirfock – planetoida z grupy pasa głównego asteroid okrążająca Słońce w ciągu 3 lat i 40 dni w średniej odległości 2,13 j.a. Została odkryta 4 września 1987 roku w Krymskim Obserwatorium Astrofizycznym w Naucznym na Krymie przez Ludmiłę Żurawlową. Nazwa planetoidy pochodzi od Władimira Aleksandrowicza Foka (1898-1974), rosyjskiego fizyka. Przed nadaniem nazwy planetoida nosiła oznaczenie tymczasowe (10728) 1987 RT5.

</doc>
<doc id="1755157" url="https://pl.wikipedia.org/wiki?curid=1755157" title="Stanisław Ziemiański (piłkarz)">
Stanisław Ziemiański (piłkarz)

Stanisław Ziemiański (ur. 7 kwietnia 1892 w Krakowie, zm. 24 czerwca 1974 tamże) – polski piłkarz, sędzia oraz działacz piłkarski. Pracował również jako księgowy.
Życiorys.
W latach 1911-1921 grał w Wiśle Kraków na pozycji pomocnika. Był jej kapitanem. W 1913 roku gościnnie występował także w Cracovii. W tym samym roku ukończył egzamin sędziowski w Wiedniu i stał się jednym z pierwszych polskich z uprawnieniami arbitra. Był współzałożycielem organizacji sędziowskiej przy PZPN. W 1925 roku uzyskał uprawniania sędziego od FIFA.
Do roku 1919 był działaczem Wisły, zaś następnie KOZPN. Od 1922 roku był we władzach PZPN. W tym samym roku był członkiem „komisji trzech” i współpracował przy tworzeniu reprezentacji Polski.
W roku 1949 prasa odnotowała, iż żyje w Krakowie. Jego nazwisko Ziemiański nie jest najprawdopodobniej jego nazwiskiem rodowym, które brzmiało Moskal. Zmiana nastąpiła około roku 1911.

</doc>
<doc id="1755159" url="https://pl.wikipedia.org/wiki?curid=1755159" title="Musawengosi Mguni">
Musawengosi Mguni

Musawengosi Mguni (ur. 8 kwietnia 1983 w Harare) – zimbabwejski piłkarz, grający na pozycji napastnika, reprezentant Zimbabwe.
Kariera piłkarska.
Kariera klubowa.
W 2001 rozpoczął karierę piłkarską w miejscowym klubie Motor Action Harare. W latach 2003-2004 występował w południowoafrykańskich klubach Hellenic FC i Orlando Pirates. Potem od 2005 bronił dwa i pół roku cypryjskiej Omonii Nikozja. 5 czerwca 2008 został kupiony za 1,5 mln euro do Al-Shabab Dubaj. 17 czerwca 2009 przeszedł do Metałurha Donieck. 2 lutego 2011 podpisał kontrakt z rosyjskim klubem Terek Grozny. W 2012 doznał kontuzji, którą leczył przez rok. W czerwcu 2013 powrócił do Metałurha Donieck. Ale nie zagrał żadnego meczu i podczas przerwy zimowej sezonu 2013/14 opuścił doniecki klub.
Kariera reprezentacyjna.
Od 2004 jest zawodnikiem reprezentacji Zimbabwe.

</doc>
<doc id="1755160" url="https://pl.wikipedia.org/wiki?curid=1755160" title="Eliasz Wapiński">
Eliasz Wapiński

Eliasz Wapiński (ur. 1691 w Wapiennym, zm. 1777 w Jarosławiu) – bogaty kupiec, wójt i burmistrz Jarosławia.
Życiorys.
Urodził się 17 października 1691 roku w Wapiennym koło Gorlic. W Jarosławiu osiadł za sprawą ożenku z Pelagią z Onyszkiewiczów. Trudnił się kupiectwem. Handlował m.in. zbożem i winem. Jego interesy sięgały rozległe tereny Rzeczypospolitej, w tym sięgały do Gdańska. W 1755 roku okupił od wojewody mścisławskiego Ignacego Sapiehy położony na brzegu Sanu spichlerz wraz ze zgromadzonym w nim zbożem oraz dwie szkuty za 13 tys. Złp. W połowie XVIII wieku należały do niego kamienice położone w najdogodniejszych punktach miasta np. rynkowa Kamienica Rydzikowska. W 1743 roku użytkował też kamienicę Teynerowską, z której płacił czynsz na rzecz kapituły kolegiaty jarosławskiej. Wspólnie ze szwagrem Aleksandrem Onyszkiewiczem był właścicielem kamienicy zwanej Lazurowiczowską, na której ciążył czynsz, który należało płacić bractwu Różańca Świętego. Drugim jego domem była kamienica Szultzowska. Ponadto w jego posiadaniu znajdował się folwark na Podzamczu oraz ogród, czyli blich na Zwierzyńcu. Pełnił też funkcję urzędnicze. Rajca rady miejskiej w latach 1743–1755, 1768-1763 oraz burmistrz Jarosławia w latach 1758–1763. W latach 1743-1755 był syndykiem, czyli urzędnikiem zarządzającym majątkiem miasta (wiceburmistrz ds. gospodarki). W latach 1755-1756 oraz 1763-1767 jako wójt stał na czele urzędu wójtowsko-ławniczego. Był także wybierany do zarządów bractwa cerkiewnego działającego w Jarosławiu. Od 1743 roku był starszym bratem konfraterni Objawienia Pańskiego. Od 18 kwietnia 1759 roku do dnia swojej śmierci figurował na pierwszym miejscu jako superiadent bractwa Przemienienia Pańskiego i Wniebowzięcia NMP. Fundator cerkwi pw. Przemienienia Pańskiego. Wspólnie z żoną Pelagią zakładali fundacje, z których prowizje i dochody przeznaczone były na utrzymanie kapłanów, cerkwi, szpitala i szkoły. Przy cerkwi wystawił jednopiętrową plebanię, która przetrwała do 1907. W 1759 ufundował i uposażył wraz z żoną kwotą 2 tysięcy złotych szpital dla ubogich, zaś w 1766 przekazali na ręce biskupa przemyskiego Anatazego Szeptyckiego, sumę 44 tysięcy złotych na założenie seminarium duchownego w Jarosławiu. W 1750 roku wpisał się wraz z żoną do bractwa św. Onufrego. Znane były inicjatywy podejmowane przez niego na rzecz rozwoju parafii unickiej w mieście oraz działania zmierzające do podniesienia prestiżu Cerkwi greckokatolickiej. Należały do nich m.in. Dokończenie budowy świątyni parafialnej i jej wyposażenie, ufundowanie szpitala dla wiernych obrządku unickiego, starania o podniesienie cerkwi do rangi kolegiaty, czy próby utworzenia seminarium greckokatolickiego w Jarosławiu. Zmarł 23 marca 1777 w Jarosławiu. Pochowany został w podziemiach cerkwi Przemienienia Pańskiego.

</doc>
<doc id="1755161" url="https://pl.wikipedia.org/wiki?curid=1755161" title="Filipe">
Filipe



</doc>
<doc id="1755162" url="https://pl.wikipedia.org/wiki?curid=1755162" title="Constantino Noya">
Constantino Noya

Constantino Noya (ur. ?, zm. ?) – boliwijski piłkarz grający na pozycji pomocnika.
Kariera klubowa.
Podczas kariery zawodniczej występował w Oruro Royal.
Kariera reprezentacyjna.
Constantino Noya występował w reprezentacji Boliwii na początku lat trzydziestych. W 1930 uczestniczył w mistrzostwach świata. Podczas turnieju w Urugwaju był rezerwowym i nie wystąpił w żadnym spotkaniu.

</doc>
<doc id="1755163" url="https://pl.wikipedia.org/wiki?curid=1755163" title="Saguenay-Lac-Saint-Jean">
Saguenay-Lac-Saint-Jean



</doc>
<doc id="1755165" url="https://pl.wikipedia.org/wiki?curid=1755165" title="Chibougamau">
Chibougamau

Chibougamau – miasto w Kanadzie, w prowincji Quebec. Stolica i największe miasto regionu Nord-du-Québec.
Historia.
Pierwsza oficjalna eksploracja okolic dzisiejszego miasta miała miejsce w roku 1870. James Richardson z Kanadyjskiej Komisji Geologicznej (Commission géologique du Canada) odkrył oznaki występowania minerałów w okolicach Paint Mountain koło jeziora Chibougamau. Dalsze badania potwierdziły ich obecność, ale dopiero w 1904 roku, z inicjatywy Petera McKenzie i francuskiego inżyniera Josepha Obalskiego rozpoczęła się eksploatacja surowców. W latach trzydziestych dwudziestego wieku Chibougamau stało się obiektem bardzo intensywnych poszukiwań złóż, a społeczność górników, handlarzy, badaczy czy geologów żyją tam poza obszarem działania jakiegokolwiek prawa czy policji. Dopiero na początku lat pięćdziesiątych pojawiły się drogi umożliwiające transport minerałów przez Abitibi i Saguenay. W 1952 roku został ustanowiony "magistrat wsi Chibougamau" (municipalité du village de Chibougamau). Wieś otrzymała status miasta 1 września 1954 roku.
Demografia.
Liczba mieszkańców Chibougamau wynosi 7 563. Język francuski jest językiem ojczystym dla 96,7%, angielski dla 1,9% mieszkańców (2006).

</doc>
<doc id="1755167" url="https://pl.wikipedia.org/wiki?curid=1755167" title="Robert Budzynski">
Robert Budzynski

Robert Budzynski (ur. 21 maja 1940 w Calonne-Ricouart, Francja) – były francuski piłkarz polskiego pochodzenia grający na pozycji obrońcy.
Kariera klubowa.
Robert Budzynski wywodzi się z rodziny polskich emigrantów przybyłych do Francji przed II wojną światową do pracy w kopalniach węgla. Karierę piłkarską rozpoczął w 1958 w RC Lens. W klubie z północnej Francji występował do 1963, kiedy to na początku sezonu 1963–1964 przeszedł do FC Nantes. Z FC Nantes Budzynski dwukrotnie zdobył mistrzostwo Francji w 1965 i 1966. Z powodu kontuzji doznanej w trakcie sezonu 1968–1969 Robert Budzynski zmuszony był do zakończenia kariery piłkarskiej w 1969 roku.
Kariera reprezentacyjna.
W reprezentacji Francji Robert Budzynski zadebiutował 9 października 1965 w meczu przeciwko Jugosławii. W 1966 roku uczestniczył w Mistrzostwach Świata, w których zagrał we wszystkich trzech meczach grupowych: z reprezentacją Anglii, Urugwaju oraz Meksyku. Ostatni raz we francuskiej drużynie narodowej zagrał 22 marca 1967 w meczu z reprezentacją Rumunii. Ogółem w barwach "tricolores" rozegrał 11 spotkań.
Kariera dyrektorska.
Po zakończeniu piłkarskiej kariery Robert Budzynski został dyrektorem sportowym w FC Nantes i pełnił tę funkcję przez 35 lat (1970-2005). Podczas tego okresu FC Nantes sześciokrotnie zdobył mistrzostwo Francji: 1973, 1977, 1980, 1983, 1995 i 2001, trzykrotnie Puchar Francji 1979, 1999, 2000 oraz dwa razy Superpuchar Francji 1999 i 2001. W czasie jego kariery piłkarskiej i dyrektorskiej FC Nantes jako jedyny francuski zespół nieprzerwanie występował w Ligue 1. Spadł dopiero w 2007 roku, dwa lata po odejściu Budzynskiego na emeryturę.

</doc>
<doc id="1755168" url="https://pl.wikipedia.org/wiki?curid=1755168" title="Costerina">
Costerina

Targi Książki Kaszubskiej i Pomorskiej „Costerina” – organizatorem Targów jest Burmistrz i Rada Miasta Kościerzyna oraz Biblioteka Miejska im. ks. Konstantego Damrota w Kościerzynie.
Celem Targów jest promocja autorów i wydawnictw literatury kaszubskiej i pomorskiej oraz tworzenie możliwości nawiązania kontaktów i współpracy z autorami i wydawcami. Targi odbywają się latem.
Historia.
Kościerzyna ma tradycje czasopiśmiennicze i wydawnicze. Stąd wywodzi się wielu twórców literatury kaszubskiej, na czele z Aleksandrem Majkowskim. Organizacją targów do 2002 roku zajmował się Kościerski Dom Kultury. Od 2003 roku organizacja targów pod względem merytorycznym spoczywa na Bibliotece Miejskiej w Kościerzynie, której zadaniem jest śledzenie rynku wydawniczego, nawiązywanie kontaktów z autorami i wydawcami. Impreza ta nie ma mieć wyłącznie komercyjnego charakteru. Ma stanowić niejako formę promocji autorów i wydawnictw literatury kaszubskiej i pomorskiej, a także czytelnictwa. Kościerskie targi przyciągają wydawców, autorów, środowiska naukowe, bibliotekarzy, księgarzy oraz miłośników książek. Na targach istnieje możliwość bezpośredniego zakupienia książek po cenach promocyjnych. W trakcie trwania targów odbywają się na scenie wywiady z autorami i wydawcami oraz czytanie fragmentów utworów.
Pomysłodawcą organizacji targów był prof. zw. dr hab. Tadeusz Linkner i nadal aktywnie realizuje swój pomysł, będąc przewodniczącym komisji oceniającej publikacje zgłoszone do konkursu. Od początku istnienia Targów autorzy i wydawcy ubiegają się w konkursach o nagrodę „Remusowej Kary” w kategorii wydawnictw literatury kaszubskiej oraz nagrody dotyczącej wydawnictw literatury pomorskiej. 
Na przestrzeni 10-lecia w targach brały udział następujące wydawnictwa: CZEC, Bernardinum, Książnica Pomorska, Marpress, Polnord Oskar, Region, Rost, Słowo/obraz terytoria, Instytut Kaszubski w Gdańsku, Wydawnictwo Uniwersytetu Gdańskiego, BIT, Wydawnictwo NOWATOR Papier i Poligrafia, Media Kociewiak, Muzeum Piśmiennictwa i Muzyki Kaszubsko-Pomorskiej w Wejherowie.

</doc>
<doc id="1755170" url="https://pl.wikipedia.org/wiki?curid=1755170" title="Luis Reyes Peñaranda">
Luis Reyes Peñaranda

Luis Reyes Peñaranda (ur. 5 czerwca 1911, zm. ?) – boliwijski piłkarz grający na pozycji obrońcy.
Kariera klubowa.
Podczas kariery klubowej reprezentował barwy Universitario La Paz. Z klubem z La Paz zdobył mistrzostwo Boliwii w 1929 roku.
Kariera reprezentacyjna.
Luis Reyes Peñaranda na początku lat trzydziestych występował w reprezentacji Boliwii. W 1930 uczestniczył w mistrzostwach świata 1930. Na mundialu był rezerwowym i nie wystąpił w żadnym meczu.

</doc>
<doc id="1755173" url="https://pl.wikipedia.org/wiki?curid=1755173" title="Łowiec">
Łowiec

Łowiec ("Machimus") – rodzaj owadów z rzędu muchówek. 

</doc>
<doc id="1755174" url="https://pl.wikipedia.org/wiki?curid=1755174" title="Machimus">
Machimus



</doc>
<doc id="1755175" url="https://pl.wikipedia.org/wiki?curid=1755175" title="Eduardo Reyes Ortiz">
Eduardo Reyes Ortiz

Eduardo Reyes Ortiz (ur. 1907 r., zm. ?) – boliwijski piłkarz grający na pozycji napastnika. Mierzył 160 centymetrów, ważył 65 kilogramów.
Kariera klubowa.
Podczas kariery piłkarskiej reprezentował barwy Club The Strongest.
Kariera reprezentacyjna.
Eduardo Reyes Ortiz grał w reprezentacji Boliwii w latach trzydziestych. 
W 1930 roku uczestniczył w mistrzostwach świata 1930. Na mundialu zagrał w meczu z Brazylią.

</doc>
<doc id="1755177" url="https://pl.wikipedia.org/wiki?curid=1755177" title="Monika Hohlmeier">
Monika Hohlmeier

Monika Hohlmeier z domu Strauß (ur. 2 lipca 1962 w Monachium) – niemiecka polityk i samorządowiec, posłanka do Parlamentu Europejskiego VII, VIII i IX kadencji.
Życiorys.
Jej ojcem był premier Bawarii Franz Josef Strauß. Od czasu śmierci matki w 1984 Monika Hohlmeier towarzyszyła ojcu przy oficjalnych wizytach. W 1981 zdała egzamin maturalny, kształciła się w połowie lat 80. w zakresie języków obcych. W 2005 rozpoczęła studia ekonomiczne na Fernuniversität in Hagen.
Podobnie jak ojciec zaangażowała się w działalność polityczną w ramach Unii Chrześcijańsko-Społecznej. W latach 1993–2003 zajmowała stanowisko wiceprzewodniczącej partii. Od 2003 do 2004 kierowała powiatowymi strukturami chadeków w Monachium. W pierwszej połowie lat 90. zasiadła w radzie gminy Vaterstetten, w latach 1990–2008 sprawowała mandat deputowanej do landtagu Bawarii.
Pełniła szereg funkcji w administracji kraju związkowego. Od 1990 do 1993 była członkinią rady ds. edukacji, młodzieży i sportu. Później do 1998 zajmowała stanowisko sekretarza stanu w bawarskim ministerstwie edukacji i kultury, następnie do 2005 sprawowała urząd ministra edukacji i kultury w rządach Edmunda Stoibera.
W wyborach w 2009 z listy CSU uzyskała mandat posłanki do Parlamentu Europejskiego VII kadencji. Przystąpiła do grupy Europejskiej Partii Ludowej, weszła w skład Komisji Kultury i Edukacji. W 2014 i 2019 z powodzeniem ubiegała się o europarlamentarną reelekcję.

</doc>
<doc id="1755178" url="https://pl.wikipedia.org/wiki?curid=1755178" title="Renato Sáinz">
Renato Sáinz

Renato Sáinz (ur. 14 grudnia 1899, zm. 28 grudnia 1982) - boliwijski piłkarz grający na pozycji pomocnika.
Kariera klubowa.
Karierę przypadającą głównie na lata 1926–1930 spędził w rodzimym klubie Club The Strongest.
Kariera reprezentacyjna.
Renato Sáinz grał w reprezentacji Boliwii w latach dwudziestych i na początku trzydziestych. W 1926 roku uczestniczył w Copa América 1926. Boliwia zajęła na turnieju ostatnie, piąte miejsce a Sáinz wystąpił we wszystkich 4 meczach. Rok później ponownie uczestniczył w Copa América 1927. Boliwia zajęła ostatnie, czwarte miejsce. Renato Sáinz wystąpił tylko w pierwszym meczu z Argentyną.
W 1930 Renato Sáinz uczestniczył mistrzostwach świata 1930. Wystąpił tylko w meczu z Brazylią.

</doc>
<doc id="1755179" url="https://pl.wikipedia.org/wiki?curid=1755179" title="Orebici">
Orebici

Orebici – jeden z radykalnych odłamów husytyzmu.
Była to wspólnota religijna powstała w wyniku działalności duchownych husyckich we wschodnich Czechach z głównym ośrodkiem i miejscem spotkań na górze pod Třebechovicami, gdzie zbierały się tysiące wiernych, aby wysłuchać kazania i przyjąć komunię świętą pod dwiema postaciami. Na ich czele stał ksiądz Ambroży Hradecký.
Po uchwaleniu czterech artykułów praskich orebici przyjęli radykalne poglądy zbliżone do wyznania taborytów. Uznawali, że prawa boskie powinny być jedyną normą stosunków międzyludzkich, a Kościół powinien powrócić do czasów apostolskich. Wyznawali wspólnotę majątkową. Zreformowali i uprościli obrzędy mszy świętej. Przyjęli własną doktrynę opartą wyłącznie na Piśmie Świętym oraz zorganizowali ligę miast czeskich z głównym ośrodkiem w Hradcu Králové.
Gdy w 1421 roku do orebitów przystąpił Jan Žižka, wspólnota przeobraziła się w radykalną organizację militarną złożoną z fanatycznych oddziałów zbrojnych. Orebici postawili sobie za cel używanie siły wojskowej do szerzenia wyznawanych poglądów oraz walki zbrojnej z przeciwnikami religijnymi.
Po śmierci hetmana Jana Žižki w 1424 roku orebici przeobrazili się w ruch sierotek.

</doc>
<doc id="1755183" url="https://pl.wikipedia.org/wiki?curid=1755183" title="Jorge Valderrama">
Jorge Valderrama

Jorge Luis Valderrama (ur. 12 lutego lub 12 grudnia 1906 r., zm. 1968) – boliwijski piłkarz grający na pozycji pomocnika. 
Kariera klubowa.
Podczas kariery zawodniczej reprezentował barwy Oruro Royal. 
Kariera reprezentacyjna.
Jorge Valderrama grał w reprezentacji Boliwii w latach dwudziestych i trzydziestych. W 1926 uczestniczył w Copa América 1926. Boliwia zajęła na tym turnieju ostatnie, piąte miejsce a Valderrama wystąpił w trzech meczach. Rok później ponownie grał na Copa América 1927. Boliwia zajęła czwarte, ostatnie miejsce a Valderrama zagrał w dwóch meczach. Obu tych turniejach pełnił role grającego trenera reprezentacji Boliwii.
Był w składzie reprezentacji Boliwii podczas mistrzostw świata 1930. Na mundialu wystąpił w obu przegranych meczach z Brazylią i Jugosławią.

</doc>
<doc id="1755184" url="https://pl.wikipedia.org/wiki?curid=1755184" title="Lebel-sur-Quévillon">
Lebel-sur-Quévillon

Lebel-sur-Quévillon – miasto w Kanadzie, w prowincji Quebec, w regionie Nord-du-Québec.
Lebel-sur-Quévillon to miasto przemysłowe, którego istnienie wiąże się ze zbudowaniem w latach sześćdziesiątych dwudziestego wieku fabryki firmy Domtar Inc. Fabryka ta została zamknięta w 2006 roku, przez co wiele ludzi zamieszkujących miasto zostało pozbawionych pracy.
Liczba mieszkańców Lebel-sur-Quévillon wynosi 2 729. Język francuski jest językiem ojczystym dla 98,5%, angielski dla 1,1% mieszkańców (2006).

</doc>
<doc id="1755185" url="https://pl.wikipedia.org/wiki?curid=1755185" title="Julian Ankiewicz">
Julian Ankiewicz

Julian Walenty Ankiewicz (ur. 8 stycznia 1820 w Radzanowie, zm. 31 stycznia 1903 w Rokotowie) – polski architekt. Syn Józefa i Apolonii z Linowskich. Początkowo pracował pod kierunkiem Adama Idźkowskiego, następnie studiował architekturę w Londynie i Neapolu. Był etatowym budowniczym Warszawy. Praktykę rozpoczął w roku 1843. Od 1859 r. żonaty z Michaliną Julią Alojzą Glotz (córka Teodor Glotz), z którą miał córkę Małgorzatę Teodorę Wiśniewską. Od 1879 r. właściel dóbr ziemskich Grzegorzewice (powiat grodziski). Pochowany na Cmentarz Powązkowski w Warszawie kwatera 11-3-23/24 w Grobowcu Rodzinnym. 

</doc>
<doc id="1755186" url="https://pl.wikipedia.org/wiki?curid=1755186" title="Double Cream">
Double Cream

Double Cream – album kompilacyjne zawierający najlepsze i najbardziej popularne utwory oraz single zespołu Milk Inc. wydane do 2001 roku. Double Cream doczekał się wielu wydawnictw m.in.: polskie, europejskie, kanadyjskie, Singapur.

</doc>
<doc id="1755187" url="https://pl.wikipedia.org/wiki?curid=1755187" title="River Jude Bottom">
River Jude Bottom



</doc>
<doc id="1755190" url="https://pl.wikipedia.org/wiki?curid=1755190" title="Matagami">
Matagami

Matagami – miasto w Kanadzie, w prowincji Quebec, w regionie Nord-du-Québec. Zostało założone w 1963 roku. Gospodarka miasta opiera się na przemyśle wydobywczym i leśnym.
Liczba mieszkańców Matagami wynosi 1 555. Język francuski jest językiem ojczystym dla 98,7%, angielski dla 1,0% mieszkańców (2006).
Historia.
Matagami zostało założone w 1963 roku wraz z rozwojem górnictwa na okolicznych terenach. Wcześniej istniało tylko bardzo małe obozowisko dostępne przy użyciu samolotów mogących lądować i startować z wody. Kiedy, pod koniec lat 50. XX wieku odkryto istotne złoża minerałów została założona stała osada. W 1962 roku, Commission de toponymie nadała osadzie nazwę "Mezenod", na cześć Eugeniusza de Mezenoda, założyciela Misjonarzy Oblatów. Na skutek reakcji lokalnej społeczności, nazwa osady przyjęła obecną nazwę od jeziora Matagami.
Nazwa osady w języku Kri oznacza "przecięcie się wód"

</doc>
<doc id="1755191" url="https://pl.wikipedia.org/wiki?curid=1755191" title="Duch zagłady">
Duch zagłady

Duch zagłady – powieść z gatunku horroru autorstwa Grahama Mastertona, wydana w 1991 roku. Trzecia część cyklu "Manitou".

</doc>
<doc id="1755193" url="https://pl.wikipedia.org/wiki?curid=1755193" title="Mistrzostwa Świata w Lekkoatletyce 2009 – pchnięcie kulą kobiet">
Mistrzostwa Świata w Lekkoatletyce 2009 – pchnięcie kulą kobiet

Pchnięcie kulą kobiet – jedna z konkurencji rozegranych podczas XII mistrzostw świata w lekkoatletyce.
Wymagane minimum A do udziału w mistrzostwach świata wynosiło 18,20 m, natomiast minimum B - 17,20 m.
Zarówno eliminacje, jak i finał rozegrano na 16 sierpnia 2009.
Rekordy.
W poniższej tabeli przedstawione są rekord świata, rekord mistrzostw świata, rekord Polski oraz rekordy poszczególnych kontynentów z dnia 13 sierpnia 2009 roku.

</doc>
<doc id="1755195" url="https://pl.wikipedia.org/wiki?curid=1755195" title="Ararat Arrakelian">
Ararat Arrakelian

Ararat Arrakelian (orm. Արարատ Առաքելյան; ur. 1 lutego 1984 w Erywaniu, Armeńska SRR) – ormiański piłkarz, grający na pozycji pomocnika, reprezentant Armenii.
Kariera piłkarska.
Kariera klubowa.
W 2001 rozpoczął karierę piłkarską w zespole Malatia Erywań, skąd po rozwiązaniu klubu w 2002 przeszedł do Bananca Erywań. Na początku 2008 został piłkarzem Metałurha Donieck. Na początku 2010 powrócił do Bananca.
Kariera reprezentacyjna.
Od 2002 jest zawodnikiem młodzieżowej, a od 2005 pierwszej reprezentacji Armenii.

</doc>
<doc id="1755198" url="https://pl.wikipedia.org/wiki?curid=1755198" title="Kuujjuaq">
Kuujjuaq

Kuujjuaq jest największą inuicką wioską w Nunavik w północnym Quebecu (Kanada). Znajduje się w administracji regionalnej Kativik w regionie administracyjnym Nord-du-Québec. Nazwa oznacza "wielką rzekę". Osada jest dostępna drogą lotniczą a w niektórych miesiącach również drogą wodną.
Geografia.
Kuujjuaq jest ulokowany nad rzeką Koksoak w odległości 50 km od zatoki Ungawa. Fale występujące na rzece regularnie zmieniają lokalny krajobraz. 
Flora i fauna.
W Kuujjuaq, ze względu na klimat umiarkowany chłodny panuje tajga. Bagniste tereny są porośnięte głównie przez świerki czarne i modrzewie. W sierpniu i wrześniu stada jeleni mijają osadę podczas swych corocznych migracji.
Historia.
Pierwszymi Europejczykami, którzy mieli kontakt z lokalnymi Inuitami byli bracia morawscy. 25 sierpnia 1811 roku bracia Benjamin Kohlmeister i George Kmoch, przybyli do obozowiska inuitów na wschodnim wybrzeżu rzeki Kokosak, kilka kilometrów w dół rzeki od obecnej lokalizacji osady. Ich celem było "nawrócenie eskimosów na chrześcijaństwo". Według dziennika prowadzonego przez brata Kohlmeistera, Inuici byli bardzo zainteresowani misją braci morawskich.
Około 1830 roku Kompania Zatoki Hudsona utworzyła faktorię handlową na wschodnim wybrzeżu rzeki Kokosak, 5 km od dzisiejszej lokalizacji. Była to pierwsza placówka kompanii w Nunaviku i zajmowała się handlem futrami. Placówka została zamknięta w 1842 i ponownie otwarta w 1866 roku. Handel z kompanią prowadziły społeczności Inuitów, Montagnais i Naskapi. 
Budowa bazy sił lotniczych USA, "Crystal 1", która miała miejsce w 1942 roku na zachodnim brzegu rzeki, w miejscu dzisiejszej osady, spowodowała przyspieszony rozwój osady. Po drugiej wojnie światowej Stany Zjednoczone przekazały bazę rządowi Kanady. W 1948 roku utworzono misję katolicką a następnie stację opieki, szkołę i stację meteorologiczną. W 1961 roku utworzono sklep spółdzielczy. W 1975 roku wioska stała się centrum administracyjnym Kativik regionu Nunavik.

</doc>
<doc id="1755199" url="https://pl.wikipedia.org/wiki?curid=1755199" title="Tommaso Pio Boggiani">
Tommaso Pio Boggiani

Tomasso Pio Boggiani OP (ur. 19 stycznia 1863 w Boscomarengo, zm. 26 lutego 1942 w Rzymie) – włoski duchowny katolicki, wysoki urzędnik Kurii Rzymskiej, Kanclerz Świętego Kościoła Rzymskiego, kardynał.
Na chrzcie otrzymał imię Pio. Gdy 15 września 1879 wstąpił do dominikanów zmienił je na Tomasso. Jego konwent znajdował się w Chieri. Studiował także na teologicznym fakultecie w Grazu. Po święceniach pracował misjonarsko w Konstantynopolu. W 1898 został regentem uniwersytetu w Grazu. Od 1900 proboszcz parafii Maria di Castello w Genui. Jako apostolski wizytator odwiedził 23 diecezje w północnych Włoszech, zajmował też funkcję administratora apostolskiego Adrii.
31 października 1908 z administratora stał się biskupem ordynariuszem diecezji Adria e Rovigo. Konsekracja miała miejsce 22 listopada, a dokonał jej kardynał Sekretarz Stanu Stolicy Apostolskiej Rafael Merry del Val. Jego zadaniem było przeniesienie siedziby biskupa z Adrii do Rovigo. Sytuacja była dramatyczna, gdyż mieszkańcy Adrii nie chcieli się na to zgodzić i w wyniku protestów Boggiani został nawet trafiony kamieniem, za co diecezja została obłożona interdyktem. Niespełna dwa miesiące później został delegatem apostolskim do Meksyku i jednocześnie podniesiony do rangi arcybiskupa tytularnego Edessa in Osrhoene. 7 marca 1914 objął funkcję administratora apostolskiego archidiecezji Genua, która targana była konfliktem po niedopuszczeniu przez rząd włoski do objęcia katedry przez nowego arcybiskupa Andrea Carona. Był też asesorem Kongregacji Konsystorialnej i sekretarzem Świętego Kolegium Kardynalskiego. Pełnił funkcję sekretarza Konklawe 1914.
4 grudnia 1916 kreowany kardynałem prezbiterem. W marcu 1919 został arcybiskupem Genui, lecz po dwóch latach zrezygnował z tej funkcji. Uczestnik Konklawe 1922 i 1939 roku. 15 lipca 1929 podniesiony do rangi kardynała-biskupa Porto e Santa Rufina, a od 13 marca 1933 był Kanclerzem Świętego Kościoła Rzymskiego i jednocześnie komendatariuszem kościoła prezbiterialnego S. Lorenzo in Damaso. Urząd kanclerza pełnił do śmierci. Pochowany został w parafialnym kościele w rodzinnym miasteczku.

</doc>
<doc id="1755202" url="https://pl.wikipedia.org/wiki?curid=1755202" title="BOLT">
BOLT

BOLT – mobilna przeglądarka internetowa firmy Bitstream dla telefonów komórkowych wyposażonych w Java ME oraz smarfonów. Do renderowania stron wykorzystuje silnik WebKit. Podobnie jak Opera Mini, po wpisaniu adresu, łączy się ze specjalnym serwerem, który kompresuje strony do 50%.
W grudniu 2011 r. firma Bitstream poinformowała o zakończeniu wsparcia dla przeglądarki BOLT.

</doc>
<doc id="1755204" url="https://pl.wikipedia.org/wiki?curid=1755204" title="Bitwa pod Ottobolos">
Bitwa pod Ottobolos

Bitwa pod Ottobolos – starcie zbrojne, które miało miejsce w roku 199 p.n.e.
W roku 199 p.n.e. wojska rzymskie pod wodzą konsula Sulpicjusza Galby wkroczyły w rejony Jezior Lichnitis i Prespańskiego, gdzie założyły obóz. Na wieść o nadejściu Rzymian Filip V na czele swoich wojsk pomaszerował na ich spotkanie i koło Jeziora Lichnitis stoczył z przeciwnikiem potyczkę kawaleryjską, w wyniku której śmierć poniosło 40 jego żołnierzy i 35 Rzymian.
Tymczasem w odległości półtora kilometra od obozu Rzymian Macedończycy rozbili obóz niedaleko miejscowości Atakos. Z obozu Filip wysyłał łuczników kreteńskich, iliryjskich oszczepników i jazdę lekką do nękania przeciwnika wychodzącego z obozu po furaż. Podjazdy Macedończyków spowodowały przeniesienie obozu rzymskiego 12 km dalej w okolice miasta Ottobolos, niedaleko jeziora Lichnitis (obecnie Jezioro Ochrydzkie). W momencie gdy Rzymianie opuścili obóz w poszukiwaniu żywności, Filip zaatakował całą jazdą i oddziałami lekkozbrojnych Kreteńczyków, którzy wybili Rzymian znajdujących się poza obozem. Konsul Galba rzucił wnet do pomocy jazdę i legionistów, którzy zaatakowali Macedończyków ustawionych w linii bojowej. Atak Rzymian został krwawo odparty a jazda macedońska rozpoczęła pościg za uciekającym przeciwnikiem. W tym momencie do walki włączyły się oddziały ciężkozbrojnej piechoty rzymskiej, spychając jazdę Filipa w kierunku pobliskich bagien. W ferworze walki Filip spadł z konia, został jednak szybko wyratowany przez jednego z żołnierzy, który oddając mu swojego konia, zginął chwilę później w walce. Król powrócił do obozu, a wieczorem używając fortelu polegającego na rozpaleniu ognisk w obozie wymknął się niepostrzeżenie ze swoim wojskiem pod Bruannion. Straty macedońskie poniesione w trakcie bitwy pod Ottobolos wyniosły 200 zabitych i 100 jeńców, straty Rzymian były dwukrotnie wyższe.

</doc>
<doc id="1755210" url="https://pl.wikipedia.org/wiki?curid=1755210" title="Gaspé">
Gaspé

Gaspé – miasto w Kanadzie, w prowincji Québec, w regionie Gaspésie–Îles-de-la-Madeleine (jest jednocześnie jego stolicą) i MRC La Côte-de-Gaspé. Miasto położone jest na wschodnim krańcu półwyspu Gaspésie.
Liczba mieszkańców Gaspé wynosi 14 819. Język francuski jest językiem ojczystym dla 85,3%, angielski dla 12,9% mieszkańców (2006).

</doc>
<doc id="1755212" url="https://pl.wikipedia.org/wiki?curid=1755212" title="Gaspésie-Îles-de-la-Madeleine">
Gaspésie-Îles-de-la-Madeleine



</doc>
<doc id="1755213" url="https://pl.wikipedia.org/wiki?curid=1755213" title="Sierra de Tramontana">
Sierra de Tramontana



</doc>
<doc id="1755214" url="https://pl.wikipedia.org/wiki?curid=1755214" title="Gaspe">
Gaspe



</doc>
<doc id="1755215" url="https://pl.wikipedia.org/wiki?curid=1755215" title="Birgit Schnieber-Jastram">
Birgit Schnieber-Jastram

Birgit Schnieber-Jastram (ur. 4 lipca 1946 w Hamburgu) – niemiecka polityk i samorządowiec, była posłanka do Bundestagu, deputowana do Parlamentu Europejskiego VII kadencji.
Życiorys.
W 1966 ukończyła studia w wyższej szkole handlowej (Handelsschule) w Hamburgu. Do końca lat 70. pracowała w branży reklamy i public relations, wykonywała też zawód redaktora. W 1981 wstąpiła do Unii Chrześcijańsko-Demokratycznej, od 1992 pełni funkcję wiceprzewodniczącej partii w Hamburgu. Od 1983 prowadziła biuro parlamentarne Volkera Rühe, od 1986 do 1994 sprawowała mandat radnej Hamburga. W latach 1994–2001 była deputowaną do Bundestagu.
W latach 2001–2008 zasiadała w hamburskim Senacie. Od 2004 zajmowała stanowisko drugiego zastępcy burmistrza.
W wyborach w 2009 z listy CDU uzyskała mandat posłanki do Parlamentu Europejskiego VII kadencji. Przystąpiła do grupy Europejskiej Partii Ludowej, weszła w skład Komisji Rozwoju.

</doc>
<doc id="1755216" url="https://pl.wikipedia.org/wiki?curid=1755216" title="Kolonia Modrzewo">
Kolonia Modrzewo

Kolonia Modrzewo – nieoficjalna kolonia wsi Modrzewo w Polsce położona w województwie zachodniopomorskim, w powiecie stargardzkim, w gminie Suchań.
Osada wchodzi w skład sołectwa Modrzewo, położona 8 km na północny wschód od Suchania (siedziby gminy) i 27 km na południowy wschód od Stargardu (siedziby powiatu).
W latach 1975–1998 miejscowość należała administracyjnie do województwa szczecińskiego.

</doc>
<doc id="1755219" url="https://pl.wikipedia.org/wiki?curid=1755219" title="I liga argentyńska w piłce nożnej (2008/2009)">
I liga argentyńska w piłce nożnej (2008/2009)

Mistrzem Argentyny turnieju Apertura w sezonie 2008/09 został Boca Juniors, natomiast wicemistrzem Argentyny turnieju Apertura został CA Tigre.
Mistrzostwo Argentyny turnieju Clausura w sezonie 2008/09 zdobył CA Vélez Sarsfield, natomiast wicemistrzostwo Argentyny turnieju Clausura zdobył CA Huracán.
Do Copa Libertadores w roku 2010 zakwalifikowało się sześć klubów:
Do Copa Sudamericana w roku 2009 zakwalifikowało się sześć klubów:
Tabela spadkowa zadecydowała o tym, które kluby spadną do drugiej ligi (Primera B Nacional Argentina), a które będą miały szanse obronić swój byt pierwszoligowy w barażach. Bezpośrednio spadły kluby, które w tabeli spadkowej zajęły dwa ostatnie miejsca - San Martín Tucumán i Gimnasia y Esgrima Jujuy. Na ich miejsce awansowały dwie najlepsze drużyny z drugiej ligi - Atlético Tucumán i Chacarita Juniors. Mecze barażowe musiały stoczyć Rosario Central i Gimnasia y Esgrima La Plata. Oba zespoły wygrały baraże i utrzymały się w pierwszej lidze.
Torneo Clausura 2008/09.
Tablica spadkowa na koniec turnieju Clausura 2008/09.
Do drugiej ligi spadły San Martín Tucumán i Gimnasia y Esgrima Jujuy, a na ich miejsce awansował mistrz drugiej ligi Atlético Tucumán i wicemistrz drugiej ligi Chacarita Juniors.
Sumaryczna tabela sezonu 2008/09.
Tabela ma znaczenie nie tylko statystyczne. Na jej podstawie wyznaczone zostały kluby, które reprezentować będą Argentynę w turnieju Copa Libertadores i Copa Sudamericana.
Baraże o utrzymanie się w lidze.
Rewanże.
Oba kluby pierwszoligowe, Rosario Central i Gimnasia y Esgrima La Plata, obroniły się przed spadkiem.

</doc>
<doc id="1755222" url="https://pl.wikipedia.org/wiki?curid=1755222" title="Prezydenci Wolnego Państwa Orania">
Prezydenci Wolnego Państwa Orania

Poniższa lista przedstawia spis osób sprawujących urząd prezydenta Wolnego Państwa Orania istniejącego w latach 1854-1902

</doc>
<doc id="1755227" url="https://pl.wikipedia.org/wiki?curid=1755227" title="Pula śmierci">
Pula śmierci

Pula śmierci (ang. "The Dead Pool") – amerykański film z 1988 roku w reżyserii Buddy'ego Van Horna, z Clintem Eastwoodem w roli głównej. Jest to piąta i ostatnia część serii opowiadająca o losach inspektora Harry'ego Callahana, zwanego "Brudny Harry".
Fabuła.
Po doprowadzeniu do skazania groźnego gangstera, Lou Janero na długoletnią odsiadkę, inspektor Callahan stał się obiektem dużego zainteresowania mediów. Jednocześnie stał się celem zabójców wynajmowanych przez Janero. Po ostatnim zamachu, przełożeni chcą zdjąć Harry'ego z ulicy dla jego bezpieczeństwa lecz ten stanowczo się sprzeciwia. Niedługo później dochodzi do zabójstwa muzyka rockowego. Sprawę prowadzi Callahan wraz z nowym partnerem, Quanem. Na miejscu zbrodni zjawiają się też dziennikarze, wśród których jest atrakcyjna lecz nadgorliwa Samantha Walker, lecz Harry nie chce z nimi rozmawiać, a na dodatek niszczy jedną z kamer.
Niedługo później zostaje zamordowana kobieta, krytyk filmowy. W toku śledztwa wychodzi na jaw, że nazwiska obu ofiar były na jednej z list gry zwanej "Pulą śmierci". Pierwszym podejrzanym o morderstwa staje się reżyser filmowy Peter Swan, który zatrudnił pierwszą ofiar do swojego filmu, jak również był autorem owej listy. Jakby tego było mało, jest też na niej nazwisko Harry'ego. Brak jest jednak twardych dowodów na jego winę, a na dodatek poczynania Samanthy Walker szkodzą śledztwu. Callahan spotyka się z nią, chcąc ostudzić relacje i przekonać by nie mieszała w dochodzeniu, co udaje mu się osiągnąć.
Giną kolejne osoby, postęp śledztwa jest niewielki a na dodatek na Harry'ego zostaje przeprowadzony kolejny (nieudany) zamach. Rozpoczyna się polowanie.

</doc>
<doc id="1755228" url="https://pl.wikipedia.org/wiki?curid=1755228" title="Laval (region)">
Laval (region)

Laval – najmniejszy region administracyjny w kanadyjskiej prowincji Quebec, którego granice są identyczne z granicami miasta o tej samej nazwie.
Region Laval ma 401 553 mieszkańców. Język francuski jest językiem ojczystym dla 63,2%, angielski dla 7,2%, arabski dla 5,8%, włoski dla 4,4%, grecki dla 3,7%, hiszpański dla 3,0%, ormiański dla 1,8%, rumuński dla 1,4%, portugalski dla 1,3% mieszkańców (2011).

</doc>
<doc id="1755229" url="https://pl.wikipedia.org/wiki?curid=1755229" title="¡Viva la Cobra!">
¡Viva la Cobra!

¡Viva la Cobra! – drugi album amerykańskiego zespołu Cobra Starship, wydany 23 października 2007 roku. Singlami do tego albumu zostały takie hity jak: "The City Is at War", "Guilty Pleasure" oraz "Kiss My Sass". Płyta uplasowała się na 80 miejscu w U.S. Billboard 200, 19 w U.S. Billboard Top Modern Rock oraz 82 w U.S. Billboard Comprehensive Albums.

</doc>
<doc id="1755230" url="https://pl.wikipedia.org/wiki?curid=1755230" title="Andrew Franz Frühwirth">
Andrew Franz Frühwirth



</doc>
<doc id="1755234" url="https://pl.wikipedia.org/wiki?curid=1755234" title="Kryzys polityczny w Nigrze">
Kryzys polityczny w Nigrze

Kryzys polityczny w Nigrze w 2009 – kryzys polityczny i konstytucyjny w Nigrze, spowodowany konfliktem między prezydentem Mamadou Tandją a władzą sądowniczą i ustawodawczą na temat trzyletniego wydłużenia rządów prezydenta i projektu zmiany konstytucji, znoszącej m.in. limit kadencji prezydenckich. 
W maju i czerwcu 2009 prezydenckim planom zorganizowania referendum w sprawie zmiany konstytucji sprzeciwił się zarówno parlament jak i Sąd Konstytucyjny, który uznał je za sprzeczne z prawem. Prezydent nie zrezygnował jednak z idei przedłużenia swoich rządów i pod koniec maja rozwiązał parlament, a miesiąc później ogłosił rozwiązanie rządu, Sądu Konstytucyjnego i wprowadzenie rządów bezpośrednich. W wyznaczonym na 4 sierpnia 2009 referendum, według oficjalnych wyników, ponad 92% głosujących opowiedziało się za możliwością wydłużenia kadencji prezydenta Tandji oraz zmianą konstytucji. 18 sierpnia 2009 poprawki do konstytucji weszły w życie. Wydarzeniom w Nigrze towarzyszyły masowe protesty społeczne i potępienie ze strony części społeczności międzynarodowej, która nałożyła na kraj stosowne sankcje. 
Próby rozwiązania kryzysu podjęła się regionalna organizacja ECOWAS, która w grudniu 2009 doprowadziła do rozmów władz z opozycją. Nie przyniosły one jednak porozumienia i zostały zerwane w lutym 2010. Doprowadziło to do dalszego wzrostu napięć i przyczyniło się wybuchu wojskowego zamachu stanu.
Plany zmian w konstytucji.
W grudniu 1999 władzę w Nigrze przejął prezydent Mamadou Tandja, który wygrał wybory prezydenckie, zorganizowane po przeprowadzeniu w kraju zamachu stanu. Pięć lat później, w wyborach w 2004, odniósł zwycięstwo po raz drugi i zgodnie z konstytucją nie mógł ponownie ubiegać się o reelekcję w wyborach prezydenckich w 2009.
Propozycja zorganizowania referendum zmieniającego konstytucję pojawiła się po raz pierwszy w maju 2009. Jednak sam temat wydłużenia rządów prezydenta Tandji był poruszany wcześniej. W grudniu 2008 zwolennicy prezydenta rozpoczęli kampanię na rzecz przedłużenia jego władzy. Szybko zaktywizowali się również jego przeciwnicy, którzy w odpowiedzi zorganizowali marsze protestacyjne w Niamey. Konstytucja z 1999 zabraniała prezydentowi pełnienia funkcji przez więcej niż dwie kadencje (art. 36) oraz zakazywała zmiany tego przepisu w jakikolwiek sposób (art. 136). 11 marca 2009, w czasie wizyty prezydenta Francji Nicolasa Sarkozy’ego, Tandja zapewnił, że zamierza odejść z urzędu wraz z końcem drugiej kadencji w grudniu 2009. 
W maju 2009, w czasie wizyty w Agadez, prezydent stwierdził jednak, że „naród domaga się od niego pozostania przy władzy”. W kolejnych dniach ogłosił plan zorganizowania referendum na temat zmiany obowiązującej konstytucji i utworzenia VI Republiki Nigru. 
Planom prezydenta od razu sprzeciwiła się główna partia opozycyjna, PNDS pod wodzą Mahamadou Issoufou, a także główni koalicjanci partii rządzącej, ANDP pod wodzą Moumouni Adamou Djermakoye oraz CDS na czele z Mahamane Ousmane. Partie te, pomimo krytycznego stanowiska w sprawie referendum, pozostały jednak w koalicji.
25 maja 2009 Sąd Konstytucyjny, na którym ciążył obowiązek zaopiniowania projektu referendum (opinia niewiążąca), ogłosił, że referendum w sprawie zmiany konstytucji, dopuszczającej trzecią kadencję prezydenta, jest niezgodne z prawem i niekonstytucyjne. Sędziowie orzekli, że „prezydent nie może zmienić konstytucji bez złamania złożonej przysięgi”.
26 maja 2009, w kilkanaście godzin po orzeczeniu sądu, prezydent Tandja ogłosił rozwiązanie Zgromadzenia Narodowego. Zgodnie z konstytucją prezydent mógł raz na dwa lata rozwiązać parlament, lecz w ciągu następnych 3 miesięcy musiał zarządzić nowe wybory parlamentarne.
Przejęcie pełni władzy wykonawczej.
12 czerwca Sąd Konstytucyjny, odpowiadając na wniosek zgłoszony przez koalicję partii opozycyjnych, wydał wiążące i bezapelacyjne orzeczenie, w którym uznał sierpniowe referendum za niezgodne z prawem i sprzeciwił się jego przeprowadzeniu. 19 czerwca Niezależna Narodowa Komisja Wyborcza wyznaczyła datę wcześniejszych wyborów parlamentarnych na 20 sierpnia i zakazała organizacji referendum do tego czasu.
21 czerwca 2009 prezydent Tandja ogłosił, że uszanuje postanowienia Sądu Konstytucyjnego i komisji wyborczej oraz zawiesi plany zmiany konstytucji do czasu wyborów parlamentarnych. Jednak już 24 czerwca wezwał Sąd Konstytucyjny do anulowania jego orzeczenia, zarzucając mu przekroczenie swoich kompetencji. W odpowiedzi, następnego dnia wyjście z koalicji rządowej ogłosiła partia CDS (Konwencja Demokratyczna i Społeczna).
26 czerwca 2009 Mamadou Tandja ogłosił rozwiązanie rządu i przejęcie nadzwyczajnych uprawnień wykonawczych, w tym wprowadzenie rządów za pomocą dekretów. W praktyce pozwalało mu to na samodzielnie zarządzenie przeprowadzenia referendum. Następnego dnia lider opozycji, Mahamadou Issoufou, oskarżył prezydenta o przeprowadzenie zamachu stanu i wezwał cały naród do wyrażenia sprzeciwu, zgodnie z art. 13. konstytucji, który upoważniał obywateli do zignorowania „ewidentnie bezprawnych decyzji” władz. 
29 czerwca 2009 prezydent ogłosił rozwiązanie Sądu Konstytucyjnego i zawieszenie trzech artykułów konstytucji odnoszących się do jego funkcjonowania i kompetencji. Najwyższa Rada ds. Komunikacji zawiesiła nadawanie telewizji "Dounia TV" z powodu "transmitowania przez nią audycji wzywających do działań przeciw służbom bezpieczeństwa". Telewizja ta wyemitowała wcześniej oświadczenie lidera opozycji Maahamadou Issoufou. 3 lipca 2009 prezydent Tandja mianował nowy skład Sądu Konstytucyjnego. 
Protesty społeczne.
W maju i w czerwcu 2009 przez Niger przetoczyła się fala masowych protestów społecznych i strajków. 10 maja w stolicy, Niamey, miała miejsce 10-tysięczna manifestacja przeciwko referendum i zniesieniu limitu kadencji prezydenta. W demonstracjach brali udział główni politycy opozycji, w tym były premier Hama Amadou. W czasie jednej z manifestacji 14 czerwca 2009 na atak serca zmarł lider partii ANDP Moumouni Adamou Djermakoye. 
Pod koniec maja 20 partii politycznych i organizacji społecznych, sprzeciwiających się zmianie konstytucji, uformowało obywatelską koalicję Front Obrony Demokracji (FDD). 20 tysięcy osób wyszło wówczas na ulice, by zaprotestować przeciw planom prezydenta.
1 czerwca 2009 doszło do eskalacji napięcia w kraju. Służby bezpieczeństwa użyły gazu łzawiącego przeciw ludności protestującej przeciwko planom prezydenta w mieście Dosso, 140 km na zachód od Niamey. Protestujący podłożyli ogień pod pojazdy w mieście oraz zniszczyli drzwi i okna wielu budynków. Związki zawodowe wezwały prezydenta do rezygnacji z planów zmiany konstytucji. 25 czerwca 2009 rozpoczął się ogólnonarodowy strajk, w którym wzięli udział pracownicy sektora bankowego, finansowego, służby zdrowia oraz pracownicy lotniska. 1 lipca w Niamey rozpoczął się kolejny strajk, do którego przystąpili pracownicy administracji i właściciele sklepów. W mieście wzmocniona została obecność służb porządkowych, szczególnie wokół głównego rynku w stolicy. 13 lipca strajk rozpoczęli prawnicy. Zdecydowali się oni na "złożenie tog", by wyrazić solidarność z rozwiązanym Sądem Konstytucyjnym. 
15 lipca 2009, w Niamey, około 100 kobiet zostało rozpędzonych przez siły bezpieczeństwa przy użyciu pałek i gazu łzawiącego podczas protestu przeciw planowanemu referendum. Kobiety, należące do Frontu Obrony Demokracji, protestowały przed budynkiem rozwiązanego Sądu Konstytucyjnego. 
Prezydent Tandja i jego zwolennicy argumentowali, że potrzebuje on czasu na dokończenie narodowych projektów – budowę wielkiej kopalni uranu, rafinerii naftowej oraz tamy na rzece Niger.
Referendum i zmiana konstytucji.
5 czerwca Rada Ministrów przyjęła projekt organizacji referendum, wyznaczając jego datę na 4 sierpnia 2009. Kampania referendalna trwała od 13 lipca do 2 sierpnia. W referendum obywatele zostali zapytani o zgodę na przyjęcie projektu zmiany konstytucji. Według jego głównych założeń, obecny mandat prezydenta mógłby zostać przedłużony o trzy lata. W tym przejściowym okresie miał zostać opracowany projekt nowej konstytucji, która zmieniałaby system rządów z półprezydenckiego na prezydencki oraz znosiłaby limit kadencji prezydenta.
Opozycja wezwała do zbojkotowania głosowania. 4 sierpnia 2009, w dniu referendum, prezydent Tandja oświadczył, że "jest to wielki dzień, w którym spełniły się nasze życzenia". W stolicy głosowanie przebiegło w dość spokojnej atmosferze, przy wzmocnionej obecności służb bezpieczeństwa. Do starć ze służbami doszło w mieści Illela, kiedy przeciwnicy prezydenta próbowali zablokować dostęp do lokali wyborczych oraz w mieście Dosso, w którym przeprowadzono antyprezydencki protest. 
7 sierpnia 2009 komisja wyborcza ogłosiła oficjalne wyniki referendum, według których projekt zmiany konstytucji poparło 92,5% głosujących, przy frekwencji wynoszącej 68,26%. Opozycja odrzuciła oficjalne wyniki, twierdząc, że prawdziwa frekwencja wynosiła mniej niż 5%. 8 sierpnia przywódca opozycji Mahamadou Issoufou zapowiedział walkę w obronie starej konstytucji z 1999, sprzeciwiając się „zamachowi stanu” dokonanemu przez prezydenta.
14 sierpnia 2009 Sąd Konstytucyjny ostatecznie zatwierdził wyniki referendum. 18 sierpnia 2009, po złożeniu podpisu przez prezydenta, poprawki do konstytucji weszły w życie. Wydłużały one kadencję Tandji, dopuszczały możliwość powtórnej reelekcji w przyszłości oraz wzmacniały władzę prezydenta, czyniąc go „jedynym posiadaczem władzy wykonawczej”, dowódcą armii oraz osobą odpowiedzialną za mianowanie szefa rządu i posiadającą całkowitą kontrolę nad gabinetem.
18 sierpnia 2009 do dymisji podał się gabinet premiera Seyni Oumarou. Nazajutrz prezydent Tandja ponownie mianował Oumarou na stanowisko szefa rządu oraz powołał nowy gabinet w niezmienionym składzie. Gabinet ten, choć identyczny, po wprowadzeniu zmian do konstytucji, utracił część swych uprawnień na rzecz prezydenta. 20 sierpnia 2009 prezydent wyznaczył nową datę wyborów parlamentarnych na 20 października 2009.
22 sierpnia 2009 opozycja, pomimo zakazu, zorganizowała w Niamey protest przeciw wprowadzeniem zmian do konstytucji. Policja do rozpędzenia demonstrantów użyła gazu łzawiącego, aresztowanych i rannych zostało kilkanaście osób.
Próba zakończenia kryzysu.
Kryzys polityczny w Nigrze został jeszcze bardziej pogłębiony na skutek przeprowadzenia w kraju wyborów parlamentarnych w dniu 20 października 2009, pomimo sprzeciwów ze strony opozycji i społeczności międzynarodowej. Główne partie opozycyjne zbojkotowały głosowanie i oskarżyły prezydenta o przejmowanie dożywotniej władzy i stwarzanie pozorów demokracji. Wybory zostały również skrytykowane przez regionalne organizacje międzyrządowe. Zwycięstwo odniosła prezydencka partia MNSD-Nassara, która zdobyła większość miejsc w Zgromadzeniu Narodowym. 
W listopadzie 2009 ECOWAS wezwała władze Nigru do podjęcia rozmów z opozycją w celu znalezienia wyjścia z kryzysu. W tym celu mediatorem w tej sprawie mianowała byłego wojskowego przywódcę Nigerii Abdulsalamiego Abubakara. 20 listopada 2009 Abubakar odbył spotkanie z prezydentem Tandją. Równocześnie z rozpoczęciem procesu politycznego, w kraju dochodziło do licznych protestów społecznych. 22 listopada 2009 tysiące mieszkańców zorganizowało antyrządową manifestację w Niamey, domagając się ustąpienia prezydenta. Do ponownych demonstracji doszło 13 grudnia 2009, natomiast dwa później manifestację poparcia dla prezydenta zorganizowali jego zwolennicy.
21 grudnia 2009 w Niamey rozpoczęły długo oczekiwane rozmowy władz i opozycji pod egidą ECOWAS. Były one kilkakrotnie przerywane i przekładane. Delegaci dwóch stron przedstawili na piśmie swoje propozycje wyjścia z kryzysu, po czym Abubakar przedstawił im własny projekt porozumienia. Negocjacje okazały się jednak bezowocne i 11 lutego 2010 zostały zawieszone. Strony nie zdołały się porozumieć w kwestii przyjęcia proponowanego planu. Plan Abubakara zakładał utrzymanie przez prezydenta Tandję stanowiska szefa państwa w tzw. okresie przejściowym i utworzenie nowego rządu na czele z premierem pochodzącym z szeregów opozycji. W okresie tym miała zostać opracowana nowa konstytucja i miały zostać przygotowane nowe wybory prezydenckie i parlamentarne. Propozycje te odrzuciła strona prezydencka, która przedstawiła własne rozwiązania. Strona opozycyjna zaakceptowała treść projektu i skrytykowała postawę władz, które jej zdaniem zupełnie nie miały zamiaru osiągnąć porozumienia. Abdulsalami Abubakar obiecał kontynuację rozmów w przyszłości, nie podając jednak żadnych konkretnych terminów. 
15 lutego 2010 w Niamey ponad 10 tysięcy osób protestowało przeciw prezydentowi Tandji, żądając uchylenia zmian w konstytucji i przywrócenia zasad demokracji. Demonstranci, wspólnie z opozycją, obarczyli prezydenta odpowiedzialnością za porażkę rozmów mediacyjnych. Opozycja uznała jego postawę za „niebezpieczną dla kraju” i wezwała wszystkich obywateli do dalszej moblizacji. 17 lutego 2010 ECOWAS nowym miediatorem uczyniła prezydenta Senegalu Abdoulaye'a Wade. 
Kryzys polityczny w Nigrze nie został rozwiązany. Porażka rozmów negocjacyjnych i dalszy wzrost niezadowolenia społeczeństwa z polityki prezydenta doprowadziły do wybuchu zamach stanu w tym kraju. 18 lutego 2010 wojsko pod dowództwem Adamou Harouny zajęło pałac prezydencki i obaliło prezydenta Mamadou Tandję. Władzę w kraju przejęła junta wojskowa, Rada Najwyższa na rzecz Przywrócenia Demokracji (CSRD), na czele z Salou Djibo. 

</doc>
<doc id="1755235" url="https://pl.wikipedia.org/wiki?curid=1755235" title="Mistrzostwa Świata w Lekkoatletyce 2009 – skok o tyczce mężczyzn">
Mistrzostwa Świata w Lekkoatletyce 2009 – skok o tyczce mężczyzn

Skok o tyczce mężczyzn – jedna z konkurencji rozegranych podczas XII mistrzostw świata w lekkoatletyce na stadionie olimpijskim w Berlinie.
Wymagane minimum A do udziału w mistrzostwach świata wynosiło 5,70 m, natomiast minimum B - 5,55 m. Eliminacje rozegrano 20 sierpnia 2009, zaś finał odbył się 22 sierpnia. Jedyny startujący w tej konkurencji Polak – Łukasz Michalski – zajął 22. lokatę w eliminacjach i nie awansował do finału.
Rekordy.
W poniższej tabeli przedstawione są rekord świata, rekord mistrzostw świata, rekord Polski oraz rekordy poszczególnych kontynentów z dnia 13 sierpnia 2009 roku.
Rezultaty.
Eliminacje.
W rundzie eliminacyjnej zawodników podzielono na dwie grupy. Awans do finału dawało pokonanie wysokości 5,75 - wyczynu tego nie udało się dokonać żadnemu ze startujących zawodników. W związku z tą sytuacją do kolejnej rundy awansowało 15. tyczkarzy, którzy uzyskali 12. najlepszych wyników.

</doc>
<doc id="1755237" url="https://pl.wikipedia.org/wiki?curid=1755237" title="Lactarius sphagneti">
Lactarius sphagneti



</doc>
<doc id="1755240" url="https://pl.wikipedia.org/wiki?curid=1755240" title="Skala Jadada">
Skala Jadada

Skala Jadada, znana także jako "oksfordzki system oceny jakości" – sposób niezależnego oceniania jakości klinicznych badań eksperymentalnych. Jest najpowszechniej stosowaną tego typu skalą na świecie, a do końca 2008 roku źródłowa publikacja opisująca skalę była cytowana w ponad 3000 publikacji naukowych.
Skala Jadada została nazwana od nazwiska kolumbijskiego lekarza i naukowca Alejandra Jadada. Jadad wraz z zespołem opublikował pracę dotyczącą ocen skuteczności terapii w trakcie zaślepionych badań klinicznych w roku 1996, proponując pięciopunktową, prostą skalę oceny jakości badania. Oceniane badanie może otrzymać od zera (niska jakość) do pięciu (najwyższa jakość) punktów.
Wprowadzenie.
Badania kliniczne prowadzone są w celu zebrania danych dotyczących skuteczności i bezpieczeństwa leczenia. Oceniana w badaniu technologia medyczna może być na przykład nowym lekiem, urządzeniem medycznym, procedurą chirurgiczną lub programem prewencji. Protokoły badań klinicznych mogą się znacząco różnić w zależności od rodzaju ocenianej technologii medycznej, jednak zazwyczaj w badaniu z grupą kontrolną badacze przydzielają (alokują) część uczestników badania do grupy badanej (otrzymującej badaną technologię medyczną), a część do grupy kontrolnej (mogącej otrzymywać placebo lub technologię medyczną o znanej skuteczności i bezpieczeństwie, lub nie otrzymywać żadnego leczenia). Po określonym czasie przeprowadza się ocenę zmian stanu zdrowia (zmian wybranych punktów końcowych badania) w grupie badanej w porównaniu z grupą kontrolną.
Jednak badania mogą bardzo różnic się jakością. Błędy metodologiczne, takie jak niewłaściwe zaślepienie lub niewłaściwa randomizacja mogą spowodować zniekształcenie wyników badania przez takie czynniki jak efekt placebo lub błąd doboru próby.
Randomizacja.
Randomizacja ma na celu wykluczenie możliwości uzyskania błędnych wyników analiz statystycznych, wynikających ze sposobu przeprowadzenia badania, zwłaszcza ze sposobu przydzielania (alokacji) pacjentów do grup w badaniu klinicznym. Na przykład wykazano, że w badaniach bez randomizacji bardziej prawdopodobne jest uzyskanie korzystnych wyników dla nowego leczenia niż dla leczenia konwencjonalnego.
Zaślepienie.
Zaślepienie zapobiega wpływowi subiektywnych opinii (oczekiwań) uczestnika badania lub badacza na wyniki badania i polega na zagwarantowaniu ich niewiedzy o tym, czy otrzymują badaną technologię medyczną, czy nie. Wykazano, że efekt placebo jest czynnikiem zafałszowującym wyniki badań klinicznych, zaburzając zdolność zarówno pacjentów, jak i lekarzy do obiektywnego relacjonowania wyników. Zaślepienie badania (podwójnie ślepa próba) zapobiega zniekształcaniu wyników.
Zaślepienie często wdraża się w formie placebo, nierozróżnialnego od aktywnego leczenia, lecz pozbawionego substancji aktywnej. Zaślepienie randomizowanego badania klinicznego z grupą kontrolną nie zawsze jest możliwe – na przykład w przypadku badania niektórych procedur chirurgicznych, ocen dotyczących kwestionariuszy (stosowanych np. w obszarze psychiatrii lub podczas badań jakości życia) lub badań dotyczących fizjoterapii.
Wykluczenia z badania.
Wykluczenia z badania obejmują utratę badanych w trakcie przebiegu badania oraz wyłączanie danych pacjentów z analizy wyników po zamknięciu badania (jego odślepieniu). Wykluczenia z badania wymagają dokładnego opisania z podaniem przyczyn, mogących obejmować całe spektrum, od rezygnacji pacjenta z udziału w badaniu (bez uzasadnienia – np. pacjent przestaje zgłaszać się na wizyty związane z badaniem – lub np. z powodu uznania się przez pacjenta za wyleczonego), przez wyłączenia z powodu działań niepożądanych badanego leku aż po śmierć pacjenta. Jakiekolwiek są przyczyny przerwania udziału pacjenta w badaniu, mogą one w oczywisty sposób zaburzać wyniki badania (zwłaszcza jeśli są związane z nieskutecznością leczenia), a wysoki odsetek przerwań badania (wykluczeń) jest uznawany za kryterium niskiej jakości badania. Stąd wyniki badania winny być oceniane dla całej próby rozpoczynającej badanie (populacja według zamiaru leczenia, ang. "intention-to-treat").
Kwestionariusz Jadada.
W swojej publikacji z 1996 roku Jadad i wsp. umieścili 3-punktowy kwestionariusz, tworzący podstawę skali Jadada. Na każde z trzech pytań można odpowiedzieć "tak", przyznając ocenianemu badaniu punkt, lub 'nie' – nie przyznając punktu. Nie przyznaje się części punktów. Zespół uznał, że ocena każdego badania nie powinna zająć dłużej niż dziesięć minut. Pytania brzmią następująco:
Aby przyznać punkt za odpowiedź 'tak', w artykule musi być odnaleziony opis liczby wykluczeń w każdej z grup wraz z podaniem przyczyn.
Przyznaje się dodatkowe punkty, jeśli:
Odejmuje się punkty, jeśli:
Publikacja opisująca wyniki klinicznego badania eksperymentalnego może więc otrzymać od zera do pięciu punktów w skali Jadada. Skala Jadada bywa opisywana jako 'skala pięciopunktowa', choć zawiera tylko trzy pytania.
Zastosowanie.
Skala Jadada ma zastosowanie w kilku obszarach:
W Polsce stosowanie skali Jadada do oceny jakości klinicznych badań eksperymentalnych jest wymagane przez Agencję Oceny Technologii Medycznych. Zgodnie z Wytycznymi oceny technologii medycznych, "badania eksperymentalne, które dotyczą terapii, należy oceniać w skali Jadada".
Krytyka.
Skala Jadada bywa krytykowana jako niedoskonała, nadmiernie uproszczona i zbyt podkreślająca znaczenie zaślepienia. Ponadto zdarzają się rozbieżności w ocenie prowadzonej przez dwie różne osoby – stąd dobrą praktyką podczas przygotowania przeglądu systematycznego jest przeprowadzenie oceny niezależnie przez co najmniej dwie osoby. Mimo swoich niedoskonałości skala Jadada jest najczęściej stosowanym systemem oceny jakości klinicznych badań eksperymentalnych.

</doc>
<doc id="1755242" url="https://pl.wikipedia.org/wiki?curid=1755242" title="Marie-Thérèse Sanchez-Schmid">
Marie-Thérèse Sanchez-Schmid

Marie-Thérèse Sanchez-Schmid (ur. 15 listopada 1957 w Perpignan) – francuska polityk, nauczycielka i samorządowiec, posłanka do Parlamentu Europejskiego VII kadencji.
Życiorys.
Z zawodu nauczycielka języka angielskiego. W 1993 objęła funkcję prezesa S.I.S.T., komunalnej organizacji zajmującej się transportem w 17 zrzeszonych gminach. Była radną Perpignan, a w 2001 została powołana na stanowisko zastępcy mera ds. edukacji i młodzieży. Zasiadała także w radzie aglomeracji.
Należała do Unii na rzecz Demokracji Francuskiej (wchodziła w skład władz partyjnej frakcji kobiet). Z UDF przeszła do Unii na rzecz Ruchu Ludowego. Działała też w stowarzyszonej z ludowcami Partii Radykalnej.
W wyborach w 2009 z listy UMP uzyskała mandat deputowanej do Parlamentu Europejskiego. Przystąpiła do grupy Europejskiej Partii Ludowej, weszła w skład Komisji Kultury i Edukacji. W PE zasiadała do 2014.

</doc>
<doc id="1755247" url="https://pl.wikipedia.org/wiki?curid=1755247" title="Hrabstwo Kings (Nowy Brunszwik)">
Hrabstwo Kings (Nowy Brunszwik)

Hrabstwo Kings (ang. "Kings County", fr. "Comté de Kings") – jednostka administracyjna kanadyjskiej prowincji Nowy Brunszwik leżąca na południu prowincji.
Hrabstwo ma 69 665 mieszkańców. Język angielski jest językiem ojczystym dla 94,6%, francuski dla 3,3% mieszkańców (2011).

</doc>
<doc id="1755248" url="https://pl.wikipedia.org/wiki?curid=1755248" title="Dee Dee Rainbow">
Dee Dee Rainbow

Dee Dee Rainbow (albo Rainbow Lady, ur. w 1933) – emerytowana nauczycielka plastyki, która przez 30 lat pracowała w szkołach publicznych w Seattle w Stanach Zjednoczonych. Jest artystką-ceramikiem, która w swojej kolorowej pracowni wykonuje ręcznie rzeźbione, zdobione szkłem smoki i anioły według własnego projektu.
Jest oryginalną i rozpoznawalną postacią, barwną ikoną swojego miasta o charakterystycznym emploi – ubraniami w barwach tęczy, mnogością kolorowych piór, paciorków i korali, z barwnym malarskim makijażem. Jest stałym gościem festiwali jazzowych na zachodnim wybrzeżu USA. Kilku muzyków zadedykowało jej swoje utwory, m.in. Bert Wilson &amp; Rebirth utwór "Dee Dee Rainbow" na płycie "Endless Fingers" (1997) oraz The Gallopaway Music Company utwór "Seattle Rainbow" na płycie "San Juan Chickens" (2005).

</doc>
<doc id="1755250" url="https://pl.wikipedia.org/wiki?curid=1755250" title="Rainbow Lady">
Rainbow Lady



</doc>
<doc id="1755251" url="https://pl.wikipedia.org/wiki?curid=1755251" title="RFR">
RFR



</doc>
<doc id="1755253" url="https://pl.wikipedia.org/wiki?curid=1755253" title="Biskupi katoliccy pochodzenia polskiego">
Biskupi katoliccy pochodzenia polskiego

Biskupi katoliccy pochodzenia polskiego
Biskupi pochodzenia polskiego w Stanach Zjednoczonych Ameryki.
Zmarli
Biskupi pochodzenia polskiego w Brazylii.
Zmarli
Biskupi pochodzenia polskiego w innych krajach.
Zmarli

</doc>
<doc id="1755254" url="https://pl.wikipedia.org/wiki?curid=1755254" title="Kośagryha">
Kośagryha

Kośagryha − jeden z budynków hinduistycznej świątyni czamskiej, odpowiednik południowo-indyjskiej ćajtjagryhy, najczęściej z charakterystycznym dachem w kształcie siodła. Obecnie nazywany przez Czamów "dom ognia". Pomieszczenia tego budynku przeznaczone były do przyrządzania rytualnych posiłków, do przechowywania przedmiotów poświęconych bóstwu, a być może też do podtrzymywania świętego ognia ("agni") w trakcie obrzędów.
Zobacz też.
Inne elementy czamskiego kompleksu świątynnego:

</doc>
<doc id="1755255" url="https://pl.wikipedia.org/wiki?curid=1755255" title="Ludwik Obraniak">
Ludwik Obraniak



</doc>
<doc id="1755256" url="https://pl.wikipedia.org/wiki?curid=1755256" title="Władysław Jentys">
Władysław Jentys

Władysław Karol Jentys (ur. 7 czerwca 1898 w Krakowie, zm. 23 września 1941 w Oświęcimiu) – polski działacz sportowy, doktor prawa, oficer rezerwy artylerii Wojska Polskiego.
Życiorys.
Był najmłodszym dzieckiem profesora Stefana Jentysa. Jego bracia, Stanisław i Czesław również byli działaczami sportowymi. Czesław (ur. 20 stycznia 1894 roku) był w 1922 roku podporucznikiem rezerwy piechoty 17 pułku piechoty w Rzeszowie, a dwa lata później 1 pułku Strzelców Podhalańskich w Nowym Sączu. Odznaczony Krzyżem Srebrnym Orderu Virtuti Militari jako oficer 16 pułku piechoty.
Władysław w latach 1916-1922 studiował prawo na Uniwersytecie Jagiellońskim.
W 1920 roku za walkę w obronie Lwowa otrzymał Order Virtuti Militari. Został zweryfikowany w stopniu porucznika ze starszeństwem z dniem 1 czerwca 1919 roku w korpusie oficerów rezerwy artylerii. W 1922 roku był oficerem rezerwy 7 pułku artylerii polowej w Częstochowie, a w latach 1924–1943 był oficerem rezerwy 6 pułku artylerii lekkiej w Krakowie.
Był członkiem AZS Kraków, gdzie najwięcej uwagi poświęcał tenisowi. Poza tym działał w TS Wisła oraz w okręgowych związkach sportowych. W latach 1922–1925 był członkiem PZPN, gdzie był odpowiedzialny za kontakty zagraniczne. W 1922 roku wraz z Lustartenem i Cetnarowskim ustalał skład reprezentacji w jednym ze spotkań. W 1922 i 1923 roku był jednym z trzech zastępców członka komisji selekcyjnej PZPN. W 1924 roku był członkiem kierownictwa reprezentacji Polski na Igrzyskach w Paryżu. W latach 1923–1926 we władzach PZTS. Od 1926 roku był pracownikiem dyrekcji kopalni „Dorota” w Zabrzu.
W 1939 roku uczestniczył w kampanii wrześniowej, następnie w pracy konspiracyjnej Związku Walki Zbrojnej. Rok później aresztowano go i został osadzony w Auschwitz-Birkenau, gdzie zmarł.

</doc>
<doc id="1755258" url="https://pl.wikipedia.org/wiki?curid=1755258" title="Linia kolejowa nr 736">
Linia kolejowa nr 736

Łącznica kolejowa 736 - nieczynna łącznica kolejowa w województwie kujawsko – pomorskim, w granicach administracyjnych Torunia, w jego północno-wschodniej części, w dzielnicy Katarzynka, w Lesie Papowskim, łącząca linie kolejowe 27 i 207. 
Historia.
Łącznica powstała w ramach programu Otto w czasie II wojny światowej, tj. w ramach przygotowań Niemiec do wojny z ZSRR. Po raz pierwszy w dokumentach "Reichsbahn" pojawiła się we wrześniu 1940 roku. Do użytku została oddana między 1941 a 1944 rokiem, umożliwiając przejazd od Nasielska i Sierpca (linia kolejowa nr 27) w kierunku Grudziądza (linia kolejowa nr 207) z pominięciem stacji węzłowej Toruń Mokre (od 1959 r. Toruń Wschodni). Jeszcze w l. 90. XX wieku eksploatowano - jako bocznicę - odcinek od Katarzynki do składu budowlanego przy ul. Morwowej w Toruniu. Zgodnie z instrukcją D29 z 2011 roku na łącznicy obowiązywała prędkość 40 km/h. Obecnie łącznica jest nieużywana i w znacznym stopniu rozkradziona.
Na łącznicy zastosowano podkłady betonowe i ciężkie szyny typu S49, aczkolwiek spotyka się na niej szyny typu S41 z huty Roechling z 1944 roku. 
Przebiegający nad linią jednoprzęsłowy, dwutorowy wiadukt linii kolejowej państwowego znaczenia nr 353 w latach 2014-2015 został gruntownie zmodernizowany.
Galeria.
Stan torowiska i wiaduktu z sierpnia 2016 roku

</doc>
<doc id="1755260" url="https://pl.wikipedia.org/wiki?curid=1755260" title="Praletryna">
Praletryna

Praletryna – substancja owadobójcza z grupy pyretroidów. Jest używana w gospodarstwach domowych jako środek przeciwko komarowatym, karaczanom i muchom domowym. Stanowi bardzo toksyczną substancję dla organizmów wodnych.

</doc>
<doc id="1755261" url="https://pl.wikipedia.org/wiki?curid=1755261" title="Hrabstwo Queens (Nowy Brunszwik)">
Hrabstwo Queens (Nowy Brunszwik)

Hrabstwo Queens (ang. "Queens County", fr. "Comté de Queens") – jednostka administracyjna kanadyjskiej prowincji Nowy Brunszwik leżąca na południu prowincji.
Hrabstwo ma 11 086 mieszkańców. Język angielski jest językiem ojczystym dla 94,1%, francuski dla 4,6% mieszkańców (2011).

</doc>
<doc id="1755262" url="https://pl.wikipedia.org/wiki?curid=1755262" title="Best of Milk Inc.">
Best of Milk Inc.

Milk Inc. Best of – zestaw trzech płyt zawierających single, remixy oraz teledyski. Wydane tylko w Australii.

</doc>
<doc id="1755263" url="https://pl.wikipedia.org/wiki?curid=1755263" title="Hrabstwo Restigouche">
Hrabstwo Restigouche

Hrabstwo Restigouche (fr. "Comté de Restigouche", ang. "Restigouche County") – jednostka administracyjna kanadyjskiej prowincji Nowy Brunszwik leżąca na północy prowincji. Nazwa pochodzi od przepływającej przez to hrabstwo rzeki Restigouche.
Hrabstwo ma 32 594 mieszkańców. Język francuski jest językiem ojczystym dla 64,8%, angielski dla 34,4% mieszkańców (2011).

</doc>
<doc id="1755264" url="https://pl.wikipedia.org/wiki?curid=1755264" title="Milk Inc. (Best Of)">
Milk Inc. (Best Of)

Milk inc. – drugi album kompilacyjny Milk Inc., wydany w Europie oraz USA.

</doc>
<doc id="1755265" url="https://pl.wikipedia.org/wiki?curid=1755265" title="Elachistodon">
Elachistodon



</doc>
<doc id="1755268" url="https://pl.wikipedia.org/wiki?curid=1755268" title="Nadsłuczański Park Krajobrazowy">
Nadsłuczański Park Krajobrazowy

Nadsłuczański Park Krajobrazowy, nazywany też "Szwajcarią Nadsłuczańską", obejmuje przełom rzeki Słucz, na zachodniej Ukrainie.
Przełom ten znajdujący się na pograniczu Wyżyny Wołyńskiej i Polesia Wołyńskiego należy do nielicznych miejsc na Wołyniu, gdzie w naturalny sposób odsłaniają się skały tworzące wąwóz o stromych zboczach.

</doc>
<doc id="1755269" url="https://pl.wikipedia.org/wiki?curid=1755269" title="Hrabstwo Saint John">
Hrabstwo Saint John

Hrabstwo Saint John (ang. "Saint John County", fr. "Comté de Saint-Jean") – jednostka administracyjna kanadyjskiej prowincji Nowy Brunszwik leżąca na południu prowincji. Nazwa pochodzi od miasta Saint John (fr. "Saint-Jean"), które skupia w sobie prawie całą ludność hrabstwa.
Hrabstwo ma 76 550 mieszkańców. Język angielski jest językiem ojczystym dla 91,7%, francuski dla 4,7% mieszkańców (2011).

</doc>
<doc id="1755271" url="https://pl.wikipedia.org/wiki?curid=1755271" title="Serafino Cretoni">
Serafino Cretoni

Serafino Cretoni (ur. 4 września 1833 w Soriano, zm. 3 lutego 1909 w Rzymie) – włoski duchowny katolicki, dyplomata, wysoki urzędnik Kurii Rzymskiej, kardynał.
Studiował na Papieskim Ateneum S. Apolinare, gdzie uzyskał doktorat z teologii. Znał biegle języki: angielski, francuski, grecki i hiszpański. Święcenia kapłańskie przyjął w 1857, a następnie został profesorem Ateneum "De Propaganda Fide". W czasie Soboru watykańskiego I pełnił funkcję sekretarza do spraw orientalnych. Kanonik bazyliki liberiańskiej i bazyliki watykańskiej, archiwista Kongregacji Rozkrzewiania Wiary. Od 21 maja 1878 był prałatem domowym Jego Świątobliwości, a od 1879 podsekretarzem w Sekretariacie Stanu. Był też od 1880 sekretarzem w Kongregacji Rozkrzewiania Wiary (sekcja ds. Kościołów Wschodnich). Od 20 marca 1889 asesor w Świętym Oficjum.
16 stycznia 1893 otrzymał nominację na tytularnego arcybiskupa Damasco. Konsekrowany 5 lutego w Rzymie przez kardynała Raffaele Monaco La Valletta. 9 maja tego samego roku objął obowiązki nuncjusza w Hiszpanii. Urząd ten pełnił do 1900 roku, kiedy to został prefektem Świętej Kongregacji Obrzędów. W roku 1896 otrzymał kapelusz kardynalski. Prefekturę dzierżył do śmierci. Brał udział w konklawe 1903. Pochowany na cmentarzu Campo Verano.

</doc>
<doc id="1755272" url="https://pl.wikipedia.org/wiki?curid=1755272" title="Enhydris chinensis">
Enhydris chinensis



</doc>
<doc id="1755273" url="https://pl.wikipedia.org/wiki?curid=1755273" title="Armia Maryi">
Armia Maryi

Armia Maryi, Wspólnota Pani Wszystkich Narodów (fr. "Armée de Marie, Communauté de la Dame de tous les peuples") – chrześcijańska wspólnota religijna w Kanadzie.
Głównym ośrodkiem religijnym Armii Maryi jest klasztor Spiri-Maria w Lac-Etchemin.
Historia.
Armia Maryi została założona przez Marie-Paule Guigère, która po rozejściu się w 1957 roku z mężem poświęciła się życiu religijnemu. Inicjatorka ruchu utrzymywała, że od młodości doświadczała prywatnych objawień, które spisywała w dzienniczku Życie Miłości.
28 sierpnia 1971 roku na spotkaniu modlitewnym w Etchemin powołała ona do życia bractwo, nad którym objęła opiekę. W 1975 roku założona przez nią wspólnota katolicka uzyskała od kardynała Mauricea Roya status stowarzyszenia pobożnościowego w archidiecezji Quebec. Zgromadzenie szybko zaczęło zdobywać nowych członków nie tylko w Kanadzie, ale również w Stanach Zjednoczonych Ameryki, we Włoszech, Austrii i na Jamajce. W 1978 roku Maria Guigère ogłosiła, że jest mistyczną inkarnacją Matki Bożej. W 1981 roku postępując zgodnie z prywatnymi objawieniami powołała Rodzinę Synów i Córek Maryi, Wspólnotę Synów i Córek Maryi oraz w 1986 roku zgromadzenie Oblatów-Patriotów.
W 1984 roku grupa kleryków z bractwa rozpoczęła studia teologiczne w Rzymie. W 1986 roku kilku z nich uzyskało święcenia kapłańskie z rąk papieża Jana Pawła II. Członkowie Armii Maryi zostali jednak wkrótce zmuszeni do opuszczenia Włoch z powodu wątpliwości Kościoła rzymskokatolickiego co do głoszonych przez nich poglądów. 
W 1987 roku kanadyjski kardynał Louis-Albert Vachon nakazał rozwiązanie Armii Maryi wskazując na rażące błędy w doktrynie głoszone przez zgromadzenie. Kuria Rzymska wszczęła dochodzenie w kwestii poprawności nauk wspólnoty. W 1991 roku Stolica Apostolska uznała, że istnieją podstawy do zawieszenia działalności bractwa. 
Od tej pory Wspólnota Pani Wszystkich Narodów została obłożona interdyktem. Nie przeszkodziło to jednak grupie dalej się rozwijać. W 1997 roku mimo kar kościelnych Armia Maryi uzyskała wsparcie ze strony biskupów diecezji Alexandria-Corn­wall i Antagonish. 
W 2001 roku Konferencja Episkopatu Kanady wydała komunikat stwierdzający utratę przez Armię Maryi katolickiego charakteru. W 2007 roku Armia Maryi popadła w schizmę z Kościołem rzymskokatolickim po tym jak niezgodnie z prawem kanonicznym i bez posiadania sukcesji apostolskiej przełożony zgromadzenia, Jean-Pierre Mastropietro ordynował dla bractwa nowych duchownych.
Po ekskomunice ordynariusza i ordynowanych członków Armii Maryi, Stolica Apostolska powołując się na stanowisko Kongregacji Nauki Wiary z 2001 roku uznała całą wspólnotę za heretycką i wykluczyła wszystkich jej członków oraz sympatyków z Kościoła.
Charakterystyka.
Armia Maryi jest organizacją zorganizowaną na wzór zakonu. Jej członkami są zarówno osoby duchowne jak świeccy (tercjarze). 
Grupa cechuje się z założenia uświęcaniem Potrójnej Bieli, która polega na wierności i poświęceniu Eucharystii, Marii oraz Papieżowi. Od członków ruchu oczekuje się: rozwijania ducha modlitwy, asystowania przy Mszy Świętej, częstego przyjmowania Komunii Świętej, praktykowania cnót teologalnych, przestrzegania Dekalogu, odmawiania każdego dnia Różańca Świętego, poświęcania przynajmniej kwadransa na codzienne czytanie pobożnych pism oraz wykonywania sumiennie obowiązków zgodnych ze swoją profesją.
Doktryna.
Armia Maryi propaguje kult maryjny Pani Wszystkich Narodów związany z prywatnymi objawieniami Idy Peerdeman oraz głosi postulat o potrzebie ustanowienie przez Kościół katolicki dogmatu maryjnego o Najświętszej Maryi Pannie jako Współodkupicielce (Co-Redemptrix).
Armia Maryi uznaje świętość swojej założycielki. Wierzy w nią jako mistyczną inkarnację Matki Bożej oraz głosi, że jest ona duszą mistyczną pozostającą w nieustającym kontakcie z Niebem. Członkowie ruchu wierzą, że przyjmując Komunię Świętą otrzymują z ciałem Chrystusa także ciało Marie-Paule Guigère. Związane jest to z radykalną teologią grupy, która mówi o tym iż Maria z Nazaretu, a tym samym Marie-Paule Guigère jest współodwieczna z Trójcą Świętą i jest żeńskim odpowiednikiem Odkupiciela.

</doc>
<doc id="1755274" url="https://pl.wikipedia.org/wiki?curid=1755274" title="Mieliznówka chińska">
Mieliznówka chińska



</doc>
<doc id="1755276" url="https://pl.wikipedia.org/wiki?curid=1755276" title="Hrabstwo Sunbury">
Hrabstwo Sunbury

Sunbury – historyczne hrabstwo ("county") kanadyjskiej prowincji Nowy Brunszwik z ośrodkiem kolejno w: Maugerville, Burton i Oromocto, powstałe w 1765, współcześnie jednostka podziału statystycznego ("census division"). Według spisu powszechnego z 2016 obszar hrabstwa to: 2696,53 km², a zamieszkiwało wówczas ten obszar 27 644 osób.
Hrabstwo, którego nazwa pochodzi od tytułu George’a Montagu Dunka (m.in. wicehrabiego Sunbury), zostało wydzielone 30 kwietnia 1765 z nowoszkockiego hrabstwa Cumberland (delimitacja granicy w 1770) i do podziału w 1786 (w konsekwencji wydzielenia kolonii Nowy Brunszwik) obejmowało również całą pozostałą zachodnią część współczesnej prowincji (tj. dolinę rzeki Saint John i tereny wokół zatoki Passamaquoddy Bay).
Według spisu powszechnego z 2011 obszar hrabstwa zamieszkiwało 27 143 mieszkańców; język angielski był językiem ojczystym dla 89,6%, francuski dla 8,8% mieszkańców.

</doc>
<doc id="1755278" url="https://pl.wikipedia.org/wiki?curid=1755278" title="Hrabstwo Victoria (Nowy Brunszwik)">
Hrabstwo Victoria (Nowy Brunszwik)

Hrabstwo Victoria (ang. "Victoria County", fr. "Comté de Victoria") – jednostka administracyjna kanadyjskiej prowincji Nowy Brunszwik leżąca na zachodzie prowincji.
Hrabstwo ma 19 921 mieszkańców. Język angielski jest językiem ojczystym dla 55,2%, francuski dla 43,2% mieszkańców (2011).

</doc>
<doc id="1755279" url="https://pl.wikipedia.org/wiki?curid=1755279" title="Hrabstwo Victoria">
Hrabstwo Victoria



</doc>
<doc id="1755280" url="https://pl.wikipedia.org/wiki?curid=1755280" title="(10121) Arzamas">
(10121) Arzamas

(10121) Arzamas – planetoida z pasa głównego asteroid okrążająca Słońce w ciągu 5 lat i 263 dni w średniej odległości 3,19 j.a. Została odkryta 27 stycznia 1993 roku w obserwatorium astronomicznym w " Caussols" przez Erica Elsta. Nazwa planetoidy pochodzi od miasta Arzamas, założonego w 1578 roku przez Ivana Groźnego. Przed nadaniem nazwy planetoida nosiła oznaczenie tymczasowe (10121) 1993 BS4.

</doc>
<doc id="1755282" url="https://pl.wikipedia.org/wiki?curid=1755282" title="Gospodarka Słowenii">
Gospodarka Słowenii

Słowenia jest rozwiniętym, wolnorynkowym i najzamożniejszym krajem wśród tych, gdzie wcześniej systemem gospodarczym był realny socjalizm. Pod względem PKB per capita Słowenia „wyprzedza” Portugalię należącą do krajów „starej” Unii i jest na podobnym poziomie gospodarczym co Włochy, Grecja czy Francja. Jednocześnie wzrost gospodarczy w Słowenii znacznie przewyższa wzrost gospodarczy we wspomnianych wcześniej krajach. Słowenia od 2004 r. jest członkiem Unii Europejskiej, a w 2007 r. przyjęła euro, zastępując słoweńskiego tolara.
Historia.
Słowenia już przed rozpadem Jugosławii była jej najbogatszą republiką. Produkt krajowy brutto na jednego mieszkańca był wyższy od PKB per capita Serbii dwukrotnie, a od innych krajów jeszcze bardziej. Ogromna dysproporcja gospodarcza między krajami była jednym z przyczyn jej rozpadu. Lata 90. przebiegały podobnie jak w innych byłych państwach socjalistycznych. Panował kryzys (pogłębiony jeszcze przez utratę rynków zbytu w krajach byłej Jugosławii) przeprowadzano prywatyzację, która jednak przebiegała wolniej niż w innych państwach regionu. Obecnie przepaść gospodarcza w stosunku do Serbii jeszcze bardziej się powiększyła, PKB per capita jest już 3-krotnie wyższe niż serbskie, prawie 2-krotnie wyższe niż chorwackie i prawie 5-krotnie wyższe od bośniackiego.
Rolnictwo.
Rolnictwo ma małe znaczenie w gospodarce kraju i ze względu na górzyste ukształtowanie powierzchni użytki rolne zajmują jedynie 25,2%. Zużycie nawozów sztucznych na 1 ha użytków rolnych wyniosło w 2005 r. 128,8 kg i jest to mniej niż 10 lat temu, kiedy zużycie nawozów sztucznych wynosiło ponad 150 kg. Uprawia się zboża, ziemniaki i buraki cukrowe. Na północy przeważają sady jabłoni, na południu oliwek i brzoskwini. Prowadzony jest chów i hodowla bydła domowego, trzody chlewnej, a w górach wypasa się owce. W lasach zajmujących ponad połowę powierzchni kraju pozyskuje się drewno oraz tarcicę. Dosyć istotną rolę w gospodarce odgrywa pszczelarstwo.
Surowce naturalne.
Słowenia jest uboga we wszelkie surowce naturalne, głównie ze względu na niewielki obszar kraju. Wydobywana jest odmiana węgla brunatnego – lignit w dwóch kopalniach. Położona w północnej części kraju kopalnia w Velenje oraz położona w centralnej części kraju kopalnia koło Trbovlje wyprodukowały w 2007 r. 4,7 mln ton lignitu. Cały węgiel spalany jest w elektrowniach cieplnych w Trbovlje i w Šoštanj.
Wydobywana jest także ruda cynku i ołowiu, uranu, rtęć, ropę naftową (5 baryłek dziennie), a także gaz ziemny (4 mln m³).
Produkcja ropy naftowej i gazu ziemnego nie zaspokaja nawet ułamka potrzeb.
Przemysł.
Przemysł wytwarza 34,2% PKB i zatrudnia 36% siły roboczej. Duże znaczenie ma przemysł drzewny oraz tekstylny.
W Novo Mesto znajduje się fabryka Renault Clio (dawna fabryka IMV), a także przyczep Adria. W samej Słowenii w 2008 r. wyprodukowano prawie 200 tys. pojazdów.
Energetyka.
W 2007 r. wyprodukowano 14,13 mld kWh energii elektrycznej, przy konsumpcji na poziomie 13,4 mld kWh. Największy udział w produkcji prądu ma elektrownia jądrowa Krško (37% produkowanej energii elektrycznej). Ponieważ połowa elektrowni należy do Chorwacji, więc Słowenia jest zobowiązana przesyłać tam połowę wyprodukowanego prądu. Reszta zaspokajana jest głównie przez elektrownie cieplne, których surowcem jest lignit wydobywany w kraju (6 mld kWh) oraz hydroelektrownie (3,3 mld kWh).
Turystyka.
Słowenia jest popularna wśród turystów, zarówno w zimie jak i w lecie. Z ważniejszych kurortów warto wymienić Planicę, Bled, Kranjska Gora. Słowenia staje się coraz chętniej odwiedzanym krajem przez turystów. W 1995 r. liczba przyjazdów z zagranicy wyniosła 732 tys., w 2000 – 1090 tys., w 2005 – 1555 tys., a w 2008 r. 1767 tys..
Turyści zagraniczny w 2008 według kraju pochodzenia.
Wpływy z turystyki w 2005 r. osiągnęły poziom 1,795 mld $.
Handel.
Słowenia ma deficyt handlowy, szczególnie w stosunku do Włoch i Austrii. Po rozpadzie Jugosławii handluje się głównie z krajami UE. W handlu z Polską Słowenia ma dodatni bilans handlowy. Import z Polski ma wartość 341 mln €, a eksport do Polski 547 mln €.
Transport.
Drogi są w dobrym stanie, a sieć autostrad jest niemalże ukończona. Jest 20,2 tys. km dróg oraz 504 km zelektryfikowanych torów kolejowych. Główny port na niewielkim słoweńskim wybrzeżu to Koper. W Lublanie znajduje się największe lotnisko w kraju, które w 2007 r. obsłużyło ponad 1,6 mln pasażerów. Transport rzeczny praktycznie nie istnieje.
Emisja gazów cieplarnianych.
Emisja równoważnika dwutlenku węgla z terenu Socjalistycznej Republiki Słowenii wyniosła w 1990 roku 22,339 Mt, z czego 16,623 Mt stanowił dwutlenek węgla. W przeliczeniu na mieszkańca emisja wyniosła wówczas 8,285 t dwutlenku węgla, a w przeliczeniu na 1000 dolarów PKB 440 kg. Głównym źródłem emisji była wówczas energetyka. Po rozpadzie Jugosławii emisje w republice nieznacznie spadły, ale wkrótce wróciły do poprzedniego poziomu i od tego czasu wahały się, osiągając maksimum w roku 2008. W 2018 emisja dwutlenku węgla pochodzenia kopalnego wyniosła 15,55 Mt, a w przeliczeniu na mieszkańca 7,472 t i w przeliczeniu na 1000 dolarów PKB 230 kg. W tym czasie wzrósł udział emisji z transportu.

</doc>
<doc id="1755283" url="https://pl.wikipedia.org/wiki?curid=1755283" title="Pau FC">
Pau FC

Pau Football Club – francuski klub piłkarski mający siedzibę w mieście Pau. Zespół występował m.in. w Championnat National (trzeci poziom rozgrywek piłkarskich we Francji) oraz Ligue 2 (drugi poziom rozgrywek piłkarskich we Francji).
Historia.
Klub sportowy Pau FC został utworzony w 1904 pod nazwą "Bleuets de Notre-Dame". Zespół powstał przy wsparciu Kościoła katolickiego i obejmował sekcje różnych dyscyplin sportowych (m.in. rugby i piłki nożnej). W 1959 zespół piłki nożnej przyjął nową nazwę "Football-Club de Pau" występując przez szereg sezonów w Championnat National (trzeci poziom) i Championnat National 2 (czwarty poziom rozgrywek piłki nożnej we Francji) w grupie południowo-zachodniej. W 1995 klub przeszedł reorganizację z powodu problemów finansowych. W sezonie 2020/2021 występuje w Ligue 2 - na drugim poziomie rozgrywek piłki nożnej we Francji. Derby rozgrywa z zespołami Stade Montois Football i Tarbes Pyrénées Football.
Barwy klubowe, logo zespołu i stadion.
Klub posiada barwy żółto-niebieskie. Zawodnicy drużyny swoje mecze domowe rozgrywają w żółtych koszulkach, spodenkach i getrach. Mecze wyjazdowe natomiast w niebieskich koszulkach, spodenkach i getrach. Logiem klubu jest niebieska tarcza herbowa z wpisaną w nią złota piłką do piłki nożnej oraz widocznym w tle zarysem Pirenejów (będących nawiązaniem do lokacji zespołu w miejscowości Pau, leżącej w Pirenejach). Nad zarysem gór widnieje złoty napis PAU FC napisany drukowanymi literami - pod spodem napisu znajduje się motto klubu napisane mniejszą czcionką: „"Vaincre ou Sourire"” (fr. "Wygraj lub uśmiechnij się"). Złota korona z klejnotami wieńczy tarczę herbową. Zespół rozgrywał mecze domowe na obiekcie Stade du Hameau. Od 2018 mecze rozgrywa na nowym stadionie - Nouste Camp otwartym w tym samym roku.
Skład na sezon 2021/2022.
 (kapitan) 

</doc>
<doc id="1755285" url="https://pl.wikipedia.org/wiki?curid=1755285" title="Vapor Trails">
Vapor Trails

Vapor Trails – siedemnasty studyjny album kanadyjskiej grupy rockowej Rush, wydany w maju 2002 roku. Jest to pierwszy album po sześcioletniej przerwie w działalności zespołu.
Lista utworów.
Muzyka napisana przez Alexa Lifesona i Geddy’ego Lee. Słowa napisał Neil Peart.

</doc>
<doc id="1755287" url="https://pl.wikipedia.org/wiki?curid=1755287" title="Lactarius torminosus">
Lactarius torminosus



</doc>
<doc id="1755288" url="https://pl.wikipedia.org/wiki?curid=1755288" title="Lactarius hepaticus">
Lactarius hepaticus



</doc>
<doc id="1755289" url="https://pl.wikipedia.org/wiki?curid=1755289" title="Hrabstwo York (Nowy Brunszwik)">
Hrabstwo York (Nowy Brunszwik)

Hrabstwo York (ang. "York County", fr. "Comté d'York") – jednostka administracyjna kanadyjskiej prowincji Nowy Brunszwik leżąca na środkowo-zachodniej części prowincji.
Hrabstwo ma 97 238 mieszkańców. Język angielski jest językiem ojczystym dla 88,3%, francuski dla 6,7% mieszkańców (2011).

</doc>
<doc id="1755290" url="https://pl.wikipedia.org/wiki?curid=1755290" title="Lactarius vietus">
Lactarius vietus



</doc>
<doc id="1755293" url="https://pl.wikipedia.org/wiki?curid=1755293" title="George Elcoat">
George Elcoat

George Elcoat (ur. 1863 – zm. 1929) – angielski menadżer piłkarski.
Elcoat urodził się w Stockton-on-Tees, lecz później przeniósł się na południe i w kwietniu 1989 roku objął funkcję menadżera Woolwich Arsenal, gdzie zastąpił Thomasa Mitchella, który zrezygnował miesiąc wcześniej. Kadencja Elcoata była dosyć krotka i trwała zaledwie 10 miesięcy. W tym czasie ściągnął do klubu wielu piłkarzy - większość z nich, jak np. John Dick pochodziła ze Szkocji. W sezonie 1897/98 Elcoat utrzymał klub na piątej pozycji w tabeli Second Division, czyli tam gdzie zostawił go jego poprzednik. W następnym sezonie Arsenal został upokorzony przez grające wtedy w First Division Derby County. Porażka 0-6 w rozgrywkach FA Cup była jedną z głównych przyczyn rezygnacji Elcoata w lutym 1899 roku.

</doc>
<doc id="1755295" url="https://pl.wikipedia.org/wiki?curid=1755295" title="Tuszynek (jezioro)">
Tuszynek (jezioro)

Tuszynek – jezioro wytopiskowe powstałe w epoce lodowcowej, utworzone w zagłębieniu po wytopieniu się bryły martwego lodu. Położone jest na północ od wsi Osiek. Jezioro znajduje się na trasie pieszego szlaku turystycznego "Osiek – Jezioro Czarne".
Z jeziorem związana jest miejscowa legenda, podług której na dnie jeziora znajdują się ruiny wsi, której mieszkańcy za złe uczynki zostali utopieni. Według niej w czasie pełni księżyca, kąpiąc się w wodach jeziora można usłyszeć bicie dzwonów kościoła, który stał w zatopionej wiosce.

</doc>
<doc id="1755296" url="https://pl.wikipedia.org/wiki?curid=1755296" title="Essential (Best Of)">
Essential (Best Of)

Essential – czwarta album kompilacyjne zespołu Milk Inc. wydany 3 października 2005 roku w Europie przez wytwórnię EMI.

</doc>
<doc id="1755301" url="https://pl.wikipedia.org/wiki?curid=1755301" title="Isidro Gomá y Tomá">
Isidro Gomá y Tomá

Isidro Gomá y Tomá (ur. 19 grudnia 1869 w La Riba, zm. 22 sierpnia 1940 w Toledo) – hiszpański duchowny katolicki, kardynał, arcybiskup Toledo i prymas Hiszpanii. 
Życiorys.
Święcenia kapłańskie przyjął 8 czerwca 1895 roku w Tarragonie z rąk abp. Tomása Costy y Fornaguery arcybiskupa Tarragony. Profesor łaciny w seminarium duchownym Tarragony w latach 1897 - 1899 i w latach 1899 - 1906 jej rektor. 20 czerwca 1927 roku otrzymał nominację na biskupa Tarazona. Sakrę biskupią przyjął 2 października 1927 roku w archikatedrze metropolitalnej Tarragony z rąk kard. Francisco de Asís Vidal y Barraquer arcybiskupa Tarragony. Mianowany administratorem apostolskim diecezji Tudela od grudnia 1927 roku do czerwca 1933 roku. 12 kwietnia 1933 roku przeniesiony na stolicę metropolitalną prymasów Hiszpanii w Toledo. Od czerwca 1933 roku mianowany także administratorem apostolskim Tarazona do lipca 1935 roku. Na konsystorzu 16 grudnia 1935 roku papież Pius XI wyniósł go do godności kardynalskiej z tytułem kardynała prezbitera San Pietro in Montorio. Uczestnik konklawe z 1939 roku, które wybrało na papieża Piusa XII. Zmarł 22 sierpnia 1940 roku w Toledo.

</doc>
<doc id="1755302" url="https://pl.wikipedia.org/wiki?curid=1755302" title="Patrick Le Hyaric">
Patrick Le Hyaric

Patrick Le Hyaric (ur. 4 lutego 1957 w Orleanie) – francuski polityk, dziennikarz, działacz komunistyczny, poseł do Parlamentu Europejskiego VII i VIII kadencji.
Życiorys.
Z wykształcenia technik rolnictwa. Zawodowo zajął się jednak dziennikarstwem, w 1989 został redaktorem naczelnym czasopisma "La Terre". Stanął później na czele stowarzyszenia na rzecz pluralizmu prasy. W latach 1989–2001 był radnym La Courneuve. Od 1990 powoływany w skład komitetu centralnego Francuskiej Partii Komunistycznej. W 2000 objął stanowisko redaktora naczelnego komunistycznego dziennika "L'Humanité".
W 2004 stał na czele jednej z list wyborczych PCF w wyborach europejskich. Mandat europosła uzyskał w kolejnym głosowaniu z 2009 jako lider tworzonego przez komunistów Frontu Lewicy. W PE przystąpił do grupy GUE/NGL, został też członkiem Komisji Zatrudnienia i Spraw Socjalnych. W 2014 został wybrany na kolejną kadencję Europarlamentu.

</doc>
<doc id="1755306" url="https://pl.wikipedia.org/wiki?curid=1755306" title="Sunny Ekeh Kingsley">
Sunny Ekeh Kingsley

Sunny Ekeh Kingsley (ur. 9 września 1981 w Owerri, Nigeria) – nigeryjski piłkarz, grający na pozycji napastnika, reprezentant Nigerii.
Kariera piłkarska.
Kariera klubowa.
Na początku kariery piłkarskiej występował w różnych miejscowych klubach. W wieku 18 lat za radą ojca wyjechał do Portugalii, gdzie został piłkarzem drużynie młodzieżowej União Leiria. W 2001 został wypożyczony do Caldas. W 2003 podpisał kontrakt z klubem SC Beira-Mar. W 2005 przeniósł się do Egiptu, broniąc barw drużyny El Zamalek. Potem od stycznia 2007 występował w cypryjskim AEK Larnaka. W lipcu 2008 przeszedł do Metałurha Donieck. Na początku sierpnia 2010 powrócił do AEK Larnaka
Kariera reprezentacyjna.
Jest zawodnikiem młodzieżowej i pierwszej reprezentacji Nigerii.

</doc>
<doc id="1755307" url="https://pl.wikipedia.org/wiki?curid=1755307" title="Corporate flesh party">
Corporate flesh party

Corporate Flesh Party – debiutancki album brytyjskiego zespołu My Passion, wyprodukowany przez Johna Mitchella i wydany dla wytwórni Macot Records.

</doc>
<doc id="1755308" url="https://pl.wikipedia.org/wiki?curid=1755308" title="(10122) Fröding">
(10122) Fröding

(10122) Fröding – planetoida należąca do zewnętrznej części pasa głównego asteroid okrążająca Słońce w ciągu 5 lat i 281 dni w średniej odległości 3,22 j.a. Została odkryta 27 stycznia 1993 roku w obserwatorium astronomicznym w " Caussols" przez Erica Elsta. Nazwa planetoidy pochodzi od Gustava Frödinga (1860-1911), szwedzkiego poety. Przed nadaniem nazwy planetoida nosiła oznaczenie tymczasowe (10122) 1993 BC5.

</doc>
<doc id="1755309" url="https://pl.wikipedia.org/wiki?curid=1755309" title="Fordonia">
Fordonia



</doc>
<doc id="1755310" url="https://pl.wikipedia.org/wiki?curid=1755310" title="Best Of (album Milk Inc.)">
Best Of (album Milk Inc.)

Best Of – piąty album kompilacyjny w karierze zespołu Milk Inc, został wydany jako pojedynczy oraz podwójny CD. Zawiera najlepsze single od 1996 r., w tym „Sunrise”, z roku 2007. Wydanie dwupłytowe zawiera rzadkie remiksy. W roku 2007 zdobył status złotej płyty, a w 2008 – platynowej płyty.

</doc>
<doc id="1755312" url="https://pl.wikipedia.org/wiki?curid=1755312" title="Wydawnictwo Jacek Santorski &amp; Co">
Wydawnictwo Jacek Santorski &amp; Co



</doc>
<doc id="1755315" url="https://pl.wikipedia.org/wiki?curid=1755315" title="Publiusz z Aten">
Publiusz z Aten

Publiusz z Aten, (łac.) "Publius" – zmarły w II wieku święty katolicki, męczennik, biskup.
Euzebiusz z Cezarei wzmiankuje o męczeńskiej śmierci biskupa Publiusza, która miała prawdopodobnie miejsce między 161 a 170 rokiem. Wspomnienie świętego wprowadził Florus na dzień 21 stycznia.

</doc>
<doc id="1755316" url="https://pl.wikipedia.org/wiki?curid=1755316" title="Publius z Aten">
Publius z Aten



</doc>
<doc id="1755317" url="https://pl.wikipedia.org/wiki?curid=1755317" title="Milk Inc. – The DVD">
Milk Inc. – The DVD

Milk Inc. – The DVD – pierwsze DVD grupy Milk Inc. Zawiera wersje akustyczne piosenek oraz teledyski do singla Whisper.

</doc>
<doc id="1755319" url="https://pl.wikipedia.org/wiki?curid=1755319" title="Dobra społecznie pożądane">
Dobra społecznie pożądane

Dobra społecznie pożądane to takie, co do których panuje powszechne przekonanie, że przynoszą korzyści całemu społeczeństwu i każdemu obywatelowi. Uważa się, że każdy winien mieć dostęp do takich dóbr i najczęściej ich zapewnienie jest konstytucyjnym zadaniem państwa. 
Przykłady: opieka medyczna i leczenie, powszechne wykształcenie, bezpieczeństwo publiczne.
Niekiedy jednostka ma odmienny pogląd i wcale nie pragnie korzystać z dostępu np. do wykształcenia lub powszechnych szczepień ochronnych. Jednostki o skłonnościach przestępczych wcale nie są zainteresowane bezpieczeństwem publicznym. Państwo stosuje więc przymus administracyjny (np. powszechny ustawowy obowiązek szkolny), organizuje akcje popularyzujące i uświadamiające (np. dla wczesnego wykrywania chorób nowotworowych) lub też wykorzystuje prawo do stosowania siły (np. dla utrzymania bezpieczeństwa publicznego i zapobiegania przestępczości).

</doc>
<doc id="1755321" url="https://pl.wikipedia.org/wiki?curid=1755321" title="Nagłe zderzenie">
Nagłe zderzenie

Nagłe zderzenie – amerykański film z 1983 roku z Clintem Eastwoodem w roli głównej. Czwarta część serii filmów o "Brudnym Harrym".
Fabuła.
Tym razem inspektor Callahan próbuje rozwiązać sprawę brutalnych morderstw, w które uwikłana jest młoda artystka Jennifer Spencer. W filmie występują ciekawe zwroty akcji, oraz możemy ujrzeć inspektora Callahana w innych barwach niż dotychczas.
Jest to ostatni film, w którym wraz z Clintem Eastwoodem zagrała Sondra Locke - jego życiowa partnerka i odtwórczyni wielu ról w jego filmach.

</doc>
<doc id="1755322" url="https://pl.wikipedia.org/wiki?curid=1755322" title="Bollmannia">
Bollmannia

Bollmannia - rodzaj ryb z rodziny babkowatych.
Klasyfikacja.
Gatunki zaliczane do tego rodzaju :

</doc>
<doc id="1755323" url="https://pl.wikipedia.org/wiki?curid=1755323" title="Licia Ronzulli">
Licia Ronzulli

Licia Ronzulli (ur. 14 września 1975 w Mediolanie) – włoska polityk, posłanka do Parlamentu Europejskiego VII kadencji, senator.
Życiorys.
Ukończyła studia psychologiczne, kształciła się także w zakresie zarządzania służbą zdrowia. W 2003 została kierownikiem w instytucie ortopedii Galeazzi wchodzącym w skład szpitala IRCCS w Mediolanie, w którym pracę podjęła w 1995. Jako wolontariuszka działała w organizacji ONLUS ("Organizzazione non lucrativa di utilità sociale").
W 2009 z inicjatywy Silvia Berlusconiego została wpisana na listę wyborczą Ludu Wolności w wyborach do Parlamentu Europejskiego. Wystawienie jej kandydatury (a także Barbary Matery i Lary Comi) stało się przedmiotem zainteresowania medialnego, głównie za sprawą wypowiedzi Veroniki Lario. Ta ostatnia, żona włoskiego premiera, publicznie krytykowała swojego męża, zarzucając mu promowanie w ramach PdL różnego rodzaju celebrytów.
W wyniku głosowania z 6 i 7 czerwca 2009 Licia Ronzulli uzyskała mandat eurodeputowanej VII kadencji. W PE przystąpiła do grupy Europejskiej Partii Ludowej oraz Komisji Zatrudnienia i Spraw Socjalnych. Po faktycznym rozwiązaniu PdL została członkinią reaktywowanej w 2013 partii Forza Italia. W 2018 jako kandydatka centroprawicy została wybrana w skład Senatu XVIII kadencji (reelekcja na XIX kadencję w 2022).

</doc>
<doc id="1755325" url="https://pl.wikipedia.org/wiki?curid=1755325" title="Tropiciele zagadek">
Tropiciele zagadek

Tropiciele zagadek (ang. "Busytown Mysteries (Hurray for Huckle!)", 2007-2010) – kanadyjski serial animowany, stworzony przez Cookie Jar Entertainment. Jest kontynuacją serii "Wesoły świat Richarda Scarry’ego" z lat 1993-1997. 52-odcinkowy serial opowiada o rozwiązywaniu zagadek przez przyjaciół z Pośpiechowa.
Premiera serialu w Polsce na kanale TVP1 odbyła się 3 września 2009 roku. Od 1 lutego 2015 roku serial był emitowany na kanale MiniMini+. Premiera serialu na kanale Polsat JimJam odbyła się 24 lipca 2017 roku.
Wersja polska.
Wersja polska:
Reżyseria:
Tłumaczenie i dialogi:
Dźwięk:
Montaż:
Teksty piosenek:
Opracowanie muzyczne: Piotr Gogol
Kierownictwo produkcji:
Wystąpili:
i inni
Piosenki śpiewali:
Lektor:

</doc>
<doc id="1755327" url="https://pl.wikipedia.org/wiki?curid=1755327" title="Bryaninops">
Bryaninops

Bryaninops - rodzaj ryb z rodziny babkowatych.
Klasyfikacja.
Gatunki zaliczane do tego rodzaju :

</doc>
<doc id="1755330" url="https://pl.wikipedia.org/wiki?curid=1755330" title="György Orth">
György Orth

György Orth Wirth (węg. György Faludi, ur. 30 kwietnia 1901 w Budapeszcie, zm. 11 stycznia 1962 w Porto) – węgierski piłkarz grający na pozycji napastnika, reprezentant Węgier w latach 1919–1927, trener piłkarski.
Podczas kariery trenerskiej pracował w dziewięciu różnych krajach. Był selekcjonerem reprezentacji Chile podczas pierwszych mistrzostw świata. W plebiscycie IFFHS zajął ósme miejsce wśród najlepszych węgierskich piłkarzy XX wieku.
Kariera.
Kariera klubowa.
Pierwszym klubem Ortha był Terézvárosi SK z Budapesztu. Zespół istniał stosunkowo krótko, lecz udało mu się wypromować wielu późniejszych reprezentantów Węgier.
W wieku 15 lat dostał się do jednego z bardziej znanych klubów węgierskich, Vasasu Budapeszt. Po zaledwie kilku miesiącach gry dla VSC na krótko przeprowadził się do Włoch, gdzie grał w piłkę dla Pisa Calcio. Wkrótce jednak powrócił do ojczyzny i dołączył do zespołu MTK Budapeszt, który trenował wówczas Anglik Jimmy Hogan. Po I wojnie światowej o sile MTK stanowili m.in. Imre Schlosser, Alfréd Schaffer, József Braun, a po dojściu do drużyny Ortha, zaczął on odnosić sukcesy na arenie krajowej. Początkowo trener Hogan ustawiał Ortha jako obrońcę obok Gyuli Feldmanna i Gyuli Mándiego. Przed sezonem 1919/1920 MTK opuścił jednak Schaffer i Orth, przeniesiony do linii ataku, z miejsca stał się najlepszym strzelcem klubu. Z 28 golami na koncie został najlepszym strzelcem ligi, który to wyczyn powtarzał jeszcze przez dwa sezony z rzędu. W tym okresie MTK ośmiokrotnie sięgał po mistrzostwo Węgier i raz po Puchar Węgier. W roku 1923 Orth wyjechał do Austrii, gdzie grał w klubie First Vienna FC.
Już po roku Orth wrócił do MTK po średnio udanej przygodzie w Austrii. We wrześniu 1925 jego klub grał mecz towarzyski z Wiener Amateur SV. W starciu z Johannem Tandlerem doznał poważnej kontuzji kolana i powrócił do gry dopiero jesienią 1926. Jego organizm był jednak już wówczas na tyle wyeksploatowany, że wielu węgierskich kibiców martwiło się, iż wkrótce zakończy grę w piłkę nożną. W 1927 Orth postanowił jednak kontynuować swoją karierę we Francji i kolejne dwa lata spędził w Olympique Marsylia. W teorii karierę zakończył w 1929 w węgierskim Budai 33 FC, lecz w latach 30. grywał jeszcze sporadycznie, pełniąc rolę grającego trenera w FC Messina i 1. FC Nürnberg.
Kariera reprezentacyjna.
W reprezentacji Węgier Orth zadebiutował w listopadzie 1917 jako zaledwie szesnastoletni chłopak w wygranym przez Madziarów 2:1 meczu z Austrią. W następnych latach miał niemal zawsze pewne miejsce w pierwszym składzie kadry, w której grał jako napastnik bądź środkowy pomocnik. W 1924 wziął udział w igrzyskach olimpijskich rozgrywanych w Paryżu. Tam Węgrzy w pierwszym spotkaniu wygrali 5:0 z Polską, by w następnej rundzie ulec 0:3 Egiptowi. Ostatni mecz w kadrze narodowej zagrał w październiku 1927 w przegranym 1:2 spotkaniu z Czechosłowacją. Ogółem jego dorobek reprezentacyjny zamknął się na 32 meczach i 13 golach.
Kariera trenerska.
Po zakończeniu kariery piłkarskiej Orth wyrobił licencję trenerską w akademii w Berlinie. W 1930 dostał propozycję poprowadzenia reprezentacji Chile podczas mistrzostw świata w 1930, którą przyjął, jednocześnie stając się drugim najmłodszym trenerem w historii mundiali (miał wówczas 29 lat), przegrywając jedynie z ówczesnym selekcjonerem reprezentacji Argentyny Juanem José Tramutolą. Chilijczycy wygrali dwa z trzech spotkań na boiskach Urugwaju, jednak w decydującym o wyjściu z grupy meczu ulegli Argentynie. Po turnieju Orth pojechał wraz z podopiecznymi do Chile, gdzie kontynuował karierę trenerską w CSD Colo-Colo. Wkrótce otrzymał chilijski paszport, na którym figurował jako Jorge Orth.
W 1932 powrócił na Węgry, gdzie przez kilka miesięcy trenował tamtejszą drużynę Bocskai FC. Jeszcze w tym samym sezonie wyjechał do Włoch, gdzie kolejno trenował zespoły: AC Messina (jako grający trener), L’Aquila Calcio 1927, Pisa SC oraz Genoa CFC.
Jesienią 1936 Orth przeprowadził się do Niemiec, gdzie trenował piłkarzy 1. FC Nürnberg, a w kilku spotkaniach sam nawet pojawił się na boisku. Wraz z podopiecznymi dwukrotnie zdobył mistrzostwo Bawarii, zaś finałowy mecz o mistrzostwo kraju przegrał w stosunku 0:2 z FC Schalke 04. W sezonie 1938/1939 prowadził FC Metz.
W latach 1939–1942 znów pracował we Włoszech, trenując AFC Catania oraz AC Savona. W 1942 powrócił do Ameryki Południowej, gdzie szkolił ponownie reprezentację Chile, a następnie argentyńskie San Lorenzo de Almagro oraz meksykański CD Guadalajara. Był również szkoleniowcem CA Boca Juniors oraz selekcjonerem reprezentacji Meksyku, Kolumbii i Peru.
W 1961 powrócił do Europy i osiadł w Portugalii, gdzie trenował Sporting CP i FC Porto. 11 stycznia 1962, będąc szkoleniowcem Sportingu, zmarł na atak serca.

</doc>
<doc id="1755331" url="https://pl.wikipedia.org/wiki?curid=1755331" title="João Pedro Santos Gonçalves">
João Pedro Santos Gonçalves

China, właśc. João Pedro Santos Gonçalves (ur. 15 kwietnia 1982 w Beja, w regionie Alentejo) – portugalski piłkarz występujący na pozycji obrońcy.
Kariera piłkarska.
Kariera klubowa.
W 1999 rozpoczął karierę piłkarską w SC Farense. Kolejnymi klubami w których występował były Desportivo Beja, SC Pombal, CD Fátima, FC Maia, Naval 1º Maio oraz CF Os Belenenses. 12 lutego 2009 podpisał 2,5 letni kontrakt z Metałurhiem Donieck. Po zakończeniu sezonu 2012/13 opuścił doniecki klub. W 2013 przeszedł do Ermis Aradipu.

</doc>
<doc id="1755332" url="https://pl.wikipedia.org/wiki?curid=1755332" title="Standard Sumgait">
Standard Sumgait

Standard Sumgait - azerski klub występujący w Premyer Liqa założony w 2006 pod nazwą "Standard Baku" w stolicy kraju, Baku. 12 czerwca 2009 klub przeniósł się do miasta Sumgait i zmienił nazwę na "Standard Sumgayit" (pl. "Standard Sumgait").

</doc>
<doc id="1755333" url="https://pl.wikipedia.org/wiki?curid=1755333" title="Hunter (singel Björk)">
Hunter (singel Björk)

Hunter (pol. "Myśliwy") – utwór islandzkiej piosenkarki Björk, wydany jako trzeci singel z albumu Homogenic.
Utwór pojawił się na ścieżce dźwiękowej do filmu X-Files.
Wideoklip.
Naga i łysa Björk (faktycznie jej włosy były zasłonięte czepcem) pokazana jest od ramion w górę na białym tle. Podczas utworu wykonuje ruchy głową i ramionami, a przy pomocy efektów CGI, przemienia się w niedźwiedzia polarnego. Pod koniec klipu postać piosenkarki stopniowo znika w tle.
Teledysk wyreżyserował Paul White.

</doc>
<doc id="1755334" url="https://pl.wikipedia.org/wiki?curid=1755334" title="Naczelne Dowództwo Wojsk Polskich na Galicję Wschodnią">
Naczelne Dowództwo Wojsk Polskich na Galicję Wschodnią



</doc>
<doc id="1755336" url="https://pl.wikipedia.org/wiki?curid=1755336" title="Benthophilus">
Benthophilus

Benthophilus – rodzaj ryb z rodziny babkowatych (Gobiidae).
Klasyfikacja.
Gatunki zaliczane do tego rodzaju:

</doc>
<doc id="1755337" url="https://pl.wikipedia.org/wiki?curid=1755337" title="Muzeum Małej Ojczyzny w Studziwodach">
Muzeum Małej Ojczyzny w Studziwodach

Muzeum Małej Ojczyzny w Studziwodach (biał. Музей Малой Бацькаўшчыны ў Студзіводах) – prywatne muzeum-skansen o charakterze etnograficzno-historycznym założone w 1993 przez Doroteusza Fionika w Studziwodach, dzielnicy Bielska Podlaskiego. Stała ekspozycja jest prezentowana w pochodzącym z 1925 drewnianym domu białoruskiej rodziny Kondratiuków oraz w domu mieszczańskim z 1823, przeniesionym w 2003 z ulicy Poniatowskiego 14 w centrum Bielska Podlaskiego. W skład muzeum-skansenu wchodzi również spichlerz z 1935. 
Muzeum organizuje wystawy czasowe, warsztaty rękodzieła ludowego, tradycyjnego podlaskiego śpiewu i tańca, wydaje książki i od 1998 kwartalnik krajoznawczy Bielski Hostineć. Placówka jest również organizatorem corocznego festiwalu „Tam po majowoj rosi”. W domu mieszczańskim prezentowane są obiekty pochodzące z wykopaliska archeologicznego w jego pierwotnej lokalizacji. Przy Muzeum działa folklorystyczna grupa muzyczna „Żemerwa”, wykonująca tradycyjne pieśni ludowe oraz Stowarzyszenie „Muzeum Małej Ojczyzny w Studziwodach”.

</doc>
<doc id="1755339" url="https://pl.wikipedia.org/wiki?curid=1755339" title="While the City Sleeps, We Rule the Streets">
While the City Sleeps, We Rule the Streets

While the City Sleeps, We Rule the Streets to debiutancki album nowojorskiego zespołu Cobra Starship. Płyta została wydana 10 października. Singlami promującymi album zostały piosenki: „Snakes on a Plane (Bring It)\”, „The Church of Hot Addiction” oraz „Send My Love to the Dancefloor, I'll See You In Hell (Hey Mister DJ)”. Utwór „Snakes on a Plane (Bring It)” został wykorzystany na ścieżce dźwiękowej do filmu „Węże w samolocie”.

</doc>
<doc id="1755340" url="https://pl.wikipedia.org/wiki?curid=1755340" title="Callogobius">
Callogobius

Callogobius – rodzaj ryb z rodziny babkowatych.
Klasyfikacja.
Gatunki zaliczane do tego rodzaju:

</doc>
<doc id="1755341" url="https://pl.wikipedia.org/wiki?curid=1755341" title="Dobra społecznie niepożądane">
Dobra społecznie niepożądane

Dobra społecznie niepożądane - dobra powodujące szkody społeczne, które mimo przynoszenia konsumentowi użyteczności z korzystania z nich posiadają ujemną użyteczność dla społeczeństwa. Państwo dąży do ograniczenia konsumpcji tego rodzaju dóbr w społeczeństwie. Nabywcy tych dóbr nie biorą pod uwagę negatywnych efektów dotyczących osób trzecich. Redystrybucja takich dóbr często jest więc objęta restrykcjami nałożonymi przez państwo w celu ochrony społeczeństwa przed efektami ubocznymi korzystania z nich przez pojedynczych konsumentów.
Przykłady.
Przykładami dóbr niepożądanych mogą być np. Papierosy, na które rządy poszczególnych państw jak i przykładowo unia europejska nakładają coraz to surowsze restrykcje. Kolejnym przykładem mogą być narkotyki, które w większości państw są całkowicie zakazane ze względu na ich większą społeczną szkodliwość niż w przypadku wcześniej wymienionych papierosów. Również emisja zanieczyszczeń może kwalifikować się do kategorii dóbr niepożądanych. Mniej oczywistym przykładem dobra niepożądanego społecznie może być hazard czy kradzież. Warto w tym momencie zauważyć, że dobra społecznie niepożądane o wiele częściej występują w postaci usług, a nie dóbr materialnych.
Efekty dla społeczeństwa.
Efekty zewnętrzne związane z dobrami niepożądanymi społecznie bardzo często ujawniają się po dłuższym czasie np. Choroby układu oddechowego spowodowane paleniem wyrobów tytoniowych lub zanieczyszczeniem powietrza. Dodatkowym efektem byłyby w tym przypadku koszty leczenia osób, których zdrowie ucierpiało na skutek w.w czynników. W przypadku kosztów leczenia, obciążają one wszystkich. Często konsument nie uwzględnia też jednostkowej konsumpcji jako znaczącą jednak jeśli przeskalujemy efekt do wszystkich korzystających z danego dobra może okazać się, że efekty dla społeczeństwa są znaczące.
Sposoby zwalczania dóbr niepożądanych.
Państwo może walczyć z dobrami niepożądanymi społecznie na wiele różnych sposobów, na przykład poprzez :
Asymetria informacji a dobra niepożądane.
Asymetria informacji utrudnia konsumentowi określenie dobra, jako niepożądane lub pożądane co powoduje niską świadomość zbyt społeczną, a co za tym idzie zbyt wysoką konsumpcję dóbr niepożądanych. Konsument nie posiadając pełnej informacji o skutkach konsumpcji dobra może nie być świadomy jego negatywnych efektów, więc będzie je konsumował w przeświadczeniu braku lub małej ilości negatywnych efektów.

</doc>
<doc id="1755343" url="https://pl.wikipedia.org/wiki?curid=1755343" title="Mike Mentzer">
Mike Mentzer

Mike Mentzer (ur. 15 listopada 1951 w Ephracie, zm. 10 czerwca 2001 w Rolling Hills) − amerykański kulturysta, członek Międzynarodowej Federacji Kulturystyki i Fitnessu (IFBB), a także biznesmen, obiektywista i autor poradników treningowych, twórca metody treningowej nazywanej “Heavy Duty” ("ang." ciężka robota), polegającej na pracy z dużym ciężarem przy krótszym czasowo treningu. Jego brat, Ray Mentzer, również był kulturystą, zawodnikiem IFBB (1979-82), zdobywcą tytułu Mr. USA.
Życiorys.
Wczesne lata.
Zaczął trenować kulturystykę, gdy miał 12 lat, a jego bohaterem kulturystyki był Bill Pearl. Jego ojciec kupił mu zestaw ciężarków oraz instrukcję obsługi. Książeczka zasugerowała, że ćwiczyć można nie więcej niż trzy dni w tygodniu, więc Mike dostosowywał się do instrukcji. W wieku 15 lat jego masa ciała osiągnęła 165 funtów (75 kg). Po ukończeniu Ephrata High School, służył cztery lata w United States Air Force. To właśnie w tym czasie zaczął ćwiczyć ponad trzy godziny dziennie, sześć dni w tygodniu.
W 1975 rozpoczął naukę w University of Maryland, College Park. Po trzech latach opuścił uniwersytet. Powiedział, że jego głównym celem w tym okresie było zostać psychiatrą.
Kariera.
W 1969 roku, kiedy miał osiemnaście lat brał udział w konkursach kulturystycznych. W 1971 roku poniósł najgorszą klęskę, zdobywając 10. miejsce na AAU Mr. America, który wygrał Casey Viator i właśnie on dał Mentzerowi informacje kontaktowe jego trenera Arthura Jonesa. Po kilku latach wrócił do konkurencji, w 1975 w zawodach Mr. America był trzeci za Robbym Robinsonem i Rogerem Callardem. W następnym roku 1976 zdobył tytuł Mr. America. W 1977 zwyciężył mistrzostwa Ameryki Północnej w Vancouver, w prowincji Kolumbia Brytyjska, a tydzień później startował w zawodach Mr. Universe 1977 w Nîmes we Francji i zajął drugie miejsce za Kalem Szkalakiem.
W 1978 wygrał konkurs Mister Universe w Acapulco w Meksyku i po tej wygranej stał się profesjonalnym kulturystą. Pod koniec 1979 roku, Mentzer wygrał w kategorii wagi ciężkiej Mr. Olympia, a w ogólnej tytuł po raz trzeci został przyznany Frankowi Zane. W 1980 roku w Mr. Olympia zajął piąte miejsce za Arnoldem Schwarzeneggerem (1), Chrisem Dickersonem (2), Frankiem Zane’em (3) i Boyerem Coe (4).
W wieku 29. odszedł od kulturystyki. Twierdził do końca swojego życia, że konkurs z 1980 roku został sfałszowany. W 2002 został włączony do IFBB Hali Sław (Hall of Fame).
Był ateistą. Zmarł 10 czerwca 2001 w Rolling Hills w wieku 49. lat. Został znaleziony martwy w swoim mieszkaniu, z powodu komplikacji serca, przez młodszego brata i towarzysza, kulturystę Raya Mentzera, który dwa dni później zmarł we śnie po powikłaniach związanych z chorobą Bergera.

</doc>
<doc id="1755345" url="https://pl.wikipedia.org/wiki?curid=1755345" title="Wymazywanie. Rozpad">
Wymazywanie. Rozpad

Wymazywanie. Rozpad – (niem. "Auslöschung. Ein Zerfall") – to powieść austriackiego pisarza Thomasa Bernharda. Została opublikowana w 1986 roku i jest ostatnim dziełem prozatorskim autora. Jest to jego drugi co do wielkości utwór, zaraz za tekstem "Schwarzach St. Veit". W Polsce książka stała się znana szerszym kręgom odbiorców w 2001 roku kiedy sztukę na jej podstawie wyreżyserował Krystian Lupa.
Powieść to seria monologów protagonisty i narratora pierwszoosobowego zarazem Franza Josefa Murau, który przedstawia swoje przemyślenia w kontekście śmierci jego rodziców i brata w wypadku samochodowym.
Na pierwszy plan wysuwają się wspomnienia protagonisty z dzieciństwa, spędzonego na posiadłości rodzinnej w Wolfsegg am Hausruck w Austrii. Dzięki swoim notatkom Murau chce zmierzyć się z panującymi tam warunkami, które zmusiły go ostatecznie do przeprowadzki do Rzymu. I tak jest opracowywany temat jego kompleksu związanego z pochodzeniem, co ma prowadzić ostatecznie do wymazania wspomnień o tym okresie.
Opis fabuły.
Wymazywanie to forma autobiograficznego testamentu Franza-Josefa Murau, który jest intelektualną czarną owcą wpływowej rodziny z Austrii. Obecnie prawie pięćdziesięcioletni Murau mieszka niejako na samo-wygnaniu w Rzymie, gdzie udziela lekcji z literatury niemieckojęzycznej swemu uczniowi Gambettiemu. Pewnego popołudnia protagonista otrzymuje telegram od swoich sióstr Cecylii i Amalii, informujący o śmierci w wypadku samochodowym rodziców oraz brata.
W pierwszej części, zatytułowanej "Telegram", Murau zdaje sprawozdanie z dnia spędzonego w swojej rezydencji w Rzymie. Wiele z tych zapisków to wspomnienia z przeszłości. Liczne konflikty z konserwatywną rodziną i panującymi w Austrii warunkami zmusiły go do ucieczki za granicę:
"(…) przyjechałem więc do Rzymu tylko po to, by odwlec dokonujący się we mnie niepowstrzymanie upadek, prawie bez nadziei na ocalenie. I wtedy okazało się, że decyzja o przyjeździe do Rzymu przyniosła mi odnowienie życia, by tak rzec, zwrot duchowy. Nagle odetchnąłem. Głośne, straszliwie głośne i cuchnące miasto, myślałem z początku, natychmiast jednak zauważyłem, że właściwie jest ono dla mnie jedyne, nieodzowne, ocalające."
Protagonista przedstawia różne elementy z życia codziennego rodziny, krytykuje państwo, wszystkie jego instytucje oraz całą społeczność:
"Dopiero niedawno powiedziałem do Gambettiego, że Austriacy i Niemcy nie cenią ludzi, tylko tytuły i świadectwa, ba, posuwają się do tego, by sądzić, że człowiekiem można stać się dopiero wtedy, gdy otrzyma się świadectwo lub dostanie tytuł, przedtem bowiem nie jest się człowiekiem."
W ucieczce wspiera go wujek Georg, który jest dla niego jedyną zaufaną osobą z grona najbliższych. Murau ma obsesję na punkcie swojej austriackiej tożsamości i postanawia nigdy nie wracać do Wolfsegg. Jednak jego przemyślenia zostają przerwane nadchodzącymi wieściami z Austrii. Dla kontrastu autor poświęca też miejsce sylwetkom ucznia Gambettiego oraz przyjaciółce Marii (co jest prawdopodobnie hołdem Bernharda dla Ingeborg Bachmann).
Potok wspomnień protagonisty nie posuwa akcji do przodu prawie w ogóle. Murau pozostaje w swoim pokoju, pakuje walizki, ogląda fotografie jego rodziny, nie szczędząc przy tym komentarzy:
"Jeszcze na żadnej fotografii nie widziałem naturalnego, a to znaczy prawdziwego i rzeczywistego człowieka, podobnie jak jeszcze na żadnej fotografii nie widziałem prawdziwej i rzeczywistej natury. Fotografia to największe nieszczęście dwudziestego wieku."
Druga część o nazwie "Testament" to przedstawienie pobytu Murau w Wolfsegg w kontekście uroczystości pogrzebowych rodziców i brata. Tuż po przybyciu pomaga on siostrom w przygotowaniach i spotyka się z żałobnikami. Znaczącą role odgrywa tam wykształcony i dostojny arcybiskup oraz dyplomata watykański Spadolini, mający swego czasu bliski kontakt z matką Murau. Protagonista łączy z jego osobą silne uczucia nienawiści i miłości zarazem. Następnego dnia ma miejsce pogrzeb, po czym Franz-Josef Murau wraca do Rzymu.
Analiza.
Podróż do Wolfsegg am Hausruck jest dla protagonisty pretekstem, aby zmierzyć się ze swoim ziemiańskim pochodzeniem, co formułuje poprzez niekończące się ciągi przesadnych tyrad, będących również próbą wymazania wszystkiego, co związane z Austrią:
"Wszyscy nosimy ze sobą swoje Wolfsegg am Hausruck i mamy ochotę wymazać je dla własnego ocalenia, wymazać poprzez zapisanie i zgładzenie."
Rodzicom Murau zarzuca bezkrytyczną akceptację narodowo-socjalistycznej ideologii, która poprzez brak tolerancji, także po wojnie wpływa na ich sposób myślenia. Nieskazitelny pozostaje tylko odrzucony przez rodzinę wujek Georg, który stawia pod znakiem zapytania role społeczne.
Pod lawiną krytyki Murau giną austriaccy sędziowie, nauczyciele czy całe rządy. Kontrastem dla nich są osoby włoskiego pochodzenia lub tzw. prości ludzie. Powieść jest radykalną i destrukcyjną utopią, unicestwiającą samego protagonistę, który jest przepełniony nienawiścią i żalem do swojego kraju i miejsca urodzenia.
Styl.
Ważnymi środkami stylistycznymi powieści są typowe dla Bernharda powtórzenia i przesadne wywody protagonisty:
"Ta osławiona kuchnia austriacka to jeden wielki afront. Gwałt na żołądku, także gwałt na całym ciele".
Książka składa się prawie wyłącznie z ciągu monologów, bez rozdziałów czy akapitów. Jedynie podział tekstu na dwie zbliżone wielkością części stanowi o formalnej strukturze dzieła.
Monolog protagonisty jest często skierowany do jego ucznia Gambettiego, a przez sformułowania takie jak: "niedawno powiedziałem Gambettiemu, że…" oraz przez ciągłe zastosowanie różnych elementów klimatycznych powieść zyskuje swój charakterystyczny rytm. Owo szkalowanie, choćby najbardziej bezpardonowe i nieustępliwe, przekształca się w przyprawiające o zawrót głowy kaskady słów z muzycznymi elementami o nadzwyczajnym uroku – jest to melodyjna aria, której jasność kontrastuje z ponurym charakterem twierdzeń Murau. Rytm jest nieubłaganym, wirującym mechanizmem hiperbol i słów w stopniu najwyższym, co koresponduje ze specyficzną formą komizmu, charakterystyczną dla dzieł Bernharda. Wyolbrzymienie zmienia się w groteskę, tragedię i komedię:
"Tak dalece wyszkoliłem się w sztuce przerysowywania, że spokojnie mogę nazwać siebie największym artystą przerysowywania, jakiego znam. Nie znam żadnego innego. Nikt nigdy nie doprowadził sztuki przerysowywania aż do takiej ostateczności (…)"

</doc>
<doc id="1755347" url="https://pl.wikipedia.org/wiki?curid=1755347" title="Chaenogobius">
Chaenogobius

Chaenogobius - rodzaj ryb z rodziny babkowatych.
Klasyfikacja.
Gatunki zaliczane do tego rodzaju :

</doc>
<doc id="1755348" url="https://pl.wikipedia.org/wiki?curid=1755348" title="Ołeksij Hodin">
Ołeksij Hodin

Ołeksij Wjaczesławowycz Hodin, ukr. Олексій В`ячеславович Годін (ur. 2 lutego 1983 w Zaporożu) – ukraiński piłkarz, grający na pozycji pomocnika, trener piłkarski.
Kariera piłkarska.
Kariera klubowa.
Pochodzi z miasta Zaporoże, od 9 lat uczęszczał do miejscowej DJuSzOR Metałurh. Pierwszy trener Wałentyn Hryszyn. Początkowo grał w drużynie juniorów, dopiero 25 marca 2002 debiutował w składzie Metałurha Zaporoże. Był wybrany kapitanem drużyny. Na początku 2006 został wypożyczony na pół roku do Tawrii Symferopol. Latem 2009 podpisał 3-letni kontrakt z Metałurhiem Donieck. Po wygaśnięciu kontraktu w 2012 opuścił doniecki klub. Latem 2013 ponownie został piłkarzem Metałurha Zaporoże. Po zakończeniu sezonu 2014/15 opuścił zaporoski klub. Następnie wyjechał do Litwy, gdzie bronił barw FK Šiauliai. W 2016 występował w krymskim TSK-Tawrija Symferopol. W 2018 wrócił do Metałurha Zaporoże.
Kariera reprezentacyjna.
Reprezentacyjną karierę rozpoczął od występów w młodzieżowej reprezentacji Ukrainy.
Kariera trenerska.
Po zakończeniu kariery piłkarskiej rozpoczął pracę szkoleniową. W październiku 2018 dołączył do sztabu trenerskiego Metałurha Zaporoże, a od 7 października 2019 pełnił obowiązki głównego trenera klubu.

</doc>
<doc id="1755350" url="https://pl.wikipedia.org/wiki?curid=1755350" title="1 Pułk Strzelców Lwowskich">
1 Pułk Strzelców Lwowskich



</doc>
<doc id="1755351" url="https://pl.wikipedia.org/wiki?curid=1755351" title="Süper Lig (2009/2010)">
Süper Lig (2009/2010)

Süper Lig 2009/2010 – (znana również jako "Turkcell Super League" od nazwy sponsora) 52. edycja najwyższych w hierarchii rozgrywek piłkarskich mężczyzn w Turcji. Sezon rozpoczął się 7 sierpnia 2009 roku na Atatürk Olimpiyat Stadyumu w stolicy Turcji - Stambule, gdzie lokalne İstanbul Büyükşehir Belediyespor podejmowało obrońców tytułu, drużynę Beşiktaş JK. Ostatni mecz zaplanowano na 16 maja 2010 roku.
Zespoły.
Po poprzednim sezonie do 1. Lig spadły drużyny Konyaspor (16.), Kocaelispor (17.), Hacettepespor (18.).
Wyniki.
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
Najlepsi strzelcy.
"Źródło: Zarchiwizowana oficjalna strona Süper Lig"

</doc>
<doc id="1755355" url="https://pl.wikipedia.org/wiki?curid=1755355" title="Chriolepis">
Chriolepis

Chriolepis - rodzaj ryb z rodziny babkowatych.
Klasyfikacja.
Gatunki zaliczane do tego rodzaju :

</doc>
<doc id="1755356" url="https://pl.wikipedia.org/wiki?curid=1755356" title="Bielski Hostineć">
Bielski Hostineć

Bielski Hostineć (biał. "Бельскі гостінэць") – czasopismo krajoznawczo-kulturalne wydawane od 1998 roku w Bielsku Podlaskim przez Muzeum Małej Ojczyzny w Studziwodach. Początkowo wydawane jako kwartalnik, od 2010 półrocznik. Artykuły publikowane są w języku polskim, białoruskim i podlaskim dialekcie jęz. białoruskiego. Założycielem i redaktorem naczelnym pisma jest Doroteusz Fionik. Nakład wynosi 500-700 egzemplarzy. "Bielski Hostineć" jest wydawany przy wsparciu finansowym Ministerstwa Spraw Wewnętrznych i Administracji.

</doc>
<doc id="1755360" url="https://pl.wikipedia.org/wiki?curid=1755360" title="Gobiopsis">
Gobiopsis

Gobiopsis - rodzaj ryb z rodziny babkowatych.
Klasyfikacja.
Gatunki zaliczane do tego rodzaju :

</doc>
<doc id="1755361" url="https://pl.wikipedia.org/wiki?curid=1755361" title="Fellem">
Fellem



</doc>
<doc id="1755363" url="https://pl.wikipedia.org/wiki?curid=1755363" title="Sinusarytmia">
Sinusarytmia



</doc>
<doc id="1755366" url="https://pl.wikipedia.org/wiki?curid=1755366" title="Benno Zerbst">
Benno Zerbst

Benno Zerbst (ur. 15 listopada 1913 w Białymstoku, zm. 21 sierpnia 1953 w Warszawie) – polski dowódca wojskowy, major Wojska Polskiego.
Dzieciństwo i młodość.
Urodził się w rodzinie pochodzenia niemieckiego, ale przyznawał się do narodowości polskiej i obywatelstwa polskiego. Ojciec, Rudolf, był majstrem tkackim. W 1914 rodzinę wywieziono w głąb Rosji, powróciła do Polski po zakończeniu I wojny światowej. Rozpoczął naukę w niemieckiej szkole powszechnej, po 2 latach rodzice przenieśli go do szkoły publicznej. Po jej ukończeniu wstąpił do Korpusu Kadetów nr 3 w Rawiczu, maturę złożył w 1934. Następnie uczył się w Szkole Podchorążych Artylerii w Toruniu, a po jej ukończeniu w 1936 w stopniu podporucznika artylerii objął dowództwo plutonu w 4 pac w Łodzi.
II wojna światowa.
W pierwszych dniach września 1939 doznał ciężkiej kontuzji, ale już w połowie tego miesiąca objął dowództwo artylerii w zgrupowaniu płk. Leona Koca, walczył m.in. w zwycięskiej bitwie pod Janowem Lubelskim. Zatrzymany przez Sowietów w Zamościu, uwolniony, próbował przedostać się do Francji. Ujęty przez Niemców w czasie przekraczania granicy. W styczniu 1940 podjął ponownie próbę przedarcia się do wojsk polskich na Zachodzie, tym razem udaną. Przez Budapeszt dotarł do Francji. Objął stanowisko instruktora Szkoły Podchorążych Artylerii przy 4 DP. W połowie 1940 w Wielkiej Brytanii, służył w Kadrowej Brygadzie Strzelców 1 Korpusu Polskiego. W 1942 podjął naukę w Wyższej Szkole Wojennej, ukończył ją rok później. W 1943 przez Kapsztad i Indie dostał się do 2 Korpusu Polskiego gen. Władysława Andersa w Iraku. Tu pełnił funkcję oficera zwiadowczego w 2 Grupie Artylerii. W początkach 1944 dotarł do Włoch, walczył pod Monte Cassino i pod Ankoną. W sierpniu 1944 roku objął dowództwo dywizjonu w 9. pac, walczył pod Bolonią. W kwietniu 1945 objął stanowisko szefa sztabu artylerii 2 Warszawskiej Dywizji Pancernej.
Powrót do Polski, aresztowanie, proces, stracenie.
We Włoszech ożenił się z Polką i za namową rodziny żony wrócił do Polski. 22 sierpnia 1947 zamieszkał w Krakowie, a następnie w Łodzi. W październiku 1947 powołany do wojska, podjął służbę w Biurze Studiów Oddziału II Sztabu Generalnego Wojska Polskiego. Pozytywnie oceniany przez przełożonych, a mimo to, jak pisano w opinii z 1950: „ze względu na służbę w II Korpusie i przeszłość do pracy w II Oddziale Sztabu Generalnego nie nadaje się”. 3 kwietnia 1950 zwolniony z wojska podjął pracę w ministerstwie przemysłu maszynowego. 1 grudnia 1952 aresztowany. Maltretowany fizycznie i psychicznie, przyznał się do niepopełnionych win i „spisku w wojsku”. 27 kwietnia 1953 ława NSW Sn.7/53 pod przewodnictwem ppłk Juliusza Krupskiego skazała go na podst.7 MKK na karę śmierci. Rada Państwa nie skorzystała z prawa łaski. Stracony 21 sierpnia 1953.
Upamiętnienie.
Zrehabilitowany 28 kwietnia 1956. Dokładne miejsce pochówku nieznane, prawdopodobnie pochowany w Trojanowie obok Aleksandra Rode. Mogiła symboliczna na Cmentarzu Wojskowym na Powązkach w Warszawie w Kwaterze "na Łączce" oraz na cmentarzu Powązkowskim w Warszawie (kwatera 124-1-3).

</doc>
<doc id="1755367" url="https://pl.wikipedia.org/wiki?curid=1755367" title="Cocoon">
Cocoon

Cocoon – piosenka islandzkiej piosenkarki Björk, wydana jako trzeci i ostatni singel z albumu Vespertine.
Piosenka została napisana przez Björk i Thomasa Knaka, a miks utworu wykonał Mark "Spike" Stent.
Wideoklip.
Teledysk został wyreżyserowany przez Eiko Ishioka. Björk przebrana jest za nagą gąsienicę, wyglądającą jak człowiek
(w rzeczywistości piosenkarka ubrana była w przylegający do ciała kostium, imitujący nagość). Z sutków piosenkarki wyrastają czerwone nitki, które owijają jej ciało, tworząc kokon. W końcowej scenie Björk będąc w kokonie unosi się, opuszczając kadr.

</doc>
<doc id="1755368" url="https://pl.wikipedia.org/wiki?curid=1755368" title="Mistrzostwa Świata w Piłce Siatkowej Kobiet 2010 (eliminacje strefy NORCECA)">
Mistrzostwa Świata w Piłce Siatkowej Kobiet 2010 (eliminacje strefy NORCECA)

Eliminacje strefy NORCECA do Mistrzostw Świata w Piłce Siatkowej Kobiet 2010 odbywających się we Japonii.
Pierwsza runda kwalifikacyjna.
Grupa A - Marigot.
Tabela
Grupa B - Saint John's.
Tabela
Druga runda kwalifikacyjna.
Grupa C - Port-of-Spain.
Grupa A.
Tabela
Grupa B.
Tabela
Wyniki
Grupa D - Bridgetown.
Grupa A.
Tabela
Grupa B.
Tabela
Wyniki
Grupa E - Managua.
Tabela
Trzecia runda kwalifikacyjna.
Grupa F - Havana.
Tabela
Wyniki
Grupa G - Orlando.
Tabela
Wyniki
Grupa H - Santiago de los Caballeros.
Tabela
Wyniki
Grupa I - Caguas.
Tabela
Wyniki
Baraże - Tijuana.
Tabela
Wyniki

</doc>
<doc id="1755372" url="https://pl.wikipedia.org/wiki?curid=1755372" title="Maria Ciszewska">
Maria Ciszewska

Maria Ciszewska (ur. 10 stycznia 1934 w Średniej Wsi) – polska polityk, posłanka na Sejm PRL VIII kadencji.
Życiorys.
W 1955 uzyskała tytuł zawodowy magistra prawa na Wydziale Prawa Uniwersytetu Wrocławskiego. Pracowała jako prokurator prokuratury wojewódzkiej w Wałbrzychu. Ponadto zasiadała we władzach Ligi Kobiet. W 1962 wstąpiła do Polskiej Zjednoczonej Partii Robotniczej. W 1980 uzyskała mandat posłanki na Sejm PRL VIII kadencji w okręgu Wałbrzych. Zasiadała w Komisji Prac Ustawodawczych, Komisji Spraw Wewnętrznych i Wymiaru Sprawiedliwości, Komisji Nadzwyczajnej do rozpatrzenia projektu ustawy o Spółdzielniach i ich Związkach, Komisji Odpowiedzialności Konstytucyjnej oraz w Komisji Nadzwyczajnej do rozpatrzenia projektu ustawy o Radach Narodowych i Samorządzie Terytorialnym.

</doc>
<doc id="1755373" url="https://pl.wikipedia.org/wiki?curid=1755373" title="Roman Pyłypczuk">
Roman Pyłypczuk

Roman Mychajłowycz Pyłypczuk, ukr. Роман Михайлович Пилипчук, ros. Роман Михайлович Пилипчук, "Roman Michajłowicz Pilipczuk" (ur. 27 kwietnia 1967 w Śnieżnym, w obwodzie donieckim) – ukraiński piłkarz, grający na pozycji napastnika lub pomocnika, trener piłkarski.
Kariera piłkarska.
Kariera klubowa.
W 1989 rozpoczął karierę piłkarską w Tiekstilszcziku Iwanowo, skąd w następnym roku przeszedł do Dinamo Moskwa. W 1991 występował w Spartaku Władykaukaz. Po rozpadzie ZSRR wyjechał do Izraela, gdzie przez 9 lat bronił barw klubów Maccabi Herclijja, Maccabi Netanja i Maccabi Petach Tikwa. W 2000 powrócił do Ukrainy i został piłkarzem klubu Metałurh Donieck, w którym w 2003 zakończył karierę piłkarską.
Kariera trenerska.
Po zakończeniu kariery zawodniczej pomagał trenerowi w klubach Zoria Ługańsk i Szynnik Jarosławl. Na początku 2009 został zaproszony na stanowisko głównego trenera Dacii Kiszyniów. W 2010 pomagał trenować rosyjską Baltikę Kaliningrad, a w 2011 Dinamo Moskwa. 8 września 2012 objął stanowisko głównego trenera Olimpika Donieck. 17 kwietnia po nieudanym rozpoczęciu rundy wiosennej został zwolniony z zajmowanego stanowiska. 10 czerwca 2014 roku stał na czele FK Spartaks Jurmała. Od lipca 2015 do 21 czerwca 2016 prowadził młodzieżową reprezentację Tadżykistanu. Potem pomagał trenować rosyjskie kluby Spartak Moskwa i Achmat Grozny. 2 lutego 2019 został zaproszony na stanowisko głównego trenera Dynamy Mińsk. 1 czerwca 2019 za obopólną zgodą kontrakt został rozwiązany.

</doc>
<doc id="1755374" url="https://pl.wikipedia.org/wiki?curid=1755374" title="Lampropeltis">
Lampropeltis

Lampropeltis – rodzaj węża z podrodziny Colubrinae w rodzinie połozowatych (Colubridae).
Zasięg występowania.
Rodzaj obejmuje gatunki występujące w Kanadzie, Stanach Zjednoczonych, Meksyku, Gwatemali, Hondurasie, Nikaragui, Kostaryce, Panamie, Kolumbii i Ekwadorze. 
Systematyka.
Podział systematyczny.
Do rodzaju należą następujące gatunki:

</doc>
<doc id="1755375" url="https://pl.wikipedia.org/wiki?curid=1755375" title="Chór Chłopięco-Męski Bazyliki Kaliskiej">
Chór Chłopięco-Męski Bazyliki Kaliskiej

Chór Chłopięco-Męski Bazyliki Kaliskiej – chór przy bazylice kolegiackiej Wniebowzięcia Najświętszej Maryi Panny w Kaliszu, członek Pueri Cantores; od 1987 dyrygentem chóru jest Marek Łakomy.
Historia.
Chór Chłopięco-Męski Bazyliki Kaliskiej jest bezpośrednim spadkobiercą chóru męskiego „Echo” założonego na przełomie 1891/1892 roku. Na przestrzeni ponad stuletniej działalności zespół związany był zarówno z kościołami kaliskimi (kolegiata – dzisiejsza bazylika św. Józefa, św. Mikołaja – obecna katedra i OO. Franciszkanów), jak i świeckimi stowarzyszeniami rzemieślniczymi. W 1929 roku zarejestrowano pierwsze Towarzystwo Śpiewacze „Echo Kaliskie” przy kolegiacie w Kaliszu, a w roku 1937 zmieniono na Towarzystwo Śpiewacze „Echo” w Kaliszu.
W dwudziestoleciu międzywojennym chór występował zarówno podczas uroczystości kościelnych jak i świeckich, zdobywał laury na przeglądach śpiewaczych. Lata powojenne dla „Echistów” były bardzo trudne.
Na przełomie lat 50. i 60. próbowano jeszcze nawiązać do tradycji przedwojennej, ale później działalność ograniczona została tylko do uczestnictwa w nabożeństwach i uroczystościach kościelnych.
W 1987 roku dyrygentem zostaje Marek Łakomy, który wprowadza daleko idące zmiany w zespole, odmienia repertuar, podnosi poziom wykonawczy. W 1993 roku, z inicjatywy Patrona Towarzystwa, Kustosza Sanktuarium św. Józefa – ks. prałata Lucjana Andrzejczaka utworzony zostaje chór chłopięcy „Schola Vocalis”. 
Przełomem dla tradycji śpiewaczej parafii był rok 1997, kiedy to ponownie nastąpiła formalna sądowa rejestracja Towarzystwa Śpiewaczego „Echo” w Kaliszu. Rozdzielone zostały funkcje organizacyjno-finansowe od artystycznych. Muzyczną wizytówką „Echa” stał się Chór Chłopięco-Męski Bazyliki Kaliskiej, którego kierownikiem artystycznym i dyrygentem pozostał Marek Łakomy. 
Opiekunem i Ojcem wielu przedsięwzięć do września 2001 roku był ks. prałat Lucjan Andrzejczak. Od roku 2000 zespół jest członkiem Międzynarodowego Stowarzyszenia „Pueri Cantores”. Obecnie pieczę nad zespołem sprawuje ks. prałat dr Jacek Plota, proboszcz parafii i kustosz Sanktuarium św. Józefa.

</doc>
<doc id="1755377" url="https://pl.wikipedia.org/wiki?curid=1755377" title="Gertruda Czarnecka">
Gertruda Czarnecka

Gertruda Czarnecka (ur. 19 października 1939 w Grudziądzu, zm. 5 czerwca 2014 tamże) – polska polityk, posłanka na Sejm PRL VIII kadencji.
Życiorys.
Córka Franciszka i Gertrudy. Posiadała wykształcenie podstawowe. Była robotnicą w Grudziądzkich Zakładach Przemysłu Gumowego „Stomil”. W 1961 wstąpiła do Polskiej Zjednoczonej Partii Robotniczej. Była I sekretarzem oddziałowej organizacji partyjnej oraz członkiem Komitetu Miejskiego partii w Grudziądzu. W latach 1980–1985 pełniła mandat posłanki na Sejm PRL VIII kadencji w okręgu Toruń, zasiadając w Komisji Administracji, Gospodarki Terenowej i Ochrony Środowiska, Komisji Oświaty i Wychowania, Komisji Oświaty, Wychowania, Nauki i Postępu Technicznego oraz w Komisji Administracji, Gospodarki Przestrzennej i Ochrony Środowiska.
Pochowana na cmentarzu parafialnym w Grudziądzu.

</doc>
<doc id="1755382" url="https://pl.wikipedia.org/wiki?curid=1755382" title="Santogold">
Santogold



</doc>
<doc id="1755386" url="https://pl.wikipedia.org/wiki?curid=1755386" title="Eugeniusz Czepiel">
Eugeniusz Czepiel

Eugeniusz Czepiel (ur. 15 sierpnia 1929 w Łopuszce Wielkiej, zm. 23 grudnia 2021) – polski weterynarz i pszczelarz, poseł na Sejm PRL VIII kadencji.
Życiorys.
Uzyskał tytuł zawodowy lekarza weterynarii. W 1974 otrzymał Medal 30-lecia Polski Ludowej. Był radnym Wojewódzkiej Rady Narodowej w Rzeszowie. W latach 1981–1985 pełnił mandat posła na Sejm PRL VII kadencji, reprezentując Polską Zjednoczoną Partię Robotniczą w okręgu Rzeszów. Zasiadał w Komisji Administracji, Gospodarki Terenowej i Ochrony Środowiska, Komisji Zdrowia i Kultury Fizycznej, Komisji Polityki Społecznej, Zdrowia i Kultury Fizycznej oraz w Komisji Rolnictwa, Gospodarki Żywnościowej i Leśnictwa.
Przez ponad 50 lat prowadził pasiekę. Od 1987 do 1999 pełnił funkcję prezesa Rejonowego Koła Pszczelarzy w Kolbuszowej. W latach 2001–2013 był wiceprezesem Związku Pszczelarzy w Rzeszowie. W 2007 otrzymał statuetkę ks. dr. Jana Dzierżona (najwyższe pszczelarskie odznaczenie), a w 2010 przyznano mu tytuł „Zasłużonego dla Miasta i Gminy Kolbuszowa”. Był właścicielem zakładu weterynaryjnego w Kolbuszowej. W 2017 z żoną Teresą obchodził 60-lecie małżeństwa. Otrzymał Medal za Długoletnie Pożycie Małżeńskie. Pochowany 27 grudnia 2021 w Kolbuszowej.

</doc>
<doc id="1755389" url="https://pl.wikipedia.org/wiki?curid=1755389" title="Mistrzostwa Świata w Lekkoatletyce 2009 – bieg na 100 m mężczyzn">
Mistrzostwa Świata w Lekkoatletyce 2009 – bieg na 100 m mężczyzn

Bieg na 100 m mężczyzn to jedna z konkurencji rozegranych podczas XII mistrzostw świata w lekkoatletyce.
Wymagane minimum A do udziału w mistrzostwach świata wynosiło 10,21, natomiast minimum B – 10,28.
Eliminacje i ćwierćfinały rozegrano 15 sierpnia 2009, zaś półfinały i finał odbyły się 16 sierpnia.
Rekordy przed mistrzostwami.
W poniższej tabeli przedstawione są rekord świata, rekord mistrzostw świata, rekord Polski oraz rekordy poszczególnych kontynentów sprzed rywalizacji (14 sierpnia 2009) roku.
Przebieg zawodów.
Pierwsza runda.
Pierwsza runda odbyła się 15 sierpnia. Wystartowało w niej 90 zawodników, którzy zostali zgłoszeni do zawodów. Bezpośrednio do ćwierćfinałów awansowali trzej najlepsi zawodnicy każdego z 12 biegów (Q) oraz czterech zawodników z najlepszymi czasami, którzy zajęli miejsca gorsze niż trzecie (q).
Bieg 1.
Wiatr: -0,4 m/sGodzina: 11:40 
Bieg 2.
Wiatr: -0,2 m/sGodzina: 11:47 
Bieg 3.
Wiatr: -0,4 m/sGodzina: 11:54 
Bieg 4.
Wiatr: -0,1 m/sGodzina: 12:01 
Bieg 5.
Wiatr: -0,7 m/sGodzina: 12:08 
Bieg 6.
Wiatr: -0,8 m/sGodzina: 12:15 
Bieg 7.
Wiatr: 0,4 m/sGodzina: 12:22 
Bieg 8.
Wiatr: 0,0 m/sGodzina: 12:29 
Bieg 9.
Wiatr: -0,5 m/sGodzina: 12:36 
Bieg 10.
Wiatr: -0,3 m/sGodzina: 12:43 
Bieg 11.
Wiatr: -0,2 m/sGodzina: 12:50 
Bieg 12.
Wiatr: -0,4 m/sGodzina: 12:57 
Ćwierćfinały.
Biegi ćwierćfinałowe odbyły się 15 sierpnia. Wystartowało w nich 40 zawodników, którzy przedostali się z pierwszej rundy. Bezpośrednio do półfinałów awansowali trzej najlepsi zawodnicy każdego z 5 biegów (Q) oraz jeden zawodnik z najlepszym czasem, którzy zajął czwarte miejsce (q).
Bieg 1.
Wiatr: -0,7 m/sGodzina: 18:50 
Bieg 2.
Wiatr: 0,4 m/sGodzina: 18:57 
Bieg 3.
Wiatr: -0,4 m/sGodzina: 19:04 
Bieg 4.
Wiatr: 0,1 m/sGodzina: 19:11 
Bieg 5.
Wiatr: 0,1 m/sGodzina: 19:18 
Półfinały.
Półfinały odbyły się 16 sierpnia. Wystartowało w nich 16 zawodników, którzy przedostali się z ćwierćfinałów. Bezpośrednio do finału awansowało czterech najlepszych zawodników każdego z dwóch biegów (Q).
Bieg 1.
Wiatr: 0,2 m/sGodzina: 19:10 
Bieg 2.
Wiatr: -0,2 m/sGodzina: 19:18 
Finał.
Bieg finałowy odbył się 16 sierpnia. Złoty medal, bijąc rekord świata, zdobył Jamajczyk Usain Bolt.
Wiatr: 0,9 m/sGodzina: 21:35 
Rekordy po mistrzostwach.
W poniższej tabeli przedstawione są rekord świata, rekord mistrzostw świata, rekord Polski oraz rekordy poszczególnych kontynentów z dnia 16 sierpnia 2009 roku – zakończenia rywalizacji na tym dystansie podczas tej imprezy.

</doc>
<doc id="1755391" url="https://pl.wikipedia.org/wiki?curid=1755391" title="Maja Grykat e Hapëta">
Maja Grykat e Hapëta

Maja Grykat e Hapëta – szczyt w Górach Dynarskich. Leży w północnej Albanii, w okręgu Malësi e Madhe, blisko granicy z Czarnogórą. Należy do pasma Gór Północnoalbańskich. Znajduje się na południowy wschód od Maja e Jezercës. Jest to trzeci co do wysokości szczyt Gór Północnoalbańskich.

</doc>
<doc id="1755392" url="https://pl.wikipedia.org/wiki?curid=1755392" title="Wiesław Czernik">
Wiesław Czernik

Wiesław Adam Czernik (ur. 2 stycznia 1947 w Osówce) – polski polityk, poseł na Sejm PRL VIII kadencji.
Życiorys.
Uzyskał wykształcenie średnie zawodowe (skończył Państwową Szkołę Techniczną w Łodzi). Został starszym mistrzem w Zakładach Celulozowo-Papierniczych we Włocławku. Członek Egzekutywy KZ „Celuloza”, członek Zarządu Miejskiego i Wojewódzkiego ZSMP. W latach 1980–1985 pełnił mandat posła na Sejm PRL VIII kadencji w okręgu Włocławek z ramienia Polskiej Zjednoczonej Partii Robotniczej. Zasiadał w Komisji Leśnictwa i Przemysłu Drzewnego, Komisji Nadzwyczajnej do rozpatrzenia projektu ustawy Konstytucyjnej o Przedłużeniu Kadencji oraz w Komisji Rolnictwa, Gospodarki Żywnościowej i Leśnictwa. Otrzymał Brązową Odznakę im. Janka Krasickiego.
20 października 2008 został prezesem Nadwiślańskiej Spółdzielni Mieszkaniowej we Włocławku.

</doc>
<doc id="1755395" url="https://pl.wikipedia.org/wiki?curid=1755395" title="Gustaw Czerwik">
Gustaw Czerwik

Gustaw Czerwik (ur. 4 lutego 1948 w Osówce) – polski ślusarz i polityk, poseł na Sejm PRL VIII kadencji.
Życiorys.
W 1965 wstąpił do Związku Młodzieży Socjalistycznej, a w 1970 do Polskiej Zjednoczonej Partii Robotniczej. Uzyskał wykształcenie średnie zawodowe. Był ślusarzem w Fabryce Maszyn Budowlanych i Lokomotyw „Bumar-Fablok” w Chrzanowie. W 1979 został członkiem egzekutywy OO PZPR, był też członkiem Plenum Komitetu Zakładowego partii. W latach 1980–1985 pełnił mandat posła na Sejm PRL VIII kadencji w okręgu Tychy. Zasiadał w Komisji Budownictwa i Przemysłu Materiałów Budowlanych, Komisji Przemysłu Ciężkiego, Maszynowego i Hutnictwa oraz w Komisji Przemysłu.
W wyborach samorządowych w 2006 bez powodzenia kandydował do rady miasta Chrzanów z listy Towarzystwa Przyjaciół Ziemi Chrzanowskiej.

</doc>
<doc id="1755396" url="https://pl.wikipedia.org/wiki?curid=1755396" title="Minimalizm (sztuka)">
Minimalizm (sztuka)



</doc>
<doc id="1755397" url="https://pl.wikipedia.org/wiki?curid=1755397" title="Juan Aguilera">
Juan Aguilera

Juan Aguilera (ur. 23 października 1903, zm. ) – chilijski piłkarz grający na pozycji napastnika.
Podczas kariery zawodniczej reprezentował barwy Audax Italiano. Był w składzie reprezentacji Chile na mistrzostwa świata 1930.

</doc>
<doc id="1755401" url="https://pl.wikipedia.org/wiki?curid=1755401" title="Chen Duxiu">
Chen Duxiu

Chen Duxiu (ur. 8 października 1879 w Anqing, prow. Anhui, zm. 27 maja 1942 w Syczuanie) – chiński polityk i publicysta. Współzałożyciel i pierwszy przywódca Komunistycznej Partii Chin.
Wykształcony w domu w duchu tradycyjnym, zdał niższy egzamin urzędniczy; następnie studiował w Akademii Qiushi; w dużej mierze samouk, posiadł dobrą znajomość klasyków konfucjańskich, a następnie (m.in. podczas pobytu w Szanghaju i Japonii) zetknął się z myślą zachodnią, w tym marksizmem. Od 1917 r. wykładowca na Uniwersytecie Pekińskim.
Jeden z przywódców i propagatorów Ruchu Nowej Kultury i Ruchu 4 Maja, krytyk konfucjanizmu. Założył (w 1915 r.) wpływowe pismo "Nowa Młodość" ("Xin Qingnian"), które propagowało idee Ruchu (reformy społeczne, kulturalne itp.). Pismo to, od 1918 r. wydawane było w chińskim języku potocznym "baihua". Jako literat propagował "rewolucję w literaturze" wzywając do tworzenia literatury realistycznej i zrozumiałej (także dla słabiej wykształconych odbiorców, w odróżnieniu od klasycznej literatury w duchu konfucjańskim).
W 1921 r. założył z grupą innych aktywistów Komunistyczną Partię Chin i został pierwszym przewodniczącym Komitetu Centralnego (1921–22, następnie 1925–27). Pod wpływem doradców Kominternu wszedł w sojusz z Kuomintangiem. Na skutek sprzeciwu wobec zaleceń Kominternu (które doprowadziły do praktycznego zniszczenia partii przez Kuomintang), zmuszony do ustąpienia ze stanowiska. Aresztowany przez rząd nacjonalistyczny w 1932 r., przebywał w więzieniu do 1937. Mimo że był jednym z nielicznych przywódców partyjnych, którzy przeżyli klęski lat 30., nie odzyskał wpływów politycznych.

</doc>
<doc id="1755404" url="https://pl.wikipedia.org/wiki?curid=1755404" title="Cássio Alessandro de Souza">
Cássio Alessandro de Souza

Cássio, właśc. Cássio Alessandro de Souza (ur. 8 lipca 1986 w Porto Alegre) – brazylijski piłkarz, występujący na pozycji środkowego obrońcy.
Kariera klubowa.
Cássio rozpoczął piłkarską karierę w Grêmio Porto Alegre w 2004 roku. W latach 2004–2007 grał na przemian w RS Futebol Clube i EC Juventude.
W latach 2007–2008 grał w Avaí FC. Dobra gra w Avai zaowocowała na początku 2009 transferem do pierwszoligowego Fluminense FC. Z klubem z Rio de Janeiro dotarł do finału Copa Sudamericana 2009, w którym Fluminense uległo ekwadorskiemu LDU Quito. W 2010 zdobył z Fluminense mistrzostwo Brazylii.
Cássio rozegrał we Fluminense 14 spotkań ligowych oraz 21 spotkań i zdobył 1 bramkę w lidze stanowej Rio de Janeiro. Od stycznia 2011 Cássio ponownie jest zawodnikiem Avaí FC.

</doc>
<doc id="1755405" url="https://pl.wikipedia.org/wiki?curid=1755405" title="Guillermo Arellano Moraga">
Guillermo Arellano Moraga

Guillermo Arellano Moraga (ur. 21 sierpnia 1908 r. w Santiago, zm. 16 lutego 1999) – chilijski piłkarz grający na pozycji napastnika.
Podczas kariery zawodniczej reprezentował barwy CSD Colo-Colo. Zresztą założycielem klubu był jego rodzony brat, David Arellano. Guillermo był w składzie reprezentacji Chile na mistrzostwa świata 1930.

</doc>
<doc id="1755408" url="https://pl.wikipedia.org/wiki?curid=1755408" title="The Levellers">
The Levellers

The Levellers – angielska grupa rockowa, nawiązująca do muzyki folk oraz punk. Powstała w 1988 w angielskim Brighton. Nazwa zespołu związana jest z XVII-wiecznym ruchem lewelerów.
Muzyka Levellers "niełatwo poddaje się klasyfikacjom", czerpie z tradycji muzyki celtyckiej, ale z "siłą emocjonalną punku". Krytycy w pierwszych latach istnienia porównywali zespół do The Pogues i The Clash. The Levellers odniósł sukces z drugą płytą ("Levelling The Land") i popularnymi singlami (m.in. "One Way"). W latach 90. zespół miał więcej złotych i platynowych płyt niż jakikolwiek inny brytyjski zespół tej dekady.
Teksty zespołu nacechowane są ku sprawom społecznym, łącząc ideologie socjalizmu i anarchizmu. Grupa bierze udział w licznych akcjach protestacyjnych, a w sierpniu 1993 na łamach pisma Melody Maker oskarżyła o brytyjskie tygodniki muzyczne o nierzetelność i karierowiczostwo.
Skład.
Zespół czasami wspiera Stephen Boakes grający na didgeridoo.
Dyskografia.
Albumy.
W 2007 wznowione z dodatkowymi nagraniami zostały albumy premierowe z lat 1991-2000.

</doc>
<doc id="1755410" url="https://pl.wikipedia.org/wiki?curid=1755410" title="Ernesto Chaparro">
Ernesto Chaparro

Ernesto Chaparro Esquivel (ur. 4 stycznia 1901 r., zm. 10 lipca 1957 r.) – chilijski piłkarz grający na pozycji obrońcy.
Podczas kariery zawodniczej reprezentował barwy CSD Colo-Colo. Był w składzie reprezentacji Chile na igrzyskach olimpijskich 1928 w Amsterdamie oraz mistrzostwach świata 1930.

</doc>
<doc id="1755412" url="https://pl.wikipedia.org/wiki?curid=1755412" title="Bernardyn Grzyska">
Bernardyn Grzyska



</doc>
<doc id="1755414" url="https://pl.wikipedia.org/wiki?curid=1755414" title="Ibrahim Touré">
Ibrahim Touré

Oyala „Ibrahim” Touré (ur. 27 września 1985 w Bouaké, zm. 19 czerwca 2014 w Manchesterze) – piłkarz z Wybrzeża Kości Słoniowej.
Kariera klubowa.
Swoje pierwsze piłkarskie kroki Ibrahim stawiał w zespole ASEC Mimosas, po czym przeniósł się do Toumodi F.C. W 2005 wyjechał na Ukrainę, gdzie zasilił skład Metałurha Donieck. W czerwcu 2006 podpisał kontrakt z OGC Nice. Jednak i we Francji Toure nie pozostał zbyt długo. Po jednym sezonie gry dla tej drużyny, powrócił do Metałurha Donieck. W następnym sezonie powrócił do ojczyzny, gdzie bronił barw ASEC Mimosas, klubu w którym rozpoczynał karierę piłkarską. W 2009 roku został zawodnikiem Al-Ittihad Aleppo. Następnie przeszedł do egipskiego klubu Misr Lel Makasa, skąd później był wypożyczony do Telefonat Beni Suef. W 2013 roku podpisał kontrakt z Al-Safa' SC, gdzie wystąpił w 10 spotkaniach.
Życie prywatne.
Jego dwaj bracia, Kolo i Yaya, również są piłkarzami.

</doc>
<doc id="1755415" url="https://pl.wikipedia.org/wiki?curid=1755415" title="Motorhead">
Motorhead



</doc>
<doc id="1755420" url="https://pl.wikipedia.org/wiki?curid=1755420" title="Maja Radohimës">
Maja Radohimës

Maja Radohimës – szczyt w Górach Dynarskich. Leży w północnej Albanii, w okręgu Malësi e Madhe, blisko granicy z Czarnogórą. Należy do pasma Gór Północnoalbańskich.

</doc>
<doc id="1755421" url="https://pl.wikipedia.org/wiki?curid=1755421" title="Arturo Coddou">
Arturo Coddou

Arturo Coddou (ur. 14 stycznia 1905, zm. 31 grudnia 1954) – chilijski piłkarz grający na pozycji napastnika.
Podczas kariery zawodniczej reprezentował barwy CD Fernández Vial. Był w składzie reprezentacji Chile na mistrzostwa świata 1930.

</doc>
<doc id="1755426" url="https://pl.wikipedia.org/wiki?curid=1755426" title="Phil Kelso">
Phil Kelso

Phil Kelso (ur. 1871 w Largs w Szkocji – zm. luty 1935 w Londynie w Anglii) - szkocki menadżer piłkarski.
Kelso urodził się w Largs na Firth of Clyde i był menadżerem Hibernianu tylko przez jeden sezon, ponieważ w 1904 roku odszedł do Woolwich Arsenal. Kierował klubem z Londyni przez cztery lata, podczas których dwa sezony z rzędu dochodził do półfinału FA Cup, lecz najwyższym miejscem jakie zajął z klubem w lidze była tylko siódma lokata (w sezonie 1906/07).
Gdy w klubie zaczęły się problemy finansowe, a wyniki były coraz gorsze, Kelso postanowił odejść i w 1908 roku powrócił do Szkocji, gdzie zajął się zarządzaniem hotelami, lecz w 1909 roku dał się skusić do powrotu na południe i objął funkcję menadżera Fulham. Na Craven Cottage pozostał przez 15 lat, co czyni go najdłużej pracującym menadżerem w historii zespołu z dzielnicy Hammersmith and Fulham. Po zakończeniu kariery trenerskiej prowadził kilka pubów w Hammersmith oraz sprawował urząd prezesa Football League Managers and Secretaries Association. Zmarł w 1935 roku, w wieku 64 lat.

</doc>
<doc id="1755427" url="https://pl.wikipedia.org/wiki?curid=1755427" title="Roberto Cortés">
Roberto Cortés

Roberto Gonzalez Cortés (ur. 2 lutego 1905 r., zm. 30 sierpnia 1975 r.) – chilijski piłkarz grający na pozycji bramkarza.
Podczas kariery zawodniczej reprezentował barwy CSD Colo-Colo. Był w składzie reprezentacji Chile na mistrzostwa świata 1930.
Linki zewnętrzne.
Statystyki w bazie playerhistory.com

</doc>
<doc id="1755428" url="https://pl.wikipedia.org/wiki?curid=1755428" title="Maja e Popljuces">
Maja e Popljuces

Maja e Popljuces (Maja e Popluqes, Maja Popluks) – szczyt w Górach Dynarskich. Leży w północnej Albanii, w okręgu Malësi e Madhe, blisko granicy z Czarnogórą. Należy do pasma Gór Północnoalbańskich.

</doc>
<doc id="1755430" url="https://pl.wikipedia.org/wiki?curid=1755430" title="Petra (Hiszpania)">
Petra (Hiszpania)

Petra – miasto i gmina w comarce Pla de Mallorca na Majorce.
Ma powierzchnię 70,04 km2 i jest zamieszkane przez 2787 mieszkańców (2007).
Miasto uchodzi za najlepiej zachowany średniowieczny zespół architektoniczny na Majorce, znane jest jednak przede wszystkim z faktu, że urodził się tam Juniper Serra, zakonnik, który zakładał pierwsze misje w Kalifornii.
W mieście, oprócz domu i pomnika zakonnika, można zwiedzać klasztor "San Bernardino" w którym pobierał pierwsze nauki. W klasztorze znajdują się barokowe kaplice świętych, takie jak "San Diego", "San Francisco", "San Juan Capistrano", imionami których Serra nazwał zakładane misje.

</doc>
<doc id="1755432" url="https://pl.wikipedia.org/wiki?curid=1755432" title="Maja Briaset">
Maja Briaset

Maja Briaset – szczyt w Górach Dynarskich. Leży w północnej Albanii, w okręgu Malësi e Madhe, blisko granicy z Czarnogórą. Należy do pasma Gór Północnoalbańskich.

</doc>
<doc id="1755435" url="https://pl.wikipedia.org/wiki?curid=1755435" title="Humberto Elgueta">
Humberto Elgueta

Humberto Elgueta (ur. 10 września 1904, zm. 28 listopada 1976) – chilijski piłkarz grający na pozycji pomocnika.
Podczas kariery zawodniczej reprezentował barwy Santiago Wanderers. Był w składzie reprezentacji Chile na Copa América 1920, Copa América 1922 i mistrzostwa świata 1930.

</doc>
<doc id="1755438" url="https://pl.wikipedia.org/wiki?curid=1755438" title="Maja Hekurave">
Maja Hekurave

Maja Hekurave – szczyt w Górach Dynarskich. Leży w północnej Albanii, w okręgu Malësi e Madhe, blisko granicy z Czarnogórą. Należy do pasma Gór Północnoalbańskich.

</doc>
<doc id="1755442" url="https://pl.wikipedia.org/wiki?curid=1755442" title="Motorhead (gra komputerowa)">
Motorhead (gra komputerowa)

Motorhead – wyścigowa gra komputerowa wyprodukowana w roku 1998 przez DICE na konsolę PlayStation i komputery z systemem Microsoft Windows, dostępna także w PlayStation Network.
Trasy wyścigów umiejscowione są w futurystycznych terenach zurbanizowanych i zindustrializowanych. Dostępne dla gracza auta przypominają obecnie istniejące samochody sportowe, które zachowują. Twórcą ścieżki dźwiękowej do gry jest Olof Gustafsson.
Silnik gry jest w stanie generować efekty wizualne bez potrzeby posiadania akceleratora 3D. DICE stworzyło silnik od podstaw. Wykorzystano go później w grze "S40 Racing" – produkcji freeware promującej samochody marki Volvo.
Gra była nominowana do nagrody BAFTA Interactive w październiku 1998. Sprzedała się w liczbie ponad miliona egzemplarzy.
DICE w grudniu 2000 zapowiedziało kontynuację gry na konsolę PlayStation 2, lecz dwa lata później projekt został anulowany.

</doc>
<doc id="1755443" url="https://pl.wikipedia.org/wiki?curid=1755443" title="César Espinoza">
César Espinoza

Cesar Espinoza (ur. 28 września 1900, zm. 31 października 1956) – chilijski piłkarz grający na pozycji bramkarza.
Podczas kariery zawodniczej bronił barw Santiago Wanderers Był w składzie reprezentacji Chile na mistrzostwa świata 1930.

</doc>
<doc id="1755444" url="https://pl.wikipedia.org/wiki?curid=1755444" title="Połączenie skurczowe">
Połączenie skurczowe

Połączenia skurczowe to rodzaj połączenia nierozłącznego wciskowego. Uzyskuje się je wykorzystując zjawisko rozszerzalności cieplnej materiałów. Rozgrzaną część zewnętrzną nakłada się na część wewnętrzną; po schłodzeniu, skurcz części zewnętrznej zaciska ją na części wewnętrznej.
Przykład zastosowania:

</doc>
<doc id="1755445" url="https://pl.wikipedia.org/wiki?curid=1755445" title="Port Etienne">
Port Etienne



</doc>
<doc id="1755446" url="https://pl.wikipedia.org/wiki?curid=1755446" title="Xaqani Məmmədov">
Xaqani Məmmədov

Xaqani Məmmədov (ur. 29 września 1976 roku, w Masis, Armenia) – azerski piłkarz ormiańskiego pochodzenia grający na pozycji napastnika w klubie Xəzər Lenkoran. W reprezentacji Azerbejdżanu rozegrał 19 spotkań strzelając jedną bramką.

</doc>
<doc id="1755448" url="https://pl.wikipedia.org/wiki?curid=1755448" title="Víctor Morales">
Víctor Morales

Víctor Morales Salas (ur. 10 maja 1905, zm. 22 maja 1938) – chilijski piłkarz grający na pozycji obrońcy, dziesięciokrotny reprezentant kraju. W czasie trwania kariery mierzył 171 centymetrów wzrostu i ważył 70 kilogramów.
W latach 1924-1925, reprezentował barwy klubu Camilo Henríquez, natomiast w latach 1926-1930, grał w CSD Colo-Colo.
W reprezentacji narodowej, Morales zadebiutował 19 października 1924 roku; wystąpił wtedy w meczu przeciwko reprezentacji Urugwaju (porażka 0-5), który był rozgrywany w ramach turnieju Copa América. Wystąpił także w trzech kolejnych meczach tego turnieju, jednak jego reprezentacja nie zajęła miejsca na podium. Był także w składzie reprezentacji Chile w Copa América 1926 (3. miejsce), igrzyskach olimpijskich 1928 i mistrzostwach świata w 1930 roku, na których to rozegrał swój ostatni mecz w reprezentacji narodowej (przegrane spotkanie z Argentyną).

</doc>
<doc id="1755449" url="https://pl.wikipedia.org/wiki?curid=1755449" title="Origin (album Borknagar)">
Origin (album Borknagar)

Origin - siódmy album norweskiego zespołu Borknagar - wydany przez Century Media Records w 2006 roku. Album różni się od wszystkich pozostałych albumów zespołu, ponieważ został on nagrany w sposób w pełni akustyczny.

</doc>
<doc id="1755459" url="https://pl.wikipedia.org/wiki?curid=1755459" title="Horacio Muñoz">
Horacio Muñoz

Horacio Muñoz (ur. , zm. ) – chilijski piłkarz grający na pozycji pomocnika.
Podczas kariery zawodniczej reprezentował barwy Arturo Fernández Vial. Był w składzie reprezentacji Chile na mistrzostwa świata 1930.

</doc>
<doc id="1755468" url="https://pl.wikipedia.org/wiki?curid=1755468" title="Życzenie śmierci (film 1974)">
Życzenie śmierci (film 1974)

Życzenie śmierci (ang. "Death Wish") – amerykański dramat sensacyjny z 1974 wyreżyserowany przez Michaela Winnera na podstawie powieści Briana Garfielda. Główną rolę, samotnego mściciela Paula Kerseya, zagrał Charles Bronson. Film doczekał się czterech kontynuacji.
Fabuła.
Paul Kersey (Charles Bronson) jest dobrze sytuowanym architektem. Pewnego dnia jego żona i córka padają ofiarą brutalnego napadu na ich nowojorskie mieszkanie, po którym żona Kerseya umiera, a córka popada w chorobę psychiczną. Policja nie ukrywa, że schwytanie sprawców jest prawie niemożliwe. Zrozpaczony Kersey postanawia sam szukać sprawiedliwości i wypowiada wojnę miejskim przestępcom. Uzbrojony w rewolwer przemierza nocami ulice Nowego Jorku, likwidując każdego przestępcę, który stanie mu na drodze. Choć „Mściciel”, bo tak go określiła prasa, szybko staje się bohaterem mediów, a przestępczość w mieście spada o 50%, jego działanie nie podoba się lokalnej policji.

</doc>
<doc id="1755474" url="https://pl.wikipedia.org/wiki?curid=1755474" title="Tomas Ojeda">
Tomas Ojeda

Tomas Ojeda Alvarez (ur. 20 kwietnia 1910 r., zm. 20 lutego 1983 r.) – chilijski piłkarz grający na pozycji napastnika.
Podczas kariery zawodniczej reprezentował barwy CD Antofagasta. Był w składzie reprezentacji Chile na mistrzostwa świata 1930.

</doc>
<doc id="1755475" url="https://pl.wikipedia.org/wiki?curid=1755475" title="Samir Abbasov">
Samir Abbasov

Samir Abbasov (ur. 1 lutego 1978 w Sumgait, Azerbejdżan) – azerski piłkarz występujący na pozycji obrońcy w klubie Sumqayıt FK, do którego trafił latem 2011 roku. W reprezentacji Azerbejdżanu zadebiutował w 2004 roku. Do 8 listopada 2013 roku rozegrał w niej 46 meczów.

</doc>
<doc id="1755476" url="https://pl.wikipedia.org/wiki?curid=1755476" title="Block Island (meteoryt)">
Block Island (meteoryt)

Block Island – żelazny meteoryt znaleziony na Meridiani Planum na Marsie przez automatyczny łazik marsjański Opportunity pod koniec lipca 2009 roku. Nazwa meteorytu jest nieformalna.
Meteoryt ten został zbadany promieniami rentgena, ostukany i poddany analizie chemicznej. Na tej podstawie stwierdzono, że jest to meteoryt. Jego średnica wynosi ok. 70 cm, a składa się głównie z niklu i żelaza.
Block Island jest drugim odkrytym meteorytem na Marsie. Jednocześnie jest to drugi meteoryt odkryty poza układem Ziemia-Księżyc. Wcześniej ten sam łazik znalazł w 2005 roku na powierzchni Marsa mniejszy meteoryt żelazny nazwany Heat Shield Rock.

</doc>
<doc id="1755480" url="https://pl.wikipedia.org/wiki?curid=1755480" title="Zamardi">
Zamardi



</doc>
<doc id="1755488" url="https://pl.wikipedia.org/wiki?curid=1755488" title="Liêm Hoang-Ngoc">
Liêm Hoang-Ngoc

Liêm Hoang-Ngoc, wiet. Hoàng Ngọc Liêm (ur. 11 grudnia 1964 w Sajgonie) – francuski polityk i ekonomista wietnamskiego pochodzenia, wykładowca akademicki, deputowany do Parlamentu Europejskiego VII kadencji.
Życiorys.
Ukończył szkołę średnią w Amiens, następnie studia na Université de Picardie. Na Université Panthéon-Sorbonne uzyskał doktorat w zakresie nauk ekonomicznych. Został nauczycielem akademickim na tej uczelni, doszedł do stanowiska maître de conférences.
W 2003 wybrano go w skład rady krajowej Partii Socjalistycznej. W 2001 współtworzył w ramach partii platformę „Démocratie-Égalité”, zainicjowaną przez Henriego Emmanuelliego. Dołączył też do alterglobalistycznej organizacji ATTAC. W ramach PS reprezentował radykalnie lewicowe skrzydło tego ugrupowania.
W wyborach w 2009 został wybrany w skład Parlamentu Europejskiego z listy socjalistów. W PE VII kadencji przystąpił do grupy Postępowego Sojuszu Socjalistów i Demokratów, został też członkiem Komisji Gospodarczej i Monetarnej. W PE zasiadał do 2014.
W 2015 opuścił Partię Socjalistyczną, deklarując tworzenie bardziej lewicowego ugrupowania wzorowanego na greckiej Syrizie. Stanął wówczas na czele ruchu politycznego pod nazwą Nouvelle Gauche Socialiste. W tym samym roku został radnym regionu Oksytania.

</doc>
<doc id="1755489" url="https://pl.wikipedia.org/wiki?curid=1755489" title="Liem Hoang-Ngoc">
Liem Hoang-Ngoc



</doc>
<doc id="1755492" url="https://pl.wikipedia.org/wiki?curid=1755492" title="Michael Rodgers">
Michael Rodgers

Michael Rodgers (ur. 24 kwietnia 1985 w Saint Louis) – amerykański lekkoatleta, sprinter.
W 2011 dzięki trzeciemu miejscu w biegu na 100 metrów podczas mistrzostwach Stanów Zjednoczonych zakwalifikował się do reprezentacji kraju na mistrzostwa świata w koreańskim Daegu. 19 lipca 2011 biegł na drugiej zmianie amerykańskiej sztafety 4 x 100 metrów, która z wynikiem 37,90 wygrała mityng we włoskim Lignano. Kontrola antydopingowa przeprowadzona po zawodach wykazała stosowanie przez Rodgersa niedozwolonych środków, za co otrzymał on karę 9 miesięcy dyskwalifikacji.

</doc>
<doc id="1755496" url="https://pl.wikipedia.org/wiki?curid=1755496" title="Maja Shnikut">
Maja Shnikut

Maja Shnikut – szczyt w Górach Dynarskich. Leży w północnej Albanii, w okręgu Malësi e Madhe, blisko granicy z Czarnogórą. Należy do pasma Gór Północnoalbańskich.

</doc>
<doc id="1755499" url="https://pl.wikipedia.org/wiki?curid=1755499" title="Gnégnéri Yaya Touré">
Gnégnéri Yaya Touré



</doc>
<doc id="1755500" url="https://pl.wikipedia.org/wiki?curid=1755500" title="Wieniec koła">
Wieniec koła

Wieniec – zewnętrzna część koła, będąca jego powierzchnią roboczą. Występuje w m.in.: kołach ciernych, zębatych i łańcuchowych.

</doc>
<doc id="1755501" url="https://pl.wikipedia.org/wiki?curid=1755501" title="Boss General Catalogue">
Boss General Catalogue

Boss General Catalogue ("General Catalogue", w skrócie: GC) – katalog astronomiczny zawierający dane o 33 342 gwiazdach. Został on zestawiony przez Benjamina Bossa (1880-1970) i opublikowany w USA w 1936 roku.
Zawierał dane o położeniu, ruchu własnym, jasności i typie widmowym gwiazd całego nieba jaśniejszych niż 7m oraz niektórych słabszych gwiazd, dla których znany był dokładnie ruch własny. Jego oryginalna nazwa brzmi: "General Catalogue of 33,342 stars for the epoch 1950". Zastąpił on wcześniejszy "Preliminary General Catalogue of 6,188 Stars for the Epoch 1900", sporządzony w roku 1910 przez jego ojca, Lewisa Bossa.

</doc>
<doc id="1755502" url="https://pl.wikipedia.org/wiki?curid=1755502" title="Ulises Poirier">
Ulises Poirier

Ulises „El Gringo” Poirier Puelma (ur. 2 lutego 1897 w Valparaíso, zm. 14 marca 1977) – chilijski piłkarz grający na pozycji obrońcy. Mierzył 165 centymetrów, ważył 68 kilogramów.
„El Gringo” to prawdziwa legenda rodzimego La Cruz FC. W latach 1919-1930 był niemal zawsze podstawowym zawodnikiem reprezentacji Chile, z którą brał udział w Copa América w latach Copa América 1919, Copa América 1920, Copa América 1922 i Copa América 1926 oraz w mistrzostwach świata 1930.
Podczas kariery zawodniczej Poirier reprezentował jeszcze barwy CSD Colo-Colo oraz CD San Luis.

</doc>
<doc id="1755503" url="https://pl.wikipedia.org/wiki?curid=1755503" title="Aleksandr Çertoqanov">
Aleksandr Çertoqanov

Aleksandr Çertoqanov, ukr. Олександр Юрійович Чертоганов, "Ołeksandr Jurijowicz Czertoganow" (ur. 8 lutego 1980 roku w Dniepropetrowsku) – azerski piłkarz pochodzenia ukraińskiego występujący na pozycji pomocnika, reprezentant Azerbejdżanu. W 2005 roku zmienił obywatelstwo na azerskie.
Kariera piłkarska.
Kariera klubowa.
Pierwszym profesjonalnym klubem w karierze był Torpedo Zaporoże, w barwach którego rozegrał jeden mecz w Pucharze Ukrainy. W 2000 został piłkarzem MFK Mikołajów. Na początku 2004 przeszedł do Spartaka, a latem wyjechał do Azerbejdżanu, gdzie występował w klubach Neftçi PFK, Simurq Zaqatala, İnter Baku, Qəbələ FK i Sumqayıt FK.
Kariera reprezentacyjna.
W 2003 występował w studenckiej reprezentacji Ukrainy, a 2 września 2006 po zmianie obywatelstwa debiutował w narodowej reprezentacji Azerbejdżanu w przegranym 0:1 meczu z Serbią.

</doc>
<doc id="1755504" url="https://pl.wikipedia.org/wiki?curid=1755504" title="General Catalogue">
General Catalogue



</doc>
<doc id="1755505" url="https://pl.wikipedia.org/wiki?curid=1755505" title="Mistrzostwa Świata w Lekkoatletyce 2009 – rzut oszczepem mężczyzn">
Mistrzostwa Świata w Lekkoatletyce 2009 – rzut oszczepem mężczyzn

Rzut oszczepem mężczyzn – jedna z konkurencji rozegranych podczas XII Mistrzostw Świata w Lekkoatletyce na Stadionie Olimpijskim w Berlinie.
Wymagane przez IAAF minimum kwalifikacyjne A do udziału w mistrzostwach wynosiło 81,00 metrów, natomiast minimum B – 78,00 metrów. Minimum Polskiego Związku Lekkiej Atletyki ustalone zostało na poziomie 81 metrów. Rezultat ten osiągnęło dwóch polskich oszczepników: Igor Janik oraz Adrian Markowski. Obaj polscy miotacze zakończyli swój udział w zawodach w eliminacjach, zajmując odpowiednio 31. i 33. miejsce.
Eliminacje rzutu oszczepem zostały rozegrane siódmego dnia mistrzostw w piątek 21 sierpnia. Oszczepnicy zostali podzieleni na dwie grupy eliminacyjne. Rywalizacja zawodników rozpoczęła się o godzinie 16.15 czasu berlińskiego w grupie A oraz o godzinie 18.15 czasu berlińskiego w grupie B. Runda finałowa z udziałem dwunastu zawodników odbyła się 23 sierpnia – oszczepnicy konkurs zaczęli o godzinie 16.20. Tytułu mistrzowskiego bronił reprezentant Finlandii Tero Pitkämäki. Fin, chory na grypę, zajął w Berlinie jednak ostatecznie piąte miejsce, a mistrzem świata został norweski miotacz Andreas Thorkildsen. Tym samym Norweg został pierwszym w historii oszczepnikiem, który posiada w dorobku zarówno tytuł mistrza olimpijskiego, mistrza Europy oraz mistrza świata.
Rekordy.
W poniższej tabeli przedstawiono rekordy poszczególnych kontynentów, rekord świata, rekord mistrzostw świata oraz rekord Polski. Wszystkie wyniki uzyskano przed rozpoczęciem rywalizacji na mistrzostwach świata w Berlinie.
Listy światowe.
Poniższa tabela prezentuje zawodników, którzy w sezonie 2009, przed rozpoczęciem rywalizacji na mistrzostwach świata byli liderami list na poszczególnych kontynentach, w Polsce oraz na świecie.
Lista startowa.
Do zawodów zgłoszono w sumie 48 zawodników z 30 krajów. Najwięcej zawodników – czterech – mogła wystawić Finlandia, bowiem w jej składzie znalazł się Tero Pitkämäki broniący tytułu mistrza. Każdy pozostały kraj mógł zgłosić maksymalnie trzech sportowców.
Przebieg zawodów.
Eliminacje.
Sportowcy w rundzie eliminacyjnej zostali podzieleni na 2 grupy. Aby dostać się do finału, w którym wystartowało 12 zawodników, należało rzucić co najmniej 82,00 m (Q). W przypadku gdyby rezultat ten osiągnęła mniejsza liczba oszczepników kryterium awansu były najlepsze wyniki uzyskane przez startujących (q). Sportowców podzielono na dwie grupy kwalifikacyjne: A i B.
Grupa A.
Rezultaty.
Minimum kwalifikacyjne w grupie A osiągnęło tylko dwóch miotaczy. Po zakończeniu rywalizacji w grupie B okazało się, że czterem kolejnym oszczepnikom z grupy A udało się awansować do finału dzięki swoim rezultatom.
Grupa B.
Rezultaty.
Rywalizacja oszczepników po dwóch kolejkach została przerwana w związku z obfitymi opadami deszczu. Przed przerwaniem eliminacji tylko jeden zawodnik – Łotysz Vadims Vasiļevskis – uzyskał minimum kwalifikacyjne. Po wznowieniu konkursu żadnemu innemu sportowcowi nie udało się powtórzyć wyniku Vasiļevskisa.
Podsumowanie eliminacji.
Poniższa tabela przedstawia rezultaty rundy eliminacyjnej po scaleniu wyników z grupy A i grupy B. Kolorem wyróżniono zawodników, którzy awansowali do finału.
Finał.
Do finału awansowało 12 zawodników. Po 3 kolejkach rzutów pozostała czołowa ósemka, która walczyła o tytuł mistrza świata. Złoty medal rzutem na odległość 89,59 zapewnił sobie już w drugiej kolejce Norweg Andreas Thorkildsen. Srebro zdobył niespodziewanie reprezentant Kuby Guillermo Martínez. Kubańczyk był liderem po pierwszej kolejce, a na drugie miejsce spadł po drugiej serii rzutów. Najdalszy rzut oddał dopiero w ostatniej próbie uzyskując swój najlepszy wynik w sezonie – 86,41. Po brąz sięgnął Yukifumi Murakami z Japonii. Tak Kubańczyk jak i Japończyk zdobyli pierwszy w historii swoich krajów medal w męskim oszczepie podczas mistrzostw świata. Niepocieszeni byli fińscy kibice, którzy licznie przybyli na berliński stadion obserwować rywalizację oszczepników – żaden z trzech reprezentantów tego skandynawskiego kraju nie zdobył medalu, a Teemu Wirkkala nie awansował nawet do czołowej ósemki.
Rezultaty.
Poniższa tabela prezentuje wyniki finałowego konkursu rzutu oszczepem, który odbył się na stadionie olimpijskim w Berlinie 23 sierpnia 2009 roku.
Po zakończeniu zawodów.
Dekoracja medalistów.
Po zakończeniu rywalizacji nowy mistrz świata wykonał honorową rundę po bieżni stadionu olimpijskiego. Trójka najlepszych oszczepników odebrała medale ok. godziny 18:40 czasu berlińskiego (ceremonia miała ok. 10-minutowe opóźnienie względem oficjalnego programu). Była to ostatnia dekoracja medalowa jaka odbyła się na stadionie olimpijskim podczas mistrzostw świata.
Konferencja prasowa.
W namiocie prasowym ulokowanym na błoniach przy południowej ścianie stadionu medaliści zawodów uczestniczyli w konferencji prasowej.

</doc>
<doc id="1755508" url="https://pl.wikipedia.org/wiki?curid=1755508" title="Mi Fei">
Mi Fei

Mi Fei (米芾), znany także jako Mi Fu (米黻), ur. 1051, zm. 1107 – chiński malarz i teoretyk sztuki z czasów dynastii Song.
Malował przeważnie krajobrazy utrzymane w tonacji czarno-białej, posługując się wyłącznie tuszem. Uznawany jest za mistrza w przedstawianiu pejzaży z mgłą nad powierzchnią wody i zamglonych szczytów gór. Uważa się go za twórcę songowskiej szkoły malarstwa, choć zdaniem innych był jedynie uzdolnionym naśladowcą Wang Weia. Sam posiadał olbrzymią kolekcję obrazów.
Anegdoty.
Z postacią Mi Feia związane są liczne anegdoty. Był wytrawnym krytykiem sztuki, jednak nie zajmował się rozwijaniem myśli krytycznej, preferując dosadne oceny dzieł innych malarzy. Obraz jednego ze współczesnych sobie malarzy miał skomentować słowami "Wystarczy, aby umrzeć ze wstydu".

</doc>
<doc id="1755509" url="https://pl.wikipedia.org/wiki?curid=1755509" title="Mi Fu">
Mi Fu



</doc>
<doc id="1755510" url="https://pl.wikipedia.org/wiki?curid=1755510" title="Nicole Kiil-Nielsen">
Nicole Kiil-Nielsen

Nicole Kiil-Nielsen (ur. 21 sierpnia 1949 w Larchamp) – francuska polityk, działaczka społeczna, posłanka do Parlamentu Europejskiego VII kadencji.
Życiorys.
Pod koniec lat 60. zaangażowała się w działalność organizacji walczących o swobodny dostęp do aborcji. Po zmianie przepisów prawnych w tym zakresie, zaczęła wspierać ruchy przeciwników energetyki jądrowej. Przystąpiła też do partii Zielonych. Od marca 2001 do marca 2008 pełniła funkcję wicemera Rennes.
W wyborach w 2009 z listy "Europe Écologie" uzyskała mandat deputowanej do Parlamentu Europejskiego VII kadencji. Przystąpiła do grupy Zielonych – Wolnego Sojuszu Europejskiego oraz do Komisji Spraw Zagranicznych, a także do Komisji Praw Kobiet i Równouprawnienia.

</doc>
<doc id="1755511" url="https://pl.wikipedia.org/wiki?curid=1755511" title="Bernard Tchoutang">
Bernard Tchoutang

Samuel Bernard Tchoutang (ur. 2 września 1976 w Bafoussam) – kameruński piłkarz, grający na pozycji napastnika, reprezentant kraju.
Kariera piłkarska.
Kariera klubowa.
Rozpoczął karierę piłkarską w miejscowym klubie Racing Bafoussam, skąd w 1992 przeszedł do Tonnerre Jaunde, w którym występował razem z Roger Milla. W 1994 wyjechał do Turcji, gdzie został piłkarzem Belediye Vanspor. Po trzech lat występów został wypożyczony do belgijskiego KRC Genk, ale nie zagrał w nim żadnego meczu. W 1998 przeszedł do klubu Roda JC Kerkrade, w którym spędził 4,5 roku. W końcu lipca 2002 został kupiony do Metałurha Donieck, chociaż Roda proponował przedłużenie kontraktu. W 2004 został wypożyczony do Lierse SK, w którym nie zagrał żadnego meczu, a potem do klubu Viborg FF. Latem 2005 przeszedł do Pahang FA, a w następnym sezonie podpisał kontrakt z klubem Hapoel Petach Tikwa. W sierpniu 2007 przeniósł się do albańskiej drużyny KF Elbasani, w której w 2008 zakończył karierę piłkarską.
Kariera reprezentacyjna.
W latach 1993–2002 bronił barw reprezentacji Kamerunu.

</doc>
<doc id="1755512" url="https://pl.wikipedia.org/wiki?curid=1755512" title="Maja Tat">
Maja Tat

Maja Tat – szczyt w Górach Dynarskich. Leży w północnej Albanii, w okręgu Malësi e Madhe, blisko granicy z Czarnogórą. Należy do pasma Gór Północnoalbańskich.

</doc>
<doc id="1755517" url="https://pl.wikipedia.org/wiki?curid=1755517" title="Gobiusculus">
Gobiusculus

Gobiusculus – rodzaj ryb z rodziny babkowatych.
Klasyfikacja.
Gatunek zaliczany do tego rodzaju :

</doc>
<doc id="1755518" url="https://pl.wikipedia.org/wiki?curid=1755518" title="Maja Gusanit">
Maja Gusanit

Maja Gusanit – szczyt w Górach Dynarskich. Leży na granicy między Albanią a Kosowem, w pobliżu granicy z Czarnogórą. Należy do pasma Gór Północnoalbańskich.

</doc>
<doc id="1755519" url="https://pl.wikipedia.org/wiki?curid=1755519" title="Kielce Cup">
Kielce Cup

Kielce Cup – międzynarodowy turniej piłki ręcznej mężczyzn organizowany przez Vive Kielce. Turniej odbywa się co roku w hali Legionów w Kielcach. Występują w nim czołowe kluby z Polski i Europy.
Turniej Kielce Cup odbył się po raz pierwszy w dniach 25-27 sierpnia 2006. Zastąpił dotychczasowy turniej o puchar prezesa Vive Bertusa Servaasa, którego pierwsza edycja miała miejsce w 2002 roku.
2006.
Czas trwania: 25-27 sierpnia 2006
Eliminacje.
Grupa A.
Wyniki.
25 sierpnia 2006 15.30
25 sierpnia 2006 19:00
26 sierpnia 2006 17:30
Grupa B.
Wyniki.
25 sierpnia 2006 17:30
26 sierpnia 2006 16:00
26 sierpnia 2006 19:00
Finały.
Mecz o 5 miejsce.
27 sierpnia 2006 11:00
Mecz o 3 miejsce.
27 sierpnia 2006 13:00
Finał.
27 sierpnia 2006 15:00
ZWYCIĘZCA Kielce Cup 2006
Dunaferr SE
2007.
Czas trwania: 17-19 sierpnia 2007
Eliminacje.
Grupa A.
17 sierpnia 2007 16:00
18 sierpnia 2007 10:00
18 sierpnia 2007 16:00
Grupa B.
17 sierpnia 2007 18:00
18 sierpnia 2007 11:30
18 sierpnia 2007 17:30
Finały.
Mecz o 5 miejsce.
19 sierpnia 2007 9:30
Mecz o 3 miejsce.
19 sierpnia 2007 11:00
Finał.
19 sierpnia 2007 12:45
ZWYCIĘZCA Kielce Cup 2007
Viborg HK
2008.
Czas trwania: 28-30 sierpnia 2008
Wyniki.
28 sierpnia 2008 17:30
28 sierpnia 2008 19:30
29 sierpnia 2008 17:30
29 sierpnia 2008 19:30
30 sierpnia 2008 16:00
30 sierpnia 2008 18:00
ZWYCIĘZCA Kielce Cup 2008
Vive Kielce
2009.
Czas trwania: 14-16 sierpnia 2009
Wyniki.
14 sierpnia 2009 18:00
14 sierpnia 2009 20:30
15 sierpnia 2009 13:00
15 sierpnia 2009 15:00
16 sierpnia 2009 12:30
16 sierpnia 2009 14:30
ZWYCIĘZCA Kielce Cup 2009
HSV Hamburg
2010.
W 2010 roku turniej nie odbył się. W zamian Vive Targi Kielce rozegrało dwa sparingi z Barceloną Borges, które odbyły się w dniach 13-14 sierpnia 2010 i zakończyły się zwycięstwem hiszpańskiej drużyny odpowiednio 29:26 i 25:19.
2011.
W 2011 roku sponsorem turnieju została Galeria Echo i nazwa zawodów została zmieniona na Galeria Echo Kielce Cup. Turniej odbył się w dniach 26-28 sierpnia 2011 roku.
ZWYCIĘZCA Galeria Echo Kielce Cup 2011
Vive Targi Kielce
2012.
W 2012 roku w turnieju Galeria Echo Kielce Cup wystąpiły 4 zespoły: gospodarz: Vive Targi Kielce, francuski Dunkerque Handball Grand Littoral, słowacki HT Tatran Prešov oraz szwedzki IK Sävehof. Turniej odbył się w dniach 24-26 sierpnia 2012 roku.
ZWYCIĘZCA Galeria Echo Kielce Cup 2012
Vive Targi Kielce

</doc>
<doc id="1755521" url="https://pl.wikipedia.org/wiki?curid=1755521" title="Koło łańcuchowe">
Koło łańcuchowe

Koło łańcuchowe to element przekładni łańcuchowej w postaci koła z uzębieniem przystosowanym do współpracy z łańcuchem.
Występują jedno-, dwu- i trzyrzędowe. 
Mogą być wykonane w wersji standardowej lub pod tuleje, z wieńcem zębatym, najczęściej hartowanym (indukcyjne hartowanie wrębów koła).  
Wykonane mogą być z materiału:
Koła zębate łańcuchowe posiadają w swojej konstrukcji piastę do standardowego rozwiertu lub piasta może być wyposażona w otwór stożkowy pod Taper Lock.
Wieniec koła może być bez hartowania lub hartowany indukcyjnie.

</doc>
<doc id="1755523" url="https://pl.wikipedia.org/wiki?curid=1755523" title="Alijar Ismaiłow">
Alijar Ismaiłow

Alijar Fierzułachowicz Ismaiłow (ros. Алияр Ферзулахович Исмаилов; ur. 11 kwietnia 1976 w Kaspijsku) - rosyjski piłkarz występujący na pozycji obrońcy w İnterze Baku.

</doc>
<doc id="1755524" url="https://pl.wikipedia.org/wiki?curid=1755524" title="Guillermo Riveros">
Guillermo Riveros

Guillermo Riveros Conejeros (ur. 10 lutego 1902 r., zm. 8 października 1959 r.) – chilijski piłkarz grający na pozycji obrońcy.
Podczas kariery zawodniczej reprezentował barwy La Cruz FC. Był w składzie reprezentacji Chile na mistrzostwa świata 1930.

</doc>
<doc id="1755527" url="https://pl.wikipedia.org/wiki?curid=1755527" title="Zla Kolata">
Zla Kolata

Zla Kolata (cyr. Зла Колата, ) – szczyt w Górach Dynarskich. Leży na granicy między Albanią a Czarnogórą, blisko granicy z Kosowem. Stoki czarnogórskie wchodzą w skład Parku Narodowego Prokletije. Szczyt należy do pasma Gór Północnoalbańskich. Jest to najwyższy szczyt Czarnogóry.

</doc>
<doc id="1755528" url="https://pl.wikipedia.org/wiki?curid=1755528" title="Don’t Lie">
Don’t Lie

Don't Lie ("Przestań Kłamać") – piosenka grupy "The Black Eyed Peas" promująca jej czwarty album "Monkey Business". 23 sierpnia 2005 została wydana jako drugi singel z tego albumu. Tekst do piosenki napisali Will.i.am, Fergie, Taboo, Apl.de.ap, C. Peters, D. Peters i R. Walters. W 2006 utwór otrzymał nominację do Nagrody Grammy w kategorii "Best Pop Performance by a Duo or Group with Vocal". Wideo do piosenki nakręcono w Brazylii i Rio de Janeiro.
Sukcesy.
"Don't Lie" w USA znalazł się na #14 pozycji a w Wielkiej Brytanii na #6. Mimo to trudno było mu się dostać na listy przebojów w USA ponieważ sukces odnosił "My Humps". Piosenkę wydano po ogromnym sukcesie "Don't Phunk with My Heart". Utwór był w stanie dorównać sukcesowi poprzednika przedostając się do pierwszej dziesiątki w piątym tygodniu od wydania. Dwa tygodnie później piosenka zajęła #2 pozycję. "Don't Lie", tak jak poprzednik, był sporym hitem w Ameryce Łacińskiej.

</doc>
<doc id="1755529" url="https://pl.wikipedia.org/wiki?curid=1755529" title="Cesar Espinoza">
Cesar Espinoza



</doc>
<doc id="1755533" url="https://pl.wikipedia.org/wiki?curid=1755533" title="Malika Benarab-Attou">
Malika Benarab-Attou

Malika Benarab-Attou (ur. 25 marca 1963 w Aïn Benian) – francuska polityk i ekonomistka, posłanka do Parlamentu Europejskiego VII kadencji.
Życiorys.
Urodziła się w Algierii w rodzinie Kabylów. Do Francji jej rodzina wyemigrowała w drugiej połowie lat 60.
Ukończyła studia wyższe w "École nationale supérieure de sécurité sociale" (wyższej szkole ubezpieczeń społecznych) w Saint-Étienne, uzyskała następnie dyplom DEA na Uniwersytecie Paryż VIII. Pracowała w firmie ubezpieczeniowej, zaangażowała się też w ruchy społeczne walczące z rasizmem. Przystąpiła do partii Zielonych, kandydowała z jej ramienia w wyborach lokalnych.
W wyborach w 2009 z listy "Europe Écologie" uzyskała mandat deputowanej do Parlamentu Europejskiego VII kadencji. Przystąpiła do grupy Zielonych – Wolnego Sojuszu Europejskiego oraz do Komisji Kultury i Edukacji.

</doc>
<doc id="1755536" url="https://pl.wikipedia.org/wiki?curid=1755536" title="Hruszów (obwód lwowski)">
Hruszów (obwód lwowski)

Hruszów (ukr. Грушів, "Hrusziw") – wieś na Ukrainie, w obwodzie lwowskim, w rejonie jaworowskim. Leży na Płaskowyżu Tarnogrodzkim, przy polskiej granicy, niedaleko Krowicy Hołodowskiej. Liczy 464 mieszkańców.
Historia.
W XIX wieku właścicielem tabularnym Hruszowa był hr. Władysław Rozwadowski.
W latach 1920–1934 Hruszów stanowił gminę jednostkową w powiecie jaworowskim w województwie lwowskim II Rzeczypospolitej. W 1921 roku liczył 1260 mieszkańców, w tym 946 Ukraińców, 167 Żydów i 139 Polaków. 15 czerwca 1934 roku Hruszów (a także Budomierz) przyłączono do powiatu lubaczowskiego w tymże województwie. 1 sierpnia 1934 roku w związku z reformą scaleniową Hruszów wszedł w skład nowo utworzonej zbiorowej gminy Lisie Jamy w powiecie lubaczowskim.
Podczas czystki etnicznej w latach 1944–1945 większość Polaków ewakuowała się z Hruszowa do miejscowości uważanych za bezpieczniejsze.
Po wojnie – jako jedna z dwóch wsi (obok Lipowca) dawnego powiatu lubaczowskiego – został odłączony od Polski i włączony do Ukraińskiej SRR.
W miejscowości urodził się Artur Kopacz – polski nauczyciel i działacz społeczny, współzałożyciel Klubu Demokratycznego we Lwowie, radny Lwowa.

</doc>
<doc id="1755537" url="https://pl.wikipedia.org/wiki?curid=1755537" title="Christiaan Rudolf de Wet">
Christiaan Rudolf de Wet

Christiaan Rudolf de Wet (ur. 7 października 1854 na farmie Leeuwkop, zm. 3 lutego 1922 w Dewetsdorp) – burski generał i polityk.
Urodził się na farmie Leeuwkop w okolicach Smithfield w burskiej republice Wolne Państwo Orania. Mieszkał w Dewetsdorp, nazwanym później na cześć jego ojca "De Wet". Służył w burskich oddziałach w czasie I wojny burskiej w latach 1880-1881. Brał udział w zwycięskiej bitwie pod Majuba Hill, która pozwoliła wymusić na Brytyjczykach ponowne uznanie niepodległości Republiki Południowoafrykańskiej (Transwalu). W latach 1881-1896 żył na swojej farmie, zaś w roku 1897 został wybrany do parlamentu, Volksraadu.
Jako oficer brał udział w walkach z Brytyjczykami w 1899 roku w Natalu. Jego pierwszym sukcesem było zwycięskie starcie pod Sanna's Post w pobliżu Bloemfontein, a następnie pod Reddersburgiem.
Brał udział w negocjacjach pokojowych w roku 1902, a także tymczasowo (29-31 maja) sprawował obowiązki prezydenta Wolnego Państwa Oranii w zastępstwie chorego prezydenta Steyna. Był jednym z sygnatariuszy brytyjsko-burskiego traktatu z Vereeniging. Po zawarciu pokoju udał się wraz z innymi burskimi generałami do Europy, a w listopadzie 1907 został członkiem parlamentu Kolonii Rzeki Oranje i ministrem rolnictwa.
De Wet był jednym z przywódców powstania burskiego, które wybuchło w 1914 po wybuchu I wojny światowej. Już 12 listopada 1914 został pokonany przez generała Bothę w pod Mushroom Valley i skazany przez Brytyjczyków 1 grudnia na sześć lat więzienia. Zwolniono go po upływie roku po złożeniu przyrzeczenia wycofania się z życia publicznego.

</doc>
<doc id="1755538" url="https://pl.wikipedia.org/wiki?curid=1755538" title="Mol (polskie przedsiębiorstwo)">
Mol (polskie przedsiębiorstwo)

MOL Sp. z o.o. – założona w 1991 roku firma informatyczna z siedzibą w Gdyni, zajmująca się produkcją oprogramowania dla bibliotek.
Oprogramowanie.
Firma produkuje trzy główne programy z przeznaczeniem dla różnych rodzajów bibliotek, z czego dystrybuuje dwa – Libra NET i PATRON. Trzeci program (MOL NET+) jest dystrybuowany przez firmę VULCAN.
Do 2014 roku wszystkie programy były oparte na serwerze baz danych Microsoft SQL Server i funkcjonowały pod Windowsem. Pierwsze wersje oprogramowania MOL i Libra funkcjonowały w systemie MS-DOS z plikową bazą opartą na bibliotece B-Tree Filer (Turbo Pascal).
Libra NET i MOL NET+ są systemami chmurowymi (SaaS) dostępnymi od 2014 roku. Oznacza to, że zarówno programy dla czytelników, jak i dla samej biblioteki, są dostępne przez przeglądarkę internetową. Ponadto katalog dla czytelników (OPAC) jest dostępny na urządzeniach mobilnych oraz zgodny z WCAG.
Ponadto firma produkuje i dystrybuuje programy dodatkowe stanowiące część systemu bibliotecznego: katalog dla czytelników OPAC (ang. Online Public Access Catalog), Serwer Z39.50, katalog rozproszony MultiOPAC (oparty na protokole Z39.50 katalog dla czytelników).
Statystyki.
Według danych Instytutu Informacji Naukowej i Bibliotekoznawstwa AP w Krakowie na 2006 rok MOL był jednym z największych polskich producentów oprogramowania dla bibliotek.

</doc>
<doc id="1755541" url="https://pl.wikipedia.org/wiki?curid=1755541" title="Reichau">
Reichau



</doc>
<doc id="1755542" url="https://pl.wikipedia.org/wiki?curid=1755542" title="Prymordializm">
Prymordializm

Prymordializm ( „zawiązek”) – pogląd uznający jedność, wieczność i moralność narodu, traktujący naród jako zjawisko o pierwotnym znaczeniu w ludzkim życiu. Bliski jest w tym względzie perenializmowi (perennializmowi), uznającemu, iż narody istniały w każdej epoce historycznej, a także, że wiele współczesnych narodów istniało w odległej przeszłości (łac. "perenis" „wieczysty”).
Prymordializm można wywieść od ideologii niemieckiego romantyzmu, w szczególności Johanna Gottlieba Fichtego i Johanna Gottfrieda Herdera. Pojęcie narodu było dla Herdera równoznaczne ze wspólnotą językową. Jego zdaniem język jest pochodną myśli, stąd wniosek, że każda wspólnota myśli inaczej i ma swój określony charakter.
Prymordializm spotkał się z krytyką po II wojnie światowej, a naród zaczęto traktować jako efekt nowożytnych uwarunkowań politycznych. Choć główne hasła prymordializmu zostały odrzucone przez większość teoretyków nacjonalizmu, niektóre jego idee są nadal żywe, m.in. w koncepcji etnosymbolizmu A. D. Smitha.

</doc>
<doc id="1755543" url="https://pl.wikipedia.org/wiki?curid=1755543" title="ORT">
ORT

Zobacz też:

</doc>
<doc id="1755544" url="https://pl.wikipedia.org/wiki?curid=1755544" title="Freifeld">
Freifeld



</doc>
<doc id="1755546" url="https://pl.wikipedia.org/wiki?curid=1755546" title="Jerzy Żurawowicz">
Jerzy Żurawowicz

Jerzy Żurawowicz, ros. Юрий Адольфович Журавович – Jurij Adolfowicz Żurawowicz (ur. 10 czerwca 1964 w Mohylewie) – polski inżynier, nauczyciel i działacz społeczny na Mohylewszczyźnie, przewodniczący obwodowego Związku Polaków na Białorusi, założyciel Domu Polskiego w Mohylewie i jego dyrektor (od 1996). 
Życiorys.
Urodził się w Mohylewie w rodzinie od pokoleń związanej z Wielkim Księstwem Litewskim. W latach 1981–1986 studiował w Mohylewskim Instytucie Budowy Maszyn, po czym podjął pracę jako inżynier-technolog w fabryce silników do traktorów "Biełaruś" w Mińsku. Po powrocie do rodzinnego miasta w 1991 zatrudniony w tej samej funkcji w fabryce dźwigów (wind) w Mohylewie oraz jako tłumacz oddziału polskiej spółki "VENATEX". Od 1993 pracował jako nauczyciel języka polskiego w liceum technicznym, a w latach 1994–1998 i 2005–2006 był starszym wykładowcą języka polskiego na Mohylewskim Uniwersytecie Państwowym. 
W 1991 zakładał Związek Polaków na Białorusi w Mohylewie, zostając jego prezesem (funkcję pełni do chwili obecnej). Od 1991 jest również kierownikiem kursu języka polskiego dla dorosłych przy lokalnym oddziale ZPB. W 1996 stworzył Dom Polski w Mohylewie, na czele którego stoi do dziś. Pracuje również jako tłumacz.

</doc>
<doc id="1755558" url="https://pl.wikipedia.org/wiki?curid=1755558" title="Zamek Arundel">
Zamek Arundel

Zamek Arundel (ang. "Arundel Castle") - odnowiony średniowieczny zamek w Arundel w hrabstwie West Sussex w Anglii, siedziba rodowa książąt Norfolk.

</doc>
<doc id="1755561" url="https://pl.wikipedia.org/wiki?curid=1755561" title="Rejencja olsztyńska">
Rejencja olsztyńska

Rejencja olsztyńska (niem. "Regierungsbezirk Allenstein") – pruska i niemiecka jednostka administracyjna istniejąca na terenie Prus Wschodnich w latach 1905–1945.
Historia.
Rejencja powstała w 1905 z południowych powiatów rejencji królewieckiej i gąbińskiej. Z rejencji królewieckiej w skład nowego okręgu włączono dwa powiaty Warmii (olsztyński i reszelski) oraz trzy mazurskie: niborski, ostródzki i szczycieński, z rejencji gąbińskiej przyłączono cztery mazurskie: ządźborski, ełcki, lecki i jańsborski.
Rejencja zamieszkana była w większości przez wiejską ludność pochodzenia polskiego (Mazurów i Warmiaków) wyznającą luteranizm (Mazurzy) albo katolicyzm (Warmiacy, niewielka część Mazurów z dwóch powiatów zachodnich). W miastach dominowała ludność niemieckojęzyczna. Niewielką część mieszkańców miast stanowili Żydzi.
Rejencja przetrwała w swych granicach do 1919, gdy w wyniku Traktatu Wersalskiego włączono w skład Polski część powiatu niborskiego (późniejszy powiat działdowski województwa pomorskiego i warszawskiego). Na skutek plebiscytu do Polski odeszło również kilka gmin powiatu ostródzkiego. Po włączeniu części polskich terytoriów do Rzeszy w 1939 powiat działdowski został ponownie włączony w skład rejencji jako część powiatu niborskiego.
W 1945 okręg znalazł się w granicach Polski, województw: olsztyńskiego (prawie w całości), warszawskiego (powiat działdowski) i białostockiego (powiat ełcki). Obecnie teren dawnej rejencji należy w całości do województwa warmińsko-mazurskiego.
Podział administracyjny.
Podział administracyjny rejencji w 1937 r.
Rejencja olsztyńska ("Regierungsbezirk Allenstein").
powiat grodzki:
Powiaty ziemskie:

</doc>
<doc id="1755562" url="https://pl.wikipedia.org/wiki?curid=1755562" title="Balta Albă (ujednoznacznienie)">
Balta Albă (ujednoznacznienie)



</doc>
<doc id="1755563" url="https://pl.wikipedia.org/wiki?curid=1755563" title="Balta Abla">
Balta Abla



</doc>
<doc id="1755568" url="https://pl.wikipedia.org/wiki?curid=1755568" title="On a Night Like This (singel Boba Dylana)">
On a Night Like This (singel Boba Dylana)

On a Night Like This – piosenka skomponowana przez Boba Dylana, nagrana przez niego w listopadzie 1973, wydana na albumie "Planet Waves" w styczniu 1974 oraz jako singel.
Historia i charakter utworu.
Piosenka ta została nagrana na 5. sesji do albumu "Planet Waves" 8 listopada 1973 w The Village Recorder Studio B w Los Angeles w stanie Kalifornia. Dylan nagrał wtedy 3 utwory i 2 z nich zostały umieszczonych na albumie. Nagrane zostały jeszcze: „Going, Going, Gone” (odrzut) i kompozycja „Forever Young”, która to wersja być może ukazała się na "Planet Waves".
Mimo umieszczenia aż trzech osób jako producentów albumu, Ron Fraboni wspominał, że podczas nagrywania tak naprawdę nie było żadnego producenta. Dylan z reguły i tak nie słuchał nikogo; czasami pewien wpływ na niego miał Robbie Robertson i to dlatego, że był muzykiem i kompozytorem.
"On a Night Like This” jest dość zmysłową piosenką miłosną. Ponieważ album był nagrywany z grupą The Band, Dylan porzucił swój styl wykonawczy utrwalony na albumach "Nashville Skyline", "Self Portrait" i "Dylan". Piosenka jest energiczna i dynamiczna. Muzycy The Band grają rozluźnieni, nadając utworowi trochę rustykalnego brzmienia. Podkreślone to jest jeszcze harmonijką Dylana i akordeonem Gartha Hudsona.
W broszurce dołączonej do albumu "Biograph" Dylan twierdzi, że nagrywał tę piosenkę przeciwko swojemu stylowi i w efekcie nie był to jego typ piosenki.
Pod względem muzycznym utwór ten jest dość nietypowy, bowiem każda zwrotka jest związana tylko z jednym akordem; w kolejności: G, D, E, G, D.

</doc>
<doc id="1755569" url="https://pl.wikipedia.org/wiki?curid=1755569" title="Rejencja kwidzyńska (1815–1920)">
Rejencja kwidzyńska (1815–1920)

Rejencja kwidzyńska (niem. "Regierungsbezirk Marienwerder") – pruska i niemiecka jednostka administracyjna, istniejąca na Pomorzu Gdańskim w latach 1815–1920.
Historia.
Rejencja została utworzona w 1815. Wraz z rejencją gdańską tworzyła prowincję Prusy Zachodnie.
Obejmowała tereny uzyskane przez Prusy w I i II rozbiorze Polski, w tym ziemię chełmińską, która do 1815 należała do Księstwa Warszawskiego i zgodnie z postanowieniami kongresu wiedeńskiego miała wraz z miastem Podgórz zostać włączona do Wielkiego Księstwa Poznańskiego). 
W 1821 powierzchnia okręgu wynosiła prawie 17 621 km kw. W 1820 rejencję zamieszkiwało 379 tys. mieszkańców, w 1850 – 630 tys., a w 1905 – 932 tys.
Podział administracyjny.
W 1820 rejencja dzieliła się na następujące powiaty:
W 1875 ze wschodniej części powiatu Konitz wydzielono powiat Tuchel. W 1887 z części obszaru powiatów: Kulm, Thorn, Graudenz i Strasburg i. Westpr. utworzono powiat Briesen. W 1900 miasta Graudenz i Thorn wyodrębniono z powiatu.
Likwidacja.
W wyniku postanowień traktatu wersalskiego większa część okręgu znalazła się w granicach Polski jako województwo pomorskie. Zachodnie powiaty (Deutsch Krone, Schlochau i Flatow) przyłączono do prowincji Marchia Graniczna Poznańsko-Zachodniopruska, a wschodnie (Marienwerder, Rosenberg i. Westpr. i Stuhm) stały się częścią rejencji zachodniopruskiej, wchodzącej w skład Prus Wschodnich.

</doc>
<doc id="1755570" url="https://pl.wikipedia.org/wiki?curid=1755570" title="W potrzasku">
W potrzasku

W potrzasku (tytuł oryg. "When a Stranger Calls Back") – amerykański thriller filmowy powstały w 1993 roku jako produkcja telewizyjna. Sequel filmu "When a Stranger Calls" (1979), wyreżyserowany – tak samo jak pierwowzór – przez Freda Waltona.
Film promował slogan reklamowy: „"Nim powstał „Krzyk”, istniał... nieznajomy”".

</doc>
<doc id="1755571" url="https://pl.wikipedia.org/wiki?curid=1755571" title="Stanisław Schayer">
Stanisław Schayer

Stanisław Schayer (ur. 8 maja 1899 w Sędziszowie, zm. 1 grudnia 1941 w Otwocku) – językoznawca, indolog, filozof, profesor Uniwersytetu Warszawskiego, założyciel (1932) i pierwszy dyrektor Instytutu Orientalistycznego UW, członek Polskiej Akademii Umiejętności i Towarzystwa Naukowego Warszawskiego.
Życiorys.
Gdy był dzieckiem, jego rodzina przeniosła się z Sędziszowa do Warszawy, gdzie w 1916 ukończył gimnazjum. Studiował języki klasyczne na Uniwersytecie Warszawskim, a potem na Uniwersytecie w Heidelbergu filologię indyjską (m.in. u Brunona Liebicha i Maxa Wallesera) i filozofię (u Hansa Driescha). Na Uniwersytecie we Fryburgu studiował filozofię u Heinricha Rickerta i w 1921 obronił tam doktorat pt. "Vorarbeiten zur Geschichte der Mahayanistischen Erlösungslehre". W 1924 uzyskał habilitację na Uniwersytecie Jana Kazimierza we Lwowie. 
W latach 1925–1928 był profesorem Gimnazjum im. Jana Zamoyskiego w Warszawie. W latach 1927–1930 wykładał jako docent, a od 1930 roku profesor Uniwersytetu Warszawskiego zagadnienia związane z kanonem palijskim, kulturą staroindyjską, kurs sanskrytu, lektorat z tekstów sanskryckich i palijskich. W 1932 został dyrektorem Instytutu Orientalistycznego UW. W 1938 został profesorem zwyczajnym filozofii indyjskiej na Wydziale Humanistycznym UW. 
Jako filolog indyjski był uczniem Andrzeja Gawrońskiego, jako logik – Jana Łukasiewicza.
W 1939 wyjechał na wykłady do Anglii, skąd wrócił po wybuchu wojny. Zmarł w sanatorium w Otwocku.
Wkład.
Był jednym z twórców polskiej indologii, opartej na znajomości języków oryginalnych. Napisał historię literatury indyjskiej – pierwszą taką pracę w języku polskim niebędącą tłumaczeniem – która ukazała się jako część I tomu "Wielkiej literatury powszechnej" (1930). Założył wychodzące w latach 1937–1939 pismo "Polish Bulletin of Oriental Studies".
W ówczesnych badaniach nad filozofią indyjską dominowało stanowisko szukające wspólnych elementów i zbieżności między tradycją indyjską a filozofiami starożytną i zachodnią (Paul Deussen, Fiodor Szczerbackoj). Schayer uważał to zagadnienie za mało znaczące i zajmował się specyfiką filozofowania na Wschodzie oraz tym, co nowego wnosi ono do myśli zachodniej. Wyróżniał 5 takich zasadniczych różnic:
Przejawem takiego szukania specyfiki było zainteresowanie logiką buddyjską. W latach 1932–1933 Schayer opublikował dwa artykuły na temat logiki indyjskiej, w których rozwijał analizę wprowadzoną przez Jana Łukasiewicza, argumentując, że logika Arystotelesa nie jest właściwym narzędziem badawczym przy opisie logiki indyjskiej.

</doc>
<doc id="1755572" url="https://pl.wikipedia.org/wiki?curid=1755572" title="Konstanty Wojciechowski">
Konstanty Wojciechowski



</doc>
<doc id="1755574" url="https://pl.wikipedia.org/wiki?curid=1755574" title="Botewo">
Botewo

Botewo (bułg. "Ботево") to nazwa kilku miejscowości w Bułgarii, w większości nazwanych na cześć Christo Botewa:

</doc>
<doc id="1755575" url="https://pl.wikipedia.org/wiki?curid=1755575" title="Botevo">
Botevo



</doc>
<doc id="1755582" url="https://pl.wikipedia.org/wiki?curid=1755582" title="(10124) Hemse">
(10124) Hemse

(10124) Hemse – planetoida z pasa głównego asteroid okrążająca Słońce w ciągu 3 lat i 150 dni w średniej odległości 2,27 j.a. Została odkryta 21 marca 1993 roku w Europejskim Obserwatorium Południowym w programie UESAC. Nazwa planetoidy pochodzi od miasta "Hemse", drugiego co do wielkości na Gotlandii. Przed nadaniem nazwy planetoida nosiła oznaczenie tymczasowe (10124) 1993 FE23.

</doc>
<doc id="1755583" url="https://pl.wikipedia.org/wiki?curid=1755583" title="(10125) Stenkyrka">
(10125) Stenkyrka

(10125) Stenkyrka – planetoida z pasa głównego asteroid okrążająca Słońce w ciągu 3 lat i 84 dni w średniej odległości 2,19 j.a. Została odkryta 21 marca 1993 roku w Europejskim Obserwatorium Południowym w programie UESAC. Nazwa planetoidy pochodzi od "Stenkyrki", nadbrzeżnej parafii na Gotlandii. Przed nadaniem nazwy planetoida nosiła oznaczenie tymczasowe (10125) 1993 FB24.

</doc>
<doc id="1755585" url="https://pl.wikipedia.org/wiki?curid=1755585" title="Kamera całego nieba">
Kamera całego nieba

Kamera całego nieba – specjalistyczna kamera używana w meteorologii i astronomii do pomiarów całego nieba.
Kamera całego nieba jest zazwyczaj zbudowana z wykorzystaniem soczewki rybie oko zapewniającej szerokie pole widzenia. Tego typu soczewka została po raz pierwszy zbudowana dla zastosowań meteorologicznych.
Zaproponowano także wiele alternatywnych metod m.in. opartych na fotografii półkuli odbijającej niebo.
Jedną z pierwszych była kamera ustawiona pod kątem 45 stopni do horyzontu i mająca pole widzenia 90 stopni. Obracanie kamery wokół osi umożliwiało zrobienie zdjęcia całego nieba.
Zastosowania meteorologiczne.
Kamerę całego nieba stosuje się w meteorologii do wyznaczenia pokrywy chmur, poklatkowej fotografii chmur, polaryzacji nieba, wyznaczenia wysokości podstawy chmur i ich prędkości poruszania się. Kamery całego nieba maja czasami urządzenie wyznaczające położenie słońca na niebie co umożliwia jego zasłonięcie. Dzięki temu wykonane zdjęcia nie są prześwietlone w pobliżu słońca. Techniki oparte na HDR dają możliwość fotografii nieba wraz ze słońcem.
Stereoskopia chmur.
Dwie kamery całego nieba umieszczone w pewnej odległości od siebie pozwalają na wyznaczenie wysokości podstawy chmury oraz prędkości z jaką chmury się poruszają. Pierwsza praca na ten temat została opublikowana w 1896 roku.

</doc>
<doc id="1755586" url="https://pl.wikipedia.org/wiki?curid=1755586" title="(10126) Lärbro">
(10126) Lärbro

(10126) Lärbro – planetoida z pasa głównego asteroid okrążająca Słońce w ciągu 3 lat i 102 dni w średniej odległości 2,21 j.a. Została odkryta 21 marca 1993 roku w Europejskim Obserwatorium Południowym w programie UESAC. Nazwa planetoidy pochodzi od miejscowości "Lärbro" na Gotlandii. Przed nadaniem nazwy planetoida nosiła oznaczenie tymczasowe (10126) 1993 FW24.

</doc>
<doc id="1755587" url="https://pl.wikipedia.org/wiki?curid=1755587" title="Anemoi">
Anemoi

Anemoi (lm gr. Ánemoi, łac. Venti ‘wiatry’, lp gr. Ánemos, łac. Ventus ‘wiatr’) – w mitologii greckiej uosobienia wiatrów.
Bogowie uosabiający wiatry, wiejące z kierunków kardynalnych (zasadniczych, głównych; S, N, E, W) i interkardynalnych (pośrednich; SE, SW, NE, NW); synowie tytanidy Eos i tytana Astrajosa:
Przedstawiano ich jako skrzydlatych mężczyzn. Byli utożsamiani z rzymskimi "Venti".
Duchy (demony) lub boginie (zwane harpiami) uosabiające gwałtowne wiatry; córki boga Taumasa i Okeanidy Elektry:
Przedstawiano je w postaci skrzydlatych kobiet lub ptaków z ludzką głową.
Wyobrażenie o bóstwach przejawia się w sztukach plastycznych, między innymi w greckim malarstwie wazowym (malowidła wazowe z V wieku p.n.e. przedstawiające Zefira z Hiacyntem, Boreasza porywającego Orejtyję) i rzeźbie (Wieża Wiatrów w Atenach, "Porwanie Orejtyi przez Boreasza" L.S. Boizota, "Zefir i Psyche" A. Rodina), tańcu (balet "Zefir i Flora" P. Vranickiego) i literaturze ("Iliada" i "Odyseja" Homera, "Eneida" Wergiliusza).

</doc>
<doc id="1755588" url="https://pl.wikipedia.org/wiki?curid=1755588" title="(10127) Fröjel">
(10127) Fröjel

(10127) Fröjel – planetoida z pasa głównego asteroid okrążająca Słońce w ciągu 3 lat i 102 dni w średniej odległości 2,21 j.a. Została odkryta 21 marca 1993 roku w Europejskim Obserwatorium Południowym w programie UESAC. Nazwa planetoidy pochodzi od "Fröjel", małej parafii na Gotlandii. Przed nadaniem nazwy planetoida nosiła oznaczenie tymczasowe (10127) 1993 FF26.

</doc>
<doc id="1755590" url="https://pl.wikipedia.org/wiki?curid=1755590" title="(10128) Bro">
(10128) Bro

(10128) Bro – planetoida z grupy pasa głównego asteroid okrążająca Słońce w ciągu 3 lat i 153 dni w średniej odległości 2,27 j.a. Została odkryta 19 marca 1993 roku w Europejskim Obserwatorium Południowym w programie UESAC. Nazwa planetoidy pochodzi od "Bro", małej parafii na Gotlandii. Przed nadaniem nazwy planetoida nosiła oznaczenie tymczasowe (10128) 1993 FT31.

</doc>
<doc id="1755591" url="https://pl.wikipedia.org/wiki?curid=1755591" title="Guillermo Saavedra">
Guillermo Saavedra

Guillermo „Monumento/El Chino” Saavedra Tapia (ur. 5 listopada 1903 w Rancagui, zm. 12 maja 1957) – chilijski piłkarz grający na pozycji pomocnika. Mierzył 172 centymetry, ważył 73 kilogramy.
Podczas zawodniczej kariery reprezentował barwy CSD Colo-Colo. Grał w reprezentacji Chile podczas mistrzostw świata 1930, na których został wybrany najlepszym zawodnikiem na swojej pozycji.
Zwany „Monumento” lub „El Chino” zawodnik po zakończeniu kariery piłkarskiej zamieszkał w La Calera, gdzie wraz z rodziną założył sklep sportowy. Jego renoma była jednak na tyle duża, że wkrótce został zaproszony do pełnienia funkcji trenera lokalnego klubu Cemento Melón sponsorowanego przez miejscową fabrykę o tej samej nazwie.
W dniu 12 maja 1957 roku „Monumento” zmarł na atak serca. Z powodu miłości do piłki ignorował ostrzeżenia lekarzy i trenował ekipę Arco Iris z miasteczka Catemu.

</doc>
<doc id="1755593" url="https://pl.wikipedia.org/wiki?curid=1755593" title="Sabina-Francesca Foișor">
Sabina-Francesca Foișor

Sabina-Francesca Foișor (ur. 30 sierpnia 1989 w Timișoarze) – rumuńska szachistka, reprezentantka Stanów Zjednoczonych od grudnia 2008, arcymistrzyni od 2007 roku.
Kariera szachowa.
Wielokrotnie reprezentowała Rumunię na mistrzostwach świata i Europy juniorek w różnych kategoriach wiekowych, zdobywając trzy medale: srebrny (Ürgüp 2004 – ME do 16 lat) oraz dwa brązowe (Budva 2003 – ME do 14 lat i Szybenik 2007 – ME do 18 lat).
W 2006 podzieliła III m. (za Salome Melią i Eliną Danieljan, wspólnie z Mariną Makropulu i Cristiną-Adelą Foișor) w kobiecym turnieju "Acropolis" w Atenach, zdobywając pierwszą normę na tytuł arcymistrzyni. W 2007 wypełniła drugą normę, podczas rozegranych w Dreźnie indywidualnych mistrzostw Europy, zwyciężyła również (wspólnie z Cristiną-Adelą Foișor) w otwartym turnieju w Villard-de-Lans. W 2008 podzieliła I m. (wspólnie z m.in. Ovidiu-Doru Foișorem i Cristiną-Adelą Foișor) w kołowym turnieju w Liège, zdobyła tytuł mistrzyni Rumunii juniorek do 20 lat oraz wystąpiła w Nalczyku w pucharowym turnieju o mistrzostwo świata, w I rundzie tych zawodów przegrywając po dramatycznej dogrywce z Moniką Soćko.
Wielokrotnie reprezentowała Rumunię i Stany Zjednoczone w turniejach drużynowych, m.in.:
Najwyższy ranking w dotychczasowej karierze osiągnęła 1 stycznia 2008, z wynikiem 2386 punktów dzieliła wówczas 73-75. miejsce na światowej liście FIDE, jednocześnie zajmując trzecie miejsce (za Cristiną-Adelą Foișor i Coriną-Isabelą Peptan) wśród rumuńskich szachistek.
Życie rodzinne.
Pochodzi z rodziny o bogatych tradycjach szachowych. Jej rodzice, Cristina-Adela Foișor (arcymistrzyni) i Ovidiu-Doru Foișor (mistrz międzynarodowy) byli wielokrotnymi medalistami indywidualnych mistrzostw Rumunii i reprezentantami kraju na arenie międzynarodowej, w szachy gra również młodsza siostra, Mihaela-Veronica (ur. 1994), która posiada tytuł mistrzyni międzynarodowej.

</doc>
<doc id="1755594" url="https://pl.wikipedia.org/wiki?curid=1755594" title="Sabina-Francesca Foisor">
Sabina-Francesca Foisor



</doc>
<doc id="1755595" url="https://pl.wikipedia.org/wiki?curid=1755595" title="(10129) Fole">
(10129) Fole

(10129) Fole – planetoida z pasa głównego asteroid okrążająca Słońce w ciągu 3 lat i 69 dni w średniej odległości 2,17 j.a. Została odkryta 19 marca 1993 roku w Europejskim Obserwatorium Południowym w programie UESAC. Nazwa planetoidy pochodzi od "Fole", małej parafii na Gotlandii. Przed nadaniem nazwy planetoida nosiła oznaczenie tymczasowe (10129) 1993 FO40.

</doc>
<doc id="1755596" url="https://pl.wikipedia.org/wiki?curid=1755596" title="Imbir cytwarowy">
Imbir cytwarowy

Imbir cytwarowy ("Zingiber zerumbet") – gatunek byliny z rodziny imbirowatych, w uprawie w krajach tropikalnych, w Indiach.
Dorasta do 2 metrów wysokości, posiada liście szerokolancetowate. Kwiaty duże, żółte zebrane są w szczytowe jajowate kłosy.
Kłącze rośliny używane dawniej w lecznictwie, jest mniej ostre od imbiru lekarskiego.

</doc>
<doc id="1755597" url="https://pl.wikipedia.org/wiki?curid=1755597" title="Zingiber zerumbet">
Zingiber zerumbet



</doc>
<doc id="1755598" url="https://pl.wikipedia.org/wiki?curid=1755598" title="Carlos Schneeberger">
Carlos Schneeberger

Carlos „El Gringo/Montón de letras” Schneeberger Lemp (ur. 21 czerwca 1902 r. w Lautaro, zm. 1 października 1973 r. w Temuco) – chilijski piłkarz grający na pozycji napastnika. Mierzył 178 centymetrów, ważył 70 kilogramów.
Karierę klubową rozpoczął w szkolnej drużynie Liceo de Temuco. Później kontynuował karierę w bardziej znanych klubach: CSD Colo-Colo oraz Green Cross. W reprezentacji Chile grał na przełomie lat 20. i 30. Grał w kadrze narodowej na igrzyskach olimpijskich 1928 w Amsterdamie oraz na mistrzostwach świata 1930, gdzie był jednym z wyróżniających się graczy na prawej stronie ataku.

</doc>
<doc id="1755599" url="https://pl.wikipedia.org/wiki?curid=1755599" title="(10130) Ardre">
(10130) Ardre

(10130) Ardre – planetoida z pasa głównego asteroid okrążająca Słońce w ciągu 3 lat i 62 dni w średniej odległości 2,16 j.a. Została odkryta 19 marca 1993 roku w Europejskim Obserwatorium Południowym w programie UESAC. Nazwa planetoidy pochodzi od "Ardre", małej parafii na wschodnim brzegu Gotlandii. Przed nadaniem nazwy planetoida nosiła oznaczenie tymczasowe (10130) 1993 FJ50.

</doc>
<doc id="1755600" url="https://pl.wikipedia.org/wiki?curid=1755600" title="Imbir żółty">
Imbir żółty

Imbir żółty, imbir czerwony, kassumunar ("Zingiber montanum") – gatunek byliny z rodziny imbirowatych. Pochodzi z Indii. Uprawiany jest w wielu krajach o tropikalnym klimacie
Morfologia.
Roślina o liściach równo-wąsko-lancetowatych tworzących rurkowatą łodygę dochodzącą do 1,5 metra wysokości. Łodyga kwiatonośna posiada na szczycie kłos z rudymi, kosmatymi przysadkami. Kwiaty duże w kolorze bladożółtym, podobne do kwiatów imbiru lekarskiego. Kłącze z bulwiastymi zgrubieniami. 
Zastosowanie.
Roślina lecznicza – wykorzystywane jest kłącze.

</doc>
<doc id="1755601" url="https://pl.wikipedia.org/wiki?curid=1755601" title="Imbir czerwony">
Imbir czerwony



</doc>
<doc id="1755602" url="https://pl.wikipedia.org/wiki?curid=1755602" title="Kassumunar">
Kassumunar



</doc>
<doc id="1755603" url="https://pl.wikipedia.org/wiki?curid=1755603" title="Zingiber cassumunar">
Zingiber cassumunar



</doc>
<doc id="1755604" url="https://pl.wikipedia.org/wiki?curid=1755604" title="Jabłoń rajska">
Jabłoń rajska



</doc>
<doc id="1755605" url="https://pl.wikipedia.org/wiki?curid=1755605" title="Ján Zápotoka">
Ján Zápotoka

Ján Zápotoka (ur. 23 marca 1988 w Bardejowie) – słowacki piłkarz występujący na pozycji pomocnika.
Życiorys.
Zápotoka jest wychowankiem klubu ze swojego rodzinnego miasta – BŠK Bardejov, jednak większą część swojej kariery spędził w MFK Dubnica. 13 sierpnia 2009 roku podpisał czteroletni kontrakt z Lechem Poznań. W lutym 2011 roku został wypożyczony do swojego byłego zespołu, MFK Dubnica, rozgrywając 13 spotkań. W 2012 roku rozstał się z Lechem, a na sezon 2012/2013 ponownie wrócił do Dubnicy.

</doc>
<doc id="1755606" url="https://pl.wikipedia.org/wiki?curid=1755606" title="Kwietnicowy Staw">
Kwietnicowy Staw

Kwietnicowy Staw, Kwietnikowy Stawek, Kwietnicowa Młaka (słow. "Kvetnicové pleso") – położone na wysokości 1812 m n.p.m. niewielkie jeziorko w Dolinie Wielickiej w słowackich Tatrach Wysokich. Znajduje się w środkowym piętrze tej doliny, powyżej skalnego progu z Wielicką Siklawą, na wielkiej równi zwanej Wielickim Ogrodem. Jest to jeziorko torfiaste, według geografów jest tylko skromną pozostałością po dużym jeziorze morenowym, które dawniej wypełniało cały obszar Wielickiego Ogrodu. Pozostały po nim bogate w próchnicę osady denne, na których obecnie rozwijają się jedne z najbujniejszych w całych Tatrach zespoły ziołorośli. Ich bujnemu rozwojowi sprzyja również stałe, dobre nawodnienie przez wody spływające z wyżej położonego Długiego Stawu. W otoczeniu Kwietnicowego Stawu bardzo licznie rosną takie gatunki, jak: omieg górski, miłosna górska, starzec gajowy, ciemiężyca zielona, jaskier platanolistny, rdest ziemnowodny i inne. Właśnie od tych bujnie kwitnących ziołorośli pochodzi nazwa jeziorka.

</doc>
<doc id="1755607" url="https://pl.wikipedia.org/wiki?curid=1755607" title="(10131) Stånga">
(10131) Stånga

(10131) Stånga – planetoida z pasa głównego asteroid okrążająca Słońce w ciągu 3 lat i 179 dni w średniej odległości 2,30 j.a. Została odkryta 21 marca 1993 roku w Europejskim Obserwatorium Południowym w programie UESAC. Nazwa planetoidy pochodzi od "Stångi", miejsca rozgrywania miejscowych gier na Gotlandii od 1924 roku. Przed nadaniem nazwy planetoida nosiła oznaczenie tymczasowe (10131) 1993 FP73.

</doc>
<doc id="1755608" url="https://pl.wikipedia.org/wiki?curid=1755608" title="(10132) Lummelunda">
(10132) Lummelunda

(10132) Lummelunda – planetoida z pasa głównego asteroid okrążająca Słońce w ciągu 3 lat i 110 dni w średniej odległości 2,22 j.a. Została odkryta 20 marca 1993 roku w Europejskim Obserwatorium Południowym w programie UESAC. Nazwa planetoidy pochodzi od "Lummelundy", małej miejscowości na Gotlandii. Przed nadaniem nazwy planetoida nosiła oznaczenie tymczasowe (10132) 1993 FL84.

</doc>
<doc id="1755610" url="https://pl.wikipedia.org/wiki?curid=1755610" title="Hamophthiriidae">
Hamophthiriidae

Hamophthiriidae – rodzina skórnych pasożytów ssaków należąca do rzędu Phthiraptera. Powodują chorobę zwaną wszawicą. 
Hamophthiriidae stanowią rodzinę składającą się obecnie z 1 rodzaju :

</doc>
<doc id="1755611" url="https://pl.wikipedia.org/wiki?curid=1755611" title="Fantazja na tematy polskie (Chopin)">
Fantazja na tematy polskie (Chopin)

Fantazja na tematy polskie A-dur op. 13 − fantazja na fortepian i orkiestrę, skomponowana przez Fryderyka Chopina w 1828. Dedykowana Johannowi Peterowi Pixisowi (a son ami J. P. Pixis). 
Melodie wykorzystane w dziele.
Osiemnastoletni Chopin wykorzystał w "fantazji" melodie trzech pieśni narodowych: "Melodia z pieśni romansowej" (z popularnej w XVIII wieku sielanki poetyckiej "Laura i Filon") i "Dumki" Karola Kurpińskiego. Później można usłyszeć również melodię ludową "Idzie Jasio do Toruni", zatytułowaną jako kujawiak.

</doc>
<doc id="1755612" url="https://pl.wikipedia.org/wiki?curid=1755612" title="Blat">
Blat

Blat – irlandzka święta katolicka, dziewica.
Blat wspominana jest w grupie świętych dziewic wraz ze świętymi Anną, Feammor i Scoth. Weryfikacja ich losów jest trudna. Istnieją hipotezy utożsamiające św. Blat z postacią zakonnicy z otoczenia św. Brygidy o imieniu "Blathnat" (VI wiek).
Jej wspomnienie obchodzone jest w Kościele katolickim 18 stycznia.

</doc>
<doc id="1755613" url="https://pl.wikipedia.org/wiki?curid=1755613" title="Jelena Donaldson">
Jelena Donaldson



</doc>
<doc id="1755617" url="https://pl.wikipedia.org/wiki?curid=1755617" title="Polonezy op. 26 (Chopin)">
Polonezy op. 26 (Chopin)

Polonezy op. 26 (I − cis-moll, II − es-moll) – dwa polonezy Fryderyka Chopina. 
Skomponowane na fortepian w 1836, dedykowane Josefowi Dessauerowi. Wraz z "Polonezami op. 26" Chopin otworzył nowy rozdział w dziejach tego gatunku: odtąd porzuca konwencjonalne stylizacje i zmierza w kierunku "epicko-dramatycznego poematu". Dominuje w nich nastrój melancholii połączony z nutą dramatyczną.
Polonezy.
Polonez cis-moll op. 26 nr 1.
Polonez cis-moll powstał po upadku powstania listopadowego - niesie wyraźny rys dramatyczny. Po fragmencie w cis następuje segment w Des-dur, łagodny i spokojny. Następnie powtarzany jest wstępny odcinek. Ten sposób daje klasyczny schemat ABA, cieszący się uznaniem u romantyków.
Polonez es-moll op. 26 nr 2.
Drugi polonez opusu, rozpoczynający się w es-moll, jest melancholijny, zabarwiony nastrojami ponurymi, mrocznymi. Część środkowa utworu utrzymana w H-dur, przynosi spowolnienie i uspokojenie. Potem ponownie następuje segment pierwszy, jednakże z ozdobnikami i upiększeniami.

</doc>
<doc id="1755620" url="https://pl.wikipedia.org/wiki?curid=1755620" title="Lodowa Dolinka">
Lodowa Dolinka



</doc>
<doc id="1755621" url="https://pl.wikipedia.org/wiki?curid=1755621" title="Kościół Wniebowzięcia Najświętszej Marii Panny i klasztor Franciszkanów w Wilnie">
Kościół Wniebowzięcia Najświętszej Marii Panny i klasztor Franciszkanów w Wilnie

Kościół Wniebowzięcia Najświętszej Marii Panny, także: kościół Franciszkanów – kościół położony przy ulicy Trakų g. 9/1 (Trockiej) w Wilnie, tworzy kompleks budowli wraz z klasztor Franciszkanów. Wybudowany pierwotnie w stylu gotyckim w XIV-XV w. dla zakonu franciszkanów; w XVIII w. przebudowany w stylu barokowym.
Historia kościoła i klasztoru.
Od XIV do XVIII w..
Franciszkanie przybyli do Wilna jeszcze w czasach pogańskich. Wspomina o nich (oraz o dominikanach) wielki książę litewski Giedymin w 1322 w liście do papieża Jana XXII, w którym prosi go o wsparcie przeciwko Zakonowi Krzyżackiemu. Franciszkanin Andrzej Jastrzębiec z Krakowa został pierwszym biskupem w Wilnie po tym, jak w 1388 dokonał chrztu Litwy; sprawował ten urząd przez dziesięć lat.
Wkrótce po oficjalnym przyjęciu przez Litwę chrześcijaństwa franciszkanie rozpoczęli budowę kościoła i klasztoru poza obwarowaniami miejskimi, przypuszczalnie w okolicach Bramy Trockiej – w miejscu, które zyskało nazwę Piaski. W 1390 niedokończoną budowlę zniszczyli Krzyżacy podczas ataku na Wilno. Po tym franciszkanie postanowili się przenieść w obręb miasta i podjęli na nowo budowę świątyni. Poświęcenie nowego kościoła, zbudowanego w stylu gotyckim jako bazylika, odbyło się w 1421. Franciszkanie wkrótce stali się jednym z najlepiej uposażonych zakonów na Litwie, mając siedem wsi, trzy jeziora i 54 place w mieście. Ich świątynia zaliczała się do najokazalszych w Wilnie.
W 1533 podczas pożaru runęło sklepienie kościoła, a sama budowla doznała poważnych uszkodzeń. W trakcie odbudowy podwyższono sklepienia naw bocznych, tworząc w ten sposób kościół halowy górujący nad okolicą. Jednym z charakterystycznych elementów wspomnianej odbudowy było pojawienie się typowo gotyckich sklepień świątyni (zwłaszcza kryształowych w nawie bocznej od strony południowej). Obok kościoła wybudowana została gotycka dzwonnica.
W 1686 klasztor wileński został wybrany na stolicę nowej, litewskiej prowincji zakonu, gdzie rok później zorganizowano pierwszą kapitułę prowincjalną. W konwencie ulokowano centrum studiów oraz zakonny nowicjat. Ponadto jeden z ojców – Jakub Franciszek Dłuski – założył w klasztorze drukarnię.
W 1708 na terenie dawnego cmentarza przykościelnego od strony ulicy Trockiej Michał Suzin zbudował barokową (zachowaną do dzisiaj) kaplicę cmentarną ku czci franciszkanów i miejscowej ludności, wymordowanych przez Kozaków podczas oblężenia Wilna przez Rosjan w 1655. Niewielka, masywna kapliczka została zaprojektowana na planie krzyża łacińskiego. Na jego dłuższym końcu znajduje się niewielka, barokowa fasada, natomiast ramiona i wezgłowie są zakończone trzema półkolistymi absydami. W 1932 obok kaplicy wzniesiono pomnik Józefa Montwiłła – polskiego bankiera, działacza społecznego i filantropa; autorem rzeźby był Bolesław Bałzukiewicz.
W latach 1737 i 1748 kościół franciszkański zniszczyły kolejne pożary. Został po nich w 1780 odbudowany już jako kościół barokowy według projektu Kazimierza Kamieńskiego. Gotyckie ostrołukowe okna zostały zamurowane, a nawę główną podwyższono – kościół stał się ponownie bazyliką. Gotyckie sklepienie zmieniono na kolebkowe. Górne partie fasady zostały oblicowane porządkiem toskańskim. Okna i gzymsy uzyskały lekko falującą formę. Ściany wewnątrz otynkowano i ozdobiono w stylu rokoko.
Świadectwem gotyckiej przeszłości kościoła pozostały tylko skarpy, uskokowy, ceglany portal i wieżyczka komunikacyjna. Równolegle z przebudową kościoła franciszkanie odbudowywali też klasztor spalony podczas pożaru w 1749, nadając mu klasycystyczny kształt, w jakim przetrwał do dnia dzisiejszego. W 1772 w konwencie żyło 53 zakonników.
Prace budowlane przeciągnęły do 1778. Odbudowana w międzyczasie drukarnia zyskała w 1754 tytuł królewskiej, jednakże w 1781 została zamknięta, ponieważ nie przynosiła dochodów.
Pod zaborami.
W 1812 podczas kampanii napoleońskiej kościół został zarekwirowany na potrzeby wojska i stał się magazynem zbożowym.
W 1862, w okresie poprzedzającym wybuch powstania styczniowego, na przykościelnym cmentarzu odbywały się masowe manifestacje patriotyczne. Po stłumieniu powstania w 1864 Murawiow w odwecie zlikwidował zakon i rozkazał zamknąć kościół, który w latach 1872–1876 przebudowano, tworząc wewnątrz kondygnacje, po czym urządzono w nim archiwum państwowe. Bogate wyposażenie uległo zniszczeniu lub rozproszeniu. W 1904 odrestaurowano kaplicę cmentarną.
Nieco wcześniej, w latach 1869–1873, zburzono przykościelną dzwonnicę. Wspomniana późnogotycka dzwonnica z czerwonej cegły charakteryzowała się bogatym wystrojem. Po upadku powstania styczniowego, w ramach intensywnej polityki rusyfikacyjnej, nie tylko zamknięto kościół, ale rozebrano też dzwonnicę do fundamentów włącznie.
Okres II Rzeczypospolitej.
W 1918 po odzyskaniu przez Polskę niepodległości przywrócono kościołowi jego funkcje sakralne i rozpoczęto remont. Formalności dotyczące odzyskania kościoła i klasztoru ciągnęły się przez kilkanaście następnych lat. Franciszkanie powrócili do swojego obiektu w 1934. Ostateczną decyzję, potwierdzającą franciszkańską obecność w tym miejscu, wydał Sąd Najwyższy w Warszawie w orzeczeniu z dnia 28 lutego 1938.
W latach 1934-1945 organistą w kościele był Antoni Szuniewicz.
Okres powojenny.
Po 1945 kościół został ponowie zamknięty przez władze komunistyczne. Pełnił on razem z klasztorem rozmaite funkcje, m.in. magazynowe i ulegał przez dziesięciolecia daleko idącej degradacji. Ołtarz główny oraz liczne dzieła sztuki sakralnej przekazano do innych kościołów. W dawnej kaplicy Suzinowej ulokowano sklep z pamiątkami.
W 1990 po upadku ZSRR i odzyskaniu przez Litwę niepodległości rozpoczęto remont zniszczonego kościoła, odsłaniając przy okazji najstarsze, gotyckie elementy jego budowy, m.in. ostrołukowe okna. Podobnych odsłon dokonano także przy okazji remontu klasztoru. W kaplicy cmentarnej znalazł siedzibę ośrodek pomocy społecznej.
Jako jedną z pierwszych odnowiono (w kościele) kaplicę św. Wawrzyńca wraz ze znajdującą się tam figurą "Białej Pani". Figura jest nietypowa, gdyż przedstawia Matkę Bożą Brzemienną, patronkę dzieci nienarodzonych i rodzin. Początkowo znajdowała się ona w klasztornej rozmównicy. W 1935 przeniesiono do kościoła i umieszczono w kaplicy św. Wawrzyńca. Dziś jest to miejsce, gdzie wierni chętnie gromadzą się na modlitwie.
31 maja 1992 po wizycie w Wilnie generał zakonu franciszkanów, O. Lanfranco Serrini, wyraził nadzieje, iż możliwy będzie powrót zakonu do Wilna:
W sierpniu 1995 prowincja gdańska franciszkanów kupiła w Wilnie dom, z przeznaczeniem na juniorat zakonny. Dom ten odrestaurowano i zaadaptowano do wymogów życia zakonnego. Może on pomieścić kilkunastu zakonników. W maju 1998 franciszkanie ponownie objęli kościół opieką duszpasterską. Od tej pory nabożeństwa w świątyni są sprawowane w dwóch językach – polskim i litewskim. Pierwszym gwardianem klasztoru i rektorem kościoła został mianowany o. Marek Dettlaff.
21 października 2012 roku kard. Audrys Bačkis (arcybiskup Wilna), abp Luigi Bonazzi (nuncjusz apostolski) oraz bp Rimantas Norvila (ordynariusz wiłkowyski) poświęcili nowy ołtarz i złożone do niego relikwie św. Jadwigi Królowej. Ołtarz znajduje się w dawnej kaplicy Matki Bożej Śnieżnej. Autorem projektu ołtarza i znajdującego się w nim obrazu jest Dariusz Nadzieja.
Architektura.
Kościół franciszkanów jest według wszelkiego prawdopodobieństwa najstarszą czynną świątynią w Wilnie. Dolne partie murów pochodzą z przełomu XIV/XV w. Jest on trójnawową, siedmioprzęsłową bazyliką, najdłuższą ze świątyń wileńskich. Do jej wnętrza prowadzi gotycki, ceglany portal. Przy prezbiterium zachował się system gotyckich skarp. W nawie południowej zachowały się sklepienia kryształowe. Na sklepieniu nawy głównej przetrwały fragmenty późnobarokowych malowideł, których autorem był marianin o. Franciszek Niemirowski.
W kościele, który był jednym z najbardziej zdewastowanych obiektów sakralnych w Wilnie, cały czas trwa żmudna renowacja. Pod koniec 2014 dokonano renowacji balustrady chóru, w połowie 2016 poświęcono nowy witraż dedykowany pierwszym franciszkańskim męczennikom przybyłym do Wilna, natomiast we wrześniu 2019 metropolita wileński Gintaras Grušas konsekrował nowy ołtarz świątyni, dedykowany bł. Michałowi Giedroyciowi.

</doc>
<doc id="1755622" url="https://pl.wikipedia.org/wiki?curid=1755622" title="Marijaš">
Marijaš

Marijaš lub Bogdaš – szczyt w Górach Dynarskich. Leży w Kosowie, blisko granic z Albanią i Czarnogórą. Należy do pasma Gór Północnoalbańskich.

</doc>
<doc id="1755625" url="https://pl.wikipedia.org/wiki?curid=1755625" title="Polonez op. 44 (Chopin)">
Polonez op. 44 (Chopin)

Polonez fis-moll op. 44 – polonez Fryderyka Chopina. 
Skomponowany na fortepian solo w latach 1840–1841, dedykowany "a Madame la Princesse Charles de Beauvau née de Komar". Prawdopodobnie ze względu na potęgę utworu względem wcześniejszych polonezów oraz większą muzyczną fakturę kompozytor przekazał dzieło wydawcom jako oddzielne opus. Część środkowa, mazurek, utrzymany jest w tonacji A-dur. Po raz pierwszy "Polonez" nagrany został w roku 1948 przez Władimira Sofronickiego.
Polonez w kulturze popularnej.
Dzieło zostało wykorzystanie w grze wideo "Odyssey: The Legend of Nemesis".
Linki zewnętrzne.
Nuty na IMSLP

</doc>
<doc id="1755626" url="https://pl.wikipedia.org/wiki?curid=1755626" title="(10426) Charlierouse">
(10426) Charlierouse

(10426) Charlierouse – planetoida z grupy pasa głównego asteroid okrążająca Słońce w ciągu 4 lat i 99 dni w średniej odległości 2,63 j.a. Została odkryta 16 stycznia 1999 roku w Obserwatorium Kitt Peak w programie Spacewatch. Nazwa planetoidy pochodzi od "Charlesa (Charlie) Rouse" (1924-1988), amerykańskiego jazzowego saksofonisty tenorowego. Przed nadaniem nazwy planetoida nosiła oznaczenie tymczasowe (10426) 1999 BB27.

</doc>
<doc id="1755627" url="https://pl.wikipedia.org/wiki?curid=1755627" title="Barsabiasz">
Barsabiasz

Barsabiasz (zm. 337) – święty katolicki, męczennik, archimandryta.
Perski archimandryta Istahar (w okolicach Persepolis). Wojna z Bizancjum pociągnęła za sobą prześladowania chrześcijan ze strony króla Szapura II, który widział w nich stronników wrogiego imperium. Barsabiasz w grupie jedenastu towarzyszy został ścięty.
Jego wspomnienie obchodzone jest 21 czerwca.

</doc>
<doc id="1755629" url="https://pl.wikipedia.org/wiki?curid=1755629" title="Najazd litewski na Mazowsze (1368)">
Najazd litewski na Mazowsze (1368)

Najazd litewski na Mazowsze w 1368 roku – oddział litewski pod dowództwem Kiejstuta Giedyminowicza najechał Mazowsze, w trakcie którego to najazdu, po krótkim oblężeniu Litwini zdobyli należące do biskupa płockiego zamek i miasto w Pułtusku. Po spaleniu miasta najeźdźcy wrócili na Litwę, zanim książę Siemowit III zdołał zorganizować odsiecz.

</doc>
<doc id="1755634" url="https://pl.wikipedia.org/wiki?curid=1755634" title="Wielicki Ogród">
Wielicki Ogród

Wielicki Ogród (słow. "Kvetnica", dawniej "Záhradka", niem. "Blumengarten", "Unterer Blumengarten", "Felkaer Blumengarten", węg. "Virágoskert", "Alsó Virágoskert", dawniej "Virágkert"), zwany też Pośrednim Wielickim Ogrodem, dawniej Ogrodem Wahlenberga lub Kwietnikiem – duża rówień w Dolinie Wielickiej w słowackich Tatrach Wysokich. Znajduje się na środkowym piętrze tej doliny, powyżej progu skalnego z Wielicką Siklawą. Powstała w wyniku zasypania piargami i zamulenia jeziora morenowego, które po ustąpieniu lodowca tutaj się znajdowało. Skromną pozostałością po tym jeziorze jest niewielki Kwietnicowy Staw znajdujący się tuż powyżej progu. Po dawnym jeziorze pozostały bogate w próchnicę osady denne, na których obecnie rozwijają się jedne z najbujniejszych w całych Tatrach zespoły ziołorośli ("Adenostylion"). Ich bujnemu rozwojowi sprzyja również stałe, dobre nawodnienie przez potok Wielicka Woda spływający z wyżej położonego Długiego Stawu i jego dopływ spływający z podnóży Ponad Ogród Turni. W otoczeniu Kwietnicowego Stawu licznie rosną takie gatunki, jak: omieg górski, miłosna górska, starzec gajowy, ciemiężyca zielona, jaskier platanolistny, tojad mocny, rdest wężownik i inne.
Bogata flora Wielickiego Ogrodu od dawna fascynowała botaników. Już w 1793 i 1796 i wielokrotnie potem badał ją Thomas Mauksch. Był też tutaj Göran Wahlenberg, który uzupełniał zielnik Karola Linneusza i w 1814 napisał dzieło "Flora Carpaticum principalium", które do dzisiaj ma wartość naukową.
Wielicki Ogród był też dawniej przez jakiś czas wypasany. Później jednak zaprzestano tego, gdyż bydło podczas przejścia przez próg ponad Wielickim Stawem przy Mokrej Wancie ulegało wypadkom. Zbierano tylko siano i transportowano na dół.
Od znakowanej ścieżki szlaku turystycznego na Wielickim Ogrodzie odchodzi nieznakowana ścieżka przez Wielicką Próbę na Gerlach. W przeciwnym kierunku z Wielickiego Ogrodu pną się dwa żleby przecinające urwiska Granackich Baszt: Granacki Żleb i Dwoisty Żleb.
W Dolinie Wielickiej istnieją jeszcze dwa inne ogrody: Wyżni Wielicki Ogród i Niżni Wielicki Ogród.

</doc>
<doc id="1755637" url="https://pl.wikipedia.org/wiki?curid=1755637" title="Polonez-Fantazja op. 61 (Chopin)">
Polonez-Fantazja op. 61 (Chopin)

Polonez-Fantazja As-dur op. 61 – dzieło Fryderyka Chopina. Skomponowane na fortepian solo w 1846, dedykowane "a Madame A. Veyret". Opublikowane w roku kompozycji.
Polonez rozpoczyna się w tempie "Allegro maestoso" (szybko, majestatycznie). Rozpisany jest w 288 taktach. Kompozytor napisał w liście do rodziny:
"Coś" to niewątpliwie "Polonez-Fantazja" – Chopin wahał się co do nazwy utworu.

</doc>
<doc id="1755638" url="https://pl.wikipedia.org/wiki?curid=1755638" title="Awraam Papadopulos">
Awraam Papadopulos

Awraam Papadopulos (gr. Αβραάμ Παπαδόπουλος, ur. 3 grudnia 1984 w Melbourne) – piłkarz grecki grający na pozycji środkowego obrońcy.
Kariera klubowa.
Papadopulos urodził się w australijskim Melbourne, ale karierę piłkarską rozpoczął w Grecji. Jest wychowankiem klubu Aris FC. W 2003 roku awansował do kadry pierwszego zespołu, a 24 sierpnia 2003 zadebiutował w rozgrywkach pierwszej ligi greckiej w przegranym 0:1 wyjazdowym spotkaniu z Akratitos Ano Liosia. Od czasu debiutu był podstawowym zawodnikiem Arisu. W 2005 roku zagrał w finale Pucharu Grecji, przegranym 0:3 z Olympiakosem Pireus. W 2008 roku Aris z Papadopulosem w składzie ponownie przegrał w finale krajowego pucharu, tym razem 0:2 z Olympiakosem.
Latem 2008 roku Papadopulos został piłkarzem Olympiakosu. W drużynie tej swoje pierwsze spotkanie rozegrał 30 sierpnia 2008, wygrane 3:1 z Asteras Tripolis. W sezonie 2008/2009 przyczynił się do wywalczenia przez zespół z Pireusu mistrzostwa Grecji, a także zdobył swój pierwszy Puchar Grecji w karierze. W kolejnych latach wraz z Olympiakosem zdobył jeszcze cztery mistrzostwa Grecji (2011, 2012, 2013, 2014), a także dwa Puchary Grecji (2012, 2013).
W 2014 roku Papadopulos odszedł do tureckiego Trabzonsporu. Spędził tam sezon 2014/2015, a potem przeniósł się do chińskiego Shanghai Shenhua, gdzie z kolei grał w sezonie 2015. W 2016 roku został zawodnikiem japońskiego Júbilo Iwata. Obecnie jest bez klubu.
Kariera reprezentacyjna.
W latach 2002-2008 Papadopulos rozegrał 9 meczów w reprezentacji Grecji U-21. W dorosłej reprezentacji Grecji zadebiutował 5 lutego 2008 roku w wygranym 1:0 towarzyskim spotkaniu z Czechami.

</doc>
<doc id="1755639" url="https://pl.wikipedia.org/wiki?curid=1755639" title="Dobra Kolata">
Dobra Kolata

Dobra Kolata (serb. cyr. Добра Колата, ) – szczyt w Górach Dynarskich. Leży na granicy między Albanią a Czarnogórą, blisko granicy z Kosowem. Należy do pasma Gór Północnoalbańskich.

</doc>
<doc id="1755640" url="https://pl.wikipedia.org/wiki?curid=1755640" title="Avraam Papadopoulos">
Avraam Papadopoulos



</doc>
<doc id="1755641" url="https://pl.wikipedia.org/wiki?curid=1755641" title="Maja Rosit">
Maja Rosit

Maja Rosit – szczyt w Górach Dynarskich. Leży na granicy między Albanią a Czarnogórą, blisko granicy z Kosowem. Należy do pasma Gór Północnoalbańskich.

</doc>
<doc id="1755642" url="https://pl.wikipedia.org/wiki?curid=1755642" title="Kwietnicowy Stawek">
Kwietnicowy Stawek



</doc>
<doc id="1755643" url="https://pl.wikipedia.org/wiki?curid=1755643" title="Kwietnicowa Młaka">
Kwietnicowa Młaka



</doc>
<doc id="1755645" url="https://pl.wikipedia.org/wiki?curid=1755645" title="Najazd litewski na Polskę (1376)">
Najazd litewski na Polskę (1376)

Najazd litewski na Polskę jesienią 1376 roku – oddział litewski pod dowództwem Kiejstuta Giedyminowicza, Lubarta i Jerzego Narymuntowicza po przekroczeniu Sanu i posuwając się wzdłuż prawego brzegu Wisły dotarł w okolice Tarnowa. Litwini spustoszyli tereny na trasie swojego pochodu i po uprowadzeniu 23 tysięcy jeńców wrócili do Księstwa bełskiego.

</doc>
<doc id="1755646" url="https://pl.wikipedia.org/wiki?curid=1755646" title="Georg Wahlenberg">
Georg Wahlenberg



</doc>
<doc id="1755647" url="https://pl.wikipedia.org/wiki?curid=1755647" title="Marcus du Sautoy">
Marcus du Sautoy

Marcus Peter Francis du Sautoy (ur. 26 sierpnia 1965) jest brytyjskim matematykiem, profesorem matematyki na Uniwersytecie Oksfordzkim. Poprzednio był nauczycielem akademickim w All Souls College w Oksfordzie i Wadham College w Oksfordzie, obecnie należy do kolegium New College w Oksfodzie. Był również członkiem Royal Society. Jego praca naukowa obejmuje głównie zagadnienia teorii grup i teorii liczb. W październiku 2008 r. otrzymał profesurę na katedrze Public Understanding of Science (ufundowanej przez Charlesa Simonyi), obejmując to stanowisko po Richardzie Dawkinsie.
Du Sautoy znany jest z prac popularyzujących matematykę. Przez pismo The Independent on Sunday został nazwany jednym z czołowych brytyjskich naukowców. W 2001 roku otrzymał Nagrodę Berwicka od London Mathematical Society, przyznawaną co dwa lata najlepszej pracy matematycznej dla naukowca poniżej 40. roku życia. Du Sautoy pisze artykuły dla The Times i The Guardian, pojawił się kilkukrotnie w BBC Radio 4 i w telewizji. W BBC Four prowadził program "Mind Games", jest również autorem licznych artykułów i książek traktujących o matematyce, z których najnowsza to "Finding Moonshine". Jest również autorem czteroczęściowej serii dokumentalnej "Historia matematyki" emitowanej w Wielkiej Brytanii na kanale BBC Four, zaś w Polsce na kanale Planete. W 2006 roku wygłosił wykład sekcyjny na Międzynarodowym Kongresie Matematyków w Madrycie.
Du Sautoy wspiera również organizację Common Hope pomagającą ludziom w Gwatemali.

</doc>
<doc id="1755648" url="https://pl.wikipedia.org/wiki?curid=1755648" title="Polonezy op. posth (Chopin)">
Polonezy op. posth (Chopin)

Polonezy op. posth. – zgodnie z oznaczeniem, polonezy Fryderyka Chopina niewydane za jego życia.
Julian Fontana, oddając do wydania pozostawione utwory Chopina, utworzył op. posth. 71. Znajdowały się w nim trzy polonezy (I − d-moll, II – B-dur, III − f-moll) z lat 1827–1829.
Istnieją również polonezy bez numeru opusowego.
Polonezy op. posth..
Op. posth. [71].
dzieła opusowane przez Fontanę
Tzw. "polonezy młodzieńcze".
polonezy napisane na początku kariery kompozytorskiej
Inne polonezy warszawskie.
utwory napisane w Warszawie, przed wyjazdem do Paryża

</doc>
<doc id="1755649" url="https://pl.wikipedia.org/wiki?curid=1755649" title="Block Island">
Block Island



</doc>
<doc id="1755650" url="https://pl.wikipedia.org/wiki?curid=1755650" title="Vladimir Levin (piłkarz)">
Vladimir Levin (piłkarz)

Vladimir Levin, ukr. Володимир Павлович Левін, "Wołodymyr Pawłowicz Łewin", ros. Владимир Павлович Левин, "Władimir Pawłowicz Lewin" (ur. 23 stycznia 1984 w Archangielsku, Rosyjska FSRR) – azerski piłkarz pochodzenia rosyjskiego występujący na pozycji obrońcy, a wcześniej pomocnika, zawodnik FK Qəbələ. 28 lipca 2006 zmienił ukraińskie obywatelstwo na azerskie.
Kariera piłkarska.
Kariera klubowa.
Urodził się w Rosji, ale jeszcze jako dziecko wyjechał z rodzicami na Ukrainę. Wychowanek DJuSSz Artanija Oczaków. Pierwszy trener W.W.Żurawko. W 2001 rozpoczął karierę piłkarską w drugiej drużynie Czornomorca Odessa, w której pełnił funkcje kapitana. Potem wyjechał do Azerbejdżanu, gdzie został piłkarzem İnteru Baku, który trenował ukraiński szkoleniowiec Anatolij Końkow.
Kariera reprezentacyjna.
27 sierpnia 2008 zadebiutował w reprezentacji Azerbejdżanu w spotkaniu towarzyskim z Iranem. Łącznie rozegrał 13 gier reprezentacyjnych. Wcześniej występował w młodzieżowej reprezentacji.

</doc>
<doc id="1755651" url="https://pl.wikipedia.org/wiki?curid=1755651" title="Lambeth Palace">
Lambeth Palace



</doc>
<doc id="1755653" url="https://pl.wikipedia.org/wiki?curid=1755653" title="Mirosław Mieńko">
Mirosław Mieńko

Mirosław Mieńko (ur. 22 grudnia 1976 w Słupsku) – polski operator filmowy, dźwiękowiec.
Życiorys.
W latach 2001-2005 studiował na Wydziale Realizacji Obrazu Filmowego, Telewizyjnego i Fotografii w Wyższej Szkole Sztuki i Projektowania w Łodzi. Od 2000 pracuje w TVP..

</doc>
<doc id="1755654" url="https://pl.wikipedia.org/wiki?curid=1755654" title="Do nieba wzięci">
Do nieba wzięci

Do nieba wzięci – pierwszy singel zespołu Pidżama Porno promujący płytę "Styropian". Singiel został wydany w ograniczonym nakładzie (każdy egzemplarz jest numerowany) przez S.P. Records w 1998 roku (S.P. MAX 05/98) w „opakowaniu przyjaznym ziemi”, czyli kartonowym. Singiel zawiera 4 utwory. Utwór nr 2 "Gdy zostajesz u mnie na noc" został zadedykowany zespołowi Bielizna.

</doc>
<doc id="1755657" url="https://pl.wikipedia.org/wiki?curid=1755657" title="Western &amp; Southern Financial Group Masters 2009">
Western &amp; Southern Financial Group Masters 2009

Western &amp; Southern Financial Group Masters 2009 – tenisowy turniej ATP rangi ATP World Tour Masters 1000 z cyklu Western &amp; Southern Financial Group Masters &amp; Women’s Open rozgrywany w dniach 16–23 sierpnia 2009 roku w Cincinnati na kortach twardych o puli nagród 3 000 000 dolarów amerykańskich.

</doc>
<doc id="1755658" url="https://pl.wikipedia.org/wiki?curid=1755658" title="Wąż królewski mleczny">
Wąż królewski mleczny



</doc>
<doc id="1755660" url="https://pl.wikipedia.org/wiki?curid=1755660" title="Outsider (singel)">
Outsider (singel)

Outsider – drugi singel zespołu Pidżama Porno promujący płytę "Ulice jak stygmaty – absolutne rarytasy". Jest to cover piosenki z repertuaru grupy T.Love.
Singel Pidżamy Porno został wydany w ograniczonym nakładzie (każdy egzemplarz jest numerowany) przez S.P. Records w 1998 roku (SP-S-67).

</doc>
<doc id="1755661" url="https://pl.wikipedia.org/wiki?curid=1755661" title="Arturo Torres">
Arturo Torres

Arturo „Car’ecacho/Doctor en fútbol” Torres Carrasco (ur. 20 października 1906 r. w Coronel, zm. 20 kwietnia 1987 r. w Santiago) – chilijski piłkarz grający na pozycji pomocnika. Mierzył 168 centymetrów, ważył 73 kilogramy.
Życiorys.
Ten piłkarz do dziś jest idolem kibiców CSD Colo-Colo i Deportes Magallanes. Występował również w Uniónie Maestranza, Comercialu Talcahuano, Evertonie (Chile), Deportivo Ñuñoa oraz Audaxie Italiano. Jako zawodnik czterokrotnie wywalczył mistrzostwo Chile.
Torres stał się jednym z niewielu chilijskich piłkarzy, którzy po zakończeniu kariery postawili na zawód trenera. Szkolił między innymi zawodników Colo-Colo oraz Deportes Magallanes. Tym samym do swojej kolekcji trofeów dołączył kolejny tytuł mistrzowski. Poprzednie cztery wywalczył będąc grającym trenerem.
Kariera reprezentacyjna.
Podczas przypadającej na lata 1928–1937 kariery reprezentacyjnej występował na takich imprezach, jak igrzyska olimpijskie 1928, mistrzostwa świata 1930 oraz Copa América w latach 1935 i 1937.

</doc>
<doc id="1755668" url="https://pl.wikipedia.org/wiki?curid=1755668" title="Gratynian i Felin">
Gratynian i Felin

Gratynian i Felin (II-III wiek) – święci katoliccy, męczennicy.
O życiu świętych niewiele da się powiedzieć na podstawie wiarygodnych źródeł. Według "Passio" ochrzczeni zostali przez bp Florencjusza w Perugii, a później padli ofiarą prześladowań chrześcijan jakie prowadził cesarz Decjusz. Relikwie świętych umieszczono w opactwie w Aronie. Miejscem kultu męczenników jest tamtejszy kościół pod ich wezwaniem.
Wspomnienie męczenników obchodzone jest 1 czerwca.

</doc>
<doc id="1755671" url="https://pl.wikipedia.org/wiki?curid=1755671" title="Księgi wyznaniowe">
Księgi wyznaniowe



</doc>
<doc id="1755672" url="https://pl.wikipedia.org/wiki?curid=1755672" title="Snakes &amp; Arrows">
Snakes &amp; Arrows

Snakes &amp; Arrows – dziewiętnasty studyjny album kanadyjskiego tria rockowego Rush. Album został wydany 1 maja 2007 roku.

</doc>
<doc id="1755673" url="https://pl.wikipedia.org/wiki?curid=1755673" title="Katarzyna ma katar">
Katarzyna ma katar

Katarzyna ma katar – trzeci singiel zespołu Pidżama Porno promujący płytę "Ulice jak stygmaty – absolutne rarytasy". Singiel został wydany w ograniczonym nakładzie (każdy egzemplarz jest numerowany) przez S.P. Records w 1998 roku (SP-S-63).

</doc>
<doc id="1755674" url="https://pl.wikipedia.org/wiki?curid=1755674" title="Andrzej Mytkowicz">
Andrzej Mytkowicz

Andrzej Mytkowicz (ur. 26 listopada 1873 we wsi Czeluśnica, zm. 1 lutego 1954 w Krakowie) – polski duchowny rzymskokatolicki, profesor Uniwersytetu Lwowskiego, socjolog, etyk społeczny, popularyzator.
Szkołę ludową i gimnazjum ukończył w Jaśle zdając maturę w 1894. Studiował przez rok prawo, a następnie w latach 1895-1899 teologię na Uniwersytecie Jagiellońskim, otrzymując święcenia kapłańskie w 1899. W kwietniu 1912 otrzymał urlop naukowy, w czasie którego studiował na Wydziale Ekonomicznym Uniwersytetu w Monachium uzyskując doktorat z ekonomii. Od 1925 był kierownikiem Katedry Socjologii Chrześcijańskiej na Wydziale Teologicznym Uniwersytetu Jana Kazimierza we Lwowie. Był działaczem chadecji. W lipcu 1930 roku został profesorem zwyczajnym. Wskutek skasowania katedry przeniesiony 30 września 1933 roku w stan nieczynny. Powrócił do Krakowa i osiadł przy parafii Świętego Krzyża, najpierw jako wikary, niebawem jako administrator. W 1936 roku mianowany proboszczem tej parafii. 1 października 1934 roku objął wykłady zlecone chrześcijańskich nauk społecznych na Wydziale Teologicznym Uniwersytetu Jagiellońskiego. Aresztowany przez gestapo 8 kwietnia 1940 roku na podstawie donosu kościelnego. Więziony przez pięć miesięcy bez przesłuchań ostatecznie w toku postępowania uwolniony i zwolniony z więzienia. W latach 1945 – 1947 kontynuował wykłady na Wydziale Teologicznym Uniwersytetu Jagiellońskiego, pochowany na starym cmentarzu w Jaśle.

</doc>
<doc id="1755676" url="https://pl.wikipedia.org/wiki?curid=1755676" title="Lachlan Macquarie">
Lachlan Macquarie

Lachlan Macquarie (ur. 31 stycznia 1762 na wyspie Ulva, zm. 1 lipca 1824 w Londynie) – brytyjski żołnierz i administrator kolonialny szkockiego pochodzenia. W latach 1810-1821 był gubernatorem Nowej Południowej Walii. Przez wielu historyków uważany jest za postać o kluczowym znaczeniu dla przeobrażenia Australii z miejsca służącego jedynie jako odosobnienie skazańców w rozwijającą się kolonię, przyciągającą także wolnych osadników.
Życiorys.
Urodził się na wyspie u zachodniego wybrzeża Szkocji. Jako 14-latek opuścił rodzinny dom i zgłosił się na ochotnika do służby wojskowej. Służył w Ameryce Północnej, na Jamajce, w Egipcie i Indiach. W 1793 przystąpił do masonerii, zostając członkiem loży w Bombaju. Dosłużył się stopnia podpułkownika, na który został mianowany w 1805 roku. Później - już jako administrator kolonialny - doszedł do stopnia generała.
Nowa Południowa Walia.
W 1809 został mianowany gubernatorem Nowej Południowej Walii, pierwszej i wówczas jedynej kolonii brytyjskiej w Australii. Miała ona wówczas głównie charakter karny, zaś grupą dominującą w niej byli oficerowie piechoty morskiej, dowodzący lokalnym garnizonem i zarazem osiągający wielkie zyski z monopolu na dostarczanie do kolonii niezbędnego zaopatrzenia. Wolnych osadników było stosunkowo niewielu, choć czerpali oni duże profity z bezpłatnej pracy skazańców. Wpływy wojskowych były tak wielkie, że w 1808 zbuntowali się przeciw gubernatorowi Williamowi Blighowi i uwięzili go (co przeszło do historii jako tzw. rebelia rumowa). Władze brytyjskie liczyły, iż mianując gubernatorem oficera wojsk lądowych - do których należał Macquarie - przetną sieć lokalnych układów, co pozwoli poprawić sytuację w kolonii.
Macquarie rządził kolonią bardzo twardą ręką, nie znosząc sprzeciwu zwłaszcza ze strony wojska. Z drugiej strony, realizował liberalny - jak na owe czasy - program. Podstawą jego polityki było doprowadzenie do sytuacji, w której ludzi wolnych będzie w kolonii więcej od skazańców. Aby to osiągnąć, bardzo szczodrze korzystał z przysługującego mu prawa skracania wyroków osadzonym w jego kolonii. Większość z nich decydowała się pozostać w Nowej Południowej Walii, co doprowadziło do powstania warstwy społecznej tzw. emancypantów. Początkowo wolni osadnicy traktowali ich pogardliwie, ale gubernator walczył o ich równouprawnienie, powierzając im ważne stanowiska, łącznie z urzędem sędziego grodzkiego. Wśród emancypantów byli też ludzie dobrze wykształceni - skazani wcześniej głównie za fałszerstwa - a Macquarie chętnie wykorzystywał ich wiedzę dla rozwoju kolonii. Z tej grupy rekrutował się m.in. Francis Greenway, uważany za pierwszego wielkiego australijskiego architekta.
Gubernator zarządził także liczne wyprawy mające zbadać wnętrze kontynentu (naturalną granice kolonii stanowiły wtedy Góry Błękitne), a także niezbadane jeszcze odcinki wschodniego wybrzeża Australii. Na jego rozkaz założono Bathurst, pierwsze australijskie miasto niemające dostępu do morza. Prowadził także wielki program robót publicznych, wydając ogromne kwoty z państwowej kiesy, ale także kładąc podwaliny pod architekturę współczesnego Sydney.
Odwołanie i późniejsze życie.
W 1819 wolni osadnicy wysłali do Londynu skargę, w której zarzucali gubernatorowi uprzywilejowane traktowanie emancypantów ich kosztem. Minister kolonii powołał specjalnego komisarza, sędziego Johna Bigge'a, który przybył do kolonii celem zbadania tych zarzutów. Bigge generalnie zgodził się z zastrzeżeniami osadników, dodając jeszcze do tego zarzut o stanowczo zbyt dyktatorski sposób sprawowania urzędu. W 1821 Macquarie został odwołany i powrócił do Anglii. Przeżył jeszcze trzy lata, poświęcając je na obronę swej reputacji. Został pochowany na wyspie Mull, w tym samym grobowcu spoczywają także jego żona i syn. Choć znajduje się on w Szkocji, do dziś jego konserwacja finansowana jest ze środków organizacji dbającej o najcenniejsze zabytki Australii.
Upamiętnienie.
Choć w chwili śmierci dorobek Macquarie'ego był kwestionowany, późniejsza historiografia australijska (zwłaszcza tzw. szkoła nacjonalistyczna) uczyniła z niego jedną z najważniejszych postaci kolonialnego okresu historii Australii. Jego imię nosi bardzo wiele miejsc i instytucji, m.in. wyspa, jezioro, trzy rzeki, miasto Port Macquarie, uniwersytet Macquarie University, szpital, okręg wyborczy, latarnia morska oraz liczne ulice i place. Kolejne miejsca upamiętniają jego żonę Elisabeth.

</doc>
<doc id="1755677" url="https://pl.wikipedia.org/wiki?curid=1755677" title="Alexander Cassinone">
Alexander Cassinone

Alexander Cassinone (ur. 24 grudnia 1866 w Karlsruhe, zm. 21 lipca 1931 w Wiedniu) – niemiecko-austriacki inżynier, pionier aeronautyki. Prezydent "Österreichischer Aero Club".

</doc>
<doc id="1755678" url="https://pl.wikipedia.org/wiki?curid=1755678" title="Niemiecki cud gospodarczy">
Niemiecki cud gospodarczy



</doc>
<doc id="1755679" url="https://pl.wikipedia.org/wiki?curid=1755679" title="Borys Malkin">
Borys Malkin

Borys Malkin (ur. 20 listopada 1917 w Witebsku, zm. 12 sierpnia 2009 w Warszawie) – polski antropolog i entomolog, badacz kultur Indian Ameryki Południowej.
Urodził się Witebsku, a dzieciństwo i wczesną młodość spędził w Warszawie (1918 – 1938). Od najmłodszych lat posiadał ściśle ukierunkowaną pasję. Przejawiał nieukrywaną ciekawość do poznawania świata, namiętnie studiując i przerysowując mapy, a także pogłębiając wiedzę o odległych krajach. Obok geografii interesowały go również wszelkiego rodzaju zwierzęta, a zwłaszcza owady. W 1938 r. wyemigrował do Stanów Zjednoczonych. Zamieszkał w Nowym Jorku, gdzie nawiązał kontakty z entomologami skupionymi wokół dwóch towarzystw miłośników chrząszczy, uczęszczając na organizowane przez nich spotkania odbywające się przy Brooklyn Museum i American Museum of Natural History. W tym okresie zrodziły się też zainteresowania Borysa Malkina antropologią zwłaszcza pod wpływem lektury Franza Boasa "The Mind of Primitive Man".
W 1941 r. rozpoczął studia na University of Oregon w Eugene jednocześnie na dwu kierunkach: antropologii oraz biologii z naciskiem na zoologię. W 1941 roku otrzymał powołanie do wojska. Walczył w jednostkach US Air Force na Pacyfiku (na Nowej Gwinei Holenderskiej, Queensland, Darwin, na wyspie Sir Graham Moore i na wyspie Luzon). Czas wolny poświęcał na gromadzenie pająków dla American Museum of Natural History w Nowym Jorku oraz owadów dla Smithsonian Institution w Waszyngtonie. Efektem tej działalności było stworzenie jednej z trzech największych kolekcji insektów, zebranych przez żołnierzy amerykańskich podczas II wojny światowej.
Po wojnie wyjechał do Europy, by kontynuować studiowanie antropologii na University College w Londynie oraz archeologię krajów Bliskiego Wschodu i Europy w Institute of Archaeology w London School of Economics. Jednocześnie zafascynowany Afryką uczęszczał do Institute of African Studies, przygotowując się do wyprawy na kontynent afrykański, którą urzeczywistnił w 1948 r. dzięki funduszom otrzymanym z California Academy of Sciences w San Francisco. Celem wyprawy było gromadzenie insektów żyjących na terenie Afryki dla tejże Akademii. W Stanach Zjednoczonych kontynuował studia uniwersyteckie w zakresie antropologii i biologii, na University of Washington w Seattle, a w roku 1957 otrzymał etat wykładowcy na University of Minnesota w Minneapolis, ucząc studentów antropologii ogólnej. Po upływie niespełna dwóch lat zrezygnował z kariery naukowej, poświęcając się swej kolekcjonerskiej i podróżniczej pasji. 
Od tej pory rozpoczął intensywne prace terenowe, zlokalizowane głównie w Ameryce Południowej, gromadząc jednocześnie zbiory entomologiczne i etnograficzne dla muzeów. W latach 1957 – 1994 przebadał ponad 40 grup tubylczych zamieszkujących tereny Brazylii, Kolumbii, Surinamu, Ekwadoru, Peru, Boliwii, Paragwaju, Panamy, Chile i Argentyny. Do wielu plemion powracał wielokrotnie, co pozwoliło mu na dogłębne ich rozpoznanie i prześledzenie zmian kulturowych, jakim podlegały na przestrzeni lat. Swoją działalność nazywał „antropologią naglącą” uważając, że jest to ostatni moment na udokumentowanie zanikających tradycyjnych kultur indiańskich. Przez lata swego aktywnego i pracowitego życia zebrał blisko 17 tysięcy przedmiotów kultury materialnej Indian Ameryki Południowej i około 1 miliona okazów entomologicznych i herpetologicznych. Dziś zbiory te przechowywane są w czołowych muzeach Europy, Ameryki oraz polskich, w tym w Muzeum Etnograficznym w Krakowie, Muzeum Narodowym w Poznaniu, Muzeum Narodowym w Szczecinie i Państwowym Muzeum Etnograficznym w Warszawie.

</doc>
<doc id="1755680" url="https://pl.wikipedia.org/wiki?curid=1755680" title="Clever!">
Clever!



</doc>
<doc id="1755681" url="https://pl.wikipedia.org/wiki?curid=1755681" title="Reprezentacja Bułgarii w piłce nożnej w 1994 roku">
Reprezentacja Bułgarii w piłce nożnej w 1994 roku

Reprezentacja Bułgarii w piłce nożnej w roku 1994 rozegrała czternaście meczów międzypaństwowych, z czego cztery towarzyskie, siedem na Mundialu 1994 oraz trzy w ramach eliminacji do Euro 1996. Wygrała siedem spotkań, trzy przegrała, a cztery zakończyły się wynikiem remisowym.
Najwięcej czasu spędzili na boisku Złatko Jankow (1036 minut) oraz Trifon Iwanow (1032 minuty), zaś najwięcej bramek zdobył dla reprezentacji Christo Stoiczkow (9). Tylko na mistrzostwach świata Stoiczkow strzelił sześć goli, dzięki czemu wraz z Olegiem Salenką wygrał koronę króla strzelców. Bułgarzy zagrali w turnieju o Puchar Świata pierwszy raz od ośmiu lat. Po wyeliminowaniu m.in. obrońców mistrzowskiego tytułu Niemców, wicemistrzów świata z 1990 roku Argentyńczyków, a także Meksyku i Grecji doszli aż do półfinału, i był to ich najlepszy występ na Mundialu w historii. Rok zaś zakończyli na pierwszym miejscu w tabeli w kwalifikacjach do Euro 1996.
Selekcjonerem przez cały 1994 rok był Dimityr Penew, który przetestował łącznie dwudziestu dziewięciu piłkarzy.
Wyniki.
Mecz towarzyski
Mecz towarzyski
Mecz towarzyski
Mecz towarzyski
Mundial 1994: faza grupowa
Mundial 1994: faza grupowa
Mundial 1994: faza grupowa
Mundial 1994: 1/8 finału
Mundial 1994: ćwierćfinał
Mundial 1994: półfinał
Mundial 1994: mecz o 3. miejsce
Euro 1996: eliminacje
Euro 1996: eliminacje
Euro 1996: eliminacje

</doc>
<doc id="1755682" url="https://pl.wikipedia.org/wiki?curid=1755682" title="Rainbirds">
Rainbirds

Rainbirds – niemiecki zespół muzyczny z lat 80 i 90, działający wokół twórczości wokalistki Kathariny Franck.

</doc>
<doc id="1755684" url="https://pl.wikipedia.org/wiki?curid=1755684" title="Zhou Fang">
Zhou Fang

Zhou Fang () – chiński malarz z epoki Tang, żyjący w VIII wieku. Urodził się i tworzył w ówczesnej stolicy państwa, Chang’anie.
Tworzył głównie obrazy przedstawiające sceny z życia dworu, a także o tematyce buddyjskiej i taoistycznej. W swoich pracach dążył do możliwie realistycznego oddania rzeczywistości. Jego ulubionym tematem były pulchne damy dworu w ozdobnych strojach i z eleganckimi fryzurami.
Z zachowanych obrazów Zhou Fanga do najsłynniejszych należą "Kobiety z kwiatami" i "Kobiety grające w szachy".

</doc>
<doc id="1755686" url="https://pl.wikipedia.org/wiki?curid=1755686" title="(35062) Sakuranosyou">
(35062) Sakuranosyou

(35062) Sakuranosyou – planetoida z pasa głównego asteroid okrążająca Słońce w ciągu 3 lat i 234 dni w średniej odległości 2,37 j.a. Została odkryta 12 marca 1988 roku w obserwatorium w "Kobuchizawa" przez Masaru Inoue i Osamu Muramatsu. Nazwa planetoidy pochodzi od "Sakuranosyou" (Musashino Sakurano Elementary School), szkoły znajdującej się w mieście "Musashino". Przed nadaniem nazwy planetoida nosiła oznaczenie tymczasowe (35062) 1988 EP.

</doc>
<doc id="1755690" url="https://pl.wikipedia.org/wiki?curid=1755690" title="Henry Brooks Adams">
Henry Brooks Adams

Henry Brooks Adams (ur. 16 lutego 1838 w Bostonie, zm. 27 marca 1918 w Waszyngtonie) – amerykański historyk, pisarz i krytyk.
Życiorys.
Urodzony w Bostonie w jednej z najznamienitszych rodzin kraju (jego dziadek i pradziadek byli prezydentami Stanów Zjednoczonych). Był synem Charlesa Francisa Adamsa, dyplomaty, prawodawcy i pisarza oraz Abigail Brooks. Ojciec Henry'ego był potężną siłą w polityce krajowej i międzynarodowej, pełniąc funkcję kongresmena, kandydata na wiceprezydenta w 1848 r. i ministra swojego kraju w Wielkiej Brytanii podczas wojny secesyjnej. Był również często wymieniany jako potencjalny kandydat na prezydenta. Prezydenci, wysocy rangą dyplomaci i światowi przywódcy byli więc tak dobrze znani Adamsowi, jak ciocie, wujkowie i dziadkowie mniej uprzywilejowanej młodzieży.
Henry Adams ukończył studia na Harvardzie w 1858 r., a potem wyruszył w wielką podróż po Europie. W 1861 r. jego ojciec Charles Francis Adams został mianowany przez Lincolna ambasadorem Stanów Zjednoczonych w Anglii i Henry Adams towarzyszył mu jako prywatny sekretarz. W 1868 r. powrócił do USA, zamieszkał w Waszyngtonie i rozpoczął pracę dziennikarską. W 1870 r. został mianowany profesorem historii średniowiecznej na Harvardzie, i zajmował to stanowisko do przejścia na emeryturę w 1877 r. W latach 1889-1891 opublikował swoje główne dzieło: "History of the United States (1801 to 1817)", w 9 tomach.
Wydał też 2 powieści: "Democracy" została opublikowana anonimowo w 1880 r. i zdobyła natychmiastową popularność. "Esther" wyszła w 1884 r. pod pseudonimem Frances Snow Compton. W 1885 r. jego żona popełniła samobójstwo, odtąd wiele podróżował. W 1907 r. otrzymał nagrodę Pulitzera za swoją autobiografię (czytaną do dziś) "The Education of Henry Adams". Od 1907 r. formułował proste modele analityczne poprzez ekstrapolację szeregów czasowych, wyprzedzając modele Insensona, Hartmana, Holtona czy Putnama.
W 1912 r. po udarze serca został inwalidą. Zmarł w 1918 r. w Waszyngtonie.

</doc>
<doc id="1755694" url="https://pl.wikipedia.org/wiki?curid=1755694" title="Duży Katechizm">
Duży Katechizm



</doc>
<doc id="1755695" url="https://pl.wikipedia.org/wiki?curid=1755695" title="Casimiro Torres">
Casimiro Torres

Casimiro Luis Torres Valdes (ur. 4 marca 1905, zm. 17 listopada 1977) – chilijski piłkarz grający na pozycji pomocnika. Mierzył 161 centymetrów, ważył 70 kilogramów.
Podczas kariery zawodniczej reprezentował barwy Evertonu (Viña del Mar).
Był w składzie reprezentacji Chile na mistrzostwach świata 1930. Na mundialu rozgrywanym na stadionach Urugwaju wystąpił w obu meczach grupowych Chile z reprezentacją Argentyny oraz z reprezentacją Francji.

</doc>
<doc id="1755696" url="https://pl.wikipedia.org/wiki?curid=1755696" title="X Letni Europejski Festiwal Młodzieży">
X Letni Europejski Festiwal Młodzieży



</doc>
<doc id="1755697" url="https://pl.wikipedia.org/wiki?curid=1755697" title="Xu Beihong">
Xu Beihong

Xu Beihong (ur. 19 lipca 1895 w Yixing, zm. 26 września 1953 w Pekinie) – chiński malarz, uważany za jednego z najwybitniejszych chińskich artystów XX wieku. Na Zachodzie znany także pod imieniem Ju Peon, którego używał podczas studiów w Paryżu.
Urodził się w Yixing w prowincji Jiangsu. Jego ojciec, Xu Dazhang, był utalentowanym malarzem, grawerem, kaligrafem i poetą, ponieważ jednak sztuka nie dawała mu możliwości utrzymania rodziny, pracował jako hodowca arbuzów. Widząc talent syna, zaczął go uczyć malarstwa. W wieku 19 lat Xu Beihong opuścił rodzinną wieś i wyjechał do Szanghaju, gdzie studiował malarstwo na tamtejszym uniwersytecie. W 1918 roku został wykładowcą na Uniwersytecie Pekińskim. Rok później wyjechał na studia do Paryża. Do Chin powrócił w 1927 roku i został profesorem w Instytucie Malarstwa w Szanghaju.
Xu Beihong w swoich pracach łączył tradycyjne malarstwo chińskie ("guohua") z malarstwem europejskim. Był pierwszym chińskim malarzem, który tworzył malarstwo olejne. Głównym tematem jego prac była chińska przyroda. Uważany jest za mistrza w przedstawianiu koni i bawołów wodnych. W 1933 roku był współorganizatorem światowej wystawy prezentującej współczesne chińskie malarstwo, wystawianej w Paryżu, Berlinie, Rzymie, Londynie i Moskwie. 
Po utworzeniu Chińskiej Republiki Ludowej w 1949 roku został rektorem Akademii Sztuk Pięknych w Pekinie i przewodniczącym Ogólnochińskiego Stowarzyszenia Artystów Malarzy.

</doc>
<doc id="1755699" url="https://pl.wikipedia.org/wiki?curid=1755699" title="IX Zimowy Europejski Festiwal Młodzieży">
IX Zimowy Europejski Festiwal Młodzieży



</doc>
<doc id="1755700" url="https://pl.wikipedia.org/wiki?curid=1755700" title="Katharina Franck">
Katharina Franck

Katharina Franck (ur. 28 lipca 1963) - jest niemiecką wokalistką, która zyskała sławę śpiewając w swoim zespole Rainbirds i wydając kilka albumów solowych.

</doc>
<doc id="1755701" url="https://pl.wikipedia.org/wiki?curid=1755701" title="II Zimowy Europejski Festiwal Młodzieży">
II Zimowy Europejski Festiwal Młodzieży



</doc>
<doc id="1755702" url="https://pl.wikipedia.org/wiki?curid=1755702" title="I Zimowy Europejski Festiwal Młodzieży">
I Zimowy Europejski Festiwal Młodzieży



</doc>
<doc id="1755703" url="https://pl.wikipedia.org/wiki?curid=1755703" title="Oceania (singel Björk)">
Oceania (singel Björk)

Oceania – pierwszy singel islandzkiej piosenkarki Björk z jej studyjnego albumu Medúlla.
Piosenka została napisana na inaugurację XXVIII Letnich Igrzysk Olimpijskich 2004, gdzie została wykonana natychmiast po Paradzie Narodów.
Podobnie jak większość piosenek na albumie, utwór ten składa się z ludzkich śpiewów (londyński chór, beatbox w wykonaniu Shlomo, śpiew Björk). Tekst został stworzony przez znajomego artystki, Sjón, który jest islandzkim poetą i powieściopisarzem. Został napisany z punktu widzenia oceanu, który śpiewa o ewolucji człowieka od jego wody.
Ponowne nagranie „Oceanii” było zamieszczone na stronie B singla „Who Is It?”. Ta wersja piosenki z gościnnym udziałem Kelis i dodatkowymi tekstami została napisana z punktu widzenia kontynentu. Wersja z fortepianem, której kompozycją zajął się Nico Muhly, pojawiła się na DVD.
Utwór był nominowany do Nagrody Grammy 2005 w kategorii Best Female Pop Vocal Performance. Ostatecznie statuetkę wywalczyła piosenka „Sunrise” Norah Jones.
Teledysk.
Wideoklip, w reżyserii Lynn Fox, ukazuje Björk przyozdobioną błyszczącymi kamieniami w ciemnej, wodnej głębinie. Piosenkarka pokazana jest również w promieniach kolorowego zachodu słońca i w otoczeniu kwiatów oraz morskich stworzeń. Lynn Fox wykonał też wizualizacje na album "Greatest Hits Tour" oraz teledysk do piosenki „Nature Is Ancient”, który jest dostępny jako bonus na DVD "Volumen".

</doc>
<doc id="1755704" url="https://pl.wikipedia.org/wiki?curid=1755704" title="E.B. White">
E.B. White

Elwyn Brooks White (ur. 11 lipca 1899 w Mount Vernon, w stanie Nowy Jork, zm. 1 października 1985 w North Brooklin, w stanie Maine) – amerykański pisarz.
Napisał podręcznik stylistyczny "The Elements of Style" (1959), a także książki dla dzieci: "Stuart Malutki" (1945, "Stuart Little"), "Pajęczyna Szarloty" (1952, "Charlotte's Web") i "Łabędzie nutki" (1970, "The Trumpet of the Swan").
Pisał także do czasopism i gazet codziennych. Przez wiele lat był współpracownikiem amerykańskiego tygodnika społeczno-politycznego "The New Yorker".
W 1978 roku otrzymał honorową nagrodę Pulitzera za całość twórczości. Zmarł 1 października 1985 na Alzheimera w swoim domu w North Brooklin.

</doc>
<doc id="1755705" url="https://pl.wikipedia.org/wiki?curid=1755705" title="Carlos Riquelme">
Carlos Riquelme

Carlos Adolfo Riquelme Miranda (ur. 10 września 1928) – piłkarz paragwajski, bramkarz.
Urodzony w San Antonio Riquelme jako piłkarz klubu Club Nacional wziął udział w turnieju Copa América 1953, gdzie Paragwaj zdobył tytuł mistrza Ameryki Południowej. Riquelme bronił bramki Paragwaju w sześciu meczach – z Chile, Ekwadorem, Peru (zastąpił go Rubén Noceda), Boliwią, Brazylią i w decydującym o mistrzostwie barażu z Brazylią.
Po zwycięskich mistrzostwach kontynentalnych Riquelme przeniósł się za Atlantyk, gdzie w latach 1953-1955 grał w hiszpańskim klubie Atlético Madryt.

</doc>
<doc id="1755706" url="https://pl.wikipedia.org/wiki?curid=1755706" title="Carlos Adolfo Riquelme">
Carlos Adolfo Riquelme



</doc>
<doc id="1755707" url="https://pl.wikipedia.org/wiki?curid=1755707" title="Lindsay Monroe">
Lindsay Monroe



</doc>
<doc id="1755708" url="https://pl.wikipedia.org/wiki?curid=1755708" title="Cavid Hüseynov">
Cavid Hüseynov

Cavid Şakir oğlu Hüseynov (ur. 9 marca 1988 w Cəbrayıl) – azerski piłkarz występujący na pozycji pomocnika, zawodnik Zirə Baku. Reprezentant reprezentacji Azerbejdżanu.
Życiorys.
Kariera klubowa.
Był zawodnikiem azerskich klubów: Turan Tovuz (2005−2007), MOİK Bakı (2005, wypożyczenie), Olimpik Baku (2007), İnter Baku (2008−2009), Neftçi PFK (2010−2012), Bakı FK (2013−2014) i FK Qəbələ (2014−2019), oraz tureckiego Adana Demirspor.
1 lipca 2019 podpisał kontrakt z azerskim klubem Zirə Baku, umowa do 30 czerwca 2021; bez odstępnego. 
Kariera reprezentacyjna.
W seniorskiej reprezentacji Azerbejdżanu zadebiutował 4 czerwca 2008 na stadionie Estadi Comunal d’Andorra la Vella (Andora, Andora) w wygranym 2:1 meczu towarzyskim przeciwko reprezentacji Andory.

</doc>
<doc id="1755709" url="https://pl.wikipedia.org/wiki?curid=1755709" title="Tom Petty spotyka Debbie Harry">
Tom Petty spotyka Debbie Harry

Tom Petty spotyka Debbie Harry – piąty singiel zespołu Pidżama Porno promujący płytę "Marchef w butonierce". Singiel został wydany w ograniczonym nakładzie (każdy egzemplarz jest numerowany) przez S.P. Records w 2001 roku (SP S 04/01).
Tytuł piosenki "Tom Petty spotyka Debbie Harry" wywodzi się od tego, iż muzycznie utwór przypomina spotkanie tych dwóch postaci.
Na okładce singla znalazły się zdjęcia z sesji podczas kręcenia teledysku do tytułowej piosenki.
Lista utworów.
"na podstawie okładki SP S 04/01, obok w nawiasach tytuły alternatywne"

</doc>
<doc id="1755710" url="https://pl.wikipedia.org/wiki?curid=1755710" title="Joints &amp; Jam">
Joints &amp; Jam

Joints &amp; Jam – drugi singel amerykańskiej grupy muzycznej Black Eyed Peas, pochodzący z debiutanckiego albumu studyjnego, "Behind the Front". Piosenka została wydana 9 listopada 1998, przez wytwórnię Interscope. Producentem jest Paul Poli.
Remiksy EP.
Strona A
Strona B
Winyl UK.
Side A
Side B
Przemienny winyl UK.
Side A
Side B

</doc>
<doc id="1755715" url="https://pl.wikipedia.org/wiki?curid=1755715" title="Florencjusz z Populonii">
Florencjusz z Populonii

Florencjusz z Populonii (VI wiek) – święty katolicki, biskup.
Wspominany 15 maja biskup toskańskiej Populonii był poprzednikiem swego apologety, późniejszego świętego Cerboniusza.

</doc>
<doc id="1755716" url="https://pl.wikipedia.org/wiki?curid=1755716" title="Tommy Knight">
Tommy Knight

Thomas „Tommy” Lawence Knight (ur. 22 stycznia 1993 w Chatham) – brytyjski aktor. występował w roli Luke’a Smitha w serialu "Przygody Sary Jane". Zaczynał na londyńskim West Endzie. Występował także gościnnie w kilku serialach m.in. "Na sygnale" i "Doktor Who".

</doc>
<doc id="1755717" url="https://pl.wikipedia.org/wiki?curid=1755717" title="Kotomierz (stacja kolejowa)">
Kotomierz (stacja kolejowa)

Kotomierz – stacja kolejowa położona w województwie kujawsko-pomorskim, w powiecie bydgoskim, w gminie Dobrcz. Według klasyfikacji PKP ma kategorię dworca lokalnego. Na stacji zatrzymują się pociągi Polregio.
W roku 2017 stacja obsługiwała 150–199 pasażerów na dobę.
W czasie II wojny światowej, 10 listopada 1943, na stacji kolejowej w Kotomierzu nieznany polski oddział partyzancki doprowadził do zderzenia niemieckiego pociągu towarowego z transportem wojskowym, który w wyniku katastrofy zapalił się. Wskutek zderzenia ruch kolejowy został wstrzymany na 24 godziny.
22 grudnia 1968 na stacji doszło do wypadku kolejowego: na stojące wagony pociągu towarowego najechał ekspres Gdynia - Poznań, w wyniku czego zginęły dwie osoby, a około dwudziestu odniosło obrażenia.
Połączenia.
W rozkładzie 2020/2021 Kotomierz posiada następujące połączenia:

</doc>
<doc id="1755719" url="https://pl.wikipedia.org/wiki?curid=1755719" title="Weekends">
Weekends

Weekends – drugi singel amerykańskiej grupy Black Eyed Peas promujący drugi album studyjny "Bridging the Gap".
Singel ukazał się w Stanach Zjednoczonych i Europie w 2000. Rok później został wydany w Australii, gdzie osiągnął 93. miejsce w notowaniu ARIA Singles Chart.

</doc>
<doc id="1755721" url="https://pl.wikipedia.org/wiki?curid=1755721" title="Olimpiada przedsiębiorczości">
Olimpiada przedsiębiorczości



</doc>
<doc id="1755722" url="https://pl.wikipedia.org/wiki?curid=1755722" title="Idea iasonia">
Idea iasonia

Idea iasonia – gatunek motyla z rodziny rusałkowatych, podrodziny danaidowatych, występujący endemicznie na Cejlonie. Spotykany jest w wilgotnych i suchych biotopach Cejlonu, w dwóch różnych odmianach. Jest największym znanym przedstawicielem podrodziny Danaidae. Uwzględniony na liście IUCN jako gatunek podwyższonego ryzyka (NT). Angielska nazwa tego gatunku to Ceylon Tree Nymph.
Historia.
Pierwszy opis tego motyla pozostawił angielski entomolog John Westwood, który nadał mu nazwę "Hestia iasonia". Przez długi czas entomolodzy uważali go za wyspową odmianę "Idea lynceus", wschodnioazjatyckiego gatunku.
Opis.
Imagines mają rozpiętość skrzydeł 110–155 mm, co czyni z nich największych przedstawicieli podrodziny występujących na Cejlonie. Obie pary skrzydeł mają podobna barwę i wzór. Samice mają większe i szersze skrzydła niż samce. Powierzchnia nośna skrzydeł jest na tyle duża w porównaniu z wagą motyla, że pozwala mu na lot przy minimalnym wydatku energii.

</doc>
<doc id="1755723" url="https://pl.wikipedia.org/wiki?curid=1755723" title="BEP Empire/Get Original">
BEP Empire/Get Original

BEP Empire/Get Original – pierwszy singel amerykańskiej grupy Black Eyed Peas promujący drugi album studyjny "Bridging the Gap". Premiera miała miejsce w 2000 roku. 

</doc>
<doc id="1755724" url="https://pl.wikipedia.org/wiki?curid=1755724" title="Johann P. Bardou">
Johann P. Bardou

Johann P. Bardou – malarz posługujący się na ogół techniką pastelową, rzadziej olejną. Malował głównie portrety.
Urodził się w Berlinie Studiował od roku 1756 w berlińskiej Akademii Sztuki u Blaise Nicolasa Le Sueura, dyrektora uczelni. 
W roku 1775 wyjechał do Warszawy, gdzie pracował w latach ok. 1775–1780. Był prawdopodobnie nadwornym malarzem króla Stanisława Augusta. Potem wyjechał do St. Petersburga. Po roku 1789 nie wiadomo, jakie były jego dalsze losy. 
Wiele wykonanych przez niego portretów zachowało się jedynie w postaci reprodukcji miedziorytniczej. W 2013 Muzeum Historyczne m.st. Warszawy nabyło w Anglii portrety członków rodziny warszawskiego bankiera Piotra Fergussona-Teppera i jego żony, Marii Filipiny Tepper z d. Valentin d’Hauterive, autorstwa Johanna P. Bardou. Obrazy te były prezentowane na okolicznościowej wystawie „Portrety rodziny Fergussonów-Tepperów” w Muzeum Woli od 4 grudnia 2013 do 31 stycznia 2014. 
Johann P. Bardou był wielokrotnie mylony z berlińskim malarzem Paulem Josephem Bardou (1745–1814) z powodu tego samego nazwiska. Już w roku 1806 Johann Heinrich Füssli pomylił obu portrecistów. 

</doc>
<doc id="1755725" url="https://pl.wikipedia.org/wiki?curid=1755725" title="Melih Abdulhayoglu">
Melih Abdulhayoglu

Melih Abdulhayoglu (ur. 10 marca 1968) – amerykański przedsiębiorca tureckiego pochodzenia. Jest autorem artykułów na temat bezpieczeństwa komputerowego w sieci Internet. W 1998 założył Comodo Group, prywatną amerykańską firmę produkującą oprogramowanie zabezpieczające dla komputerów osobistych. 
Dzieciństwo.
Melih Abdulhayoglu urodził się w Turcji, przeprowadził się do Wielkiej Brytanii w wieku 18 lat. Uzyskał licencjat naukowy na Uniwersytecie Bradford w 1991.
Praca.
Melih jest założycielem i CEO Comodo Group. Interesuje się bezpieczeństwem internetowym oraz prywatnością w globalnej sieci. W Comodo jest odpowiedzialny za wdrażanie produktów oraz udoskonaleniem usług i infrastruktury.
Życiorys.
Abdulhayoglu założył Comodo w Wielkiej Brytanii w 1998 oraz przeniósł firmę do Stanów Zjednoczonych w 2004.
Jego wizją jest stworzenie "Trusted Internet" (pol. „Zaufanego Internetu”), umożliwiając internautom zaufanie do siebie nawzajem za pośrednictwem szyfrowania i uwierzytelniania.

</doc>
<doc id="1755726" url="https://pl.wikipedia.org/wiki?curid=1755726" title="Hugo Machado (piłkarz)">
Hugo Machado (piłkarz)

Hugo Machado (ur. 4 lipca 1982 w Lizbonie) - portugalski piłkarz występujący na pozycji pomocnika w klubie Standard Sumgait. Jest wychowankiem Sportingu. W 2009 roku przeszedł do azerskiego klubu Standard Sumgait.

</doc>
<doc id="1755727" url="https://pl.wikipedia.org/wiki?curid=1755727" title="Wilhelm Bottner">
Wilhelm Bottner



</doc>
<doc id="1755729" url="https://pl.wikipedia.org/wiki?curid=1755729" title="Wilhelm Böttner">
Wilhelm Böttner

Wilhelm Böttner (ur. 24 lutego 1752 w Ziegenhain, zm. 24 listopada 1805 w Kassel) – niemiecki malarz, uczeń Johanna Heinricha Tischbeina. Przebywał w Paryżu i Rzymie, gdzie kopiował dzieła Rafaela. Po powrocie do kraju był nadwornym malarzem landgrafa heskiego oraz profesorem i dyrektorem akademii w Kassel. Uprawiał malarstwo portretowe i mitologiczne.

</doc>
<doc id="1755732" url="https://pl.wikipedia.org/wiki?curid=1755732" title="Wenzel Ignaz Prasch">
Wenzel Ignaz Prasch



</doc>
<doc id="1755734" url="https://pl.wikipedia.org/wiki?curid=1755734" title="Twoja generacja">
Twoja generacja

Twoja generacja – czwarty singiel zespołu Pidżama Porno promujący płytę "Marchef w butonierce". Singiel został wydany w ograniczonym nakładzie (każdy egzemplarz jest numerowany) przez S.P. Records w 2000 roku (SP-12/00).

</doc>
<doc id="1755735" url="https://pl.wikipedia.org/wiki?curid=1755735" title="Wenzel Ignaz Brasch">
Wenzel Ignaz Brasch

Wenzel Ignaz Brasch lub Brosch lub Prasch (czes. "Václav Ignác Brasch"), (ur. 19 czerwca 1708 w Lysej nad Labem, zm. w 1761 w Schwabach) – niemiecki malarz i grafik pochodzenia czeskiego. O jego życiu mało wiadomo. Pracował w Norymberdze, Frankfurcie nad Menem i Bambergu. Malował zwierzęta, sceny myśliwskie i batalistyczne. Jego obrazy (między innymi "Odpoczynek na polowaniu" ze zbiorów Muzeum Narodowego w Warszawie) są obecnie bardzo rzadkie. 
Jego syn Magnus Brasch (żył w latach 1731–1787 w Norymberdze), był również malarzem zwierząt i scen myśliwskich.

</doc>
<doc id="1755739" url="https://pl.wikipedia.org/wiki?curid=1755739" title="Adam Johann Braun">
Adam Johann Braun

Adam Johann Braun (ur. w 1748 w Wiedniu, zm. 20 marca 1827 tamże) – malarz wiedeński.
Studiował w Akademii Sztuk Pięknych w Wiedniu pod kierunkiem Martina van Meytensa. nauczył się od niego naśladować styl niderlandzki. Braun był ceniony zarówno jako malarz, jak i konserwator starego malarstwa.

</doc>
<doc id="1755743" url="https://pl.wikipedia.org/wiki?curid=1755743" title="Bekan">
Bekan

Bekan, również Bekan z Kilbeggan, także Began, Beggan – żyjący w VI wieku irlandzki opat, święty Kościoła katolickiego.
O postaci tej z różnych źródeł pochodzą dość sprzeczne informacje. Według jednych miał podjąć się próby wskrzeszenia przez modły na krzyżu ("preces in cruce") zamordowanego przez ojca, syna władcy Mac Corbailla, inni upatrują w nim jednego z dwunastu apostołów Irlandii, są też tacy, którzy przypisują mu założenie klasztoru Kilbeggan (ir. "Cill Bheagáin", co oznacza właśnie "kościół Bekana"), w dzis. hrabstwie Westmeath, który w kilka wieków później przejęli cystersi. Św. Bekan miał być uczniem św. Finiana i krewnym św. Kolumby.
Jego wspomnienie obchodzone jest 5 kwietnia (niegdyś 26 maja).

</doc>
<doc id="1755744" url="https://pl.wikipedia.org/wiki?curid=1755744" title="DMD">
DMD



</doc>
<doc id="1755745" url="https://pl.wikipedia.org/wiki?curid=1755745" title="Wirtualni chłopcy">
Wirtualni chłopcy

Wirtualni chłopcy – singel zespołu Pidżama Porno promujący płytę "Bułgarskie Centrum". Singiel został wydany w ograniczonym nakładzie (każdy egzemplarz jest numerowany) przez S.P. Records w 2004 roku. Singiel nie był dostępny w sprzedaży. 

</doc>
<doc id="1755747" url="https://pl.wikipedia.org/wiki?curid=1755747" title="Zeynal Zeynalov">
Zeynal Zeynalov

Zeynal Abbas Zeynalov (ur. 6 grudnia 1979 w Azerbejdżańskiej SRR) – azerski piłkarz występujący na pozycji pomocnika.

</doc>
<doc id="1755748" url="https://pl.wikipedia.org/wiki?curid=1755748" title="Joseph Friedrich August Darbes">
Joseph Friedrich August Darbes

Joseph Friedrich August Darbes (ur. w 1747 r. w Hamburgu, zm. w 1810 r. w Berlinie) – malarz niemiecki.
Studiował w Kopenhadze. Podróżował po całych Niemczech, Holandii i Francji. Przez krótki czas przebywał też w Polsce. Od 1773 roku działał przez 10 lat w Kurlandii i Petersburgu, gdzie portretował carów (Katarzyna Wielka, Paweł I Romanow). W 1785 roku powrócił do Niemiec. Od 1796 roku profesor Akademii Sztuk Pięknych w Berlinie.

</doc>
<doc id="1755752" url="https://pl.wikipedia.org/wiki?curid=1755752" title="Napoleonas Indrašius">
Napoleonas Indrašius

Napoleonas Indrašius (ur. 23 maja 1905 w Barkiškis, zm. 3 grudnia 1984 w Wilnie) – litewski lekarz, psychiatra, psychoanalityk, profesor Uniwersytetu Wileńskiego. Redaktor czasopisma „Pasaulėžiūra”.

</doc>
<doc id="1755755" url="https://pl.wikipedia.org/wiki?curid=1755755" title="Standard Baku">
Standard Baku



</doc>
<doc id="1755757" url="https://pl.wikipedia.org/wiki?curid=1755757" title="Peter Biyiasas">
Peter Biyiasas

Peter Biyiasas (ur. 19 listopada 1950 w Atenach) – amerykański szachista pochodzenia greckiego, reprezentant Kanady do 1980, arcymistrz od 1978 roku.
Kariera szachowa.
Urodził się w Grecji, będąc młodym chłopcem przeprowadził się wraz z rodziną do Vancouver, gdzie dorastał. W latach 70. XX wieku należał do ścisłej czołówki kanadyjskich szachistów. Czterokrotnie (1968, 1969, 1971, 1972) zwyciężał w mistrzostwach Kolumbii Brytyjskiej, był również dwukrotnym (1972, 1975) indywidualnym mistrzem kraju, a w 1978 zdobył tytuł wicemistrzowski. W 1971 zdobył brązowy medal drużynowych mistrzostw świata studentów, rozegranych w Mayagüez. Pomiędzy 1972 a 1978 czterokrotnie reprezentował Kanadę na szachowych olimpiadach, zdobywając trzy medale za wyniki indywidualne: srebrny (1978 – na II szachownicy) oraz dwa brązowe (1972 – na III szachownicy, 1976 – na I szachownicy). Dwukrotnie uczestniczył w turniejach międzystrefowych (eliminacjach mistrzostw świata), w 1973 zajął w Petrópolisie XV m., a w 1976 w Manili – XVII m.
Do największych sukcesów Petera Biyiasasa w turniejach międzynarodowych należały:
Pod koniec lat 70. XX wieku wyemigrował do Stanów Zjednoczonych, zamieszkał w San Jose i rozpoczął pracę jako programista w IBM (w 1971 ukończył matematyczne studia na University of British Columbia). W połowie lat 80. zakończył szachową karierę.
Najwyższy ranking w karierze osiągnął 1 stycznia 1979, z wynikiem 2485 punktów zajmował wówczas 1. miejsce wśród kanadyjskich szachistów.

</doc>
<doc id="1755758" url="https://pl.wikipedia.org/wiki?curid=1755758" title="Sa Dragonera">
Sa Dragonera

Sa Dragonera – wyspa w archipelagu Balearów, leżąca u zachodniego brzegu Majorki.
Nazwa "Sa Dragonera" jest nazwą w języku katalońskim, w języku hiszpańskim nazywana jest Isla Dragonera.
"Sa Dragonera" jest wyspą niezamieszkaną, liczy około 3200 m długości oraz maksymalnie 500m szerokości. Najwyższym szczytem jest "Pico Popi" o wysokości 360 m n.p.m. Przez jej całą długość biegnie kamienista ścieżka, która łączy naturalny port "Cala Lado" z latarnią morską znajdującą się na południowym krańcu wyspy.
Od 1995 na jej terenie znajduje się "isla Mediana Parque Natural" (obejmujący swoim zasięgiem także Pantaleu) z ostoją licznych gatunków ptaków i endemicznego gatunku "Podarcis lilfordi".

</doc>
<doc id="1755760" url="https://pl.wikipedia.org/wiki?curid=1755760" title="Balthasar Denner">
Balthasar Denner

Balthasar Denner (ur. 15 listopada 1685 w Altonie, obecnie dzielnicy Hamburga, zm. 14 kwietnia 1749 w Rostocku) – niemiecki malarz i miniaturzysta.
Uczeń mało znanego rysownika niderlandzkiego i Akademii Berlińskiej. Działał w Hamburgu, Dreźnie, Berlinie i Schwerinie, a także w Kopenhadze, Londynie i Amsterdamie. Był uważany za jednego z najlepszych i najpopularniejszych portrecistów swych czasów. Z upodobaniem malował starców.

</doc>
<doc id="1755762" url="https://pl.wikipedia.org/wiki?curid=1755762" title="Dragonera">
Dragonera



</doc>
<doc id="1755763" url="https://pl.wikipedia.org/wiki?curid=1755763" title="Request + Line">
Request + Line

Request + Line – trzeci singiel amerykańskiej grupy Black Eyed Peas promujący drugi album studyjny "Bridging the Gap". Jest to jedyna piosenka zespołu która trwa aż 9 minut i 21 sekund. Singel został nagrany wspólnie z Macy Gray.

</doc>
<doc id="1755764" url="https://pl.wikipedia.org/wiki?curid=1755764" title="Jolanta Konopka">
Jolanta Konopka

Jolanta Konopka (ur. 16 stycznia 1959) – polska prezenterka i dziennikarka.
Życiorys.
Od 2000 do grudnia 2021 prowadziła program Superwizjer w telewizji TVN, wcześniej była gospodynią „Faktów Południe” – lokalnego wydania serwisu informacyjnego TVN dla południowej Polski. Była jedną z osób najdłużej związanych z telewizją TVN. Przed rozpoczęciem współpracy z TVN dziennikarka stacji Polonia 1. Przygodę z małym ekranem rozpoczęła przypadkowo, wygrywając casting na prezenterkę w krakowskiej Telewizji Krater. Z wykształcenia technik ochrony środowiska. Mieszka i pracuje w Krakowie.

</doc>
<doc id="1755765" url="https://pl.wikipedia.org/wiki?curid=1755765" title="Daniel Florea">
Daniel Florea

Daniel Florea (ur. 18 grudnia 1975 w Vaslui) – rumuński piłkarz występujący na pozycji obrońcy, reprezentant Rumunii.
Kariera piłkarska.
Kariera klubowa.
W 1993 rozpoczął karierę piłkarską w klubie Oţelul Galaţi, skąd w 1997 przeszedł do Dinama Bukareszt. W 2001 wyjechał za granicę, gdzie został piłkarzem Szachtara Donieck. W sezonie 2004/05 został wypożyczony do Metałurha Zaporoże, a w następnym sezonie do Metałurha Donieck. W marcu 2006 ponownie wypożyczony, tym razem do Dinama Bukareszt, klubu, z którego przyszedł do Szachtara. Latem 2006 roku przeniósł się do Cypru, gdzie został piłkarzem APOELu Nikozja, w którym w 2009 zakończył karierę piłkarską.
Kariera reprezentacyjna.
Był powoływany do młodzieżowej, a od 1999 występował w pierwszej reprezentacji Rumunii.

</doc>
<doc id="1755768" url="https://pl.wikipedia.org/wiki?curid=1755768" title="Christian Wilhelm Ernst Dietrich">
Christian Wilhelm Ernst Dietrich

Christian Wilhelm Ernst Dietrich (ur. 30 października 1712 w Weimarze, zm. 23 kwietnia 1774 w Dreźnie) – niemiecki malarz i grafik okresu rokoka, zwany też "Christian Guillaume Ernest Dietricy".
Był uczniem pejzażysty Johanna Alexandra Thiele (1685-1752). Podróżował do Holandii i Włoch studiować sztukę, gdzie zaprzyjaźnił się z Ismaelem i Antonem Mengsami. Działał głównie w Dreźnie, będąc nadwornym malarzem Augusta III i profesorem Akademii.
Malował sceny historyczne, rodzajowe, portrety i krajobrazy. Jego twórczość cechuje eklektyzm. Naśladował styl Rembrandta, Salvatora Rosy i Adriaena van Ostadego.
Ponad 40 jego obrazów znajduje się w Galerii Obrazów Dawnych Mistrzów w Dreźnie.

</doc>
<doc id="1755769" url="https://pl.wikipedia.org/wiki?curid=1755769" title="Baroness">
Baroness

Baroness – amerykański zespół heavymetalowy z Savannah w stanie Georgia, którego członkowie pochodzą z Lexington, w stanie Wirginia. Od 2017 roku grupę tworzą John Baizley (gitara, wokal prowadzący), Gina Gleason (gitara, wokal wspierający), Nick Jost (gitara basowa) oraz Sebastian Thomson (perkusja). Do 2015 roku grupa wydała m.in. cztery albumy studyjne. Ostatni, zatytułowany "Purple" odniósł prawdopodobnie największy sukces komercyjny w historii działalności zespołu. Nagrania trafiły na listy przebojów m.in. w Stanach Zjednoczonych, Niemczech, Szwajcarii i Wielkiej Brytanii.
Historia.
Grupa powstała w 2003 roku z inicjatywy byłych członków punkowego zespołu Johnny Welfare and the Paychecks. Pierwszy skład utworzyli wokalista i gitarzysta John Baizley, także autor okładek zespołu, perkusista Allen Blickle, basista Summer Welch oraz gitarzysta Tim Loose. Formacja zadebiutowała minialbumem pt. "First", który trafił do sprzedaży 3 sierpnia 2004 roku nakładem Hyperrealist Records. 5 września 2005 roku ukazał się kolejny minialbum kwartetu pt. "Second". Pod koniec roku grupa dała szereg koncertów w Wielkiej Brytanii u boku Capricorns.
Pod koniec 2006 roku formacja odbyła europejską trasę koncertową wraz z Torche. Muzycy wystąpili m.in. we Włoszech, Hiszpanii i Francji. 2 lipca 2007 roku ukazał się split Baroness z grupą Unpersons pt. "A Grey Sigh in a Flower Husk". Wcześniej grupa podpisała nowy kontrakt wydawniczy z wytwórnią muzyczną Relapse Records. 10 września tego samego roku ukazał się pierwszy album długogrający formacji "Red Album". Materiał był promowany teledyskiem do utworu "Wanderlust". W kwietniu 2008 roku muzycy otrzymali nominację do nagrody Metal Hammer Golden Gods w kategorii "Incoming! Best Band". Wcześniej zespół udał się w trasę koncertową wraz z formacją Kylesa. Następnie kwartet koncertował w USA wraz z Genghis Tron i The Red Chord.
13 października 2008 roku ukazał się drugi album Baroness pt. "Blue Record". Płyta promowana wideoklipem do utworu "A Horse Called Golgotha" dotarła do 117. miejsca listy Billboard 200 w Stanach Zjednoczonych. Rok później zespół dał szereg koncertów w Stanach Zjednoczonych i Europie, m.in. w ramach Asymmetry Festival w Polsce. Na początku 2010 roku grupa wzięła udział w objazdowym festiwalu Soundwave w Australii, gdzie wystąpiła m.in. wraz z Faith No More i A Day to Remember. Natomiast w marcu grupa otrzymała nominację do nagrody Metal Hammer Golden Gods w kategorii "Breakthrough Artist". W kwietniu 2012 roku grupę opuścił Summer Welch, w którego miejsce został zatrudniony Matt Maggioni. 16 lipca, także 2012 roku został wydany trzeci album studyjny formacji zatytułowany "Yellow &amp; Green". Wydawnictwo promował teledysk do piosenki "Take My Bones Away".
15 sierpnia 2012 roku muzycy uczestniczyli w wypadku samochodowym w trakcie tasy koncertowej w Wielkiej Brytanii. Autobus zespołu spadł z wiaduktu w okolicach Bath w Anglii. Dziewięć osób, w tym członkowie grupy w wyniku odniesionych obrażeń zostali hospitalizowani. Na początku 2013 roku Allen Blickle i Matt Maggioni opuścili zespół, borykając się z problemami zdrowotnymi będące efektem wcześniejszego wypadku. Blickle'a zastąpił Sebastian Thomson, znany z występów w formacji Trans Am. Natomiast nowym basistą został Nick Jost. 23 lipca 2013 roku ukazał się pierwszy album koncertowy grupy pt. "Live at Maida Vale". 18 grudnia 2015 roku ukazał się czwarty album zespołu pt. "Purple". W ramach promocji do pochodzących z płyty utworów "Chlorine &amp; Wine" i "Try To Disappear" zostały zrealizowane wideoklipy, które wyreżyserował Jimmy Hubbard.

</doc>
<doc id="1755770" url="https://pl.wikipedia.org/wiki?curid=1755770" title="Andrzej Czaja">
Andrzej Czaja

Andrzej Konrad Czaja (ur. 12 grudnia 1963 w Oleśnie) – polski duchowny rzymskokatolicki, doktor habilitowany nauk teologicznych, biskup diecezjalny opolski od 2009.
Życiorys.
Urodził się 12 grudnia 1963 w Oleśnie. W latach 1978–1982 kształcił się w Liceum Ogólnokształcącym im. Lotników Polskich w Oleśnie, gdzie zdał egzamin dojrzałości. W latach 1982–1988 studiował w Seminarium Śląska Opolskiego w Nysie. Święcenia diakonatu otrzymał 25 października 1987 w Nysie przez posługę Gerarda Kusza, biskupa pomocniczego opolskiego. Święceń prezbiteratu udzielił mu 11 czerwca 1988 w kościele Najświętszego Serca Pana Jezusa w Kluczborku inny biskup pomocniczy opolski Jan Bagiński. W latach 1989–1993 odbył studia specjalistyczne w zakresie teologii dogmatycznej na Katolickim Uniwersytecie Lubelskim, gdzie w 1994 uzyskał doktorat na podstawie dysertacji "Jedna Osoba w wielu osobach. Pneumatologiczna eklezjologia Heriberta Mühlena".
W latach 1988–1989 był wikariuszem w parafii św. Józefa w Zabrzu. W 2005 został kapelanem wspólnoty modlitewnej przy parafii Najświętszego Serca Pana Jezusa w Raciborzu.
W latach 1996–1998 przebywał na stypendium naukowym w Instytucie Ekumenicznym im. Johanna Adama Möhlera w Paderborn, gdzie przygotowywał rozprawę habilitacyjną "Credo in Spiritum Vivificantem. Pneumatologiczna interpretacja Kościoła jako komunii w posoborowej teologii niemieckiej". W 2003 na Katolickim Uniwersytecie Lubelskim zdał kolokwium habilitacyjne, po którym uzyskał habilitację z nauk teologicznych w zakresie teologii dogmatycznej. W 1993 został asystentem, a w 1999 adiunktem na Wydziale Teologii Katolickiego Uniwersytetu Lubelskiego. W 1994 objął stanowisko adiunkta na Wydziale Teologicznym Uniwersytetu Opolskiego, a w 2005 stanowisko profesora Katolickiego Uniwersytetu Lubelskiego. W 2004 został mianowany kierownikiem Katedry Pneumatologii i Eklezjologii na Wydziale Teologii Katolickiego Uniwersytetu Lubelskiego, a także kierownikiem Katedry Zasad Ekumenizmu na Wydziale Teologicznym Uniwersytetu Opolskiego. Objął również funkcję kuratora Katedry Teologii Rodziny Katolickiego Uniwersytetu Lubelskiego. W latach 1999–2003 był kuratorem Koła Naukowego Teologów Katolickiego Uniwersytetu Lubelskiego, organizując w tym czasie Tygodnie Eklezjologiczne. Pełnił funkcję sekretarza Rady Wydziału Teologii Katolickiego Uniwersytetu Lubelskiego. Był współautorem reformy studiów teologicznych na tym uniwersytecie. Koordynował zjazd absolwentów z okazji 75-lecia KUL-u. W latach 1995–2000 pełnił funkcję sekretarza Sekcji Dogmatycznej Teologów Polskich. Wszedł w skład Rady Naukowej Laboratorium „Więzi”. Wraz z Elżbietą Adamiak i Józefem Majewskim napisał podręcznik akademicki teologii dogmatycznej "Dogmatyka", opracował również hasła do "Leksykonu Duchowości Katolickiej" i "Leksykonu Teologii Fundamentalnej".
14 sierpnia 2009 papież Benedykt XVI mianował go biskupem diecezjalnym diecezji opolskiej. 29 sierpnia 2009 otrzymał święcenia biskupie i odbył ingres do katedry opolskiej. Głównym konsekratorem był arcybiskup Alfons Nossol, poprzedni biskup diecezjalny opolski, zaś współkonsekratorami Damian Zimoń, arcybiskup metropolita katowicki, i Jan Wieczorek, biskup diecezjalny gliwicki. Na swoje zawołanie biskupie przyjął słowa „"Astare coram Te et Tibi ministrare"” ("Trwać przed Tobą i Tobie służyć"). Jako biskup diecezjalny opolski objął urząd wielkiego kanclerza Wydziału Teologicznego Uniwersytetu Opolskiego.
W ramach prac Konferencji Episkopatu Polski objął funkcję przewodniczącego Komisji Nauki Wiary, Komisji Duszpasterstwa i Zespołu ds. Ruchów Intronizacyjnych, a także został członkiem Zespołu ds. Kontaktów z Polską Radą Ekumeniczną, Zespołu ds. Stypendiów Naukowych i Językowych, Rady ds. Ekumenizmu i Rady ds. Duszpasterstwa Młodzieży oraz Rady Stałej.
Uczestniczył w sakrach biskupów pomocniczych opolskich: Rudolfa Pierskały (2014) jako współkonsekrator oraz Waldemara Musioła (2022) jako konsekrator.

</doc>
<doc id="1755772" url="https://pl.wikipedia.org/wiki?curid=1755772" title="Carlos Vidal">
Carlos Vidal

Lepe Carlos „El Zorro” Vidal (ur. 24 lutego 1902 r., zm. 7 czerwca 1982 r.) – chilijski piłkarz grający na pozycji napastnika. Mierzył 170 centymetrów, ważył 65 kilogramów.
W reprezentacji Chile na mistrzostwach świata 1930 pełnił na boisku funkcję prawego łącznika, grając pomiędzy prawoskrzydłowym Carlosem Schneebergerem i środkowym napastnikiem Guillermem Subiabre. Niektóre źródła podają, że to on zdobył pierwszą bramkę dla reprezentacji Chile w historii mundiali.To jednak nieprawda, gdyż „El Zorro” trafił na 3:0 w wygranym przez „La Roja” meczu z Meksykiem, 16 lipca 1930 roku.
Podczas kariery zawodniczej występował w takich ekipach, jak Audax Italiano, Deportes Magallanes i Lota Schwager.

</doc>
<doc id="1755776" url="https://pl.wikipedia.org/wiki?curid=1755776" title="Pierścień z diamentem">
Pierścień z diamentem

Pierścień z diamentem – jest zjawiskiem występującym podczas całkowitego zaćmienia Słońca. Na chwilę zanim słońce skryje się, bądź tuż przed jego wyłonieniem się zza tarczy Księżyca, nierówna powierzchnia srebrnego globu umożliwia niewielkiej ilości promieni światła słonecznego przedostanie się w stronę Ziemi. Zjawisko to nosi nazwę pereł Baily'ego, na cześć angielskiego astronoma Francisa Baily'ego, który w roku 1836 jako pierwszy je odnotował.
Podczas gdy obserwator stojący w centrum ścieżki cienia będzie mógł obserwować perły Baily'ego jedynie przez kilka sekund, osoba znajdująca się na krawędzi ścieżki całkowitego zaćmienia będzie je widzieć przez dłuższy czas.
Pierścień z diamentem jest widzialny, gdy pozostała tylko jedna "perła" – błyszczący diament w jasnym pierścieniu wokół tarczy Księżyca.
Malarzem, który jako pierwszy realistycznie odwzorował zjawisko pierścienia z diamentem na płótnie, był najprawdopodobniej Cosmas Damian Asam. Jego obraz został ukończony w 1735 roku.
Z uwagi na to, że podczas występowania zarówno pierścienia z diamentem jak i pereł Baily'ego widoczna jest fotosfera Słońca, obserwowanie tych zjawisk bez odpowiedniej ochrony oczu nie jest całkowicie bezpieczne.

</doc>
<doc id="1755777" url="https://pl.wikipedia.org/wiki?curid=1755777" title="Amerykańscy arcymistrzowie szachowi">
Amerykańscy arcymistrzowie szachowi

Lista amerykańskich szachistów, posiadających tytuły arcymistrzów (GM) i arcymistrzyń (WGM), zarówno w grze klasycznej, korespondencyjnej, kompozycji szachowej, jak i w rozwiązywaniu zadań szachowych oraz tytuły arcymistrzów honorowych (HGM), przyznawanych za osiągnięcia w przeszłości. Obejmuje także zawodników, którzy barwy Stanów Zjednoczonych reprezentowali tylko w pewnym okresie swojego życia.

</doc>
<doc id="1755778" url="https://pl.wikipedia.org/wiki?curid=1755778" title="Franz de Paula Ferg">
Franz de Paula Ferg

Franz de Paula Ferg (ur. w Wiedniu w 1689, zm. Londynie w 1740) – austriacki malarz i grafik.
Uczeń swego ojca P. Ferga i A. Thile'go. Przez długi okres działał w Dreźnie, później w Brunszwiku, a od 1720 roku w Londynie. Malował pejzaże i sceny rodzajowe.
Jego uczniem był Daniel Gran (1694-1757).

</doc>
<doc id="1755779" url="https://pl.wikipedia.org/wiki?curid=1755779" title="Eberardo Villalobos">
Eberardo Villalobos

Eberardo Villalobos Schad (ur. 1 kwietnia 1908 r., zm. 26 czerwca 1964 r.) – chilijski piłkarz grający na pozycji napastnika.
Podczas kariery zawodniczej reprezentował barwy CSD Rangers. Był w składzie reprezentacji Chile na mistrzostwa świata 1930.

</doc>
<doc id="1755780" url="https://pl.wikipedia.org/wiki?curid=1755780" title="Kościół Gustawa Wazy w Sztokholmie">
Kościół Gustawa Wazy w Sztokholmie

Kościół Gustawa Wazy w Sztokholmie (szw. "Gustaf Vasa kyrka") – kościół parafialny szwedzkiego Kościoła ewangelicko-luterańskiego w parafii pod tym samym wezwaniem. Jest położony przy ul. Karlbergsvägen 5, na placu Odenplan, w sztokholmskiej dzielnicy Norrmalm. Nosi wezwanie króla Gustawa I Wazy.
Kościół ma status zabytku sakralnego według rozdz. 4 Kulturminneslagen (pol. Prawo o pamiątkach kultury) ponieważ został wzniesiony do końca 1939 (3 §).
Historia.
Kościół Gustawa Wazy został wzniesiony w latach 1901–1906. W latach 1914–1915 był remontowany. Wtedy też przebudowano organy (firma E. A. Setterquist &amp; son z Örebro). Architekt G. Lindgren przebudował i powiększył prospekt organowy.
W 1923 architekt Gustaf Lindgren zbudował kolumbarium, konsekrowane w 1924. Było ono prawdopodobnie pierwsze na terenie Szwecji. Kolumbarium było następnie rozbudowywane w latach 1927-1930 według projektu inżyniera Sällströma oraz w 1937 roku i w latach 1945–46 przez architekta Roberta Berghagena. W 1956 Einar Forseth wykonał witraże i mozaikę. Dalsze przebudowy kolumbarium miały miejsce w latach 60. i 70.
W 1939 pokryto dach świątyni blachą miedzianą i odnowiono fasadę.
W 1951 pod kierunkiem Georga Rudnera przebudowano kaplicę w krypcie kościoła, czyniąc z niej mały, trzynawowy, kościół dolny. Ścianę ołtarzową pokryły freski Olle Hjortzberga.
W latach 1963–66 połączono obie zakrystie w jedną całość, tworząc między nimi zejście do krypty. Całemu wnętrzu kościoła przywrócono dawny wygląd. Poddano konserwacji malowidła na sklepieniach.
Podczas renowacji kościoła w latach 1965–1966 pod kierunkiem Davida Dahla zbudowano między ramionami naw cztery kwadratowe kaplice (zwieńczone niewielkimi latarniami), którym dano imiona czterech ewangelistów: Mateusza, Marka, Łukasza i Jana. W kaplicach umieszczono również wizerunki odnośnych ewangelistów.
W latach 1990–1991 poddano renowacji fasadę kościoła. Położono nową blachę na kopule kościoła.
Architektura.
Wygląd zewnętrzny.
Kościół Gustawa Wazy zaprojektował architekt Agi Lindegren. Kościół jest orientowany i zbudowany na planie krzyża greckiego z kopułą na przecięciu naw. Kopuła kościoła ma wysokość 60 m i jest zwieńczona dwukondygnacyjną latarnią z krzyżem. Od wschodu, od strony Odenplan, kościół ma imponujący portal wejściowy, flankowany dwiema parami kolumn i zwieńczony tympanonem. Nad wejściem widnieją kartusze i inskrypcjami po łacinie. Mniejsze portale są również w pozostałych ramionach kościoła. Mury świątyni wykończone są gładzią szpachlową.
Wzorem dla architekta były włoskie kościoły barokowe, a zwłaszcza Bazylika La Superga koło Turynu, dzieło Filippo Juvary. Kościół Gustawa Wazy może pomieścić około 1500 osób, co czyni z niego największy pod względem powierzchni kościół w Sztokholmie.
Między ramionami naw mieszczą się, wspomniane już, kaplice czterech ewangelistów.
Kościół od zachodu ma dwie zakrystie, pomiędzy którymi są schody do krypty.
Trzynawowa krypta wykorzystywana jest jako kaplica pogrzebowa.
Wystrój wewnętrzny.
Ołtarz główny.
Ołtarz w kościele Gustawa Wazy zdobi największa barokowa rzeźba w Szwecji. Dzieło to, wzorowane częściowo na ołtarzu kościoła Il Gesù w Rzymie wykonał w latach 1725–1731, pierwotnie dla katedry w Uppsali, niemiecko-szwedzki rzeźbiarz Burchard Precht. Ołtarz później zakupiła parafia Gustawa Wazy dla swojego kościoła.
Marmurowa ambona została wykonana według planów Lindegrena, natomiast chrzcielnicę wyrzeźbił Sigrid Blomberg. Autorem malowideł wewnątrz kopuły i na sklepieniach jest Vicke Andrén.
Organy.
Organy w kościele Gustawa Wazy mają 76 głosów i dzielą się na 3 manuały i pedał. Przy ich przebudowie znaczący głos miał organista miejscowy kościelny, Otto Olsson, pełniący swą funkcję przez 49 lat.

</doc>
<doc id="1755781" url="https://pl.wikipedia.org/wiki?curid=1755781" title="Hey Mama (singel Black Eyed Peas)">
Hey Mama (singel Black Eyed Peas)

Hey Mama – singel amerykańskiej grupy Black Eyed Peas pochodzący z jej trzeciego albumu studyjnego "Elephunk". 12 stycznia 2004 został wydany jako trzeci promujący tą płytę. Do utworu został zrealizowany teledysk w reżyserii Emily Robison i Rainbows &amp; Vampires. Piosenka została wykorzystana w komediowym filmie, pt. "Garfield".

</doc>
<doc id="1755785" url="https://pl.wikipedia.org/wiki?curid=1755785" title="Kanister">
Kanister

Kanister (niepoprawnie: karnister) – przenośny, najczęściej metalowy, czasem plastikowy, zbiornik służący do przewożenia i czasowego przechowywania cieczy (zwykle benzyny lub innych płynów ropopochodnych, ale też wody).
Najpopularniejszy model kanistra został opracowany w Niemczech w latach 30. XX wieku i rozpowszechnił się w czasie II wojny światowej.

</doc>
<doc id="1755788" url="https://pl.wikipedia.org/wiki?curid=1755788" title="MDR">
MDR



</doc>
<doc id="1755793" url="https://pl.wikipedia.org/wiki?curid=1755793" title="Ciprian Tănasă">
Ciprian Tănasă

Ciprian Ion Tănasă (ur. 2 lutego 1981 w Fălticeni) – rumuński piłkarz występujący na pozycji napastnika.
Kariera piłkarska.
Kariera klubowa.
W 1999 rozpoczął karierę piłkarską w klubie FC Argeş Piteşti, skąd w sezonie 2000/01 był wypożyczony do drużyny Chimia Râmnicu Vâlcea. W lipcu 2007 za 500 tys. euro został sprzedany do klubu Universitatea Craiova, a w sezonie 2008/09 ponownie był wypożyczony, tym razem do Politehniki Jassy. W marcu 2009 jako wolny agent przeszedł do Metałurha Donieck. Latem 2011 powrócił do Rumunii, gdzie został piłkarzem klubu Dacia Mioveni.
Kariera reprezentacyjna.
Był zawodnikiem młodzieżowej reprezentacji Rumunii.

</doc>
<doc id="1755794" url="https://pl.wikipedia.org/wiki?curid=1755794" title="A Girl Like Me">
A Girl Like Me



</doc>
<doc id="1755795" url="https://pl.wikipedia.org/wiki?curid=1755795" title="Dawni mistrzowie. Komedia">
Dawni mistrzowie. Komedia

Dawni mistrzowie. Komedia (niem. Alte Meister. Komödie) – to powieść austriackiego pisarza Thomasa Bernharda, która ukazała się w 1985 roku.
Nazwa książki to aluzja do malarzy, których dzieła są wystawiane w Muzeum Historii Sztuki w Wiedniu, a ich błędy są wytykane przez 82-letniego protagonistę Regera.
Opis fabuły.
Reger jest zmagającym się z chorobą płuc krytykiem sztuki, o filozoficznym i mocno pesymistycznym uosobieniu. Pracuje dla Timesa i zasiada co drugi dzień już od 30 lat na ławce w Muzeum Historii Sztuki przed obrazem "Siwobrodego mężczyzny" autorstwa Tintoretta. Wyjątkiem jest poniedziałek kiedy to muzeum jest zamknięte dla zwiedzających. W tym miejscu Reger rozmyśla, krytykuje i odsłania wszystkie niegodziwości na świecie, a zwłaszcza w jego rodzinnym kraju Austrii:
"Geniusz i Austria wzajemnie się wykluczają, powiedziałem. W Austrii, żeby ktoś doszedł do głosu i żeby go traktowano poważnie, musi być przeciętniakiem, musi to być prowincjonalny i zakłamany partacz, człowiek z absolutnie ciasnopaństwową głową. Geniusza czy choćby wyjątkowy umysł zawsze prędzej czy później w upokarzający sposób tu się zamorduje, powiedziałem Irrsiglerowi".
Druga osoba w powieści Irrsigler jest dozorcą w muzeum i jest określany przez Regera jako "Burgenlandzki Głupek"(pośrednio nawet on sam się tak określa). Dopiero po ich 30-letnich wspólnych kontaktach w muzeum zostaje on według opinii Regera wychowany na człowieka. Narratorem w dziele jest Atzbacher. Jego krytycznym myśleniem przypomina on głównego protagonistę i zmaga się, podobnie jak sam autor Thomas Bernhard, z chorobą płuc.
Akcja jest skupiona na niewielkim obszarze przestrzennym. Atzbacher obserwuje swojego przyjaciela Regera, jak ten siedzi na ławce, rozmyślając i filozofując. Narrator zastanawia się nad nastawieniem krytyka, jego opiniami i życiem.
W drugiej części obaj spotykają się, jak wcześniej ustalili, w gmachu muzeum. Od tego momentu monologi Regera nie są już więcej odtwarzane ze wspomnień narratora. Sam czytelnik staje się bezpośrednio świadkiem tej rozmowy. Na jaw wychodzi pogarda protagonisty do wielu aspektów związanych z Austrią, czasem także z niemieckim społeczeństwem, w ogniu krytyki znajdują się takie osoby jak Stifter, Bruckner czy Heidegger:
"Choćby ten Stifter, powiedział wczoraj, którego sam zawsze tak niesamowicie czciłem, że przewyższyło to niemal mój kult sztuki, jest przecież, kiedy mu się uważnie przyjrzeć, tak samo złym pisarzem, jak Bruckner, wnikliwie słuchany, złym kompozytorem, jeśli nie całkowitą miernotą. Stifter pisze okropnym stylem, w dodatku jeszcze gramatycznie poniżej krytyki (…)"
Rozmowa zdaje się być przepełniona niechęcią, niezrozumieniem czy nawet wstrętem w stosunku do austriackiej kultury i społeczeństwa, niewrażliwego na sztukę:
"Ludzie przychodzą do Kunsthistorisches Museum, ponieważ po prostu tak wypada, z żadnego innego powodu" (…)
Jednak krytyka nie idzie w parze z konkretnym jej uzasadnieniem, twierdzenia są wyrażane, jak często u Bernharda, w sposób apodyktyczny, przyozdobione powtarzającymi się, wzmocnionymi wariacjami podobnie jak ma to miejsce w muzyce. Reger jest niejako ferującym wyrokami. Jednak nie przedkłada on zróżnicowanej wizji, lecz powtarza ciągle, co uważa za słuszne.
Ciągłość monologu zostaje przerwana przez spotkanie Regera z Anglikiem. Ten żyje w Walii i wydaje się być w oczach protagonisty zaskakująco sympatycznym, tak iż podziwia on nawet jego osobę jak i jego spokój i opanowanie. Jest to dowód na to, iż sam Reger nie jest tak perfekcyjny jakby sobie tego życzył.
Protagonista wspomina ciągle swoją ukochaną żonę, którą też poznał w muzeum i z którą łączyła i łączy go nadal emocjonalna więź. Przez lata przesiadywał on na ławce i został przez nią niejako "uratowany". To wyjaśnia kluczowe znaczenie Muzeum Historii Sztuki w Wiedniu dla Regera, które po śmierci jego małżonki stało się dla niego jedynym miejscem ucieczki. Mimo iż "Dawni mistrzowie" napełniają go nienawiścią, to mimo to trzymają go przy życiu.
"Bez ludzi nie mamy najmniejszej szansy przetrwania, powiedział Reger, choćbyśmy sobie nie wiem ilu wielkich duchem i dawnych mistrzów wzięli za towarzyszy, oni nie zastąpią żadnej istoty ludzkiej, oświadczył Reger, w końcu to właśnie przede wszystkim ci tak zwani wielcy duchem i tak zwani dawni mistrzowie zostawią nas samym sobie (…)"
Jego cierpienia mają swoje źródło w śmierci żony, a to zdarzenie staje się punktem wyjściowym dla nihilistycznych serii i wywodów. Myśl, że jego pamięć o niej może któregoś dnia zaniknąć, przepełnia go przerażeniem. Zawsze myślał, że to on pierwszy umrze, tak iż jej śmierć prowadzi do kryzysu, z którego podług jego własnej opinii, wychodzi mocniejszy.
Książka kończy się ujawnieniem przez Regera prawdziwego celu spotkania z Atzbacherem. Postanawia go zaprosić na premierę "Rozbitego dzbana" Kleista. Atzbacher się zgadza i następnie stwierdza, iż "przedstawienie było przeraźliwe".
Analiza.
Autor krytykuje społeczeństwo i zjawiska w nim zachodzące: przemijającą miłość, muzykę (Bruckner), sztukę generalnie (Stifter), filozofię (Heidegger), kicz i sentymentalizm, religię, brak sprawiedliwości, państwo, głupotę, czy nawet stan austriackich toalet.
Tak jak w przypadku innych dzieł Bernharda książka, określana jako komedia, składa się w dużej mierze z monologów samotnika Regera. Ten krytykując ciągle posługuje się uogólnieniami i przedstawia swoje zdanie jako powszechnie przyjęty fakt. Autor zdaje się zwracać przeciwko wszystkiemu i pisze najczęściej nie odzwierciedlając rzeczywistości. Przy tym stylizuje on umiejętnie subiektywne spostrzeżenia, urywkami i rosnąco, na wzmocnioną fugę z kontrapunktem.
W 2011 wydano powieść graficzną "Dawni mistrzowie" z rysunkami Nicolasa Mahlera (wydanie polskie Prószyński i S-ka 2016).

</doc>
<doc id="1755797" url="https://pl.wikipedia.org/wiki?curid=1755797" title="Bernhard Christoph Francke">
Bernhard Christoph Francke

Bernhard Christoph Francke (także Christoph Bernhard Francke, ur. ? w Hanowerze, zm. 18 stycznia 1729 w Brunszwiku) – malarz niemiecki.
Niewiele wiadomo o jego życiu. Działał głównie w Brunszwiku, gdzie był nadwornym portrecistą. Często podejmował też tematykę religijną, wzorując się w stylu na malarstwie francuskim.

</doc>
<doc id="1755799" url="https://pl.wikipedia.org/wiki?curid=1755799" title="Johann Otto von Spreckelsen">
Johann Otto von Spreckelsen

Johann Otto von Spreckelsen (ur. 4 maja 1929 w Viborgu, zm. 16 marca 1987 w Hørsholm) – duński architekt.
Studiował w Królewskiej Akademii Sztuk w Kopenhadze, gdzie później pracował, aż do swojej śmierci.
Zaprojektował kilka nowoczesnych, modernistycznych kościołów w Danii, m.in. Vangede Kirke niedaleko Kopenhagi (1974) i Stavnholt Kirke w mieście Farum (1981). Jednak najbardziej znanym dziełem Spreckelsena jest Grande Arche de la Défense ("Wielki Łuk Braterstwa") w Paryżu.
Był skromnym człowiekiem – niegdyś w wywiadzie określił siebie mianem budowniczego "trzech kościołów i jednego Łuku". W swoich pracach używał prostych, geometrycznych figur, szczególnie wycinków kół. Widać to w jego kościołach, w wewnętrznych dekoracjach (nawet w wyglądzie organów).
Jego projekt wygrał międzynarodowy konkurs na symbol nowo powstającej dzielnicy La Défense w Paryżu. Francuski prezydent, François Mitterrand uważał, że projekt Spreckelsena jest najlepszy ze względu na "czystość form i siłę". To dzieło życia duńskiego artysty znajduje się w samym sercu dzielnicy. Wielki Łuk jest zbudowany z granitu i marmuru z Carrary. Mierzy 100 metrów wysokości. Został ukończony w 1989 roku, dwa lata po śmierci jego twórcy. Z jego tarasu można podziwiać panoramę Paryża. Grande Arche jest zamknięciem osi Pól Elizejskich, Łuku Triumfalnego na placu Gwiazdy (dziś plac Charles'a de Gaulle'a) i Luwru.

</doc>
<doc id="1755800" url="https://pl.wikipedia.org/wiki?curid=1755800" title="Heinrich Friedrich Fuger">
Heinrich Friedrich Fuger



</doc>
<doc id="1755801" url="https://pl.wikipedia.org/wiki?curid=1755801" title="Wendy Brown">
Wendy Brown

Wendy Brown (ur. 1955) – amerykańska profesor nauk politycznych na Uniwersytecie Kalifornijskim w Berkeley.
Zdobyła uznanie za dokonanie znaczącego wkładu w post-Foucaultowską teorię polityczną, krytycznych studiów nad prawem i filozofię feministyczną. Korzystając z teoretycznych pomysłów Marksa, Nietzschego, Webera, Freuda, teoretyków związanych ze szkołą frankfurcką, Foucaulta i współczesnych filozofów kontynentalnym podejmuje problematykę władzy politycznej, tożsamości politycznej, obywatelstwa i podmiotowości politycznej.
Ostatnie badania Brown skupiają się na pojęciu suwerenności politycznej w jej powiązaniu z procesami globalizacyjnymi i innymi czynnikami i siłami ponadnarodowymi.
Życiorys.
Ukończyła studia na Uniwersytecie Kalifornijskim, a dysertację doktorską z dziedziny filozofii politycznej obroniła na Uniwersytecie Princeton w 1983. Przed zatrudnieniem w Berkeley w 1999 na stanowisku profesorskim nauczała w Williams College i na Uniwersytecie Kalifornijskim w Santa Cruz.

</doc>
<doc id="1755802" url="https://pl.wikipedia.org/wiki?curid=1755802" title="Raoul Caudron">
Raoul Caudron

Raoul Caudron (ur. 7 grudnia 1883 w Paryżu, zm. 29 maja lub 1 czerwca 1958 w Saint-Étienne) – francuski trener piłkarski.
W roku 1930 Caudron był selekcjonerem reprezentacji Francji podczas mistrzostw świata 1930.

</doc>
<doc id="1755804" url="https://pl.wikipedia.org/wiki?curid=1755804" title="Dennis Sigalos">
Dennis Sigalos

Dennis Sigalos, właśc. Arthur Dennis Sigalos (ur. 16 sierpnia 1959 w Garden Grove) – amerykański żużlowiec.
Kariera sportowa.
Brązowy medalista indywidualnych mistrzostw świata juniorów (Pocking 1980). Dwukrotny finalista indywidualnych mistrzostw świata (Los Angeles 1982 – brązowy medal, Norden 1983 – VIII miejsce). Dwukrotny finalista mistrzostw świata par (Liverpool 1982 – złoty medal, Göteborg 1983 – IV miejsce). Dwukrotny medalista drużynowych mistrzostw świata (Wrocław 1980 – srebrny medal, Vojens 1983 – brązowy medal). Zwycięzca turnieju o "Zlatą Přilbę (Pardubice 1983).
W brytyjskiej lidze żużlowej reprezentował kluby: Hull Vikings (1979–1980), Ipswich Witches (1981–1983, 1985) oraz Wolverhampton Wolves (1984).
Starty w lidze.
Liga brytyjska

</doc>
<doc id="1755805" url="https://pl.wikipedia.org/wiki?curid=1755805" title="Alfons Poller">
Alfons Poller

Alfons Poller (właśc. Alfons Pollak, ur. 31 sierpnia 1879 w Kleinschwadowitz, zm. 3 września 1930 w Wiedniu) – austriacki lekarz.
Życiorys.
Od 1893 do 1897 uczęszczał do "Infanterie Kadettenschule" w Trieście, następnie do gimnazjum w Wiedniu. Studiował na Uniwersytecie Wiedeńskim, najpierw filozofię, potem medycynę. Promowany na doktora medycyny w 1914. Poller opracował i opatentował metodę wykonywania plastycznych odlewów, która znalazła zastosowanie w medycynie sądowej i neuroanatomii. Popełnił samobójstwo w 1930 roku.

</doc>
<doc id="1755806" url="https://pl.wikipedia.org/wiki?curid=1755806" title="Heinrich Friedrich Füger">
Heinrich Friedrich Füger

Heinrich Friedrich Füger (ur. 8 grudnia 1751 r. w Heilbronnie, zm. 5 listopada 1818 r. w Wiedniu) – malarz austriacki.
Był uczniem Nicolasa Guibala w Stuttgarcie i Adama Friedricha Oesera w Dreźnie. Przebywał przez 8 lat w Rzymie, gdzie studiował starych mistrzów, a także Pompeo Batoniego i Antona Mengsa. W roku 1784 osiadł w Wiedniu otrzymując stanowisko nadwornego malarza i dyrektora galerii obrazów w Belvedere. Uprawiał malarstwo mitologiczne, miniaturowe, był również cenionym portrecistą. Reprezentował kierunek klasycyzujący.

</doc>
<doc id="1755807" url="https://pl.wikipedia.org/wiki?curid=1755807" title="Alfons Pollak">
Alfons Pollak



</doc>
<doc id="1755808" url="https://pl.wikipedia.org/wiki?curid=1755808" title="Alphons Poller">
Alphons Poller



</doc>
<doc id="1755809" url="https://pl.wikipedia.org/wiki?curid=1755809" title="Don’t Phunk with My Heart">
Don’t Phunk with My Heart

Don’t Phunk with My Heart – piosenka grupy "The Black Eyed Peas" promująca jej czwarty album "Monkey Business". 10 maja 2005 została wydana jako pierwszy singel z tego albumu. Tekst do piosenki napisali Will.i.am, Fergie, Printz Board, G. Jr Pajon i Full Force. Niektóre stacje radiowe grając piosenkę zmieniły wyraz "Phunk" na "Mess" ponieważ "Phunk" kojarzył się z "Fuck". W 2009 remiks piosenki umieszczono na wersji deluxe albumu "The E.N.D." pod tytułem "Don’t Phunk Around". Melodie użyte w "Don’t Phunk with My Heart" to połączenie dwóch indyjskich piosenek filmowych "Ye Mera Dil Ka Diwana Pyaar" i "Ae Naujawan Hai Sub" z lat 70. XX w.. Oba utwory były skomponowane przez Kalyanji Anandji, a śpiewane przez Asha Bhosle.
Sukcesy.
"Don’t Phunk with My Heart" osiągnął 3. miejsce w USA jak i również w Wielkiej Brytanii. W Latin America Top 40 utwór zajął 31. miejsce, następnie dotarł do pierwszej dziesiątki trzy tygodnie później i znalazł się na 2. pozycji w 11 tygodniu od wydania. Grupa była dwukrotnie nominowana w 2006 do Nagrody Grammy w kategorii "Best Rap Performance By A Duo Or Group". Piosenka zdobyła również nagrodę BMI Award, którą przyznano Kalyanji Anandji za kompozycje "Ye Mera Dil" i "Ae Nujawan", które wykorzystano w piosence. Nagrodę odebrał Anandji Virji Shah żyjący członek duetu.

</doc>
<doc id="1755810" url="https://pl.wikipedia.org/wiki?curid=1755810" title="Nikt tak pięknie nie mówił, że się boi miłości">
Nikt tak pięknie nie mówił, że się boi miłości

Nikt tak pięknie nie mówił, że się boi miłości – singel zespołu Pidżama Porno promujący płytę "Bułgarskie Centrum". Singiel został wydany w ograniczonym nakładzie (każdy egzemplarz jest numerowany) przez S.P. Records w 2004 roku. 

</doc>
<doc id="1755812" url="https://pl.wikipedia.org/wiki?curid=1755812" title="OIIO">
OIIO



</doc>
<doc id="1755814" url="https://pl.wikipedia.org/wiki?curid=1755814" title="Antonio Vico">
Antonio Vico

Antonio Vico (ur. 9 stycznia 1847 w Agugliano, zm. 25 lutego 1929 w Rzymie) – włoski duchowny katolicki, dyplomata, wysoki urzędnik Kurii Rzymskiej, kardynał.
Życiorys.
Ukończył studia na Uniwersytecie Gregoriańskim w Rzymie (doktorat z filozofii i teologii, a także "utroque iure" – prawa kanonicznego i cywilnego). Do kapłaństwa ordynowany 20 września 1873 w rodzinnej diecezji Ancona. Skierowany na dalsze studia w latach 1873-1876. Pracował duszpastersko w diecezji rzymskiej. W 1877 rozpoczął karierę w dyplomacji, kiedy to został sekretarzem nuncjatury w Hiszpanii. Był następnie: delegatem w Konstantynopolu (1880-1883), audytorem nuncjatury we Francji (1883-1887), a następnie w Hiszpanii (1887-1893) i Portugalii (1893-1897). 25 maja 1886 został prywatnym Szambelanem Jego Świątobliwości. W listopadzie 1897 wysłany został do Coimbry jako delegat apostolski i nadzwyczajny legat.
22 grudnia 1897 otrzymał nominacje na tytularnego arcybiskupa Filippi. Sakry udzielił mu 9 stycznia 1898 roku kardynał Sekretarz Stanu Mariano Rampolla del Tindaro. Od lutego 1904 był nuncjuszem w Belgii, a następnie, od 1907, w Hiszpanii.
Na konsystorzu z 1911 otrzymał kapelusz kardynalski. Brał udział w konklawe 1914 i 1922 roku. Od 1915 stał się pracownikiem Kurii Rzymskiej jako pro-prefekt Świętej Kongregacji Obrzędów. Został też jednocześnie podniesiony do rangi kardynała-biskupa Porto e Santa Rufina. 8 lipca 1918 mianowany prefektem Kongregacji Obrzędów. Urząd ten pełnił do śmierci.

</doc>
<doc id="1755815" url="https://pl.wikipedia.org/wiki?curid=1755815" title="Daniel Gran">
Daniel Gran

Daniel Gran (ur. 22 maja 1694 w Wiedniu, zm. 16 kwietnia 1757 w St. Pölten) – malarz austriacki.
Życiorys.
Był uczniem Franza de Paula Ferga w Wiedniu. Studia kontynuował we Włoszech u Sebastiana Ricci i Francesco Solimeny. Po powrocie do Wiednia (1727 r.) został tam nadwornym malarzem. Ozdobił freskami liczne pałace i klasztory w Austrii. Malował też obrazy ołtarzowe.

</doc>
<doc id="1755818" url="https://pl.wikipedia.org/wiki?curid=1755818" title="Meet Me Halfway">
Meet Me Halfway

Meet Me Halfway (pol. "Spotkanie w połowie drogi") – trzeci singel amerykańskiej grupy muzycznej Black Eyed Peas, pochodzący z jej piątego studyjnego albumu "The E.N.D". Zawiera on w sobie elementy electro-hopu. Piosenkę napisali: Will.i.am, Apl.de.ap, Taboo i Fergie.
Ogólnoświatowe wydanie miało miejsce 2 czerwca 2009, natomiast 22 września, piosenkę wydano w Stanach Zjednoczonych, 2 października w Australii, 2 listopada w Wielkiej Brytanii, 17 listopada w Stanach Zjednoczonych, 20 listopada w Niemczech, a 23 listopada we Francji. Singel osiągnął numer jeden w Wielkiej Brytanii i Australii. Zadebiutował w Billboard Hot 100 na 75 miejscu, natomiast na UK Singles Chart zajął miejsce 67.
Fergie udzielając wywiadu na temat piosenki powiedziała: "Gdy nagrywałam swój głos do ‘Meet Me Halfway’, cofnęłam się do roku 1985, gdy miałam 10 lat i widziałam Madonnę w jej trasie koncertowej „Virgin”".
Amerykański zespół metalcore’owy Haste The Day nagrał w 2010 cover tej piosenki, który został umieszczony na albumie Attack Of The Wolf King.
Promocja.
„Meet Me Halfway” został wykonany na żywo 8 listopada 2009 podczas American Music Awards, razem z singlem „Boom Boom Pow”, natomiast miks piosenki został wykonany w Victoria’s Secret Fashion Show. Singiel był również promowany teledyskiem.

</doc>
<doc id="1755819" url="https://pl.wikipedia.org/wiki?curid=1755819" title="Johann Georg Hintz">
Johann Georg Hintz



</doc>
<doc id="1755820" url="https://pl.wikipedia.org/wiki?curid=1755820" title="Czekając na trzęsienie ziemi">
Czekając na trzęsienie ziemi

Czekając na trzęsienie ziemi – singel promocyjny zespołu Pidżama Porno, wydany w 2007 roku przez wytwórnię S.P. Records. Singel wydano tylko dla stacji radiowych – nie był dostępny w sprzedaży. Każdy egzemplarz jest numerowany. Egzemplarze nie posiadają numeru katalogowego.
Utwór po raz pierwszy ukazał się na płycie pt. "Złodzieje zapalniczek" (1997). W 2007 roku nowa wersja piosenki (i teledysk do niej) promowała nową wersję albumu "Złodzieje zapalniczek" oraz pierwsze DVD zespołu pt. "Finalista!". Piosenka zadebiutowała na „Liście Przebojów Programu Trzeciego” 13 kwietnia 2007 (notowanie nr 1315) na 31 miejscu czyli na pierwszym miejscu tzw. „poczekalni”.

</doc>
<doc id="1755821" url="https://pl.wikipedia.org/wiki?curid=1755821" title="Johann Georg Haintz">
Johann Georg Haintz

Johann Georg Haintz lub Hintz – niemiecki malarz barokowy. 
Niemiecki malarz martwej natury i portrecista. Czynny w mieście Altona i Hamburgu w latach 1665-1700. Tworzył pod silnym wpływem mistrzów holenderskich. 

</doc>
<doc id="1755823" url="https://pl.wikipedia.org/wiki?curid=1755823" title="Philipp Haller">
Philipp Haller

Philipp Haller (ur. w 1698 r. w Innsbrucku, zm. w 1772 r. tamże) – austriacki malarz.
Giovanni Battista Piazzetta uczył go w Wenecji. Po powrocie z Włoch Haller działał w Innsbrucku. Pozostawił po sobie liczne obrazy ołtarzowe oraz portrety inspirowane twórczością weneckich mistrzów.

</doc>
<doc id="1755827" url="https://pl.wikipedia.org/wiki?curid=1755827" title="Anton Ignaz Hamilton">
Anton Ignaz Hamilton

Anton Ignaz Hamilton (ur. w 1696 r. w Wiedniu, zm. w 1770 r. w Hubertusburgu) – austriacki malarz.
Syn i uczeń J. G. Hamiltona. Malarz zwierząt i martwej natury. August III Sas zatrudniał go jako nadwornego malarza.

</doc>
<doc id="1755830" url="https://pl.wikipedia.org/wiki?curid=1755830" title="Philipp Ferdinand Hamilton">
Philipp Ferdinand Hamilton

Philipp Ferdinand Hamilton (ur. w 1664 r. w Brukseli (wtedy Niderlandy Austriackie), zm. w 1750 r. w Wiedniu) – austriacko-belgijski malarz. 
Syn Jacoba Hamiltona. Nadworny malarz na dworze wiedeńskim, specjalizujący się w malowaniu zwierząt myśliwskich i martwej natury.

</doc>
<doc id="1755832" url="https://pl.wikipedia.org/wiki?curid=1755832" title="Bon ton na ostrzu noża">
Bon ton na ostrzu noża

Bon ton na ostrzu noża – szósty singiel zespołu Pidżama Porno promujący płytę "Marchef w butonierce". Singiel został wydany w ograniczonym nakładzie (każdy egzemplarz jest numerowany) przez S.P. Records w 2001 roku. Singiel nie był dostępny w sprzedaży. 
Do piosenki powstał teledysk autorstwa Wojciecha Hoffmana.

</doc>
<doc id="1755836" url="https://pl.wikipedia.org/wiki?curid=1755836" title="Ferdinand Stoliczka">
Ferdinand Stoliczka

Ferdinand Stoliczka (Ferdinand Stolička, ur. 7 czerwca 1838 w Zámečku, zm. 19 czerwca 1874 w Murghí, Ladakh) – morawski przyrodnik, paleontolog, zoolog, geolog, podróżnik i himalaista.
Życiorys.
Stoliczka urodził się w Zámečku nieopodal Kromieryżu na Morawach. Jego ojciec był leśnikiem, opiekującym się majątkiem arcybiskupa Ołomuńca. Studiował geologię i paleontologię na Uniwersytecie Karola w Pradze i na Uniwersytecie Wiedeńskim, gdzie jego nauczycielami byli Eduard Suess i Rudolf Hoernes. Tytuł doktora otrzymał 14 listopada 1861 na Uniwersytecie Eberharda Karola w Tybindze.
Jego pierwsze prace dotyczyły skamieniałości słodkowodnych mięczaków ze skał kredowych północno-wschodniej części Alp. W 1862 dołączył, na zaproszenie Thomasa Oldhama, do Geological Survey of India. W Kalkucie zajął się dokumentacją skamieniałości kredowych z południowych Indii, a wyniki swoich prac opublikował w „Palaeontologia indica”. Rezultaty tych prac, ukończonych w 1873, zajęły cztery tomy, łącznie prawie 1500 stron in quarto ze 178 tablicami. Badał geologię zachodnich Himalajów i Tybetu. Przez krótki czas był kustoszem Muzeum Indyjskiego. Pełnił też funkcję sekretarza Asiatic Society of Bengal.
Zwiedził Birmę, Malaje i Singapur, odbył też dwie wyprawy na Andamany i Nikobary oraz do Wielkiego Rannu. W 1864 razem z Frederickiem Richardem Malletem z GSI po raz pierwszy odbył podróż w Himalaje. W 1865 przedsięwziął drugą wyprawę, razem z przyjacielem i swoim psem. W latach 1871–1872 prowadził prace geologiczne w Kaććh. W 1873 dołączył do wyprawy Hume’a i Valentine Balla na Andamany i Nikobary.
Trzecia ekspedycja himalajska w której brał udział wyruszyła z Rawalpindi, przez Pangong Tso do Yarkand. W grudniu 1873 wyprawa dotarła do Kaszgaru. W drodze powrotnej, 19 czerwca 1874 w Ladakh, Stoliczka zmarł z powodu ostrego obrzęku płuc spowodowanego chorobą wysokogórską. Miał 36 lat. Ciało przyrodnika pochowano z honorami 24 czerwca w Leh; do dziś znajduje się tam ufundowany przez rząd brytyjski granitowy obelisk z pamiątkową tablicą. W „Nature” ukazał się nekrolog autorstwa Williama Blanforda. Informacja o jego śmierci ukazała się też w praskim czasopiśmie „Vesmír”.
W 1864 roku podczas wyprawy w Himalaje zaczął interesować się ptakami. Spotkał się ze wsparciem ze strony Allana Octaviana Hume’a, „ojca indyjskiej ornitologii”. Pierwszą ornitologiczną pracą Stoliczki było zebranie dużego zbioru ptaków w dolinie Sutlej. Jego pracę wysoko ocenił Arthur Hay, jednak nie zgodził się on z kryteriami wyróżniania nowych gatunków na podstawie jedynie drobnych różnic w upierzeniu. Hume poparł Stoliczkę i opublikował notatkę, krytykującą pracujących w londyńskich muzeach przyrodników, niemających pojęcia o geografii Indii. Wkrótce potem Hume założył czasopismo ornitologiczne „Stray Feathers” i zachęcał pracujących w Indiach ornitologów do publikowania w nim.
W latach 1859–1874 Stoliczka napisał 79 artykułów, jednak żaden z nich nie był w języku czeskim. Uważa się, że w domu rodzinnym mówił po niemiecku. W czasie gdy żył w Kalkucie, był ważną postacią tamtejszej niemieckojęzycznej społeczności.
Memoria.
Na cześć Stoliczki nazwano szereg gatunków zwierząt:
Mała wyspa należąca do archipelagu Ziemi Franciszka Józefa została nazwana przez austriacko-węgierską ekspedycję polarną Wyspą Stoliczki. Leży na wschód od Wyspy Payera, jej współrzędne to 81°11′N, 058°16′E.
18 czerwca 2008 czeska poczta wyemitowała znaczki o nominale 12 koron, przedstawiające Ferdinanda Stoliczkę. W miejscu jego urodzin znajduje się pamiątkowa tablica.

</doc>
<doc id="1755837" url="https://pl.wikipedia.org/wiki?curid=1755837" title="Elaphe schrenckii">
Elaphe schrenckii



</doc>
<doc id="1755838" url="https://pl.wikipedia.org/wiki?curid=1755838" title="Tomas Luis de Victoria">
Tomas Luis de Victoria



</doc>
<doc id="1755839" url="https://pl.wikipedia.org/wiki?curid=1755839" title="Juana Inez de la Cruz">
Juana Inez de la Cruz



</doc>
<doc id="1755840" url="https://pl.wikipedia.org/wiki?curid=1755840" title="Nazar Baýramow">
Nazar Baýramow

Nazar Baýramow (ur. 4 września 1982 roku w Turkmeńskiej SRR, ZSRR) - turkmeński piłkarz występujący na pozycji pomocnika w klubie Qizilqum Zarafshon.

</doc>
<doc id="1755842" url="https://pl.wikipedia.org/wiki?curid=1755842" title="Wired magazine">
Wired magazine



</doc>
<doc id="1755843" url="https://pl.wikipedia.org/wiki?curid=1755843" title="Đorđe Lazić">
Đorđe Lazić

Đorđe Lazić, cyr. Ђорђе Лазић (ur. 18 czerwca 1983 w Valjevie) – serbski piłkarz, grający na pozycji pomocnika.
Kariera piłkarska.
Kariera klubowa.
Wychowanek miejscowego klubu Budućnost Valjevo,w którym rozpoczął karierę piłkarską. Następnie występował w klubach niższych serbskich lig, takich jak FK Remont Čačak i FK Mladost Lučani. W ostatnim zespole prowadził w klasyfikacji strzelców 2. ligi serbskiej w sezonie 2006/07. W styczniu 2007 zaproszony do pierwszoligowego klubu FK Partizan, w którym został jednym z wiodących piłkarzy drużyny. 11 stycznia 2009 za 500 tys. euro kupiony do Metałurha Donieck. 27 lutego 2009 zadebiutował w koszulce Metałurha w spotkaniu z Krywbasem Krzywy Róg, zremisowanym 1:1. Po wygaśnięciu kontraktu w czerwcu 2015 opuścił doniecki klub. W lutym 2016 został piłkarzem Stali Dnieprodzierżyńsk. W lipcu 2016 przeszedł do Skody Ksanti.
Kariera reprezentacyjna.
24 listopada 2007 roku zadebiutował w reprezentacji Serbii w wygranym 1:0 meczu kwalifikacyjnym do Euro 2008 z reprezentacją Kazachstanu.

</doc>
<doc id="1755846" url="https://pl.wikipedia.org/wiki?curid=1755846" title="Olimpiada wiedzy ekonomicznej">
Olimpiada wiedzy ekonomicznej



</doc>
<doc id="1755847" url="https://pl.wikipedia.org/wiki?curid=1755847" title="Parnassius stoliczkanus">
Parnassius stoliczkanus

Parnassius stoliczkanus – wysokogórski gatunek motyla z rodziny paziowatych. Opisany przez Cajetana Feldera i jego syna Rudolfa w 1864 roku na podstawie okazów z Himalajów. Nazwa gatunkowa honoruje morawskiego przyrodnika i badacza fauny Indii, Ferdinanda Stoliczkę (1838–1874), który złowił opisane okazy. Angielska nazwa motyla to "Ladak Banded Apollo".
Występowanie.
Spotykany w Afganistanie (w Badachszanie i prawdopodobnie Nuristanie), północnych Indiach (Dżammu i Kaszmir – Ladakh, Himachal Pradesh, Uttar Pradesh), północny Kaszmir, Kumaun), Pakistanie i Tybecie. Bardzo rzadki, objęty ochroną w Indiach.
Podgatunki.
Gatunek jest mocno zróżnicowany – wyróżnia się szereg podgatunków (dziewięć według Bryka, siedem zdaniem Talbota, piętnaście według Turlina):
Gatunek wysokogórski – motyle te obserwowano w dolinie Spiti na wysokości 4570 m n.p.m.. Imagines pojawiają się od czerwca do sierpnia.
Niektórzy autorzy, np. Curt Eisner i Phillip R. Ackery, uważali "P. stoliczkanus" za podgatunek "P. delphius" ().
Najbliżej spokrewnionym gatunkiem jest "Parnassius stenosemus". Dawniej uważany za lokalną odmianę lub podgatunek "P. stoliczkanus", ale dzięki badaniom DNA mitochondrialnego ustalono, że tak nie jest.
Wygląd.
Rozpiętość skrzydeł przednich u obu płci wynosi 50–59 mm. U samców wierzch skrzydeł jest matowo biały, bez czerwonej plamy w obszarze pierwszej żyłki medialnej skrzydła przedniego. Nasada i brzeg kostalny opylone czarnymi łuseczkami. Komórkę środkową skrzydeł przednich w części środkowej i górnej przecinają krótkie czarne poprzeczne paski, zazwyczaj nie dochodzące do żyłki medialnej. Na skrzydle tylnym dwie czarne plamy z czerwoną źrenicą; mniejsza z nich (oczko subkostalne) często nieobecna. Bocznie od nich rząd pięciu małych, ciemnoniebieskich oczek – plam, umiejscowionych w obrębie czarnego obrzeża skrzydła. Samice różnią się odcieniem skrzydeł, który jest bardziej żółtawy. Deseń podobny jak u samców, jednak oczka przy brzegu skrzydła mają błękitne źrenice, a czerwona źrenica plamy na tylnych skrzydłach jest bledsza. Spód skrzydeł ubarwiony podobnie jak wierzch, deseń zbliżony, tak jak u wszystkich przedstawicieli rodzaju przezierny.
Czułki, głowa, tułów i odwłok czarne, pokryte brązowymi włoskami. Sfragis zapłodnionej samicy taka jak u "Parnassius hunza".

</doc>
<doc id="1755848" url="https://pl.wikipedia.org/wiki?curid=1755848" title="Rynkowo (przystanek kolejowy)">
Rynkowo (przystanek kolejowy)

Rynkowo – dawny przystanek kolejowy położony w granicach miasta Bydgoszcz, ok. 5,5 km na północ od jego centrum. Przestał istnieć pod koniec 2015 roku (rozebrano perony oraz budynek nastawni, pełniącej funkcję posterunku odstępowego). Latem 2016 przeprowadzono z kolei remont kładki dla pieszych, znajdującej się nad torami zlikwidowanego przystanku..

</doc>
<doc id="1755850" url="https://pl.wikipedia.org/wiki?curid=1755850" title="Region Outaouais">
Region Outaouais



</doc>
<doc id="1755851" url="https://pl.wikipedia.org/wiki?curid=1755851" title="Cyanopsitta">
Cyanopsitta



</doc>
<doc id="1755854" url="https://pl.wikipedia.org/wiki?curid=1755854" title="Domenico Ferrata">
Domenico Ferrata

Domenico Ferrata (ur. 4 marca 1847 w Gradoli, zm. 10 października 1914 w Rzymie) – włoski duchowny katolicki, dyplomata, wysoki urzędnik Kurii Rzymskiej, kardynał, Sekretarz Stanu Stolicy Apostolskiej.
Życiorys.
Ukończył szkołę jezuicką w Orvieto, a następnie seminarium w rodzinnej diecezji Montefiascone. Uzyskał doktorat "utroque iuris" w Rzymie. Święcenia kapłańskie otrzymał 18 września 1869. Był profesorem prawa kanonicznego na Ateneum S. Apolinare (od 1876), a następnie teologii dogmatycznej na Ateneum Propaganda Fide. Od 1879 był prywatnym szambelanem i audytorem nuncjatury we Francji. Funkcję tę pełnił do 1882, po czym został podsekretarzem w Kongregacji Obrzędów i Kongregacji ds. Nadzwyczajnych Spraw Kościoła. Uzyskał tytuł prałata domowego. Był nadzwyczajnym apostolskim delegatem do Szwajcarii. Został kanonikiem Patriarchalnej bazyliki liberiańskiej. Od 1884 przewodził Pontyfikalnej Akademii Kościelnej.
2 kwietnia 1885 roku otrzymał nominację na tytularnego arcybiskupa Tessalonica. Został też parę dni później nuncjuszem w Belgii. Sakry udzielił mu kardynał Lodovico Jacobini. Sekretarz Kongregacji ds. Nadzwyczajnych Spraw Kościoła od 1889. Dwa lata później został nuncjuszem we Francji.
Na konsystorzu z czerwca 1896 kreowany kardynałem. Od 1899 do 1900 pełnił funkcję Kamerlinga Świętego Kolegium Kardynałów. Od 1899 był prefektem Świętej Kongregacji Odpustów i Relikwii. Od października 1900 stał na czele Świętej kongregacji Obrzędów. Urząd ten pełnił do 1902 roku, kiedy to został prefektem kolejnej kongregacji, tym razem Kongregacji Biskupów. W 1908 papież Pius X powołał do istnienia Kongregację ds. Dyscypliny Sakramentów i na jej czele stanął właśnie Ferrata. W 1913 został archiprezbiterem Patriarchalnej bazyliki laterańskiej. Brał udział w konklawe 1903 i 1914, na którym wybrano Benedykta XV. Nowy papież mianował go Sekretarzem Stanu, lecz ten zmarł niespełna miesiąc po nominacji. Pochowany został w rodzinnym miasteczku.

</doc>
<doc id="1755858" url="https://pl.wikipedia.org/wiki?curid=1755858" title="Andrzej Pawlikowski">
Andrzej Pawlikowski



</doc>
<doc id="1755863" url="https://pl.wikipedia.org/wiki?curid=1755863" title="Edmund Załęski">
Edmund Załęski

Edmund Załęski (ur. 18 sierpnia 1863 we Lwowie, zm. 20 grudnia 1932 w Krakowie) – polski chemik, agrotechnik, badacz w zakresie hodowli roślin, biometrii i statystyki matematycznej w rolnictwie doświadczalnym. Przyczynił się do wyhodowania nowych odmian pszenicy i buraków cukrowych. Filister Korporacji Akademickiej Welecja.
Życiorys.
Urodził się w rodzinie Juliusza i Karoliny z Dzieduszyckich, właścicieli majątku Przezwód k. Sandomierza. W 1881 r. ukończył gimnazjum klasyczne w Radomiu i rozpoczął studia matematyczne na Cesarskim Uniwersytecie Warszawskim, a następnie chemię na Politechnice Ryskiej, wiedzę uzupełniał w Berlinie. Kierował stacją nasienną w Brzozówce, a następnie zorganizował Rolniczą Stację Doświadczalną Centralnego Towarzystwa Rolniczego k. Warszawy. W 1904 r. objął stanowisko dyrektora w Zakładach Hodowli Nasion Konstantego Buszczyńskiego. W 1910 r. został powołany na profesora Katedry Genetyki i Hodowli Roślin Akademii Rolniczej w Dublanach i od 1918 Uniwersytetu Jagiellońskiego (w latach 1930–1931 rektor UJ). Równocześnie zajmował stanowisko dyrektora Rolniczego Zakładu Doświadczalnego, gdzie doprowadził do powstania nowych odmian pszenicy i buraków cukrowych. Autor publikacji "Metodyka doświadczeń rolniczych".

</doc>
<doc id="1755864" url="https://pl.wikipedia.org/wiki?curid=1755864" title="DeShawn Stevenson">
DeShawn Stevenson

DeShawn Stevenson (ur. 3 kwietnia 1981 we Fresno) – amerykański koszykarz, grający na pozycji rzucającego obrońcy.
Życiorys.
Absolwent Washington Union High School, wybrany z numerem 23 przez drużynę Utah Jazz w drafcie 2000. W 2000 wystąpił w meczu gwiazd amerykańskich szkół średnich - McDonald’s All-American.
13 lutego 2010, razem z Caronem Butlerem i Brendanem Haywoodem, został wymieniony do Dallas Mavericks, w zamian za Josha Howarda, Drewa Goodena, Jamesa Singletona i Quintona Rossa. Po przejściu do Dallas zmienił numer koszulki na 92 i został pierwszym w historii NBA zawodnikiem noszącym ten numer. 2 lipca 2012 roku został wymieniony do Atlanta Hawks. 2 sierpnia 2013 został zwolniony przez Hawks.

</doc>
<doc id="1755867" url="https://pl.wikipedia.org/wiki?curid=1755867" title="Wielka Synagoga w Płocku">
Wielka Synagoga w Płocku

Wielka Synagoga w Płocku – główna synagoga płockiej Żydowskiej Gminy Wyznaniowej. Znajdowała się na rogu ulic Synagogalnej i Tylnej. W czasie II wojny zamieniona na warsztat samochodowy i garaż dla autobusów. Po wojnie składnica złomu. Rozebrana przez władze miasta w 1951 r.
Żydzi w Płocku.
Nie wiadomo, kiedy pojawili się w Płocku pierwsi Żydzi. W dokumencie biskupa płockiego Piotra I Półkozica z 1237 napisano: "Granice zaś miasta mają być od kurhanów, (...) aż do studni przy kościele Wojsława i drugiej studni – żydowskiej". Z treści można wnioskować, że istniała już wówczas dzielnica żydowska. Ukształtowana w średniowieczu, przetrwała w niezmienionych granicach do XX w. Znajdowała się w części starego miasta niedaleko murów miejskich, na północny wschód od Starego Rynku, po obu stronach ulicy Żydowskiej.
W XIX w. rozrosła się infrastruktura gminy żydowskiej. W 1866 wybudowano budynek Wielkiej Synagogi. Po 1810 wzniesiono Małą Synagogę. W 1845 założono nowy cmentarz żydowski. W 1872 oddano do użytku szpital żydowski im. Izaaka Fogla. Posiadał oddziały: chirurgiczny, położniczy, płucny, wewnętrzny, neurologiczny. W początkach XIX w. pojawili się w Płocku pierwsi chasydzi. Przez kolejne dziesięciolecia ścierali się ze zwolennikami tradycyjnego judaizmu.
W okresie międzywojennym w Płocku miały swoje oddziały wszystkie najważniejsze żydowskie partie polityczne: „Mizrachi” (działała od 1917, kierował nią Icchak Aszkenazy), „Poalej Syjon Lewica” (Becalel Okolica), „Poalej Syjon Prawica” (Fiszel Fliderblum, Szlomo Greenszpan, Dawid Gold), „Cejrej Cijon”, „Agudas Isroel” (Lajb Kilbert, Lajb Geliebter), „Bund” (Herman Kruk, Izrael Gerszon Bursztyn, Pinchas Szwarc), Organizacja Ogólnych Syjonistów, syjoniści-rewizjoniści (Nowa Organizacja Syjonistyczna). Z każdą z nich były powiązane różnorodne organizacje kulturalne, oświatowe, sportowe czy zawodowe.
W pierwszych dniach września 1939 do Płocka zaczęły napływać kilkusetosobowe grupy Żydów z miejscowości leżących w pobliżu granicy polsko-niemieckiej. W dniach 2-6 września wielu płockich Żydów, w obawie przed bombardowaniem miasta, uciekło do ościennych miejscowości. Po przekazaniu w październiku 1939 przez komendanturę wojskową władzy niemieckiej administracji cywilnej, represje stały się stałym elementem życia codziennego miejscowej ludności. Na ulicach dochodziło do pobić, obcinano brody, poniżano i prześladowano. Ograbiono stara synagogę. Zamieniono ją następnie na warsztat samochodowy. Zdewastowano stary i nowy cmentarz żydowski.
Historia Synagogi.
Pierwsza wzmianka o synagodze w Płocku pochodzi z 1534 roku. W 1658 Jan Kazimierz zezwolił na budowę nowej synagogi, na miejsce zniszczonej parę lat wcześniej. Obok istniejącego od XVII w. bet midraszu przy ul. Synagogalnej, wybudowano w 1866 na miejscu starej, wielkiej synagogi, nowy okazały budynek. Zbudowano go na planie kwadratu w stylu orientalnym. Zewnętrzne ściany zdobiły bogate płaskorzeźby i ornamenty. Wnętrze rozświetlały półkoliście i odcinkowo zamknięte okna. Wejście znajdowało się w rzeźbionym, półkoliście zamkniętym portalu, nad którym umieszczona była rozeta z Gwiazdą Dawida. Nad budynkiem wznosił się czterospadowy, namiotowy dach przekryty kopułą, na zwieńczeniu której znajdowała się ażurowa wieżyczka z cebulastym hełmem. Synagoga usytuowana była między ulicami: Synagoglaną i Tylną w pobliżu odcinka ul. Bielskiej.
W czasie II wojny światowej zdewastowana przez hitlerowców i zamieniona początkowo na warsztat samochodowy, a następnie na garaż autobusowy. Po 1945, w samej synagodze, jak i na placu przed nią znajdowała się składnica złomu. Na polecenie władz miasta w 1951 roku, grożący zawaleniem budynek - rozebrano. Po Wielkiej Synagodze pozostała dziś tylko nazwa ulicy – Synagogalna. Plac wokół synagogi nazwano później imieniem 13 Straconych.

</doc>
<doc id="1755868" url="https://pl.wikipedia.org/wiki?curid=1755868" title="Ferdinand Stolička">
Ferdinand Stolička



</doc>
<doc id="1755873" url="https://pl.wikipedia.org/wiki?curid=1755873" title="Porwak wulkaniczny">
Porwak wulkaniczny



</doc>
<doc id="1755875" url="https://pl.wikipedia.org/wiki?curid=1755875" title="Milan Obradović">
Milan Obradović

Milan Obradović, cyr. Милан Обрадовић (ur. 3 sierpnia 1977 w Belgradzie, Jugosławia) – serbski piłkarz, grający na pozycji obrońcy, reprezentant Serbii i Czarnogóry.
Kariera piłkarska.
Kariera klubowa.
W 1996 rozpoczął karierę piłkarską w klubie FK Radnički Jugopetrol Belgrad, skąd w 1999 przeszedł do FK Obilić Belgrad. W 2001 został zaproszony do rosyjskiego Lokomotiwu Moskwa, w którym dwa sezony występował w rozgrywkach Ligi Mistrzów. Następnie po jednym sezonie w Borussii Mönchengladbach powrócił do Radnički. W sezonie 2005/06 bronił barw greckiego klubu APO Akratitos. W lipcu 2006 podpisał 2-letni kontrakt z Metalistem Charków. W lutym 2013 roku został wypożyczony do końca sezonu do Arsenału Kijów. Latem 2013 powrócił do ojczyzny, gdzie został piłkarzem Partizanu Belgrad.
Kariera reprezentacyjna.
W latach 2000–2001 rozegrał 7 gier w reprezentacji Serbii i Czarnogóry.

</doc>
<doc id="1755876" url="https://pl.wikipedia.org/wiki?curid=1755876" title="Colias stoliczkana">
Colias stoliczkana

Colias stoliczkana – gatunek niewielkiego motyla z rodziny bielinkowatych. Występuje w Indiach. Nazwa gatunkowa upamiętnia morawskiego przyrodnika i badacza Indii, Ferdinanda Stoliczkę.

</doc>
<doc id="1755879" url="https://pl.wikipedia.org/wiki?curid=1755879" title="Sopot Festival 2005">
Sopot Festival 2005

Sopot Festival 2005 – 42. edycja festiwalu muzycznego odbywającego się w sopockiej Operze Leśnej. Festiwal odbył się w dniach 2-4 września 2005 roku a organizatorem była telewizja TVN. Drugiego dnia miał miejsce konkurs o nagrodę Bursztynowego Słowika i Słowika Publiczności. Natomiast pierwszego i trzeciego dnia można było zobaczyć gości specjalnych.
Pierwszy i trzeci dzień.
2 września wystąpili: Monika Brodka, Myslovitz, Reni Jusis, Agnieszka Chylińska, Sidney Polak, Zakopower, Sistars, Maryla Rodowicz. Sopot Festival 2005 zakończył koncert, na którym wystąpili Patrizio Buanne, Beata i Bajm oraz Simply Red.
Drugi dzień.
3 września 2005 roku miał miejsce konkurs o nagrodę Bursztynowego Słowika i Słowika Publiczności. W półfinale udział wzięło sześciu polskich wykonawców, z których wyłoniono dwóch finalistów. Po półfinałach odbył się krótki recital Alexa Baroni – zwycięzcy ubiegłorocznego konkursu Sopot Festival. Po jego występie odbył się finał 42. konkursu o Bursztynowego Słowika. Z czterech wykonawców (dwóch zagranicznych i dwóch polskich przedstawicieli) jury wyłoniło zwycięzcę konkursu i laureata Bursztynowego Słowika. Galę poprowadziła Magdalena Mołek.
Jury.
Jury Międzynarodowego Konkursu Sopot Festival zdecydowało, kto zdobył nagrodę Bursztynowego Słowika. 
W jury 42. Międzynarodowego Konkursu Sopot Festival zasiedli:

</doc>
<doc id="1755882" url="https://pl.wikipedia.org/wiki?curid=1755882" title="Bob Birdsong">
Bob Birdsong

Bob Birdsong (ur. 1 stycznia 1948 w Tennessee) – amerykański kulturysta. Brał udział w kilku zawodach kulturystycznych IFBB i AAU i zdobył wiele prestiżowych tytułów w latach siedemdziesiątych, w tym w 1974 IFBB Mr. America.
Życiorys.
Wczesne lata.
Urodził się w Tennessee. Dorastał w Kentucky. Opisał siebie jako dorastającego „chudego i jąkającego się dzieciaka". Jako dziecko był zastraszany przez inne dzieci z powodu swojego nazwiska Birdsong (Ptasia pieśń) i jego ciała. W wieku czternastu lat Birdsong po raz pierwszy zainteresował się kulturystyką. Później uczęszczał do Art Center College of Design w Pasadenie w Kalifornii, gdzie studiował sztuki piękne.
Kariera.
Birdsong po raz pierwszy wystartował w 1971 w AAU Mr. America, gdzie zajął 21. miejsce. Następnie brał udział w konkursach, takich jak Mr. California federacji AAU, Mr. Western America federacji AAU i Mr. federacji IFBB
Próbował także swoich sił jako fotomodel, kiedy wczesnych latach 70. był fotografowany dla Colt Studios i pod pseudonimem Bob Wren wziął udział w gejowskich filmach porno Dakota Productions: "California Supermen" (1972) i "Loadstar" (1973).
W latach 1983–1986 czterokrotnie pojawił się na okładce magazynu „Muscle and Fitness”, w tym grudniu 1983 z Apollonią Kotero.

</doc>
<doc id="1755883" url="https://pl.wikipedia.org/wiki?curid=1755883" title="Brzanka Stoliczki">
Brzanka Stoliczki

Brzanka Stoliczki ("Pethia stoliczkana") – gatunek słodkowodnej ryby z rodziny karpiowatych (Cyprinidae).
Występowanie.
Gatunek szeroko rozprzestrzeniony w Azji Południowo-Wschodniej. Zasięg jego występowania obejmuje Nepal, Indie, Pakistan, Birmę, Bangladesz, Laos, Tajlandię i Cejlon. Żyje w rzekach i jeziorach.

</doc>
<doc id="1755885" url="https://pl.wikipedia.org/wiki?curid=1755885" title="Konkurs Sopot Festiwal 2006">
Konkurs Sopot Festiwal 2006



</doc>
<doc id="1755887" url="https://pl.wikipedia.org/wiki?curid=1755887" title="Pump It">
Pump It

Pump It – jest czwartym singlem Black Eyed Peas z albumu Monkey Business.
Jako podkład została użyta solówka gitarowa zespołu Dick Dale &amp; The Del Tones pod tytułem „Misirlou” z 1963 roku.

</doc>
<doc id="1755889" url="https://pl.wikipedia.org/wiki?curid=1755889" title="Miłżecki">
Miłżecki

Miłżecki – polski herb szlachecki, odmiana herbu Odrowąż.
Opis herbu.
W polu czerwonym tamga Odrowążów srebrna. Herb ma dwa hełmy. W klejnocie prawym czerwone pióro orle z godłem na nim, a w lewym pięć piór strusich, z których środkowe i krańcowe czerwone.
Herbowni.
Milżecki, Milżycki, Miłżecki

</doc>
<doc id="1755890" url="https://pl.wikipedia.org/wiki?curid=1755890" title="Puntius stoliczkanus">
Puntius stoliczkanus



</doc>
<doc id="1755894" url="https://pl.wikipedia.org/wiki?curid=1755894" title="Autostrada A12 (Holandia)">
Autostrada A12 (Holandia)

Autostrada A12 (nl. "Rijksweg 12") – autostrada w Holandii przecinająca kraj na osi wschód-zachód, o długości 137 km. Łącząca Hagę z granicą holendersko-niemiecką, gdzie przechodzi w niemiecką autostradę A3 w kierunku Zagłębia Ruhry. A12 biegnie przez 3 prowincje: Zuid-Holland, Utrecht oraz Gelderland.
Trasy europejskie.
Śladem A12 na różnych odcinkach biegną 3 trasy europejskie:

</doc>
<doc id="1755895" url="https://pl.wikipedia.org/wiki?curid=1755895" title="Manufaktura (zakład produkcyjny)">
Manufaktura (zakład produkcyjny)



</doc>
<doc id="1755896" url="https://pl.wikipedia.org/wiki?curid=1755896" title="Chunchuzi">
Chunchuzi



</doc>
<doc id="1755897" url="https://pl.wikipedia.org/wiki?curid=1755897" title="Mas Que Nada">
Mas Que Nada

Mas Que Nada − piosenka, którą w 1963 r. napisał i oryginalnie wykonywał Jorge Ben. W 1966 r. spopularyzował ją inny brazylijski artysta - Sérgio Mendes. Piosenka doczekała się licznych coverów. W Polsce stała się szczególnie znana dzięki nowemu nagraniu Sérgio Mendesa wraz z Black Eyed Peas w 2006 r. Poniższe zestawienia list przebojów dotyczą właśnie wersji z 2006 r.

</doc>
<doc id="1755899" url="https://pl.wikipedia.org/wiki?curid=1755899" title="Klasa okręgowa (grupa zachodniopomorska II)">
Klasa okręgowa (grupa zachodniopomorska II)

Klasa okręgowa (grupa zachodniopomorska II) - jedna z czterech na terenie województwa zachodniopomorskiego klas okręgowych, stanowiąca pośredni szczebel rozgrywkowy między IV ligą, a klasą A. Stanowi tzw. VI ligę w rozgrywkach krajowych. W sezonie 2018/19, ze względu na reformę rozgrywek w woj. zachodniopomorskim i likwidacji ligi okręgowej, grupa ta przestała istnieć. W następnym sezonie nosiła nazwę klasa okręgowa, gr. szczecińska II, która później została przemianowana na klasę okręgową, gr. zachodniopomorską II. 
Zmagania w jej ramach toczą się cyklicznie systemem kołowym. Zwycięzcy grupy uzyskują awans do IV ligi polskiej gr. zachodniopomorskiej, zaś najsłabsze zespoły relegowane są do poszczególnych grup klas A. Zarządzana przez – działający w imieniu Polskiego Związku Piłki Nożnej – Zachodniopomorski Związek Piłki Nożnej.
Zespoły piłkarskie pochodzą z powiatów: choszczeńskiego, gryfińskiego, myśliborskiego oraz stargardzkiego.

</doc>
<doc id="1755900" url="https://pl.wikipedia.org/wiki?curid=1755900" title="Para Olvidarte de Mí">
Para Olvidarte de Mí

Para Olvidarte de Mí (pol. "Abyś zapomniał o mnie...") - szósty i ostatni album młodzieżowej grupy muzycznej RBD. Płyta wydana została na początku 2009 roku, tuż przed zapowiadanym w październiku 2008 roku rozwiązaniem zespołu.
Grupa wyrosła z młodzieżowego serialu telewizyjnego Pedro Damiana Zbuntowani (org. "Rebelde") nadawanego przez meksykańską telewizję Televisa.
Album nie doczekał się odpowiedniej promocji, ponieważ kiedy ukazał się w sklepach, grupa RBD już praktycznie nie istniała. Członkowie skupili się osobistych karierach i żadna trasa promocyjna nie miała miejsca.
Do tej chwili album rozszedł się w 150,000 kopii na całym świecie.
Inne informacje.
Dwie z piosenek zawartych na płycie są autorstwa członkini zespołu - Dulce Maríi. Są to utwory "Lágrimas Perdidas" oraz "Más Tuya Que Mía".

</doc>
<doc id="1755902" url="https://pl.wikipedia.org/wiki?curid=1755902" title="Ponad Kwietnik Turnia">
Ponad Kwietnik Turnia



</doc>
<doc id="1755903" url="https://pl.wikipedia.org/wiki?curid=1755903" title="Adela Garcia">
Adela Garcia

Adela Garcia, pseud. "Chica", "Chica Latina" (ur. 1 grudnia 1971) – profesjonalna zawodniczka fitness, kulturystka, członkini federacji IFBB (International Federation of BodyBuilders).
Życiorys.
Urodzona w Cabrerze w prowincji María Trinidad Sánchez na Dominikanie. W wieku ośmiu lat przeniosła się do San Juan w Portoryko. W szkole odnalazła zainteresowanie sportem: grała w softball, siatkówkę i koszykówkę. Jako siedemnastolatka rozpoczęła treningi siłowe.
W roku 1995 rozpoczęła karierę w fitnessie. Cztery lata później zwyciężyła w zawodach organizacji National Physique Committee (NPC) USA Fitness Championship, zyskując tym samym status zawodniczki profesjonalnej. Już w 2000 roku uczestniczyła w swoich pierwszych profesjonalnych zawodach fitness (Ms. Fitness International); zajęła podczas nich ósmą lokację. Trzykrotnie, w latach 2004, 2006, 2007, uhonorowano ją prestiżowym tytułem Ms. Fitness Olympia.

</doc>
<doc id="1755906" url="https://pl.wikipedia.org/wiki?curid=1755906" title="Owen Coyle">
Owen Coyle

Owen Coyle (ur. 14 lipca 1966 w Paisley) – irlandzki trener piłkarski i piłkarz.
Karierę piłkarską rozpoczynał w Dumbarton i następnie grał w wielu szkockich zespołach oraz w angielskim Bolton Wanderers. Po zakończeniu kariery był szkoleniowcem Falkirk oraz St. Johnstone. Następnie objął zespół Football League Championship, Burnley. Wywalczył z nim awans do Premier League w sezonie 2008/2009. W 2010 roku został trenerem Boltonu Wanderers.
Urodził się w Szkocji, jednak reprezentował Irlandię na arenie międzynarodowej.
Kariera piłkarska.
Klubowa.
Coyle zawodową karierę piłkarską rozpoczynał w roku 1985 w zespole Dumbarton, gdzie występował ze swoimi braćmi, Joem i Tommym. Trzy lata później podpisał kontrakt z Clydebank. W marcu 1990 roku za 175 tysięcy funtów przeszedł do Airdrieonians. W swoim debiutanckim spotkaniu w nowym klubie zdobył hat-tricka i został w sezonie 1989/1990 królem strzelców Scottish Football League. W czasie następnych dwóch sezonów pomógł Airdrieonians w awansie. Zagrał również w przegranym z Rangers finale Pucharu Szkocji.
W lecie 1993 roku przeszedł do Boltonu Wanderers za 250 tysięcy funtów. W czasie dwuletniego pobytu w tym klubie awansował z nim do Premier League oraz grał w najwyższej klasie rozgrywkowej w Anglii. W październiku 1995 podpisał jednak kontrakt z Dundee United, z którym także wywalczył awans i strzelił bramkę w drugim spotkaniu finałowym barażów z Partick Thistle.
Następnie Coyle grał w Motherwell oraz w Dunfermline Athletic. Po stracie miejsca w tym zespole został wypożyczony do Ross County. W roku 2001 rozpoczął grę w Airdrieonians. Gdy rozpoczęło się postępowanie upadłościowe klubu Coyle przeszedł do Falkirk w roku 2002. Był tam grającym trenerem. Po opuszczeniu tego klubu powrócił do Dundee United. Z początku był tam w sztabie szkoleniowym, jednak później był zawodnikiem. Z powodu braku miejsca dla niego w wyjściowym składzie został wypożyczony do Airdrie United, następców zespołu Airdrieonians. Później stał się zawodnikiem tego klubu na stałe. Swoją karierę zakończył w roku 2007, w czasie gry w St. Johnstone, gdzie był grającym trenerem.
9 kwietnia wystąpił w jednym spotkaniu rezerw Burnley, w którym także strzelił gola i pomógł temu zespołowi wygrać ligę rezerw.
Reprezentacyjna.
Coyle urodził się w Szkocji, jednak mógł także grać w reprezentacji Irlandii z powodu irlandzkiego pochodzenia. W kadrze tej wystąpił jeden raz. W kwietniu 1994 roku zmienił Tommy’ego Coyne’a w 83. minucie meczu z Holandią. Spotkanie to Irlandia wygrała 1:0.
Kariera trenerska.
St. Johnstone.
W kwietniu 2005 roku został szkoleniowcem St. Johnstone. W marcu 2006 roku otrzymał tytuł szkoleniowca miesiąca Scottish First Division. Coyle doprowadził St. Johnstone do półfinału Puchar po wygraniu 2:0 z Rangers na Ibrox. Było to pierwsze zwycięstwo klubu na tym stadionie od 35 lat. Zespół doszedł do półfinału również dzięki zwycięstwom z Falkirk i Motherwell. Przegrał jednak mecz półfinałowy z Celticiem.
W tym samym sezonie St. Johnstone grało w First Division i walczyło o awans do SPL. 26 marca 2007 roku Coyle po raz drugi został wyróżniony tytułem najlepszego szkoleniowca miesiąca w lidze. O awans klub walczył z Gretną do ostatniej kolejki sezonu. Gol Jamesa Grady’ego dał jednak zwycięstwo Gretnie nad Ross County i zarazem awans do SPL.
W lipcu 2007 roku Coyle przedłużył swój kontrakt z St. Johnstone o rok, który wiązał go z zespołem do sezonu 2009/2010. Na początku sezonu 2007/2008 doprowadził klub do finału Scottish Challenge Cup. Tydzień wcześniej zgodził się na ofertę angielskiego Burnley i opuścił St. Johnstone. Jego asystent, Sandy Stewart poprowadził klub w finałowym meczu z Dunfermline Athletic i jego klub wygrał 3:2.
Burnley.
22 listopada Coyle oficjalnie został nowym szkoleniowcem Burnley. Polecony on został przez Alexa McLeisha oraz przez prezesa Boltonu, Phila Gartside'a po tym jak zatrudnił on Gary’ego Megsona na stanowisku nowego trenera klubu. Coyle był drugim kandydatem, po Megsonie, do objęcia tej roli.
We wrześniu 2008 roku reprezentant Anglii, Andy Cole stwierdził, że to właśnie Coyle nakłonił go do ponownego przemyślenia decyzji o zakończeniu kariery przez niego po sezonie 2007/2008. Powiedział: „"Przyszedłem do Burnely, gdzie panowała dobra atmosfera i rozmawiałem z Owenem. Dawał on to co mi najlepsze i za jego sprawą poczułem się młodszy"” Coyle spędził trzy miesiące na wypożyczeniu w Burnley w tamtym sezonie.
Coyle został wybrany najlepszym szkoleniowcem września 2008 roku w Football League Championship po tym jak doprowadził Burnley do pięciu zwycięstw w sześciu spotkaniach oraz zwycięstwa w Pucharze Ligi z zespołem Premier League, Fulham. W listopadzie jego klub zwyciężył po rzutach karnych z Chelsea na Stamford Bridge i awansował do ćwierćfinału tych rozgrywek. W tej fazie Burnley wygrało 2:0 z Arsenalem. W półfinale zostali wyeliminowani przez Tottenham Hotspur w dramatycznych okolicznościach. W pierwszym spotkaniu na White Hart Lane padł wynik 4:1 dla Tottenhamu, w rewanżowym meczu Burnley prowadziło 3:0, jednak Tottenham strzelił dwie bramki w ostatnich trzech minutach meczu i awansował do finału.
Burnley pod wodzą Coyle'a awansowało do Premier League po wygraniu z Sheffield United w finale barażów 25 maja 2009 roku. Sezon 2009/2010 będzie pierwszym dla tego klubu w Premier League oraz pierwszym w najwyższej klasie rozgrywkowej od 33 lat. W okienku transferowym Coyle podpisał kontrakty między innymi z Tyronem Mearsem, Stevenem Fletcherem oraz z Davidem Edgarem. Transfer Fletchera za 3 miliony funtów był rekordowy dla Burnley.
18 czerwca 2009 roku przedłużył swój kontrakt z klubem do końca sezonu 2012/2013. 19 sierpnia doprowadził Burnley do pierwszego zwycięstwa w najwyższej klasie rozgrywkowej od 33 lat. Jego zespół pokonał mistrza kraju, Manchester United.
Bolton Wanderers.
8 stycznia 2010 roku został trenerem Boltonu Wanderers. W sezonie 2011/12 spadł z Premier League.
9 października 2012 roku został zwolniony.
Wigan Athletic.
14 czerwca 2013 roku został zatrudniony w Wigan Athletic, po odejściu Roberto Martíneza. 2 grudnia 2013 r. zrezygnował z prowadzenia drużyny.
Inne.
Coyle wystąpił w szkockim filmie o piłce "Zwycięski gol" w roku 2002. Grał tam między innymi z Robertem Duvallem, Michaelem Keatonem i Allym McCoistem. Coyle jest lubiany przez kibiców Burnley. W czasie WrestleMania XXV 5 kwietnia 2009 roku na tłumie widniał napis „Owen Coyle is God” („Owen Coyle jest Bogiem”).

</doc>
<doc id="1755910" url="https://pl.wikipedia.org/wiki?curid=1755910" title="Daruma">
Daruma



</doc>
<doc id="1755911" url="https://pl.wikipedia.org/wiki?curid=1755911" title="Daruma (lalka)">
Daruma (lalka)

 – lalka Darumy lub Dharmy, daruma; nazwa tradycyjnej, japońskiej lalki, pustej w środku, okrągłej, bez kończyn, tworzonej przeważnie w postaci "okiagari-koboshi", czyli „wańki-wstańki”.
Opis.
Lalka jest wzorowana na Bodhidharmie, założycielu buddyzmu zen. Może być różnej wielkości, o owalnym kształcie, zazwyczaj czerwona. Przedstawia brodatego mężczyznę. Ma znaczenie symboliczne, jest talizmanem szczęścia.
Pękate figurki przedstawiają postać Darumy w sposób karykaturalny, choć zgodny z krążącymi o nim legendami – a zatem bez rąk i nóg, które wskutek wieloletniej medytacji zanikły, o wielkich oczach (bez źrenic, z jedną lub dwiema), osadzonymi w wielkiej, zarośniętej czarną brodą i krzaczastymi brwiami twarzy, która wypełnia blisko połowę owalnego korpusu lalki. Kształt głowy i rysy twarzy lalki naśladują wizerunki tego mnicha, pierwszego patriarchy zen, znanego z obrazów, najczęściej malowanych tuszem.
Zawzięty wyraz twarzy lalki wyraża determinację, wolę pokonywania trudności, ale również poświęcenie, dyscyplinę i cierpliwość. Postać ta kojarzy się ponadto z długim życiem, dobrym zdrowiem, szczęściem i pomyślnością. Puste spojrzenie Darumy (bez źrenic) w postaci białych kół ma odwzorowywać legendę o usunięciu przez medytującego własnych powiek. Inna teoria głosi, że w przeszłości ci, którzy chcieli, aby bóg zamieszkujący w lalce pomógł im w osiągnięciu celów, ślubowali, że dadzą Darumie wzrok, jeśli bóg im pomoże.
Broda i brwi odtwarzające rysy twarzy Bodhidharmy nie służą jedynie estetyce. W rzeczywistości brwi mają kształt żurawi, a broda żółwi. Te dwa zwierzęta reprezentują długowieczność w kulturze japońskiej (podobnie jak w pozostałej części Azji Wschodniej), zgodnie z przysłowiem: „Żuraw żyje 1000 lat, żółw 10 000” (jap. "Tsuru wa sennen, kame wa mannen").
Daruma jako talizman.
Lalki te kupuje się przeważnie z oczami bez namalowanych źrenic, „ślepą”, albowiem takie właśnie lalki, jeśli odpowiednio zostaną potraktowane – poprzez domalowanie źrenic – mają moc przynoszenia szczęścia. Najlepiej uczynić to z nadejściem Nowego Roku, w dniu własnych urodzin lub w momencie podejmowania ważnej decyzji, czy zadania. Robią to nie tylko zwykli ludzie, ale także firmy.
Oczy lalki należy namalować, ale w ściśle określony sposób: jeśli chce się, aby spełnił się jakiś cel, jawne czy skryte marzenie, wyznacza się na najbliższy rok zadanie. Myśląc o nim maluje się lalce jedno oko (lewe). Namalowane oko lalki pozostaje zawsze otwarte i skupione na wyznaczonym celu. Gdy cel zostanie osiągnięty lub marzenie się spełni, domalowuje się lalce drugie oko. W ten sposób daruma uzyskuje wzrok.
Po wypełnieniu misji przez darumę lub najdalej po roku, stare lalki należy zanieść do świątyni, gdzie w ognisku rozpalonym na poświęconej ziemi zostaną uroczyście spalone, aby nie przyniosły niepowodzeń. Ceremonia ta nazywa się "daruma-kuyō" („ceremonia żałobna ku czci darumy”). Osamotniony właściciel kupuje natomiast inną, zazwyczaj większą darumę, aby dalej przynosiła mu szczęście.
Najczęstsze cele, jakie stawiają sobie Japończycy w kontekście z darumą, to zdanie egzaminów i znalezienie pracy. Z kolei handlowcy lubią wystawiać lalki daruma w swoich sklepach w charakterze talizmanów, przynoszących ich firmie sukcesy oraz przeganiających wszelkie niepowodzenia. Politycy na początku kampanii wyborczej też często kupują darumę, a jeśli odniosą sukces, wydają przyjęcie, na którym uroczyście domalowują darumie drugie oko.
Charakterystyczny kształt tych lalek powoduje, że znaczna część z nich jest wytwarzana jako „wańki-wstańki”. Obciążone u podstawy, ilekroć przewrócone, wracają do pozycji pionowej. Ta właśnie ich cecha zdaje się być najważniejsza, bowiem uważa się, że lalka taka ma moc pomagania swemu właścicielowi w przezwyciężaniu życiowych niepowodzeń, zgodnie z powiedzeniem: „Siedem razy upaść, osiem razy się podnieść”; „choćbyś siedem razy upadał, podnieś się po raz ósmy”; „nie poddawaj się niepowodzeniom” (jap. "nana korobi ya oki").
Kolory i interpretacje lalki.
W okresie Edo Daruma był w Japonii uważany za świętego, który chronił przed ospą i innymi groźnymi chorobami zakaźnymi. Czerwona lalka przedstawiająca Darumę z groźną miną była wówczas uważana za dobry środek odpędzający takie choroby. Stąd też malowane szaty lalek daruma najczęściej występują w kolorze czerwonym. Nie jest to jednak regułą. Obecnie można spotkać lalki nie tylko pomalowane czterema innymi kolorami z pięciu głównych (jap. "goshiki" lub "goshoku"): niebieski, żółty, czerwony, biały, czarny, ale w o wielu więcej.
Kolor darumy należy wybrać zależnie od celu, jaki chce się osiągnąć. Można też kupić zestaw w kilku, wybranych kolorach. Są różne i każdemu z nich przypisywane są odmienne cechy, są też często w różny sposób interpretowane, w zależności m.in. od regionu kraju:
Do produkcji lalek używana jest najczęściej masa z papier-mâché (tradycyjnie, spreparowany odpowiednio papier japoński "washi", czy też zgodnie z obecną tendencją, pochodzący z recyklingu) lub rzeźbione w drewnie jako kokeshi. Szczególnych umiejętności wymaga malowanie rysów twarzy lalki, ponieważ każdy egzemplarz darumy powinien mieć swoją własną, odrębną osobowość. Rysy twarzy darumy sprawiają często wrażenie miny srogiej i zawziętej, czasami jednak przyjaznej i życzliwej. W zasadzie trudno spotkać dwie identycznie darumy. Mogą one być różnej wielkości.
Ceny lalek daruma wynoszą od kilkuset do kilkudziesięciu tysięcy jenów. Lalkę taką można nabyć w każdym japońskim sklepie z pamiątkami oraz w świątyniach w całej Japonii. Najpopularniejsze lalki daruma pochodzą ze świątyni Shōrinzan Daruma-ji w Takasaki (prefektura Gunma). Innym miejscem cieszącym się wielką popularnością i kilkusetletnią sławą jest targowisko lalek daruma w miejscowości Haijima blisko Hachiōji, na zachód od centrum Tokio. Wydarzeniem roku, przyciągającym ponad 100 tys. gości, są targi daruma organizowane w dniach 3–4 marca, w świątyni buddyjskiej Jindai-ji, usytuowanej w mieście Chōfu, należącym do aglomeracji tokijskiej.
Z biegiem czasu tradycja, historia, pochodzenie, kolory lalki zmieniały się, tworząc także wersje lokalne. Jedną z największych zmian było jej przekształcenie w wizerunek żeński. Powstały: "hime-daruma" („daruma księżniczka”), "onna-daruma" („daruma kobieta”). Interpretacje darumy ożywiły także pary: dziewczynka i chłopiec, czy Daruma jako Hello Kitty.
Proces tworzenia nowych interpretacji rozpoczął się już w okresie Edo, tuż po tym, jak lalka powstała. Następował wówczas wyraźny rozdział klas społecznych. Kupcy znajdowali się na dole drabiny, co skłoniło ich do stworzenia swego rodzaju mikrośrodowiska, w tym m.in. „przebrania” darumy w kobietę. Prawdopodobnie miało to na celu „wbijanie szpilek” klasie rządzącej, która przedstawiała Bodhidharmę jako męską, silną postać. Jego obrazy jako kobiety stały się relatywnie powszechne, stając się przedmiotem także satyrycznych skojarzeń. Zdolność darumy do wstawania bez względu na to, ile razy ktoś by go położył, była jednoznacznie kojarzona z prostytutkami i ich tendencją do robienia tego samego. Pojawiły się również falliczne przedstawienia Darumy.
Daruma-otoshi.
Daruma-otoshi to tradycyjna gra-zabawka składająca się z sześciu, nałożonych na siebie, części: głowy darumy, pięciu kolorowych krążków-pierścieni tworzących „tułów” lalki oraz młoteczka. Zabawa polega na wybijaniu od dołu kolejnych krążków przy pomocy drewnianego młoteczka tak, aby pozostałe części pozostawały na sobie.
Yuki-daruma.
Słowo "yuki-daruma" to po japońsku bałwan śniegowy.
Daruma, kokeshi, matrioszka.
Istnieje opinia, że rosyjska matrioszka powstała w XIX wieku wskutek inspiracji artystów japońskimi lalkami darumy i kokeshi. Żona znanego wówczas w Rosji przedsiębiorcy, mecenasa i konesera sztuki, Sawwy Mamontowa (1841–1918), przywiozła z Japonii m.in. figurkę jednego z siedmiorga bogów szczęścia, Fukurokuju, która zawierała w sobie pozostałych sześcioro.
Pierwszy rosyjski zestaw lalek został stworzony w 1890 roku przez snycerza i lalkarza Wasilija Zwiozdoczkina (1876–1956) i namalowany przez Siergieja Maliutina (1859–1937), który był malarzem ludowym w posiadłości Mamontowa – Abramcewo. Zestaw składał się z ośmiu lalek. Źródła różnią się opisami lalki, opisując ją jako okrągłą, pustą lalkę daruma, przedstawiającą łysego, starego mnicha buddyjskiego lub lalkę o charakterze "kokeshi", zawierającą w sobie siedmioro bóstw szczęścia i powodzenia. Nazywana była też początkowo "fukuruma" (przeinaczenie Fukurokuju) lub "honsiu" od głównej wyspy Japonii. Żona Sawwy Mamontowa zaprezentowała rosyjskie lalki na paryskiej wystawie "L’Exposition universelle de 1900" (lub "L’Exposition de Paris 1900") w 1900 roku, gdzie zabawka zdobyła brązowy medal, a następnie szeroką popularność.

</doc>
<doc id="1755912" url="https://pl.wikipedia.org/wiki?curid=1755912" title="Miejski Zakład Komunikacji w Puławach">
Miejski Zakład Komunikacji w Puławach

Miejski Zakład Komunikacji w Puławach – przewoźnik obsługujący komunikację miejską na terenie Puław i sąsiednich miejscowości.
Historia.
Uruchomienie w Puławach w latach 60. XX wieku Zakładów Azotowych narzuciło konieczność organizacji dojazdu do pracy dla licznej grupy pracowników tego przedsiębiorstwa. W początkowym okresie pracowników dowoziły specjalne miejskie autobusy PKS oznakowane napisem "M1". Zaczęto je nazywać potocznie od tego oznakowania "emkami" (rzeczownik rodzaju żeńskiego) i określenie to, będące regionalizmem, jest do dziś bardzo silnie zakorzenione wśród mieszkańców miasta.
Typowa komunikacja miejska została uroczyście uruchomiona 1 maja 1974 pod nazwą "Zakład Komunikacji Miejskiej". Był to wówczas dział Powiatowego Przedsiębiorstwa Gospodarki Komunalnej. W początkowym okresie po Puławach kursowały trzy linie, łączące poszczególne części Puław: linia 1: Zakłady Azotowe – Włostowice, linia 2: Zakłady Azotowe – Dworzec Towarowy PKP, linia 3: Zakłady Azotowe – Dworzec PKP Puławy Miasto. Trasy tych linii uległy nieznacznym zmianom. Pod koniec 2009 roku linia nr 1 w kierunku Włostowic kursuje dodatkowo ul. Czartoryskich i Królewską. W tym samym czasie linia nr 2 zastąpiła linię nr 10 i została skierowana do Chrząchowa. Linia nr 3 w obu kierunkach kursuje po wydłużonej trasie ulicami Wojska Polskiego i Partyzantów. W dalszej kolejności w 1975 roku uruchomiono linię 4 łączącą Zakłady Azotowe z Wólką Profecką. Początkowo jej trasa była skrócona do Oczyszczalni.
Kolejnym rozszerzeniem było uruchomienie trzech linii podmiejskich w 1977: linia 5: Michałówka – Bronowice, linia 6: Zakłady Azotowe – Końskowola / Młynki, linia 7: Zakłady Azotowe – Góra Puławska. Trzy kolejne linie: linia 8: Wólka Profecka – Działki, linia 9: Wólka Profecka – Wróblewskiego, linia 10: Włostowice – Końskowola, wydłużona następnie do Witowic; uruchomiono je w 1983 roku. W 1986 miasto miało 16 linii komunikacyjnych, które zapewniały komunikację z sąsiednimi miejscowościami.
Pod koniec lat 80. funkcjonowały okresowo dwie linie: 8 (ZA br. nr 3, Dęblińska, Piaskowa, Lubelska, Słowackiego, Partyzantów, Wróblewskiego, Centralna, Piaskowa, Dęblińska, ZA br. nr 3) i 9 (Dęblińska, Piaskowa, Piłsudskiego, Skłodowskiej, Partyzantów, Słowackiego, Lubelska, Królewska, Czartoryskich, Piaskowa, Dęblińska). Obie linie wycofano z uwagi na małą liczbę pasażerów.
W marcu 1991 podjęto szereg ograniczeń w funkcjonowaniu komunikacji. Niektóre kursy wieczorne w dni robocze wycofano dla linii: 2, 11, 15, 16, 16A, 17. Linie 1A i 14 realizowały swoje zadania komunikacyjne tylko w godzinach szczytów przewozowych. Linia 12 utraciła część kursów wieczornych zarówno w dni robocze i wolne.
W historii puławskiej komunikacji nie istniała nigdy linia o numerze 13, nie kursowały też linie nocne (nieudana próba uruchomienia nocnej linii autobusowej miała miejsce w 1992 roku i z powodu niskiej frekwencji linia została po kilku miesiącach zlikwidowana). Istniała także linia "0", którą uruchomiono w 1993 roku poza godzinami szczytu na trasie osiedle Niwa – Kołłątaja, skierowano ją później do Ogródków działkowych "Kępa". Została potem przekształcona w linię nr 8.
Stan obecny.
Obecnie funkcjonuje 35 linii o następujących trasach:
Linie od 1 do 28 są liniami zwykłymi, linia numer 31 jest linią kursującą w Dęblinie na zlecenie tamtejszego urzędu, linia C jest linią cmentarną, kursującą w okresie Dnia Wszystkich Świętych, zaś linie od J1 do S7 są liniami szkolnymi.
Linie nieistniejące.
1A
Linia realizowana do sierpnia 1996 roku na trasie Włostowice – Zakłady Azotowe; realizowana następnie przez linię 19.
5A
Linia na trasie Michałówka – Bronowice, z wybranymi kursami do Łęki i Kajetanowa. Jej funkcję przejęła linia nr 18 w sierpniu 1996, którą ostatecznie zlikwidowano w grudniu tego samego roku. Wszystkie kursy zostały później przejęte przez linię nr 5.
9
Linia funkcjonująca od sierpnia 1996 do grudnia 1996. Kursowała tylko w weekendy, zastępując linię 2 i 4 na trasie: Kolejowa – Słowackiego – Norwida – Partyzantów – Centralna – Piaskowa – Dęblińska – Budowlanych – ZA br. nr 3
11W
Linia obecnie realizowana przez nr 21.
16A
Linia funkcjonująca do sierpnia 1996 na trasie: Składowa – Słowackiego – Partyzantów – Centralna – Piłsudskiego – Góra Puławska – Klika – Pachnowola – Zarzecze – Dobrosławów – Leokadiów – Smogorzów. Przejęta przez linię 16.
Szata graficzna rozkładów jazdy.
Puławskie MZK często zmieniało szatę graficzną rozkładów. Do 1991 funkcjonowały żółte, metalowe tabliczki, na których odjazdy były wypisane ręcznie farbą olejną (kolor czarny – odjazdy codziennie, kolor czerwony – tylko w dni robocze). W roku 1991 wprowadzono czarno-białe rozkłady jazdy z układem tabelarycznym (istniały w dwóch wersjach). Miały one charakter zbiorczy. W kolumnach znajdowały się poszczególne godziny, w wierszach – linie. W sierpniu 1996 roku wprowadzono trójkolorowe oznaczenia (niebieski – codziennie, czarny – w dni robocze, czerwony – w dni wolne). Wersję tę udoskonalono we wrześniu 2001 roku. W listopadzie 2008 roku zrezygnowano z wersji tabelarycznej. Obecnie każda linia posiada indywidualne rozkłady jazdy z podziałem na dni robocze (podział na dni nauki szkolnej oraz ferie i wakacje), soboty i święta.
Tabor.
W Puławach eksploatowane są następujące autobusy:

</doc>
<doc id="1755916" url="https://pl.wikipedia.org/wiki?curid=1755916" title="Sandy Mölling">
Sandy Mölling

Sandy Mölling (ur. 27 kwietnia 1981 w Wuppertalu) – niemiecka prezenterka, tancerka, aktorka i wokalistka popularnego zespołu No Angels, powstałego w programie „Popstars”. Zespół stał się najbardziej utytułowanym niemieckim girlsbandem na świecie. Po rozpadzie zespołu w 2003 roku rozpoczęła karierę solową wydając 2 albumy. Odniosła największy sukces solowy spośród wszystkich „aniołków”. W 2005 roku była nominowana do nagród „ECHO Awards” w kategorii „Best Female National”. W 2007 roku za namową Lucy reaktywowała zespół No Angels wydając album „Destiny”. Po spekulacjach telewizji RTL, 19 listopada Sandy oświadczyła iż spodziewa się dziecka. Pod koniec marca urodziła syna Jaydena. W 2014 roku zespół No Angels definitywnie zakończył działalność.

</doc>
<doc id="1755924" url="https://pl.wikipedia.org/wiki?curid=1755924" title="Bebot">
Bebot

Bebot – piosenka pop, dance i hip hop, amerykańskiej grupy muzycznej The Black Eyed Peas, pochodząca z jej czwartego albumu studyjnego Monkey Business. Do piosenki stworzono dwa teledyski, które nagrano i wydano na początku lipca 2006. Piosenka tematyką jest podobna do "The Apl Song", piosenki wydanej na płycie Elephunk w 2003.

</doc>
<doc id="1755932" url="https://pl.wikipedia.org/wiki?curid=1755932" title="Parliament Street">
Parliament Street

Parliament Street ("Ulica Parlamentarna") – ulica o długości 50 metrów znajdująca się w Exeter w hrabstwie Devon (Anglia). Ulica pochodzi z XIV wieku i łączy High Street z Waterbeer Street. Szerokość w jej najwęższym miejscu wynosi 0,64 m, a w najszerszym około 1,22 m. Według niektórych źródeł jest to najwęższa ulica na świecie, choć ten tytuł przypisywany jest czasem Spreuerhofstraße, znajdującej się w Reutlingen (Niemcy).
Dawniej ulica nazywała się Small Lane ("Mała Uliczka"), lecz została przemianowana na nazwę symbolizującą drwinę Rady Miasta z parlamentu, który uchwalił ustawę wprowadzającą szerokie zmiany w systemie wyborczym Wielkiej Brytanii (tzw. Reform Act 1832). W 1836 mieszkańcy Waterbeer Street przeznaczyli 130 funtów na poszerzenie Parliament Street, do którego ostatecznie nie doszło.

</doc>
<doc id="1755933" url="https://pl.wikipedia.org/wiki?curid=1755933" title="Nocne polucje">
Nocne polucje



</doc>
<doc id="1755935" url="https://pl.wikipedia.org/wiki?curid=1755935" title="Kōtsū sensō">
Kōtsū sensō

 – okres w historii Japonii przypadający na lata trzydzieste ery Shōwa (1955-1964). W okresie tym liczba ofiar śmiertelnych w wypadkach komunikacyjnych przekraczała liczbę ofiar w wojnie chińsko-japońskiej (17 282 osoby w ciągu 2 lat).
Liczba wypadków komunikacyjnych w Japonii osiągnęła szczyt w roku 1970 i od tego czasu zaczęła się zmniejszać. Ponowny wzrost liczby ofiar śmiertelnych miał miejsce od 1980 roku i w 1988 przekroczył granicę 10 000 ofiar, co nazywane jest .
Okres wzrostu gospodarczego i wypadków wśród dzieci.
W 1945 roku, po przegranej wojnie na Pacyfiku, ruch mający na celu odbudowę Japonii przyczynił się do zwiększenia liczby samochodów ciężarowych na japońskich drogach. Gwałtowny wzrost gospodarczy pociągał za sobą zwiększenie produkcji samochodów ciężarowych różnego typu.
W latach 1955-1964 głównymi użytkownikami dróg były samochody ciężarowe. W okresie tym z powodu licznych wypadków popularnym stało się określenie sytuacji na drogach wyrażeniem "kōtsū sensō". Głównymi ofiarami wypadków byli piesi. Głównym powodem wypadków były braki chodników i sygnalizacji świetlnej, będących wciąż w fazie budowy. Większość ofiar stanowiły dzieci. Szczególnie wysoka była liczba ofiar śmiertelnych wśród niemowląt. Okres spektakularnego wzrostu gospodarczego i rozwoju motoryzacji był zarazem walką pomiędzy kierowcami starającymi się wypełnić stawiane przed nimi zobowiązania a bezbronnymi pieszymi. W społeczeństwie nie wykształciła się forma współistnienia pojazdów i pieszych na drodze.
Według zestawień firmy Dentsu Inc. jednym z najpopularniejszych wyrażeniem w użyciu w roku 1960 było "kōtsū sensō".
W 1955 roku Toyota ogłosiła produkcję Toyoty Crown mówiąc, że pojazd ten jest . Następnie do sprzedaży trafiły Toyota Corona (1957), Kei car Subaru 360 produkcji firmy Fuji Heavy Industries (1958) i Nissan Bluebird (1959), które to przyczyniły się do wzrostu sprzedaży na rynku samochodów osobowych. Zapalnikiem do eksplozji ilości samochodów osobowych na japońskich drogach okazały się wyprodukowane w 1966 roku Nissan Sunny i Toyota Corolla. Rok ten nazywany jest . Pojawienie się samochodów rodzinnych także przyspieszyło rozprzestrzenianie się pojazdów po terenie Japonii.
Wzrost liczby samochodów ciężarowych, któremu towarzyszył jednoczesny wzrost liczby samochodów osobowych był powodem nieustającego wzrostu liczby wypadków śmiertelnych na drogach aż do roku 1970.
Przeciwdziałanie.
Sytuacja na drogach uległa pogorszeniu w trakcie przygotowań do Letnich Igrzysk Olimpijskich w Tokio. Aby temu przeciwdziałać w 1959 roku rozpoczęto akcję ochrony dzieci na przejściach dla pieszych we wszystkich 23 dzielnicach stolicy. Odpowiednio przeszkoleni pracownicy, nazywani pieszczotliwie , mieli zapewnić bezpieczeństwo na skrzyżowaniach w pobliżu szkół podstawowych. Policjanci rozpoczęli prowadzenie zajęć w szkołach, mających na celu wpajanie młodym ludziom zasad bezpieczeństwa na drodze. Jednocześnie rozpoczęła się . Około roku 1965 zaczęto wdrażać regułę podnoszenia ręki przy przechodzeniu przez jezdnię.
W 1968 roku zaostrzeniu uległy kary za nieumyślne spowodowanie śmierci w wyniku błędu w pracy. Od tej pory prawo przewidywało karę do 3 lat pozbawienia wolności lub do 5 lat pracy przymusowej w zakładzie karnym.
W latach 70. XX wieku wprowadzono w centrach miast wolne od pojazdów strefy piesze.
Drugi kōtsū sensō.
Liczba ofiar śmiertelnych w wypadkach komunikacyjnych stopniowo malała od roku 1971. Od 1980 roku liczba ta zaczęła ponownie wzrastać, aż w roku 1988 przekroczyła 10 000 ofiar rocznie. Okres ten nazywany jest drugim "kōtsū sensō". Powodem nawrotu sytuacji kryzysowej były niewystarczające środki z budżetów państwa i władz lokalnych przeznaczane na służby policyjne i zachowanie bezpieczeństwa na drogach. Podczas tego okresu większość ofiar stanowili pasażerowie pojazdów. W latach 1980-2000 w większości ofiarą nieszczęśliwych wypadków na drogach padali ludzie młodzi prowadzący pojazdy.

</doc>
<doc id="1755939" url="https://pl.wikipedia.org/wiki?curid=1755939" title="Uniwersytet Petersburski">
Uniwersytet Petersburski



</doc>
<doc id="1755943" url="https://pl.wikipedia.org/wiki?curid=1755943" title="EMD SD40">
EMD SD40

EMD SD40 – ciężka sześcioosiowa lokomotywa spalinowa produkcji amerykańskiej używany w Ameryce Północnej, Południowej oraz Afryce. Wyprodukowany w liczbie 1268 sztuk w latach 1966-1972 przez Oddział General Motors – Electro-Motive Division. Lokomotywa wyposażona jest w 16-cylindrowy silnik o mocy 3000 koni mechanicznych. Wykorzystywała analogiczne pudło, jak inne modele produkowane przez firmę EMD: SD38, SD39, SDP40 oraz SD45.
W 1972 lokomotywy tej serii przebudowano do wersji SD40-2, należącej do wariantu Dash-2. SD40-2 stała się najpopularniejszą serią lokomotyw używanych w USA. Wyprodukowano ich niemal 4000 sztuk.

</doc>
<doc id="1755944" url="https://pl.wikipedia.org/wiki?curid=1755944" title="Bitwa na przełęczy Lynkos">
Bitwa na przełęczy Lynkos

Bitwa na przełęczy Lynkos – starcie zbrojne, które miało miejsce w roku 199 p.n.e.
Po porażce w bitwie pod Ottobolos Filip V wycofał się ze swoim wojskiem w rejon Bruannion, gdzie przygotował zasadzkę na nadciągających doliną Monastyru Rzymian. W wyniku potyczki kolumna Rzymian została rozproszona, a ich wojska poniosły straty.
Po starciu pod Bruannion Filip zajął nowe pozycje na przełęczy nad rzeką Erigon, gdzie wzniósł silne fortyfikacje. Tutaj jednak napierany przez sprzymierzonych z Rzymianami Dardanów i Ilirów wycofał się na kolejną przełęcz - Lynkos (obecnie Kirli Derven). Pozycja ta została również silnie ufortyfikowana rowami, wałami i murami z kamieni. W twierdzy oprócz wojsk macedońskich znajdowali się Trakowie i Kreteńczycy, którzy zasypali gradem pocisków nadciągających doliną Monastyru Rzymian konsula Galby. Rzymianie nie wytrzymali ostrzału wycofując się. Galba nakazał wówczas kolejny atak przy zastosowaniu szyku „żółwia”, polegającego na szczelnej osłonie żołnierzy tarczami z wszystkich stron. W chwili gdy „żółw” przypuścił atak od frontu, pozostałe oddziały rzymskie zaatakowały i rozbiły posterunki macedońskie od wschodu. Widząc zagrożenie Filip nakazał swoim wojskom odwrót. Po zajęciu przełęczy Kirli Derven Galba wyruszył na południe docierając do Eordaji, którą złupił. Następnie po zdobyciu kilku miast, m.in. Pelion, Rzymianie obrali kurs powrotny na Apollonię.

</doc>
<doc id="1755947" url="https://pl.wikipedia.org/wiki?curid=1755947" title="Vasilije Prodanović">
Vasilije Prodanović

Vasilije Prodanović (ur. 24 listopada 1985) – serbski piłkarz, występujący na pozycji pomocnika.
Kariera.
Vasilije Prodanović swoją profesjonalną karierę zaczynał serbskim FK Čukarički grając tam przez jeden sezon. Po jego zakończeniu przeniósł się do FK Zemun grając dwa lata. Sezon później przeszedł do FK Bežanija. Zauważyła go tam FK Jagodina, grał tam jeden sezon. 14 sierpnia 2009 podpisał kontrakt z Polonią Bytom. Rozegrał tam jeden ligowy mecz, po czym w grudniu 2009 roku rozwiązał kontrakt z klubem.

</doc>
<doc id="1755948" url="https://pl.wikipedia.org/wiki?curid=1755948" title="Tadeusz Pacuła">
Tadeusz Pacuła

Tadeusz Jan Pacuła (ur. 25 lipca 1932 w Krakowie, zm. 17 maja 1984 tamże) – polski koszykarz występujący na pozycji obrońcy, reprezentant kraju, multimedalista mistrzostw Polski, następnie trener koszykarski.
Życiorys.
Syn Jana i Wiktorii Sierosławskiej, absolwent krakowskich VIII Państwowego Gimnazjum i Liceum im. Augusta Miłkowskiego (1950) i WSWF (1953), gdzie otrzymał tytuł magistra wf i uprawnienia trenera II kl. (1963). Najpierw grał w piłkę nożną (drużyna trampkarzy Wisły), ale talent koszykarski odkrył w nim nauczyciel Michał Mochnacki i pod jego kierunkiem w 1950 rozpoczął systematyczny trening w Ogniwie-Cracovii, po czym przeszedł do Wisły.
Trzykrotny mistrz (1954, 1962, 1964) i dwukrotny wicemistrz Polski (1956, 1959), przez ponad 10 lat (1950-1960) reprezentował barwy narodowe (rozgrywając 133 mecze i zdobywając 697 punktów) będąc w latach 1955-1960 kapitanem biało-czerwonych (także podczas IO w Rzymie). Także trzykrotny uczestnik ME: 1955 Budapeszt (5. miejsce), 1957 Sofia (7.), 1959 Stambuł (6.).
9 maja 1964 wziął udział w meczu – Wisła Kraków (70:117) All-Stars USA. W składzie reprezentacji gwiazd znajdowali się zawodnicy NBA: Bob Pettit (Hawks), Tom Heinsohn (Celtics), Bill Russell (Celtics), Oscar Robertson (Royals), Jerry Lucas (Royals), Tom Gola (Knicks), Bob Cousy, K.C. Jones (Celtics).
Po zakończeniu kariery zawodniczej był trenerem (we własnym klubie) i działaczem (organizator masowego sportu rekreacyjnego). Zasłużony Mistrz Sportu (1960) odznaczony m.in. Złotym Krzyżem Zasługi (1964), Krzyżem Kawalerskim Orderu Odrodzenia Polski (1979) i brązowym Medalem za Wybitne Osiągnięcia Sportowe.
Żonaty (15 października 1956) z koszykarką Wandą Dudek, miał syna Marka (ur. 1959), który również uprawiał koszykówkę. Zmarł nagle w Krakowie 17 maja 1984, gdzie został też pochowany.

</doc>
<doc id="1755951" url="https://pl.wikipedia.org/wiki?curid=1755951" title="Mokra Wanta (Dolina Wielicka)">
Mokra Wanta (Dolina Wielicka)

Mokra Wanta lub Granatnica (słow. "Večný dážď", niem. "Ewiger Regen", węg. "Örökös eső") – pas skał obok Wielickiej Siklawy, na pierwszym progu Doliny Wielickiej w słowackich Tatrach Wysokich. Są to przewieszone skały o wysokości kilkunastu metrów, z których stale, niezależnie od pory dnia i pogody kapie woda na znajdującą się pod okapem tych skał ścieżkę szlaku turystycznego. Stąd też pochodzi nazwa Mokra Wanta (w gwarze podhalańskiej "wanta" oznacza skałę). Druga nazwa wywodzi się od tego, że dawniej w skałach tych wyłupywano granaty.
Dawniej przez Mokrą Wantę przeprowadzano bydło do znajdującego się powyżej skał Wielickiego Ogrodu. Zaniechano tego jednak, gdyż bydło ulegało tutaj wypadkom, później tylko koszono siano i znoszono na dół.
W Tatrach istnieje jeszcze druga Mokra Wanta pod Białczańską Przełęczą.

</doc>
<doc id="1755954" url="https://pl.wikipedia.org/wiki?curid=1755954" title="Mokra Wanta">
Mokra Wanta



</doc>
<doc id="1755959" url="https://pl.wikipedia.org/wiki?curid=1755959" title="Granatnica">
Granatnica



</doc>
<doc id="1755960" url="https://pl.wikipedia.org/wiki?curid=1755960" title="Monkey Business Tour">
Monkey Business Tour

Monkey Business Tour – druga trasa koncertowa amerykańskiej grupy The Black Eyed Peas promująca czwarty album "Monkey Business" (2005). Łącznie koncertów odbyło się 23. 11 w Ameryce Północnej i 12 w Azji. Trasa rozpoczęła się 23 września 2005 roku a jej zakończenie miało miejsce 29 grudnia 2006.

</doc>
<doc id="1755961" url="https://pl.wikipedia.org/wiki?curid=1755961" title="Numa Andoire">
Numa Andoire

Numa Andoire (ur. 19 marca 1908 r. w Coursegoules, zm. 2 stycznia 1994 r. w Antibes) – były francuski piłkarz grający na pozycji obrońcy oraz trener. Mierzył 175 centymetrów, ważył 75 kilogramów.
Kariera zawodnicza i trenerska.
Karierę rozpoczął w roku 1933 w barwach Olympique Antibes. Później grał jeszcze w Nicei, Red Star Olympique, AS Cannes, FC Nancy, nieistniejącym dziś Toulouse FC, a po zakończeniu Drugiej Wojny Światowej ponownie związał się z Olympique Antibes, tym razem w roli grającego trenera. W latach 50. i 60. miał jeszcze dwa epizody na ławce trenerskiej OGC Nice, z którym to klubem dwa razy zdobył mistrzostwo Francji i raz wywalczył Puchar Francji. W przerwie między jedną a drugą przygodą z OGCN prowadził hostel w Juan-les-Pins.
Kariera reprezentacyjna.
Andoire był w składzie reprezentacji Francji na mistrzostwa świata 1930. Ostatecznie na boiskach Urugwaju nie zagrał ani minuty i nigdy nie dane mu było zadebiutować w kadrze narodowej.

</doc>
<doc id="1755963" url="https://pl.wikipedia.org/wiki?curid=1755963" title="Ulica Parlamentarna">
Ulica Parlamentarna



</doc>
<doc id="1755964" url="https://pl.wikipedia.org/wiki?curid=1755964" title="Nieefektywna systola">
Nieefektywna systola



</doc>
<doc id="1755965" url="https://pl.wikipedia.org/wiki?curid=1755965" title="Togaj-Timurydzi">
Togaj-Timurydzi

Togaj-Timurydzi (albo Toghaj-Timurydzi, Tukaj-Timurydzi) – dynastia pochodzenia mongolskiego, panująca w Złotej Ordzie w latach 1380 do 1502, a następnie w jej państwach sukcesyjnych – Chanacie Kazańskim (1438 – 1552), Krymskim (1449 – 1783) i Astrachańskim (1466 – 1557), oraz w Chanacie Buchary w latach 1599 – 1785.
Eponimicznym protoplastą rodu był Toga Temür, trzynasty syn Dżocziego, najstarszego syna Czyngis-chana. Togaj-Timurydzi żyli w Złotej Ordzie rządzonej przez potomków innego syna Dżocziego, Batu-chana (zm. 1255). Po raz pierwszy objęli oni władzę we wschodnim odłamie Złotej Ordy, Białej Ordzie. Wbrew często powtarzanym twierdzeniom już Urus-chan (1374 – 1376), a nie dopiero Tochtamysz (ok. 1377/1378 – 1395), był władcą Białej Ordy należącym do Togaj-Timurydów. Urus-chan kazał zabić zbuntowanego przeciw niemu ojca Tochtamysza, namiestnika Mangyszłaku Tuj Chodżę. Tochtamyszowi udało się zdobyć poparcie Timura, i wzmocniony tym sojuszem w rezultacie kilkuletnich walk z Urusem, a następnie jego dwoma synami, zdobył władzę w Białej Ordzie w roku 1377 lub 1378. Następnie, wykorzystując klęskę emira Mamaja w bitwie na Kulikowym Polu, udało mu się w roku 1380 pokonać tego faktycznego władcę Złotej Ordy i tym samym zagarnąć jej tron dla siebie. Dalsze panowanie Tochtamysza było naznaczone nieszczęśliwymi walkami najpierw z Timurem, a potem Edygejem, które doprowadziły do utraty przez niego tronu w roku 1395 i gwałtownej śmierci podczas jednej z kolejnych prób jego odzyskania w roku 1406, a także ruiny Złotej Ordy. Mimo to aż do końca istnienia Złotej Ordy rządzili nią Togaj-Timurydzi – potomkowie Urus-chana lub Tochtamysza.
W roku 1438 jeden z Togaj-Timurydów, Uług Mehmed (zm. 1446), po nieudanej walce o przejęcie władzy w Złotej Ordzie założył państwo z ośrodkiem w Kazaniu (Chanat Kazański), które pod rządami jego potomków przetrwało aż do podboju przez Iwana Groźnego w roku 1552. Z kolei bratanek Uług Mehmeda, Hadżi Girej (1449 – 1466), założył na Krymie Chanat Krymski, który pod rządami wywodzącej się od niego dynastii Girejów przetrwał aż do roku 1783. Kolejne państwo powstałe w wyniku rozpadu Złotej Ordy, Chanat Astrachański, w roku 1466 założyli potomkowie chana Küczük Mehmeda (ok. 1435 – ok. 1465). Chanat Astrachański został zajęty przez Iwana Groźnego w roku 1557, jednak jeden z członków miejscowej dynastii, Dżani Muhammad, uciekł do rządzonego przez Szejbanidów Chanatu Buchary. Tam wziął on za żonę córkę chana Abdallaha II (1557 – 1598), zaś kiedy po jego śmierci władza Szejbanidów załamała się chanem Buchary został syn Dżaniego Muhammada, Baki Muhammad (1599 – 1605/1606). Założoną przez niego dynastię, która panowała w Bucharze do roku 1785, w Azji Środkowej nazywano Dżanidami, albo Asztarchanidami, ponieważ wywodzili się z Astrachania.

</doc>
<doc id="1755967" url="https://pl.wikipedia.org/wiki?curid=1755967" title="Jonasz (Paffhausen)">
Jonasz (Paffhausen)

Jonasz, imię świeckie James Paffhausen (ur. 20 października 1959 w Chicago) – zwierzchnik Kościoła Prawosławnego w Ameryce w latach 2008–2012. 
Życiorys.
Pochodzenie i wczesna działalność.
Pochodzi z rodziny o korzeniach niemieckich. Miał młodszą siostrę Laurie (zm. 2012). Od młodości był zafascynowany kulturą rosyjską. 
Został ochrzczony w Kościele Episkopalnym. W 1978 przeszedł na prawosławie w cerkwi w San Diego, będąc studentem na Uniwersytecie Kalifornijskim (studiował antropologię). Motywacją dla zmiany wyznania była decyzja jego Kościoła o dopuszczeniu kobiet do przyjmowania święceń kapłańskich. W 1985 ukończył seminarium duchowne św. Włodzimierza w Crestwood, w 1988 został magistrem teologii (specjalność: dogmatyka). Rozpoczął studia doktoranckie na uniwersytecie Berkeley, lecz przerwał je, by wyjechać do Rosji i zapoznać się duchowością tamtejszych klasztorów prawosławnych. Początkowo mieszkał w Moskwie i pracował w piśmie "Russkij Pałomnik", następnie zaś wstąpił jako posłusznik do monasteru Wałaam. W 1994 otrzymał kolejno święcenia diakońskie i kapłańskie. Wrócił do Stanów Zjednoczonych, gdzie w 1995 złożył śluby zakonne w monasterze św. Tichona w South Canaan. Wstąpił do zakonu za radą mnicha Cyryla z monasteru Wałaam, rezygnując ze wcześniejszych planów wstąpienia w związek małżeński. 
Pracował jako misjonarz na terenie Kalifornii, w Point Reyes Station założył męski monaster św. Jana z Szanghaju i San Francisco, przeniesiony następnie do Manton. Założył również kilka prawosławnych placówek misyjnych. W 2008 otrzymał godność archimandryty.
Biskup. Metropolita całej Ameryki i Kanady.
W tym samym roku miała miejsce jego chirotonia na biskupa pomocniczego diecezji Południa. 1 listopada 2008 został wyświęcony na biskupa Fort Worth. 12 listopada 2008 wybrany przez Synod biskupów Kościoła Prawosławnego w Ameryce jego nowym zwierzchnikiem, po ustąpienia metropolity Hermana w związku ze skandalem finansowym w Kościele. Obejmując urząd, metropolita Jonasz zapowiedział gruntowną reformę Kościoła. 
W 2009 metropolita skrytykował stanowisko Patriarchatu Konstantynopolitańskiego w kwestii organizacji Kościoła prawosławnego w Stanach Zjednoczonych, określając patriarchat jako „zdominowany przez islam”. Z wypowiedzi tej następnie wycofał się. Jest również zdecydowanym przeciwnikiem legalizacji związków homoseksualnych i aborcji, opowiadał się za szerszą aktywnością społeczną Kościoła. 
W lutym 2011 metropolita udał się na dwumiesięczny urlop, rezygnując równocześnie z funkcji "locum tenens" diecezji Południa i diecezji Środkowego Zachodu. Swoje zadania przekazał tymczasowo najstarszemu z hierarchów, arcybiskupowi Detroit Natanielowi. Wydarzenie to było wynikiem sporu z Synodem Kościoła. W maju 2011 powrócił do wykonywania obowiązków. 9 lipca 2012 metropolita Jonasz złożył na ręce Synodu Kościoła swoją rezygnację z urzędu jego zwierzchnika. Stwierdził, iż już wcześniej zrozumiał, że nie posiada cech niezbędnych do kierowania Kościołem i poprosił o wyznaczenie mu innej katedry biskupiej. Synod przyjął jego rezygnację i przeniósł go w stan spoczynku.
W Rosyjskim Kościele Prawosławnym.
W 2015 metropolita Jonasz za zgodą Świętego Synodu Kościoła Prawosławnego w Ameryce przeszedł w jurysdykcję Rosyjskiego Kościoła Prawosławnego poza granicami Rosji jako biskup w stanie spoczynku. Działalność duszpasterską będzie prowadził, podobnie jak w ciągu poprzednich trzech lat, w kaplicy Świętych Archaniołów w Waszyngtonie oraz w soborze św. Jana Chrzciciela w Nowym Jorku.

</doc>
<doc id="1755968" url="https://pl.wikipedia.org/wiki?curid=1755968" title="Sail Away to Avalon">
Sail Away to Avalon

Sail Away to Avalon – pierwszy singel projektu muzycznego Ayreon, wydany w 1995 roku. Utwór pochodzi z pierwszego albumu projektu, "The Final Experiment". Łączy on w sobie elementy średniowiecznej muzyki z heavy metalem i muzyką folkową, co można stwierdzić po użyciu klawesynu. Tekst opowiada historię podróży do Avalonu, w celu odzyskania Świętego Graala.

</doc>
<doc id="1755969" url="https://pl.wikipedia.org/wiki?curid=1755969" title="EMD GP38">
EMD GP38

EMD GP38 – czteroosiowa lokomotywa spalinowa o mocy 1,5 MW produkcji amerykańskiej, używana w Ameryce Północnej oraz Arabii Saudyjskiej. Wyprodukowano 706 sztuk. Lokomotywa wyposażona jest w 16-cylindrowy silnik o mocy 2000 koni mechanicznych. W 1972 lokomotywy tej serii przebudowano do wersji GP38-2, należącej do wariantu Dash-2. Ogółem wyprodukowano 2215 sztuk wariantu GP38-2.

</doc>
<doc id="1755973" url="https://pl.wikipedia.org/wiki?curid=1755973" title="Jan Juśkiewicz">
Jan Juśkiewicz

Józef Juśkiewicz (ur. 1685 w Jarosławiu, zm. 1769 tamże) – polski kupiec, jezuita, wójt i burmistrz Jarosławia.
Życiorys.
Syn notariusza Stanisława, miał brata Michała.
Po zdaniu matury w 1703 wstąpił do zakonu jezuitów. Jego ojciec był w połowie XVII wieku właścicielem domu zlokalizowanego w pobliżu kościółka św. Zofii na Przygrodziu. W latach 1731–1735 był rektorem kolegium jezuickiego w Jarosławiu, zasługując się m.in. urządzeniem w 1729 nowej biblioteki oraz w 1731 ozdobionego ogrodu dla celów rekreacyjnych. Za jego kadencji w 1732 zrealizowane zostało ponadto polecenie ustawienia przed kościołem kamiennych posągów dłuta Tomasza Huttera, przedstawiających patronów kościoła i Polski oraz niektórych świętych zakonu.
W latach 1743–1750 był wójtem i burmistrzem Jarosławia, a w 1750 zakupił drewno z rozbiórki w Wietlinie z przeznaczeniem na wybudowania spichlerza.

</doc>
<doc id="1755974" url="https://pl.wikipedia.org/wiki?curid=1755974" title="Ron Tauranac">
Ron Tauranac

Ron Tauranac (ur. 13 stycznia 1925 w Gillingham, zm. 17 lipca 2020 w Sunshine Coast) – australijski projektant samochodów Formuły 1.
Życiorys.
W latach 1962 – 1970 projektował samochody dla Jacka Brabhama i jego zespołu Brabham. W 1970 roku przejął zespół Brabham, ale rok później sprzedał go Berniemu Ecclestone'owi. Następnie pozostał w Anglii, aby pomóc firmie Politoys w projektowaniu samochodów dla zespołu Frank Williams Racing Cars. Pomógł także projektować samochody zespołu Trojan uczestniczące w Formule 5000.
Następnie na krótko wyjechał do Australii, ale wrócił do Anglii i założył zespół Ralt. Pierwszy "nowoczesny" samochód Ralt, oznaczony jako RT1, brał udział w zawodach Formuły 3, Formuły 2 i Formuły Atlantic. Okazał się on bardzo udany, zdobywając mistrzostwo Europejskiej Formuły 3 w 1975 roku (kierowcą był Larry Perkins) oraz w 1978 roku (kierowcą był Jan Lammers).
Tauranac zaprojektował również samochód dla zespołu Theodore Racing F1 na sezon 1978. Wyniki nie były jednak udane.
Dwa nowe projekty powstały na rok 1979. Model RT2 brał udział w Formule 2, a RT3 – w Formule 3. Pierluigi Martini na RT3 zdobył tytuł mistrza Europejskiej Formuły 3. Ponadto w latach 1981 – 1985 kierowcy Ralta RT3 (Jonathan Palmer, Tommy Byrne, Ayrton Senna, Johnny Dumfries oraz Maurício Gugelmin) zdobywali tytuły mistrza Brytyjskiej Formuły 3.
W październiku 1988 roku Tauranac sprzedał zespół Ralt firmie March Engineering za 1 250 000 funtów szterlingów.
Tauranac pozostał związany z różnymi aspektami sportu od momentu odstąpienia od Ralta – projektował samochody dla szkół wyścigowych Hondy, dla Formuły Renault, był także konsultantem zespołu Arrows.
Życie prywatne.
Mieszkał w Australii.

</doc>
<doc id="1755977" url="https://pl.wikipedia.org/wiki?curid=1755977" title="Christiaan Snouck Hurgronje">
Christiaan Snouck Hurgronje

Christiaan Snouck Hurgronje (ur. 8 lutego 1857 w Oosterhout, zm. 26 czerwca 1936 w Lejdzie) – holenderski uczony, badacz kultur i języków orientalnych, Doradca do spraw Ludności Miejscowej przy holenderskich władzach kolonialnych w Holenderskich Indiach Wschodnich.
W 1874 podjął studia teologii na Uniwersytecie w Lejdzie. Uzyskał stopień doktora w Lejdzie w 1880 za pracę pt. „Het Mekkaansche Feest” (Mekkańskie uroczystości religijne). W 1881 został profesorem w Szkole Kolonialnej Administracji Cywilnej w Lejdzie. Odwiedził Mekkę w 1884–1885 jako jeden z pierwszych uczonych zachodnich, badających kultury orientalne. W 1889 został profesorem języka malajskiego na uniwersytecie w Lejdzie i doradcą rządu holenderskiego do spraw kolonii. Jest autorem przeszło 1400 prac na temat sytuacji w Aceh i sytuacji muzułmanów w Holenderskich Indiach Wschodnich, oraz o służbie cywilnej w koloniach i nacjonalizmie.
Jako doradca J. B. van Heutsza, brał udział w końcowej części wojny w Aceh. Wykorzystywał swoją wiedzę na temat kultury islamu do opracowywania strategii, w sposób znaczący przyczyniając się do stłumienia oporu mieszkańców Aceh i narzucenia im holenderskich rządów kolonialnych. Szacuje się, że w wyniku tych działań wojennych zginęło 50–100 tysięcy ludności miejscowej, a około milion odniosło rany.

</doc>
<doc id="1755979" url="https://pl.wikipedia.org/wiki?curid=1755979" title="Osantrix">
Osantrix

Osantrix (Osserich) – legendarny król Wieletów i jeden z bohaterów Sagi o Dytryku z Berna ("Thidrekssaga"). 
Według autora sagi Hertnit, ojciec Osantrixa, podbił państwo Willcinaland/Wilzenlant, identyfikowane z Połabiem i obejmujące swoim zasięgiem także Polskę i Ruś. Po swojej śmierci podzielił kraj między trzech synów, z których najstarszy Osantrix otrzymał Połabie (kraj Wieletów), zaś młodszy Waldemar i zrodzony z nieprawego łoża Ilias kolejno Ruś z Polską i Grecję. Osantrix toczył walki z ubiegającym się o rękę jego córki Erki królem Hunów, Attylą. Attyla wysłał na dwór władcy Wieletów swojego posła Rodingeira. Drogą podstępu Rodingeir sprowadził Erkę na dwór swojego pana, a sam Osantrix zginął w oblężonym Brandenburgu.
Zdaniem Jacka Banaszkiewicza postać Rodingeira (Rüdigera von Bechelaren) jest literackim prototypem znanego z "Kroniki Wincentego Kadłubka" „tyrana lemańskiego”, starającego się o rękę królewny Wandy. U Jana Długosza otrzymał on imię Rytygier. Imię to zaczerpnął polski kronikarz z nieznanego źródła, z którego również dowiedział się o Osserichu, tego zaś skojarzył z Popielem I.

</doc>
<doc id="1755980" url="https://pl.wikipedia.org/wiki?curid=1755980" title="Klonusy">
Klonusy



</doc>
<doc id="1755981" url="https://pl.wikipedia.org/wiki?curid=1755981" title="Bezimeni Vrh">
Bezimeni Vrh

Bezimeni Vrh, cyr. Безимени Врх – szczyt w paśmie Durmitor, w Górach Dynarskich, położony w Czarnogórze. Jest to drugi co do wysokości szczyt Durmitoru. Razem z dwoma innymi szczytami Bobotov Kuk i Đevojka tworzy najwyższą ścianę Durmitoru zwaną „Soa Nebeska”.

</doc>
<doc id="1755983" url="https://pl.wikipedia.org/wiki?curid=1755983" title="Janina Jasińska">
Janina Jasińska

Janina M. Jasińska-Luterek (ur. 21 lipca 1925 w Tomaszowie Mazowieckim, zm. 18 lutego 2018 w Lailly-en-Val) – polska malarka.
Podstawowa działalność artystyczna: malarstwo sztalugowe (głównie olejne) i rysunek.
Życiorys.
W latach 1943–1945 była żołnierzem Związku Walki Zbrojnej/Armii Krajowej (pseudonim „Nike”). Studiowała w Akademii Sztuk Pięknych w Warszawie w pracowni Michała Byliny, w roku 1953 uzyskała dyplom Wydziału Malarstwa Sztalugowego. Początkowo pracowała jako asystentka w pracowni Artura Nacht-Samborskiego.
W latach 1953–1967 była członkiem Związku Polskich Artystów Plastyków, uczestniczyła w niemal wszystkich wystawach ogólnopolskich i okręgowych ZPAP, festiwalach sztuki w Gdańsku i Szczecinie, oraz licznych wystawach międzynarodowych organizowanych przez Ministerstwo Kultury i Sztuki.
Należała do grupy inicjatorów, a następnie była jednym z głównych organizatorów (wiceprzewodnicząca Ogólnopolskiego Komitetu Organizacyjnego) przełomowej dla sztuki polskiej „Ogólnopolskiej Wystawy Młodej Plastyki” ("Przeciw wojnie – przeciw faszyzmowi"), znanej jako „Arsenał” (Warszawa – 1955).
W 1967 roku wyjechała z mężem Wojciechem do Francji; w latach 1968–1970 przebywała w Stanach Zjednoczonych, od roku 1971 do 2002 w Szwecji. W ostatnich latach życia mieszkała we Francji, większość swoich prac przekazała do muzeum w Gorzowie Wielkopolskim.
Należała do Ogólnoszwedzkiego Związku Artystów (KRO), Stowarzyszenia Artystek Szwedzkich (FSK) i Stowarzyszenia Artystów Szwedzkich (SKF).

</doc>
<doc id="1755985" url="https://pl.wikipedia.org/wiki?curid=1755985" title="Nothing Personal">
Nothing Personal

Nothing Personal jest trzecim studyjnym albumem amerykańskiego zespołu pop punk-owego All Time Low wydanym przez Hopeless Records 7 lipca 2009 r. Album został nagrany przez producentów: Matta Squire, Butcha Walkera, Davida Bendetha i zespół S*A*M &amp; Sluggo. Tytuł płyty Nothing Personal pochodzi z tekstu drugiej piosenki albumu "Break Your Little Heart".
Lista utworów.
Źródło.

</doc>
<doc id="1755986" url="https://pl.wikipedia.org/wiki?curid=1755986" title="Korona Kielce 2005/2006">
Korona Kielce 2005/2006

Sezon 2005/2006 był 32. w historii Korony Kielce, zaś pierwszym w Ekstraklasie. Przez całe rozgrywki rolę trenera pełnił Ryszard Wieczorek.
31 maja 2005 roku, Korona pokonała na wyjeździe GKS Bełchatów 2:1 i po raz pierwszy w historii klubu awansowała do Ekstraklasy. Gola dającego zwycięstwo strzelił wówczas wychowanek kieleckiej ekipy, Dariusz Kozubek. Niecałe dwa miesiące później – 26 lipca – Korona rozegrała swój pierwszy mecz w najwyższej klasie rozgrywkowej w Polsce. Do Kielc przyjechał zespół Cracovii, a spotkanie zakończyło się bezbramkowym remisem. Pierwszego gola dla Korony w Ekstraklasie zdobył Paweł Golański, który w meczu z Pogonią Szczecin w czterdziestej minucie spotkania pokonał bramkarza "Portowców", Bartosza Fabiniaka. Swoje pierwsze zwycięstwo w najwyższej polskiej klasie rozgrywkowej "Złocistokrwiści " odnieśli 20 sierpnia, kiedy to wygrali u siebie z Polonią Warszawa. Hat-trickiem w tamtym spotkaniu popisał się Grzegorz Piechna. Beniaminek w swoim pierwszym sezonie w ekstraklasie zajął bardzo dobre 5. miejsce, a ponadto jego napastnik, Grzegorz Piechna został Królem strzelców z dorobkiem dwudziestu jeden goli na swoim koncie. Mistrzem Polski został zespół Legii Warszawa.
W rozgrywkach Pucharu Polski Korona doszła do półfinału w którym została pokonana przez Zagłębie Lubin. "Złocistokrwiści " wyeliminowali wcześniej UKS Mazowsze Płock, Groclin Grodzisk Wielkopolski oraz Legię Warszawa. Po Puchar Polski w sezonie 2005/2006 sięgnęli piłkarze Wisły Płock.

</doc>
<doc id="1755993" url="https://pl.wikipedia.org/wiki?curid=1755993" title="Polskie Towarzystwo Limnologiczne">
Polskie Towarzystwo Limnologiczne

Polskie Towarzystwo Limnologiczne (PTLim) – towarzystwo naukowe z siedzibą w Toruniu zrzeszające naukowców zajmujących się problemami z zakresu limnologii.
Polskie Towarzystwo Limnologiczne popiera działalność naukową, naukowo-techniczną, inżynieryjną, monitoringową i szkoleniowo-dydaktyczną we wszystkich zakresach limnologii, a zwłaszcza związanych z naturalnymi i antropogenicznymi przemianami jezior, ich ochroną i zarządzaniem oraz doskonaleniem metod efektywnego jej wykorzystania w ochronie środowiska i gospodarce wodnej. PTLim zajmuje się rozwijaniem wiedzy w zakresie limnologii oraz promocją tej nauki jako jednej z dziedzin nauk o Ziemi, poprzez badanie jezior i zbiorników antropogenicznych. Badania dotyczą głównie: przemian fizycznych oraz chemicznych i biologicznych wód limnicznych, ewolucji jezior oraz ich zmian morfometrycznych, roli jezior w kształtowaniu obiegu wody w zlewni oraz ich związku z wodami powierzchniowymi i podziemnymi, limnologicznych konsekwencji użytkowania zasobów wodnych, optymalnego wykorzystania i poprawy jakości zasobów wodnych ekosystemów limnicznych. Polskie Towarzystwo Limnologiczne jest wydawcą czasopisma naukowego pt. 

</doc>
<doc id="1755996" url="https://pl.wikipedia.org/wiki?curid=1755996" title="Wojna czarownic">
Wojna czarownic

Wojna czarownic – trylogia fantasy autorstwa Maite Carranzy, opowiadająca o nastoletniej czarownicy Anaíd. Akcja powieści jest osadzona w czasach współczesnych w Pirenejach. Pierwsza część cyklu, "El clan de la lloba", została w 2006 roku wpisana na listę Białych Kruków Międzynarodowej Biblioteki Młodzieżowej, druga, "El desert de gel", w 2007 została wyróżniona nagrodą Protagonista Jove przyznawaną przez Consell Català del LLibre Infantil i Juvenil.

</doc>
<doc id="1755997" url="https://pl.wikipedia.org/wiki?curid=1755997" title="The Stranger from Within">
The Stranger from Within

The Stranger from Within – drugi singel projektu muzycznego Ayreon, wydany w 1996 roku. Utwór pochodzi z drugiego albumu studyjnego projektu: "Actual Fantasy".
Twórcy.
Ścieżka perkusji została stworzona korzystając z automatu perkusyjnego.

</doc>
<doc id="1755998" url="https://pl.wikipedia.org/wiki?curid=1755998" title="Szlak im. Augusta Czarnynogi">
Szlak im. Augusta Czarnynogi

Szlak im. Augusta Czarnynogi – żółty znakowany szlak turystyczny w województwie śląskim.
Informacje ogólne.
Szlak im. Augusta Czarnynogi, bardzo zasłużonego dla turystyki i działalności PTTK na terenie Chorzowa i Rudy Śląskiej, łączy oba te miasta, prowadząc zarówno przez tereny miejskie, jak też leśne i parkowe.

</doc>
<doc id="1755999" url="https://pl.wikipedia.org/wiki?curid=1755999" title="Tom Podl">
Tom Podl

Tom Podl, pierwotna wersja nazwiska Podlasiński (ur. 6 maja 1938 w Chicago) – Amerykanin polskiego pochodzenia, kolekcjoner sztuki polskiej, głównie malarstwa i grafiki, gromadzonej od połowy lat 70. XX w. 
Życiorys.
Mieszka w Issaquah, jednej z miejscowości otaczających Seattle w stanie Waszyngton.
Jego kolekcja stanowi najobszerniejsze prywatne zbiory sztuki polskiej w Stanach Zjednoczonych. W jej skład wchodzą głównie prace twórców działających w drugiej połowy XIX wieku i obrazach tzw. "szkoły paryskiej" z początku XX wieku. Część tej kolekcji była wystawiana w Polsce w latach 2001-2003 w ośmiu miastach, m.in. w Muzeum Narodowym w Krakowie i warszawskiej Zachęcie, Wrocławiu i Gdańsku.
W kolekcji znajdują się prace takich artystów jak Józef Pankiewicz, Władysław Ślewiński, Józef Czapski, Mojżesz Kisling, Tadeusz Makowski, Olga Boznańska, Eugeniusz Żak, Józef Rajnfeld, ekspresjonistyczne obrazy Meli Muter, malarstwo współczesne Jana Lebensteina i wiele innych.

</doc>
<doc id="1756002" url="https://pl.wikipedia.org/wiki?curid=1756002" title="Kolekcja Toma Podla">
Kolekcja Toma Podla



</doc>
<doc id="1756004" url="https://pl.wikipedia.org/wiki?curid=1756004" title="Catherine Soullie">
Catherine Soullie

Catherine Soullie (ur. 18 lipca 1954 w Aigrefeuille-d’Aunis) – francuska polityk, działaczka społeczna, posłanka do Parlamentu Europejskiego VII kadencji.
Życiorys.
Wiele lat zajmowała się prowadzeniem domu rodzinnego. Jednocześnie zaangażowała się w działalność społeczną w ramach licznych organizacji społecznych, m.in. mających na celu ochronę praw zwierząt i propagowanie patriotyzmu. W 2001 objęła stanowisko zastępcy mera Olivet ds. kultury.
W wyborach w 2009 kandydowała z czwartego miejsca na liście Unii na rzecz Ruchu Ludowego i jej koalicjantów w małym, liczącym pięć mandatów okręgu wyborczym. Dobry wynik bloku prezydenckiego przyniósł mu trzy mandaty, z których trzeci (po rezygnacji Brice’a Hortefeux) przypadł właśnie Catherine Soullie.
W PE VII kadencji przystąpiła do grupy Europejskiej Partii Ludowej, została też członkinią Komisji Ochrony Środowiska Naturalnego, Zdrowia Publicznego i Bezpieczeństwa Żywności. Mandat wykonywała do 2011, kiedy to na jego objęcie zdecydował się odwołany z krajowego rządu Brice Hortefeux.

</doc>
<doc id="1756005" url="https://pl.wikipedia.org/wiki?curid=1756005" title="Šljeme">
Šljeme

Šljeme – szczyt w paśmie Durmitor, w Górach Dynarskich, położony w Czarnogórze. Jest to trzeci co do wysokości szczyt Durmitoru. W zasadzie Šljeme to ok. 2-kilometrowej długości płaskowyż, którego najwyższy szczyt to Vrh Šljemena o wysokości 2455 m.

</doc>
<doc id="1756008" url="https://pl.wikipedia.org/wiki?curid=1756008" title="Valtra">
Valtra

Valtra – fiński producent (oraz marka) ciągników rolniczych, wchodzący w skład AGCO.
Historia.
Korzenie Valtry i Volvo sięgają Eskilstuna Mekaniska Werkstad, przedsiębiorstwa założonego przez Theofrona Munktella w 1832.
Początki marki Valtra mają związek z działalnością takich producentów jak Valmet, Bolinder, Munktell oraz Volvo. W 1950 firma Bolinder-Munktell połączyła się z Volvo, dając początek BM Volvo. W 1979 BM Volvo oraz Valmet utworzyły joint venture zorientowaną na produkcję ciągników markowanych „Volvo BM Valmet”. Z czasem nazwa została skrócona do „Valmet” po tym, jak Volvo sprzedał swoje udziały firmie Valmet. W 2001 Partek nabył Valmet, po czym nazwa produkowanych ciągników została zmieniona na „Valtra-Valmet”. Po pewnym czasie oficjalnie zaczęto używać skróconej nazwy „Valtra”. W 2002 Partek został przejęty przez Kone Corporation, a marka Valtra została wystawiona na sprzedaż. Podmiotem, który wykazał zainteresowanie transakcją był AGCO – amerykański producent maszyn rolniczych z siedzibą w stanie Georgia. Przejął on w 2004 fińskiego producenta ciągników rolniczych, wraz z prawem do używania marki Valtra.
Valtra posiada swoje fabryki w Suolahti w Finlandii i Mogi das Cruzes w Brazylii. Jednocześnie mocno zaznacza swoją obecność w tych krajach. W 1998 podpisała z Charkowską Fabryką Traktorów list intencyjny w sprawie kooperacji przy produkcji na Ukrainie ciągników rolniczych markowanych nazwą „Valtra”. W 2003 turecka firma Hattat Company rozpoczęła montaż ciągników opartych na licencji ciągników Valtra serii A.
Modele ciągników marki Valtra:
Ponadto różne inne modele są produkowane na rynek brazylijski.

</doc>
<doc id="1756010" url="https://pl.wikipedia.org/wiki?curid=1756010" title="Đevojka">
Đevojka

Đevojka – szczyt w paśmie Durmitor, w Górach Dynarskich, położony w Czarnogórze. Razem z Bobotov Kuk i Bezimeni Vrh tworzy najwyższą ścianę Durmitoru zwaną "Nebeska Soa".

</doc>
<doc id="1756011" url="https://pl.wikipedia.org/wiki?curid=1756011" title="FC Baden">
FC Baden

 
FC Baden jest szwajcarskim klubem piłkarskim z siedzibą w Baden, kanton Aargau. Miasteczko położone jest niedaleko miasta Zurych. Klub został założony w 1897 r. Obecnie składa się z 22 zespołów piłkarskich, sprofilowanych według wieku graczy, w tym 5 zespołów kobiecych. Obecnie klub gra w Swiss 1. Liga.
Historia.
Klub powstał w 1897 r. Największym sukcesem jest udział w rozgrywkach Swiss Super League w sezonie 1985-86. Klub zakończył tenże sezon na ostatnim 16 miejscu w tabeli, co oznaczało degradację. Do chwili obecnej jest to największe osiągnięcie w jego historii. 
Po spadku ze Swiss Super League, klub grał w niższej Swiss Challenge League. W sezonie 2005-06 na skutek słabej gry, spadł i z tej klasy rozgrywkowej. Od tego czasu, aż do chwili obecnej klub uczestniczy w rozgrywkach szwajcarskiej trzeciej ligi. W sezonie 2007/2008 FC Baden miało olbrzymią szansę na powrót do Challenge League. 
W ostatnich latach, głównie z powodu finansowych problemów, klub zmuszony został do postawienia na młodych graczy, czasem posiłkując się zawodnikami wypożyczonymi z klubu FC Aarau, z którym to posiada bardzo dobre stosunki.
Stadion.
FC Baden rozgrywa swoje mecze na stadionie Esp Stadium we Fislisbach. Jest on położony kilka kilometrów od centrum Baden. Jest w stanie pomieścić 7000 widzów, przy czym tylko 1000 miejsc to miejsce siedzące z krzesełkami, reszta to miejsca znajdujące się na tarasach okalających obiekt.

</doc>
<doc id="1756012" url="https://pl.wikipedia.org/wiki?curid=1756012" title="British Formula 1 Racing">
British Formula 1 Racing

British Formula 1 Racing – dawny brytyjski zespół wyścigowy Formuły 1. Zespół zgłosił się do rywalizacji przed wyścigiem o Grand Prix Hiszpanii 1977 8 maja 1977 roku. Oficjalnie wycofał się przed Grand Prix Austrii 14 sierpnia 1977 roku. Mimo zgłoszeń do wyścigów nie wystąpił w żadnym wyścigu. W zespole jeździć mieli Brian Henton i Bernard de Dryver.

</doc>
<doc id="1756015" url="https://pl.wikipedia.org/wiki?curid=1756015" title="Temple of the Cat">
Temple of the Cat

Temple of the Cat – trzeci singel projektu Ayreon, pochodzący z albumu . Pierwsza edycja singla pojawiła się w sprzedaży w 2000 roku, a w 2001 roku ukazała się alternatywna wersja z akustyczną aranżacją tytułowego utworu.

</doc>
<doc id="1756016" url="https://pl.wikipedia.org/wiki?curid=1756016" title="Constance Mayer">
Constance Mayer

Constance Mayer (właściwie Marie-Françoise Constance Mayer-La Martinière) (ur. 9 marca 1775 w Chauny w rejonie Pikardia, zm. 26 maja 1821 w Paryżu) – francuska malarka.
Urodziła się w rodzinie urzędnika rządowego, jej nauczycielami byli Jean-Baptiste Greuze i Joseph-Benoît Suvée, brała też lekcje u Jacques’a-Louisa Davida. Od 1798 związana była z malarzem Pierre'em-Paulem Prud’honem, który był początkowo jej nauczycielem, a później współpracownikiem i kochankiem. Długoletni i nieformalny związek zakończył się samobójstwem malarki w 1821.
Constance Mayer wystawiała systematycznie w paryskim Salonie od 1795. Malowała miniatury, sentymentalne sceny rodzajowe i melancholijne portrety. Pod wpływem Prud’hona tworzyła też alegorie, często sprzedawała swoje obrazy pod jego nazwiskiem dla uzyskania wyższej ceny, dlatego obecnie trudno jednoznacznie opisać jej artystyczny dorobek.

</doc>
<doc id="1756018" url="https://pl.wikipedia.org/wiki?curid=1756018" title="Gaycation">
Gaycation



</doc>
<doc id="1756019" url="https://pl.wikipedia.org/wiki?curid=1756019" title="Milošev Tok">
Milošev Tok

Milošev Tok – szczyt w paśmie Durmitor, w Górach Dynarskich, położony w Czarnogórze. Leży w płaskowyżu Šljemen.

</doc>
<doc id="1756021" url="https://pl.wikipedia.org/wiki?curid=1756021" title="Collège de Sociologie">
Collège de Sociologie

Collège de Sociologie (Szkoła socjologii) była bardzo wpływową grupą luźno powiązanych ze sobą intelektualistów. Nazwa grupy wzięła się stąd, że grupa miała w zwyczaju organizować serie nieformalnych dyskusji (wykładów prowadzonych na zasadzie samokształcenia).
Collège de Sociologie założony został w 1937 roku w Paryżu i działał do roku 1939, gdy jego działalność przerwała II wojna światowa. 
Wśród członków założycieli znaleźli się najsłynniejsi intelektualiści francuscy okresu międzywojennego tacy jak Georges Ambrosino, Georges Bataille, Roger Caillois, Pierre Klossowski, Pierre Libra, Jules Monnerot, Michel Leiris. W działalności grupy uczestniczyli także surrealiści i inni intelektualiści (Alexandre Kojève, Jean Paulhan, Jean Wahl, Walter Benjamin, , André Masson, Denis de Rougemont).
Członków Collège de Sociologie łączyło niezadowolenie z surrealizmu. Uważali, że skupienie się surrealizmu na tym co nieświadome daje jednostce pierwszeństwo nad społeczeństwem i w ten sposób zaciemnia społeczny wymiar ludzkiego doświadczenia. 
W opozycji do takiego ujęcia członkowie Collège skoncentrowali się na "Socjologii sacrum, która ujmowała w sobie badanie wszelkich przejawów społecznego istnienia tam gdzie aktywna obecność sacrum jest oczywista". Grupa opierała się na pracach z obszaru antrpologii i socjologii, które skupiały się na tym jak ludzkie społeczności angażują się w zbiorowe rytuały i akty rozdziału takie jak potlacz. To właśnie tu, w momentach intensywnych doświadczeń społeczności raczej niż w indywidualistycznych marzeniach i snach surrealizmu członkowie Collège de Sociologie doszukiwali się istoty ludzkiej natury.
Grupa spotykała się przez okres dwóch lat i prowadziła wykłady na różne tematy takie jak struktura armii, Markiz de Sade, monarchia brytyjska, literatura, seksualność, Hitler i Hegel. Zainteresowania te, a w szczególności zwrot ku kulturom rodzimym, był częścią szerszego trendu związanego z prymitiwizmem (poglądu, że życie było lepsze lub bardziej moralne na wcześniejszych etapach historii ludzkości lub wśród ludów prymitywnych).
Grupa Collège de Sociologie była ściśle związana ze stowarzyszeniem sekretnym (skupiającym zafascynowanych obrzędem ofiary z człowieka) publikującym periodyk "Acéphale" - "czasopismo o inspiracjach nietzscheańskich". 
Prace członków Collège de Sociologie wywarły wpływ na takich myślicieli jak Michel Foucault, Jacques Derrida, Emmanuel Levinas, Jean-Luc Nancy, Michel Maffesoli i Jean Baudrillard.

</doc>
<doc id="1756025" url="https://pl.wikipedia.org/wiki?curid=1756025" title="Rosalinda Samsu">
Rosalinda Samsu



</doc>
<doc id="1756026" url="https://pl.wikipedia.org/wiki?curid=1756026" title="Roslinda Samsu">
Roslinda Samsu

Roslinda Samsu (ur. 9 czerwca 1982 w Padang Terap) – malezyjska lekkoatletka specjalizująca się w skoku o tyczce.
Osiągnięcia.
W 2008 Samsu reprezentowała Malezję podczas igrzysk olimpijskich w Pekinie. 16. miejsce w eliminacjach nie dało jej awansu do finału.

</doc>
<doc id="1756034" url="https://pl.wikipedia.org/wiki?curid=1756034" title="Bandijerna">
Bandijerna

Bandijerna, cyr. Бандијерна – szczyt w paśmie Durmitor, w Górach Dynarskich, położony w Czarnogórze.

</doc>
<doc id="1756036" url="https://pl.wikipedia.org/wiki?curid=1756036" title="Elie Hoarau">
Elie Hoarau



</doc>
<doc id="1756037" url="https://pl.wikipedia.org/wiki?curid=1756037" title="Élie Hoarau">
Élie Hoarau

Élie Hoarau (ur. 8 lipca 1938 w Sainte-Suzanne) – francuski i reunioński polityk, działacz komunistyczny, od 2009 do 2012 poseł do Parlamentu Europejskiego; mąż senator Gélity Hoarau.
Życiorys.
Doktoryzował się w zakresie nauk fizycznych. Zawodowo pracował jednak jako dziennikarz. Od końca lat 60. zaangażowany w działalność Komunistycznej Partii Reunionu (PCR). W 1993 został przywódcą tego ugrupowania, pozostając od tego czasu jego faktycznym liderem.
W 1986 uzyskał mandat deputowanego do Zgromadzenia Narodowego, zrezygnował z niego po upływie roku. Ponownie w niższej izbie parlamentu zasiadał w latach 1988–1993 i 1997–2001. Od 1983 do 2001 pełnił funkcję mera Saint-Pierre. W latach 1994–1997 był radnym rady generalnej Reunionu.
Za oszustwa wyborcze, w 2000 został skazany na karę roku pozbawienia wolności z warunkowym zawieszeniem jej wykonania, karę grzywny i utratę prawa do sprawowania urzędów wybieralnych na okres trzech lat. Po uprawomocnieniu się tego wyroku w 2001 odszedł ze stanowiska burmistrza i ze Zgromadzenia Narodowego.
W wyborach w 2009 uzyskał mandat posła do Parlamentu Europejskiego z listy "Alliance des outre-mers", sojuszu regionalnych zamorskich partii komunistycznych, zblokowanego z opartym na Francuskiej Partii Komunistycznej Froncie Lewicy. W PE przystąpił do grupy GUE/NGL, został też członkiem Komisji Rozwoju Regionalnego. Zrezygnował z mandatu na początku 2012.

</doc>
<doc id="1756039" url="https://pl.wikipedia.org/wiki?curid=1756039" title="Camoradi Racing">
Camoradi Racing

Camoradi International – były amerykański zespół wyścigowy Formuły 1. Zadebiutował w wyścigu o Grand Prix Stanów Zjednoczonych 12 grudnia 1959 roku, a po raz ostatni wystąpił w wyścigu o Grand Prix Niemiec 6 sierpnia 1961 roku. W sumie wystartował w siedmiu wyścigach z planowych ośmiu (jednego Grand Prix nie ukończył). Nigdy nie wygrał żadnego wyścigu ani też nie zdobyli ich kierowcy punktów do klasyfikacji kierowców i konstruktorów mistrzostw świata Formuły 1.

</doc>
<doc id="1756040" url="https://pl.wikipedia.org/wiki?curid=1756040" title="Rbatina">
Rbatina

Rbatina – szczyt w paśmie Durmitor, w Górach Dynarskich, położony w Czarnogórze. Leży na północ od Bobotov Kuk.

</doc>
<doc id="1756043" url="https://pl.wikipedia.org/wiki?curid=1756043" title="Lučin Vrh">
Lučin Vrh

Lučin Vrh – szczyt w paśmie Durmitor, w Górach Dynarskich, położony w Czarnogórze. Sąsiaduje z Bobotov Kuk na wschodzie.

</doc>
<doc id="1756044" url="https://pl.wikipedia.org/wiki?curid=1756044" title="Jillian Schwartz">
Jillian Schwartz

Jillian Schwartz (ur. 19 września 1979 w Lake Forest) – amerykańska lekkoatletka specjalizująca się w skoku o tyczce. Od 2010 reprezentuje Izrael.
Osiągnięcia.
W 2004 Schwartz reprezentowała USA podczas igrzysk olimpijskich w Atenach. 11. miejsce w grupie eliminacyjnej nie dało jej awansu do finału. W 2012 reprezentowała Izrael na igrzyskach w Londynie – zajęła 18. lokatę w eliminacjach i nie awansowała do finału.
Rekordy życiowe.
W 2010 Schwartz ustanowiła rekordy Izraela na stadionie (4,60) oraz w hali (4,60).

</doc>
<doc id="1756046" url="https://pl.wikipedia.org/wiki?curid=1756046" title="Anna Iwaszkiewiczowa">
Anna Iwaszkiewiczowa



</doc>
<doc id="1756047" url="https://pl.wikipedia.org/wiki?curid=1756047" title="Formuła arkusza kalkulacyjnego">
Formuła arkusza kalkulacyjnego

Formuła arkusza kalkulacyjnego - polecenie wpisywane w komórkę arkusza kalkulacyjnego, służące do obliczeń matematycznych. Polecenie takie realizuje pewną funkcję, której argumentami są wartości we wskazanych komórkach, bądź stałe. W komórce nie widzimy formuły, tylko jej wynik (który jest dynamicznie zmieniany, w zależności od wartości komórek-parametrów). Formuły są obsługiwane przez wszystkie arkusze kalkulacyjne.
Budowa.
Formuła zaczyna się od znaku równości (w przeciwnym wypadku będzie traktowana jako wartość tekstowa). Następnie następuje nazwa formuły (funkcji), a po nazwie, w nawiasach podaje się parametry.
W formule mogą znajdować się:

</doc>
<doc id="1756049" url="https://pl.wikipedia.org/wiki?curid=1756049" title="Teenage Wasteland">
Teenage Wasteland



</doc>
<doc id="1756053" url="https://pl.wikipedia.org/wiki?curid=1756053" title="Marco Polo (film 2007)">
Marco Polo (film 2007)

Marco Polo − amerykański film telewizyjny z 2007 roku w reżyserii Kevina Connora opowiadający o wyprawie do Chin słynnego weneckiego kupca i podróżnika Marco Polo.
Treść.
Na początku filmu główny bohater odbył już swoją podróż i przebywa w genueńskiej niewoli. Więzienną celę dzieli z nim pisarz Rusticello z Pizy. Jemu to Marco Polo opowiada swoją historię. Rozgrywa się ona w roku 1266, kiedy Marco Polo wraz z towarzyszami, Niccolò i Maffeo, dotarł po wyczerpującej podróży przez całą Azję na dwór Kubilaj-chana. Tam młody Wenecjanin urzekł swym talentem dyplomatycznym władcę Chin, który postanowił zatrzymać go na swoim dworze. Marco Polo dostał od Kubilaj-chana piękny pałac, niewolnika Pedra i piękną nałożnicę Temulun. Marco zaangażował się w życie polityczne Chin, odkrył nadużycia i zbrodnie, jakich dopuścił się dostojnik Achmat. Wdzięczny cesarz uczynił Wenecjanina swym osobistym doradcą i wysłał go z niezwykle ważną i delikatną misją do zbuntowanej prowincji.

</doc>
<doc id="1756054" url="https://pl.wikipedia.org/wiki?curid=1756054" title="Prutaš">
Prutaš

Prutaš – szczyt w paśmie Durmitor, w Górach Dynarskich, położony w Czarnogórze. Leży na południowy zachód od Bobotov Kuk.

</doc>
<doc id="1756057" url="https://pl.wikipedia.org/wiki?curid=1756057" title="Lucin Vrh">
Lucin Vrh



</doc>
<doc id="1756060" url="https://pl.wikipedia.org/wiki?curid=1756060" title="College de Sociologie">
College de Sociologie



</doc>
<doc id="1756061" url="https://pl.wikipedia.org/wiki?curid=1756061" title="Milosev Tok">
Milosev Tok



</doc>
<doc id="1756063" url="https://pl.wikipedia.org/wiki?curid=1756063" title="Devojka">
Devojka



</doc>
<doc id="1756065" url="https://pl.wikipedia.org/wiki?curid=1756065" title="Sljeme">
Sljeme



</doc>
<doc id="1756067" url="https://pl.wikipedia.org/wiki?curid=1756067" title="Sandy Molling">
Sandy Molling



</doc>
<doc id="1756069" url="https://pl.wikipedia.org/wiki?curid=1756069" title="Sandy Moelling">
Sandy Moelling



</doc>
<doc id="1756070" url="https://pl.wikipedia.org/wiki?curid=1756070" title="Para Olvidarte de Mi">
Para Olvidarte de Mi



</doc>
<doc id="1756071" url="https://pl.wikipedia.org/wiki?curid=1756071" title="Stan przejściowy">
Stan przejściowy

Stan przejściowy – w opisach mechanizmów reakcji chemicznych – konfiguracja atomów i łączących ich wiązań chemicznych o ściśle określonej geometrii, która teoretycznie występuje w momencie gdy istnieje jednakowe prawdopodobieństwo zajścia reakcji elementarnej w obu kierunkach.
Jest to podstawowe pojęcie w kwantowo-mechanicznej teorii stanów przejściowych reakcji chemicznych. Zgodnie z tą teorią konfiguracja stanu przejściowego reprezentuje geometrię reagującego układu cząsteczek posiadającą najwyższą energię. Energia tej konfiguracji nazywana jest barierą potencjału reakcji.
Koncepcja stanu przejściowego została zaproponowana w 1935 przez Henry'ego Eyringa i Michaela Polanyi i po wprowadzeniu nieznacznych modyfikacji ma zastosowanie także obecnie.
Tradycyjnie konfiguracje stanu przejściowego przedstawia się w formie hipotetycznego kompleksu aktywnego i dla odróżnienia od rzeczywistych związków kompleksowych zaznacza symbolem ‡ ("Crux philologorum").
Rysunki kompleksów aktywnych nie zawsze jednak odzwierciedlają konfigurację o najwyższej energii. Czasami, dla zilustrowania przebiegu reakcji przedstawia się za ich pomocą hipotetyczne konfiguracje tuż przed lub tuż po osiągnięciu stanu przejściowego.
Kompleksów aktywnych nie należy mylić z rzeczywistymi produktami przejściowymi reakcji.
Podstawy teoretyczne.
Zderzenie pomiędzy dwoma (w rzadszych przypadkach trzema) cząsteczkami substratów może prowadzić do uformowania cząsteczki produktu. Kluczową rolę odgrywają wzajemne ustawienie zderzających się cząsteczek oraz ich energie kinetyczne. Nawet jeżeli w wyniku kolizji dojdzie do uformowania się kompleksu aktywnego, to nie oznacza, że w jego wyniku zajdzie rearanżacja wiązań chemicznych i uformowanie produktu – powstały kompleks może rozpaść się do substratów.
W terminach chemii kwantowej stan przejściowy jest punktem znajdującym się w globalnym maksimum hiperpowierzchni energii swobodnej Gibbsa. Dla uproszczenia opisu zakłada się zazwyczaj, że stan przejściowy nie jest ulokowany na wielowymiarowej hiperpowierzchni, a jedynie na krzywej położonej na płaszczyźnie.
Struktura stanu przejściowego może zostać wyznaczona teoretycznie poprzez znalezienie punktów siodłowych na hiperpowierzchni energii swobodnej Gibbsa. Praktycznie wszystkie metody obliczeniowe stosowane w chemii kwantowej mogą zostać wykorzystane do wyznaczenia struktury stanu przejściowego. Obliczenia te jednak nie należą do najłatwiejszych, dlatego należy liczyć się z możliwością wyznaczenia błędnej geometrii stanu przejściowego. Nie można więc jednoznacznie określić, która technika najlepiej nadaje się do tego rodzaju obliczeń. Optymalna metoda jest zależna od konkretnego badanego przypadku.
Doświadczalne obserwacje stanów przejściowych.
Z powodu ograniczeń narzuconych przez mechanikę kwantową nie istnieje możliwość bezpośredniej obserwacji stanów przejściowych. Jednakże współczesne techniki spektroskopowe pozwalają na prowadzenie pomiarów w skali czasu bliskiej femtosekundy, co pozwala na badania intermediatów o strukturze bardzo zbliżonej do stanu przejściowego. Femtosekundowa spektroskopia laserowa jest techniką opracowaną specjalnie do przeprowadzania tego rodzaju obserwacji. Reaktywne intermediaty mogą wykazywać znaczące podobieństwo do stanów przejściowych, dlatego badania nad tymi nietrwałymi strukturami pomagają w zdobyciu informacji o własnościach samych stanów przejściowych.

</doc>
<doc id="1756073" url="https://pl.wikipedia.org/wiki?curid=1756073" title="Dorde Lazić">
Dorde Lazić



</doc>
<doc id="1756074" url="https://pl.wikipedia.org/wiki?curid=1756074" title="Heinrich Friedrich Fueger">
Heinrich Friedrich Fueger



</doc>
<doc id="1756075" url="https://pl.wikipedia.org/wiki?curid=1756075" title="Ciprian Tanasa">
Ciprian Tanasa



</doc>
<doc id="1756076" url="https://pl.wikipedia.org/wiki?curid=1756076" title="Gay tourism">
Gay tourism



</doc>
<doc id="1756081" url="https://pl.wikipedia.org/wiki?curid=1756081" title="Anna Giordano Bruno">
Anna Giordano Bruno

Anna Giordano Bruno (ur. 13 grudnia 1980 w San Vito al Tagliamento) – włoska lekkoatletka specjalizująca się w skoku o tyczce.

</doc>
<doc id="1756083" url="https://pl.wikipedia.org/wiki?curid=1756083" title="Minin Bogaz">
Minin Bogaz

Minin Bogaz – szczyt w paśmie Durmitor, w Górach Dynarskich, położony w Czarnogórze. Leży na północny wschód od Bobotov Kuk.

</doc>
<doc id="1756086" url="https://pl.wikipedia.org/wiki?curid=1756086" title="Melopsittacus">
Melopsittacus



</doc>
<doc id="1756089" url="https://pl.wikipedia.org/wiki?curid=1756089" title="Klucznik (zawód)">
Klucznik (zawód)

Klucznik – dawniej osoba posiadająca pod swoim zarządem klucze do czegoś (na przykład zamku, folwarku, fabryki), mająca nadzór nad czymś, a także w dawnej Polsce urzędnik zarządzający tak zwanym kluczem majątków ziemskich.
Klucznik jest również nazywany odźwiernym, a w klasztorach bratem furtianem lub siostrą furtianką. Współcześnie nazywany jest najczęściej portierem.

</doc>
<doc id="1756094" url="https://pl.wikipedia.org/wiki?curid=1756094" title="Sylvie Guillaume">
Sylvie Guillaume

Sylvie Guillaume (ur. 11 czerwca 1962 w Antony) – francuska polityk, posłanka do Parlamentu Europejskiego VII, VIII i IX kadencji.
Życiorys.
Pracowała w różnych organizacjach społecznych, w tym w SOS Racisme. W 1988 przystąpiła do Partii Socjalistycznej. Od 1993 przez dziesięć lat pełniła funkcję pierwszego sekretarza tego ugrupowania w departamencie Rodan. Została później krajowym sekretarzem ds. społecznych i praw kobiet. W 1998 i 2004 była wybierana w skład rady regionu Rodan-Alpy. Od 2001 sprawowała urząd zastępcy mera Lyonu ds. zdrowia, solidarności społecznej i osób niepełnosprawnych.
W wyborach w 2009 uzyskała mandat posłanki do Parlamentu Europejskiego z listy PS. W PE VII kadencji przystąpiła do grupy Postępowego Sojuszu Socjalistów i Demokratów, została też członkinią Komisji Wolności Obywatelskich, Sprawiedliwości i Spraw Wewnętrznych. W 2014 i 2019 była wybierana na kolejne kadencje Europarlamentu.

</doc>
<doc id="1756095" url="https://pl.wikipedia.org/wiki?curid=1756095" title="Hans Hildebrand (duchowny)">
Hans Hildebrand (duchowny)

Hans Hildebrand (ur. 12 marca 1909 w Irrenlohe, Bawaria, zm. 24 grudnia 1984 w Saulburgu, Bawaria), niemiecki duchowny katolicki, kapłan diecezji chełmińskiej, administrator parafii w Rożentalu i Lubawie.
Pochodził z diecezji Regensburg, z rodziny rolniczej, był synem Johanna i Margarety z domu Birner. W kwietniu 1934 wstąpił do zakonu karmelitów bosych, pierwsze śluby zakonne złożył 27 kwietnia 1937. Niebawem zmienił plany swojej przyszłej pracy duchownej: zainteresowany bardziej duszpasterstwem niż życiem kontemplacyjnym w zakonie, wystarał się o zwolnienie ze ślubów zakonnych i jako kandydat do kapłaństwa świeckiego wstąpił do Seminarium Zagranicznego w Münster. Zamierzał podjąć pracę duszpasterską wśród emigrantów niemieckich w Brazylii. Odbył również uniwersytecki kurs teologiczny. Na przeszkodzie wyjazdowi misyjnemu stanął w 1939 wybuch II wojny światowej. Hildebrand skierowany został do pracy w diecezji chełmińskiej i 31 marca 1940 przyjął święcenia kapłańskie w katedrze oliwskiej.
We wrześniu 1940 Karol Maria Splett, biskup gdańskiego pełniący również funkcję administratora diecezji chełmińskiej, powierzył ks. Hildebrandowi obowiązki wikariusza parafii w Lubawie oraz administrację parafii w Rożentalu. Po śmierci proboszcza lubawskiego ks. Leona Kasyny Hildebrand został również administratorem w Lubawie, gdzie rezydował na stałe. Na obu placówkach niemiecki duchowny wyróżniał się gorliwą pracą duszpasterską, a zarazem dbałością o polskich parafian. Wraz z grupą przedwojennych działaczek Stowarzyszenia Pań Miłosierdzia zorganizował akcję pomocy materialnej dla rodzin ofiar prześladowań niemieckich.
W styczniu 1945 został aresztowany na dwa miesiące; pozostawał w więzieniu w Nowym Mieście Lubawskim. Po zwolnieniu w marcu 1945 nowe władze skierowały go, jako księdza narodowości niemieckiej, do pracy przy pasaniu bydła w jednym z pobliskich gospodarstw rolnych. Pracował przymusowo do września tegoż roku, kiedy za sprawą miejscowego duchowieństwa, zwłaszcza księży Alojzego Licznerskiego i Franciszka Drosta, został zwolniony i otrzymał zgodę na wyjazd do Niemiec. Pozytywne opinie na jego temat wydały zarówno władze powiatowe w Lubawie i gminne w Rożentalu, jak i powiatowy komitet Polskiej Partii Robotniczej. Wójt Rożentala K. Dziąba w zaświadczeniu wystawionym 14 września 1945 scharakteryzował postawę duchownego następująco: "X. Prob. Hildebrand zachowywał się podczas okupacji wzorowo, wspomagał zawsze i wszędzie biednych i prześladowanych przez okupanta Polaków. Pocieszał i wspierał wywłaszczonych oraz zabranych do obozów koncentracyjnych. Był wszędzie tam, gdzie potrzeba było słowa pociechy rodzinom cierpiącym od knuta niemieckiego". Po zwolnieniu ks. Hildebrand przebywał jeszcze tydzień w Lubawie u rodziny Licznerskich, po czym przez Poznań udał się do Berlina. Parafianie z Lubawy i Rożentala obdarowali hojnie swojego duszpasterza (w tym dolarami) i żegnali go w asyście orkiestry, ale większość darów zostało skonfiskowanych przez służby graniczne przy przekraczaniu sektora radzieckiego w Berlinie. 
Hans Hildebrand osiadł w rodzinnej Bawarii i od 1952 proboszczował w parafii Saulburg. Do końca życia utrzymywał kontakt korespondencyjny z dawnymi parafianami z lat wojennych, gościł ich także u siebie. 

</doc>
<doc id="1756096" url="https://pl.wikipedia.org/wiki?curid=1756096" title="Psittacus">
Psittacus



</doc>
<doc id="1756097" url="https://pl.wikipedia.org/wiki?curid=1756097" title="Planinica (szczyt)">
Planinica (szczyt)

Planinica – szczyt w paśmie Durmitor, w Górach Dynarskich, położony w Czarnogórze. Leży na północny zachód od Bobotov Kuk.

</doc>
<doc id="1756098" url="https://pl.wikipedia.org/wiki?curid=1756098" title="Grand Prix Stanów Zjednoczonych – Wschód 1983">
Grand Prix Stanów Zjednoczonych – Wschód 1983

Grand Prix Stanów Zjednoczonych - Wschód 1983 (oryg. Detroit Grand Prix) – siódma runda Mistrzostw Świata Formuły 1 w sezonie 1983, która odbyła się 5 czerwca 1983, po raz drugi na torze Detroit Street Circuit.
2. Grand Prix Stanów Zjednoczonych - Wschód, drugie zaliczane do Mistrzostw Świata Formuły 1.

</doc>
<doc id="1756100" url="https://pl.wikipedia.org/wiki?curid=1756100" title="Odźwierny">
Odźwierny



</doc>
<doc id="1756101" url="https://pl.wikipedia.org/wiki?curid=1756101" title="Atban Klann">
Atban Klann

Atban Klann – hip-hopowa grupa działająca w latach 1992–1995.
Jej członkami byli Will 1X, Apl.de.ap, Mookie Mook, DJ Motiv8 i Dante Santiago. W 1992 grupa podpisała kontrakt z Ruthless Records i zadebiutowała na EP Eazy'ego-E zatytułowanym "". Wkrótce potem zespół nagrał swoją debiutancką płytę "Grass Roots", która miała być wydana 6 października 1992, jednak na krótko przed wydaniem album wstrzymano. Zespół rozpadł się, kiedy w 1995 zmarł Eazy-E. Will 1X (zmienił swój pseudonim na Will.i.am) i apl.de.ap wraz z Taboo założyli zespół The Black Eyed Peas.

</doc>
<doc id="1756106" url="https://pl.wikipedia.org/wiki?curid=1756106" title="Esp Stadium">
Esp Stadium



</doc>
<doc id="1756107" url="https://pl.wikipedia.org/wiki?curid=1756107" title="Parnassius hunza">
Parnassius hunza

Parnassius hunza – gatunek motyla z rodziny paziowatych. Spotykany jest w Afganistanie, Pakistanie i północnych Indiach. Angielska nazwa to "Hunza Banded Apollo".

</doc>
<doc id="1756111" url="https://pl.wikipedia.org/wiki?curid=1756111" title="Puddles of H2O">
Puddles of H2O

Puddles Of H2O – pierwszy i jedyny singiel grupy Atban Klann promujący niewydany album "Grass Roots".
Tracklista.
kaseta magnetofonowa
płyta kompaktowa 
Teledysk.
Na początku teledysku biegnie dwóch mężczyzn. Potem zespół zaczyna śpiewać. Śpiew jest także pokazany koło mikrofonu. Teledysk jest czasami biało-czarny, kolorowy lub niebieski.

</doc>
<doc id="1756112" url="https://pl.wikipedia.org/wiki?curid=1756112" title="Pascal Canfin">
Pascal Canfin

Pascal Canfin (ur. 22 sierpnia 1974 w Arras) – francuski polityk, dziennikarz i działacz społeczny, minister delegowany ds. rozwoju, poseł do Parlamentu Europejskiego VII i IX kadencji.
Życiorys.
Z zawodu dziennikarz, w publicystyce zajął się sprawami ekonomicznymi, w tym kwestią zrównoważonego rozwoju i gospodarki społecznej. Opublikował kilka pozycji książkowych poświęconych m.in. tzw. zielonej gospodarce. Został też przewodniczącym komisji gospodarczej partii Zielonych.
W wyborach w 2009 z listy "Europe Écologie" uzyskał mandat deputowanego do Parlamentu Europejskiego VII kadencji. Przystąpił do grupy Zielonych – Wolnego Sojuszu Europejskiego oraz do Komisji Gospodarczej i Monetarnej. W maju 2012 objął urząd ministra delegowanego ds. rozwoju w rządzie, którego premierem został Jean-Marc Ayrault, utrzymał to stanowisko także w drugim rządzie tego samego premiera (od czerwca 2012). Zakończył urzędowanie w 2014, a w maju tegoż roku powrócił do Europarlamentu, kończąc kadencję w lipcu 2014.
Był następnie głównym doradcą do spraw klimatu instytutu badawczego World Resources Institute. W 2015 otrzymał nominację na dyrektora generalnego francuskiej sekcji World Wide Fund for Nature (od stycznia 2016). Ustąpił z tej funkcji w marcu 2019 w związku z zaplanowanym startem do PE z listy zorganizowanej wokół ugrupowania LREM. W wyniku wyborów z maja tegoż roku uzyskał mandat eurodeputowanego IX kadencji. W PE objął funkcję przewodniczącego Komisji Ochrony Środowiska Naturalnego, Zdrowia Publicznego i Bezpieczeństwa Żywności.

</doc>
<doc id="1756114" url="https://pl.wikipedia.org/wiki?curid=1756114" title="Savin Kuk">
Savin Kuk

Savin Kuk – szczyt w paśmie Durmitor, w Górach Dynarskich, położony w Czarnogórze. Leży na południowy wschód od Bobotov Kuk.

</doc>
<doc id="1756115" url="https://pl.wikipedia.org/wiki?curid=1756115" title="Madonna na szerokim tronie">
Madonna na szerokim tronie

Madonna na szerokim tronie (niem. "Madonna auf breitem Thronsitz") – gotycka rzeźba przedstawiająca Maryję z Dzieciątkiem. Miejsce jej powstania nie jest znane. Obecnie znajduje się w Kolonii w zbiorach Muzeum Alexandra Schnütgena poświęconych plastyce średniowiecznej.
Jest to rzeźba wykonana z reńskiego drewna dębowego o szerokości 46 cm, wysokości 61,5 cm, oraz głębokości 20 cm. Powierzchnia rzeźby pokryta jest polichromią. Jest to rzeźba półplastyczna – od płaskiej strony tylnej widać kwadratowe wgłębienie prawdopodobnie stanowiące repozytorium na relikwie. Służy do oglądania od strony przedniej, przy czym Madonna z Dzieciątkiem sprawia wrażenie figury pełnoplastycznej. Siedząca na tronie Maryja podtrzymuje ręką stojące na lewym kolanie Dzieciątko Jezus, które wyciąga dłonie ku jabłku. Uwagę zwraca skomplikowana relacja wzrokowa między obiema postaciami. Dzieciątko kieruje swój wzrok nie na owoc ani nie prosto w oczy Marii lecz w niebo. Maryja kieruje swój wzrok delikatnie ku Jezusowi. Obie postaci więc patrzą w dal, początkowo sprawiają wrażenie, iż zachodzi między nimi relacja wzrokowa. Upozowanie jest także dynamiczne - nie jest to już "Sedes Sapientiae" gdzie Maryja z Jezusem zwracają się na wprost. Matka Boża siedzi na tronie "en trois quartes", podobną pozę przybiera Jezus. Układ fałdów szat ożywia ruch i dynamikę dzieła. 
Od strony treściowej i symbolicznej jest to ilustracja ówczesnego ideału Marii z Dzieciątkiem. Niekonwencjonalną cechą przedstawienia jest ukazanie Jezusa w okresie późnego dzieciństwa o czym świadczy stojąca poza Zbawiciela, który z pełną świadomością sięga po owoc jabłoni. Jabłko symbolizuje tu przezwyciężenie zła, zbawienie od grzechu, w konsekwencji trzymająca ten owoc Maryja jest nową Ewą. Przez tę treść zostało uwzględnione proroctwo Męki Pańskiej. 
Datowana na rok około 1270 rzeźba została wykonana w Kolonii, jednakże obecny stan dzieła jest owocem przeróbki w XIV wieku, gdy wymieniono polichromię i wykonano nowy tron. Ponadto w celu umieszczenia jej na ołtarzowym retabulum część tylna została obcięta. Dzieło to zalicza się w powszechnej w okresie gotyku kategorii przedstawień dewocyjnych. 

</doc>
<doc id="1756117" url="https://pl.wikipedia.org/wiki?curid=1756117" title="Zupci (szczyt)">
Zupci (szczyt)

Zupci – szczyt w paśmie Durmitor, w Górach Dynarskich, położony w Czarnogórze. Leży na południowy wschód od Bobotov Kuk.

</doc>
<doc id="1756118" url="https://pl.wikipedia.org/wiki?curid=1756118" title="Stoliczkia borneensis">
Stoliczkia borneensis

Stoliczkia borneensis – gatunek węża z rodziny Xenodermidae. Osiąga maksymalną długość 75 cm. Znany jedynie z trzech okazów. Biologia tego zwierzęcia jest nieznana, wiadomo, że zamieszkuje lesiste biotopy. Zasięg występowania jest endemiczny i obejmuje góry Trus Madi i Kinabalu w stanie Sabah na Borneo. Gatunek opisany przez George'a Alberta Boulengera w 1899 roku. Nazwa rodzajowa honoruje morawskiego przyrodnika i badacza fauny Indii, Ferdinanda Stoliczkę (1838–1874).
Charakterystyczną cechą "S. borneensis" są poletka nieosłoniętej łuskami skóry na grzbietowej powierzchni ciała. Głowa wyraźnie oddzielona; reszta ciała wąska i spłaszczona bocznie. Barwa czerwonawa, brązowoczerwona lub szara. Wzdłuż ciała ciągną się trzy rzędy sinawych, granatowych lub czarnych plam. Tarczka dziobowa średniej wielkości, niewidoczna z góry, trójkątna. Tarczki przedczołowe duże, oddzielone od tarczek czołowych i nadocznych szeregiem drobnych łusek. Tarczka czołowa większa w wymiarze górno-dolnym niż poprzecznym. Oczy duże, z poprzecznie eliptyczną źrenicą, obrzeżone tarczką nadoczną, dwiema lub trzema tarczkami przedocznymi i piątą tarczką wargową oraz 7-8 drobnymi łuskami. Nozdrza duże.

</doc>
<doc id="1756120" url="https://pl.wikipedia.org/wiki?curid=1756120" title="Obla Glava">
Obla Glava

Obla Glava – szczyt w paśmie Durmitor, w Górach Dynarskich, położony w Czarnogórze. Leży na południowy wschód od Bobotov Kuk.

</doc>
<doc id="1756121" url="https://pl.wikipedia.org/wiki?curid=1756121" title="Terzin Bogaz">
Terzin Bogaz

Terzin Bogaz – szczyt w paśmie Durmitor, w Górach Dynarskich, położony w Czarnogórze. Leży na południowy zachód od Bobotov Kuk.

</doc>
<doc id="1756123" url="https://pl.wikipedia.org/wiki?curid=1756123" title="Michał Wywiórski">
Michał Wywiórski



</doc>
<doc id="1756127" url="https://pl.wikipedia.org/wiki?curid=1756127" title="Jeremy Scott">
Jeremy Scott

Jeremy Scott (ur. 1 maja 1981) – amerykański lekkoatleta specjalizujący się w skoku o tyczce, olimpijczyk (2012).

</doc>
<doc id="1756130" url="https://pl.wikipedia.org/wiki?curid=1756130" title="Gruda (szczyt)">
Gruda (szczyt)

Gruda – szczyt w paśmie Durmitor, w Górach Dynarskich, położony w Czarnogórze. Leży na południowy zachód od Bobotov Kuk.

</doc>
<doc id="1756131" url="https://pl.wikipedia.org/wiki?curid=1756131" title="Marie-Christine Vergiat">
Marie-Christine Vergiat

Marie-Christine Vergiat (ur. 23 września 1956 w Roanne) – francuska polityk, urzędnik państwowy, deputowana do Parlamentu Europejskiego VII i VIII kadencji.
Życiorys.
Ukończyła studia z zakresu prawa publicznego, dyplom DEA uzyskała w zakresie historii prawa. Była długoletnią działaczką ligi praw człowieka ("Ligue des droits de l’homme").
Od 1980 do 2005 należała do Partii Socjalistycznej. Od 1983 była pracownikiem frakcji socjalistycznej w Zgromadzeniu Narodowym. W latach 1997–1999 pełniła funkcję doradcy Martine Aubry, później została zatrudniona w resorcie spraw społecznych.
W wyborach w 2009 uzyskała mandat posłanki do Parlamentu Europejskiego, kandydując z listy tworzonego głównie przez komunistów Frontu Lewicy. W PE przystąpiła do grupy GUE/NGL, został też członkinią Komisji Kultury i Edukacji. W 2014 została wybrana na kolejną kadencję Europarlamentu.

</doc>
<doc id="1756133" url="https://pl.wikipedia.org/wiki?curid=1756133" title="Wilhelm Boettner">
Wilhelm Boettner



</doc>
<doc id="1756134" url="https://pl.wikipedia.org/wiki?curid=1756134" title="Medjed">
Medjed

Medjed – szczyt w paśmie Durmitor, w Górach Dynarskich, położony w Czarnogórze. Leży na północny wschód od Bobotov Kuk.

</doc>
<doc id="1756135" url="https://pl.wikipedia.org/wiki?curid=1756135" title="Ian Black">
Ian Black

Ian Black (ur. 14 marca 1985, Bathgate) – szkocki piłkarz, występujący na pozycji środkowego pomocnika. Od 2015 jest zawodnikiem angielskiego klubu Shrewsbury Town. Mierzy 174 cm wzrostu.
Black karierę rozpoczął w 2003 w Blackburn Rovers, jednak występował tylko w zespołach juniorskich. W 2004 trafił do występującego w Scottish Premier League Inverness Caledonian Thistle, gdzie rozegrał 132 ligowe pojedynki. W 2009 przeniósł się do Heart of Midlothian, a w 2012 do Rangers. W 2015 trafił do Shrewsbury Town.

</doc>
<doc id="1756138" url="https://pl.wikipedia.org/wiki?curid=1756138" title="Šareni Pasovi">
Šareni Pasovi

Šareni Pasovi – szczyt w paśmie Durmitor, w Górach Dynarskich, położony w Czarnogórze. Leży na południowy zachód od Bobotov Kuk.

</doc>
<doc id="1756140" url="https://pl.wikipedia.org/wiki?curid=1756140" title="Tatooine (planeta pozasłoneczna)">
Tatooine (planeta pozasłoneczna)



</doc>
<doc id="1756142" url="https://pl.wikipedia.org/wiki?curid=1756142" title="Sedlena Greda">
Sedlena Greda

Sedlena Greda – szczyt w paśmie Durmitor, w Górach Dynarskich, położony w Czarnogórze. Leży na południowy zachód od Bobotov Kuk.

</doc>
<doc id="1756143" url="https://pl.wikipedia.org/wiki?curid=1756143" title="Uvita Greda">
Uvita Greda

Uvita Greda – szczyt w paśmie Durmitor, w Górach Dynarskich, położony w Czarnogórze. Leży na południowy wschód od Bobotov Kuk.

</doc>
<doc id="1756144" url="https://pl.wikipedia.org/wiki?curid=1756144" title="Kolata e Mire">
Kolata e Mire



</doc>
<doc id="1756145" url="https://pl.wikipedia.org/wiki?curid=1756145" title="Marijas">
Marijas



</doc>
<doc id="1756146" url="https://pl.wikipedia.org/wiki?curid=1756146" title="Bogdaš">
Bogdaš



</doc>
<doc id="1756147" url="https://pl.wikipedia.org/wiki?curid=1756147" title="Casey Malone">
Casey Malone

Casey Malone (ur. 6 kwietnia 1977 w Wheat Ridge) – amerykański lekkoatleta, dyskobol.

</doc>
<doc id="1756148" url="https://pl.wikipedia.org/wiki?curid=1756148" title="10131 Stanga">
10131 Stanga



</doc>
<doc id="1756150" url="https://pl.wikipedia.org/wiki?curid=1756150" title="10131 Staanga">
10131 Staanga



</doc>
<doc id="1756151" url="https://pl.wikipedia.org/wiki?curid=1756151" title="Jan Zapotoka">
Jan Zapotoka



</doc>
<doc id="1756152" url="https://pl.wikipedia.org/wiki?curid=1756152" title="10127 Frojel">
10127 Frojel



</doc>
<doc id="1756153" url="https://pl.wikipedia.org/wiki?curid=1756153" title="10126 Larbro">
10126 Larbro



</doc>
<doc id="1756154" url="https://pl.wikipedia.org/wiki?curid=1756154" title="Marcel Capelle">
Marcel Capelle

Marcel Capelle (ur. 11 grudnia 1904, zm. 1993) – francuski piłkarz grający na pozycji obrońcy. Mierzył 176 centymetrów, ważył 84 kilogramy.
Podczas przypadającej na lata 1929–1935 kariery zawodniczej reprezentował barwy trzech klubów: RC France, FC Sète oraz AS Saint-Étienne. Był w składzie reprezentacji Francji na mistrzostwach świata 1930. Ogółem dla "Trójkolorowych" w latach 1930–1931 rozegrał dziewięć meczów.

</doc>
<doc id="1756156" url="https://pl.wikipedia.org/wiki?curid=1756156" title="Kościół Maryi Panny">
Kościół Maryi Panny

Kościół Maryi Panny, oficjalna nazwa Stowarzyszenie Kultowe Katolickiego Kościoła Gallikańskiego Normandii (fr. "Église Sainte Marie") – chrześcijańska wspólnota religijna działająca we Francji. Główny ośrodek religijny wyznania mieści się w Mont-Saint-Aignan.
Wspólnota utrzymuje przyjazne relacje z wieloma Kościołami i związkami wyznaniowymi na świecie m.in. Kościołem Starokatolickim Mariawitów.
Historia.
Kościół Maryi Panny został założony w 1964 przez byłego mnicha benedyktyńskiego i księdza archidiecezji Rouen, Maurice'a Cantora. Lider wspólnoty próbował przez kilka lat współpracować z różnymi denominacjami starokatolickimi we Francji. W latach 1964-1966 był trzykrotnie konsekrowany na biskupa przez różnych hierarchów niezależnych Kościołów tradycji łacińskiej.
W 1970 do wspólnoty Maurice'a Cantora przyłączył się rzymskokatolicki biskup tytularny Sanavus, Mario Cornejo suspendowany w 1969 przez Stolicę Apostolską z powodu zerwania z celibatem i zawarcia małżeństwa. Cornejo Radavero konsekrował "sub conditione" Cantora, a następnie w 1987 wyświęcił dla Kościoła jeszcze trzech innych biskupów.
Od 1991 zwierzchnikiem Kościoła Maryi Panny był biskup Claude Ducrocq. Aktualnym zwierzchnikiem (stan - 2021 rok) jest biskup Roland Fleury.
Charakterystyka.
Kościół Maryi Panny jest wspólnotą zachowującą tradycjonalizm w sprawowaniu liturgii łacińskiej z jednoczesnym dopuszczeniem pewnych liberalnych innowacji w prawie i dyscyplinie kościelnej. 
Wspólnota odrzuca reformę liturgii łacińskiej wprowadzoną przez papieży Jana XXIII w 1962 i Pawła VI w 1970. Zachowano ustawienie ołtarza i szaty liturgiczne sprzed reformy Soboru Watykańskiego II. Liturgia Kościoła opiera się na Mszale Rzymskim św. Piusa V. Sprawowana jest ona jednak nie w języku łacińskim, a po francusku. 
Kościół przyjął pewne zwyczaje Cerkwi prawosławnej i Kościołów starokatolickich. Między innymi wspólnota zniosła obowiązkowy celibat osób duchownych, dopuszcza rozwody kościelne i udziela sakramentu małżeństwa osobom rozwiedzionym.
Kościół Maryi Panny jest otwarty na dialog ekumeniczny. Jest członkiem Międzynarodowej Rady Wspólnoty Kościołów (ICCC). Współpracuje ze Wspólnotą Taizé.

</doc>
<doc id="1756157" url="https://pl.wikipedia.org/wiki?curid=1756157" title="Crvena Greda">
Crvena Greda

Crvena Greda (cyr. Црвена Греда) – szczyt w paśmie Durmitor, w Górach Dynarskich, położony w Czarnogórze. Leży na północny wschód od Bobotov Kuk.

</doc>
<doc id="1756158" url="https://pl.wikipedia.org/wiki?curid=1756158" title="Brianna Glenn">
Brianna Glenn

Brianna Glenn (ur. 18 kwietnia 1980) – amerykańska lekkoatletka specjalizująca się w skoku w dal.

</doc>
<doc id="1756159" url="https://pl.wikipedia.org/wiki?curid=1756159" title="Balta Alba">
Balta Alba



</doc>
<doc id="1756161" url="https://pl.wikipedia.org/wiki?curid=1756161" title="Horacio Munoz">
Horacio Munoz



</doc>
<doc id="1756162" url="https://pl.wikipedia.org/wiki?curid=1756162" title="Roberto Cortes">
Roberto Cortes



</doc>
<doc id="1756163" url="https://pl.wikipedia.org/wiki?curid=1756163" title="Maja Radohimes">
Maja Radohimes



</doc>
<doc id="1756165" url="https://pl.wikipedia.org/wiki?curid=1756165" title="Ibrahim Toure">
Ibrahim Toure



</doc>
<doc id="1756166" url="https://pl.wikipedia.org/wiki?curid=1756166" title="Cassio Alessandro de Souza">
Cassio Alessandro de Souza



</doc>
<doc id="1756167" url="https://pl.wikipedia.org/wiki?curid=1756167" title="Maja Grykat e Hapeta">
Maja Grykat e Hapeta



</doc>
<doc id="1756169" url="https://pl.wikipedia.org/wiki?curid=1756169" title="Joao Pedro Santos Goncalves">
Joao Pedro Santos Goncalves



</doc>
<doc id="1756170" url="https://pl.wikipedia.org/wiki?curid=1756170" title="Gyorgy Orth">
Gyorgy Orth



</doc>
<doc id="1756171" url="https://pl.wikipedia.org/wiki?curid=1756171" title="Isidro Goma y Toma">
Isidro Goma y Toma



</doc>
<doc id="1756172" url="https://pl.wikipedia.org/wiki?curid=1756172" title="Čvorov Bogaz">
Čvorov Bogaz

Čvorov Bogaz – szczyt w paśmie Durmitor, w Górach Dynarskich, położony w Czarnogórze. Leży na północny wschód od Bobotov Kuk.

</doc>
<doc id="1756173" url="https://pl.wikipedia.org/wiki?curid=1756173" title="Marie-Therese Sanchez-Schmid">
Marie-Therese Sanchez-Schmid



</doc>
<doc id="1756174" url="https://pl.wikipedia.org/wiki?curid=1756174" title="Lebel-sur-Quevillon">
Lebel-sur-Quevillon



</doc>
<doc id="1756176" url="https://pl.wikipedia.org/wiki?curid=1756176" title="Gilles Pargneaux">
Gilles Pargneaux

Gilles Pargneaux (ur. 24 marca 1957 w Harcigny) – francuski polityk, prawnik, deputowany do Parlamentu Europejskiego VII i VIII kadencji.
Życiorys.
Z wykształcenia prawnik, uzyskał doktorat, a także uprawnienia adwokata. Od lat 70. działał w Partii Socjalistycznej, był długoletnim asystentem parlamentarzysty Bernarda Derosiera. Od 2005 pełnił funkcję pierwszego sekretarza socjalistów w departamencie Nord.
W 1995 został zastępcą mera Lille ds. ochrony środowiska i zrównoważonego rozwoju, a w 2001 burmistrzem Hellemmes-Lille. Od 1989 był radnym tej miejscowości, a w latach 1992–1998 radnym regionu Nord-Pas-de-Calais. W 2008 powołano go na wiceprzewodniczącego związku metropolitalnego.
W wyborach w 2009 uzyskał mandat posła do Parlamentu Europejskiego z listy PS. W PE VII kadencji przystąpił do grupy Postępowego Sojuszu Socjalistów i Demokratów, został też członkiem Komisji Ochrony Środowiska Naturalnego, Zdrowia Publicznego i Bezpieczeństwa Żywności. W 2014 został wybrany do Europarlamentu na kolejną kadencję.
W 2018 przeszedł do ugrupowania La République en marche.

</doc>
<doc id="1756177" url="https://pl.wikipedia.org/wiki?curid=1756177" title="16550">
16550



</doc>
<doc id="1756179" url="https://pl.wikipedia.org/wiki?curid=1756179" title="Renato Sainz">
Renato Sainz



</doc>
<doc id="1756180" url="https://pl.wikipedia.org/wiki?curid=1756180" title="Rafael Mendez">
Rafael Mendez



</doc>
<doc id="1756181" url="https://pl.wikipedia.org/wiki?curid=1756181" title="Mor Dechy">
Mor Dechy



</doc>
<doc id="1756182" url="https://pl.wikipedia.org/wiki?curid=1756182" title="Hamophthirius">
Hamophthirius

Hamophthirius – rodzaj wszy należący do rodziny Hamophthiriidae, pasożytujących na gryzoniach i powodujących chorobę zwaną wszawicą.
Antena składa się z 3 segmentów bez wyraźnego dymorfizmu płciowego. Pierwszy segment anteny jest bardzo masywny, zaopatrzony w duży chitynowy hak. Przednia para nóg jest wyraźnie mniejsza i słabsza, zakończona słabym pazurem. Środkowa i tylna para nóg wyraźnie większa od przedniej pary. 
Hamophthirius stanowią rodzaj składający się obecnie z 1 gatunku:

</doc>
<doc id="1756186" url="https://pl.wikipedia.org/wiki?curid=1756186" title="Nadleśnictwo Rzepin">
Nadleśnictwo Rzepin

Nadleśnictwo Rzepin – nadleśnictwo należące do Regionalnej Dyrekcji Lasów Państwowych w Szczecinie, położone w województwie lubuskim, na terenie gmin Rzepin, Słubice, Cybinka, Górzyca, Ośno Lubuskie.
Nadleśnictwo gospodaruje na powierzchni około 18 357 ha. Siedziba nadleśnictwa znajduje przy ul. Puszczy Rzepińskiej 11 w Rzepinie.

</doc>
<doc id="1756188" url="https://pl.wikipedia.org/wiki?curid=1756188" title="Boljska Greda">
Boljska Greda

Boljska Greda (cyr. Бољска Греда) – szczyt w paśmie Durmitor, w Górach Dynarskich, położony w Czarnogórze. Leży na południe od Bobotov Kuk.

</doc>
<doc id="1756189" url="https://pl.wikipedia.org/wiki?curid=1756189" title="Leziachov">
Leziachov



</doc>
<doc id="1756190" url="https://pl.wikipedia.org/wiki?curid=1756190" title="Jesus Bermudez">
Jesus Bermudez



</doc>
<doc id="1756192" url="https://pl.wikipedia.org/wiki?curid=1756192" title="Jose Bustamante">
Jose Bustamante



</doc>
<doc id="1756193" url="https://pl.wikipedia.org/wiki?curid=1756193" title="Casiano Jose Chavarria">
Casiano Jose Chavarria



</doc>
<doc id="1756194" url="https://pl.wikipedia.org/wiki?curid=1756194" title="Gumercindo Gomez">
Gumercindo Gomez



</doc>
<doc id="1756195" url="https://pl.wikipedia.org/wiki?curid=1756195" title="Dyskografia Chevelle">
Dyskografia Chevelle

Lista przedstawia dyskografię zespołu Chevelle

</doc>
<doc id="1756196" url="https://pl.wikipedia.org/wiki?curid=1756196" title="Rene Fernandez">
Rene Fernandez



</doc>
<doc id="1756197" url="https://pl.wikipedia.org/wiki?curid=1756197" title="Ranisava">
Ranisava

Ranisava – szczyt w paśmie Durmitor, w Górach Dynarskich, położony w Czarnogórze. Leży na południe od Bobotov Kuk.

</doc>
<doc id="1756198" url="https://pl.wikipedia.org/wiki?curid=1756198" title="Funmi Jimoh">
Funmi Jimoh

Funmi Jimoh (ur. 29 maja 1984 w Seattle) – amerykańska lekkoatletka specjalizująca się w skoku w dal.

</doc>
<doc id="1756199" url="https://pl.wikipedia.org/wiki?curid=1756199" title="Funmilayo Jimoh">
Funmilayo Jimoh



</doc>
<doc id="1756201" url="https://pl.wikipedia.org/wiki?curid=1756201" title="Mary Ure">
Mary Ure

Eillen Mary Ure (ur. 18 lutego 1933 w Glasgow, zm. 3 kwietnia 1975 w Londynie) – brytyjska aktorka filmowa i teatralna. Nominowana do Oscara za najlepszą rolę drugoplanową w filmie "Synowie i kochankowie" (1960) Jacka Cardiffa.
Życie prywatne.
Pierwszym mężem Mary Ure był brytyjski dramatopisarz John Osborne. Byli małżeństwem w latach 1957-1963; mieli dwoje dzieci. Rozwiedli się w 1963 roku. Jej drugim mężem; w latach 1963-1975, był brytyjski aktor Robert Shaw. Mieli czworo dzieci, w tym syna Iana, który został aktorem.
Śmierć.
Zmarła w wieku zaledwie 42 lat w niejasnych do końca okolicznościach. Prawdopodobnie przedawkowała środki nasenne połączone z alkoholem. Do dziś nie ma pewności czy było to samobójstwo, czy też przypadek.

</doc>
<doc id="1756202" url="https://pl.wikipedia.org/wiki?curid=1756202" title="Catherine Grèze">
Catherine Grèze

Catherine Grèze (ur. 15 kwietnia 1960 w Paryżu) – francuska polityk, działaczka ekologiczna, posłanka do Parlamentu Europejskiego VII kadencji.
Życiorys.
W 1985 została aktywistką partii Zielonych. Reprezentowała to ugrupowanie w federacjach międzynarodowych. Objęła funkcję koordynatorki ruchu Global Greens.
W wyborach w 2009 z listy "Europe Écologie" uzyskała mandat deputowanej do Parlamentu Europejskiego VII kadencji. Przystąpiła do grupy Zielonych – Wolnego Sojuszu Europejskiego oraz do Komisji Rozwoju.

</doc>
<doc id="1756204" url="https://pl.wikipedia.org/wiki?curid=1756204" title="Johnny Leoni">
Johnny Leoni

Johnny Leoni (ur. 30 czerwca 1984 w Sionie) – szwajcarski piłkarz grający na pozycji bramkarza.
Kariera klubowa.
Leoni pochodzi z miasta Sion i tam też rozpoczął karierę piłkarską w klubie FC Sion. W 2001 roku awansował do kadry pierwszego zespołu, a 24 marca 2002 roku zadebiutował w Axpo Super League w przegranym 2:3 domowym spotkaniu z Servette Genewa. W swoim pierwszym sezonie w pierwszej drużynie był rezerwowym dla FaBrice’a Borera, ale po jego odejściu w 2002 roku do Grasshoppers Zurych Leoni zaczął grać w pierwszym składzie Sionu, w którym spędził sezon 2002/2003.
Latem 2003 roku Leoni został piłkarzem FC Zürich. W klubie tym stał się dublerem dla Davide Tainiego. W FC Zürich swoje pierwsze spotkanie rozegrał 14 marca 2004, wygrane 2:1 z Grasshoppers Zurych. Do 2005 roku, w którym zdobył ze swoim klubem Puchar Szwajcarii, był rezerwowym. Na początku sezonu 2005/2006 stał się pierwszym bramkarzem Zurychu. W 2006 roku po raz pierwszy w karierze wywalczył mistrzostwo Szwajcarii, a rok później obronił tytuł mistrzowski. Z kolei w 2009 roku po raz trzeci został mistrzem kraju.
W 2012 roku Leoni przeszedł do Omonii Nikozja. W 2013 był wypożyczony do Neftçi PFK. W sezonie 2013/2014 był zawodnikiem CS Marítimo, a w sezonie 2014/2015 - w FC Le Mont. W 2016 został piłkarzem japońskiego AC Nagano Parceiro.
Kariera reprezentacyjna.
Od początku eliminacji do Mistrzostw Świata w RPA Leoni otrzymał 4 powołania do reprezentacji Szwajcarii prowadzonej przez Ottmara Hitzfelda, jednak nie zdołał w niej zadebiutować. Ostatecznie swój debiut w kadrze narodowej zanotował 10 sierpnia 2011 w wygranym 2:1 towarzyskim meczu z Liechtensteinem.

</doc>
<doc id="1756205" url="https://pl.wikipedia.org/wiki?curid=1756205" title="Point 1">
Point 1



</doc>
<doc id="1756208" url="https://pl.wikipedia.org/wiki?curid=1756208" title="Jan Gierliński">
Jan Gierliński

Jan Gierliński (ur. 11 marca 1917 w Komornikach koło Środy Śląskiej, zm. 23 marca 1971 w Krzywiniu koło Kościana) – polski duchowny katolicki, wieloletni proboszcz w Krzywiniu, regionalista.
Życiorys.
Był synem Jana, nauczyciela, i Heleny z Hofmannów. Po przenosinach całej rodziny do szkoły powszechnej uczęszczał w Kwilczu koło Międzychodu, a w Międzychodzie był uczniem gimnazjum i złożył w 1935 egzamin dojrzałości. Po odbyciu zamkniętych rekolekcji na Świętej Górze w Gostyniu wstąpił do seminarium duchownego w Gnieźnie. Formację kapłańską przerwał Gierlińskiemu wybuch II wojny światowej; lata wojenne spędzał w Pawłowicach koło Leszna, a następnie u rodziców w Kwilczu, gdzie m.in. od stycznia 1941 pracował jako pomocnik biurowy w urzędzie wójta. W 1945 wznowił w trybie przyspieszonym studia seminaryjne, uwieńczone święceniami kapłańskimi 22 grudnia 1945; święceń udzielił mu prymas August Hlond.
Do 1954 Gierliński pełnił posługę wikariusza w dwóch parafiach poznańskich: najpierw w parafii Niepokalanego Poczęcia Najświętszej Maryi Panny na Głównej, następnie przy miejscowej farze. W 1954 objął probostwo w parafii świętego Mikołaja Biskupa w Krzywiniu. Uzupełniał jednocześnie wykształcenie, w 1950 uzyskując magisterium filozofii na Uniwersytecie Poznańskim, a w 1951 dyplom magistra teologii w zakresie historii Kościoła na Uniwersytecie Jagiellońskim. W lipcu 1952 w Krakowie został doktorem teologii. Przez pewien czas prowadził wykłady z etyki i patrystyki w Seminarium Zagranicznym Towarzystwa Chrystusowego w Poznaniu.
Był zasłużonym regionalistą. Opracował dzieje parafii w Krzywiniu, kronikę parafialną, zarys dziejów Krzywinia, a także sporządził listę imienną strat parafii w czasie II wojny światowej. Zajmował się także kultem patrona parafii krzywińskiej św. Mikołaja, gromadząc materiały na ten temat również w Rzymie (1970); nie zdołał przygotować planowanej większej pracy naukowej, ogłosił jedynie artykuł "Kult św. Mikołaja w Archidiecezji Poznańskiej" ("Przewodnik Katolicki", 1968, nr 48). We wrześniu 1964 wstąpił do Towarzystwa Miłośników Ziemi Kościańskiej, był częstym dyskutantem i prelegentem na tym forum, m.in. w 1968 wygłosił wykład "Z przeszłości Krzywinia". Udzielał się jako kapelan weteranów powstania wielkopolskiego i jako duchowy przewodnik powstańców organizował obchody kolejnych rocznic oraz odprawiał msze za poległych (i zmarłych w późniejszych latach) uczestników powstania.
W 1969 został mianowany przez Pawła VI papieskim kapelanem honorowym. Zmarł po krótkiej chorobie 23 marca 1971 w Krzywiniu i został pochowany na miejscowym cmentarzu.

</doc>
<doc id="1756209" url="https://pl.wikipedia.org/wiki?curid=1756209" title="National Semiconductor UART 16550">
National Semiconductor UART 16550



</doc>
<doc id="1756211" url="https://pl.wikipedia.org/wiki?curid=1756211" title="Kostany nad Turcom">
Kostany nad Turcom



</doc>
<doc id="1756212" url="https://pl.wikipedia.org/wiki?curid=1756212" title="Klastor pod Znievom">
Klastor pod Znievom



</doc>
<doc id="1756213" url="https://pl.wikipedia.org/wiki?curid=1756213" title="Karlova">
Karlova



</doc>
<doc id="1756215" url="https://pl.wikipedia.org/wiki?curid=1756215" title="Horny Kalnik">
Horny Kalnik



</doc>
<doc id="1756216" url="https://pl.wikipedia.org/wiki?curid=1756216" title="Folkusova">
Folkusova



</doc>
<doc id="1756217" url="https://pl.wikipedia.org/wiki?curid=1756217" title="Drazkovce">
Drazkovce



</doc>
<doc id="1756218" url="https://pl.wikipedia.org/wiki?curid=1756218" title="Arsenicum album">
Arsenicum album

Arsenicum album lub krótko Arsenicum – nazwa dla arszeniku As2O3 stosowanego w homeopatii jako lek. Jest jednym z najlepiej poznanych preparatów homeopatycznych. W przypadku czystego, metalicznego arsenu, który nie został jeszcze dokładnie opisany, stosuje się dla odróżnienia nazwę "Arsenicum metallicum". 
"Arsenicum album" należy do preparatów homeopatycznych pochodzenia mineralnego. Minerał trójtlenku arsenu został odkryty już w czasach średniowiecznych. Jego nazwa pochodzi z języka greckiego od wyrazu "arsenicos", czyli męski. Nie wiadomo dokładnie, dlaczego alchemicy przypisali mu takie określenie. W celach leczniczych był stosowany od wieków, chociaż większości kojarzy się z trucizną (trutką na szczury). 
Efekty działania "Arsenicum album" opisał dokładnie Hahnemann, jeszcze przed odkryciem homeopatii, korzystając z literatury dostępnej w owych czasach, także w języku arabskim i hebrajskim.
Zastosowanie.
Homeopatycznie spotęgowane "Arsenicum album" stosuje się w leczeniu konstytucyjnym oraz jako lek dostępny bez recepty w przypadku wodnistej biegunki, połączonej z bólem brzucha oraz uczuciem pragnienia i zmęczenia, wywołanej spożyciem nieznajomego lub niewłaściwego pokarmu. "Arsenicum album" wchodzi w skład homeopatycznej apteczki podróżnej. Opisano rzadkie przypadki zatrucia arsenem w Indiach, w wyniku przyjęcia źle przygotowanych preparatów homeopatycznych zawierających związki arsenu.
Badania naukowe.
W przypadku roztworów rozcieńczonych w stosunku 1 do 1024 (12C) i bardziej, mało prawdopodobne, aby cząsteczka związku arsenu znalazła się w tabletce. Badano zastosowanie Arsenicum album w leczeniu zatrucia arszenikiem, ale nie jest znany mechanizm, w jaki sposób ten preparat homeopatyczny miałoby usuwać arsen z organizmu i nie ma wystarczających dowodów naukowych na jego skuteczność w leczeniu jakichkolwiek stanów.

</doc>
<doc id="1756219" url="https://pl.wikipedia.org/wiki?curid=1756219" title="Dolny Kalnik">
Dolny Kalnik



</doc>
<doc id="1756220" url="https://pl.wikipedia.org/wiki?curid=1756220" title="Diakova">
Diakova



</doc>
<doc id="1756221" url="https://pl.wikipedia.org/wiki?curid=1756221" title="Danova">
Danova



</doc>
<doc id="1756222" url="https://pl.wikipedia.org/wiki?curid=1756222" title="Bela-Dulice">
Bela-Dulice



</doc>
<doc id="1756223" url="https://pl.wikipedia.org/wiki?curid=1756223" title="Panthere de Bangangte">
Panthere de Bangangte



</doc>
<doc id="1756225" url="https://pl.wikipedia.org/wiki?curid=1756225" title="Olga Fyodorova">
Olga Fyodorova



</doc>
<doc id="1756226" url="https://pl.wikipedia.org/wiki?curid=1756226" title="Dante Santiago">
Dante Santiago



</doc>
<doc id="1756227" url="https://pl.wikipedia.org/wiki?curid=1756227" title="Grupy Mathieu">
Grupy Mathieu



</doc>
<doc id="1756229" url="https://pl.wikipedia.org/wiki?curid=1756229" title="Tantric">
Tantric

Tantric – post-grunge(owy) zespół pochodzący z Louisville. Grupa wydała od 2001 roku cztery albumy, chociaż dwa ostatnie nagrane zostały w zupełnie zmienionym składzie, bowiem z założycieli pozostał tylko wokalista Hugo Ferreira.
Historia.
Zespół założony został w 1999 r. przez trzech byłych członków grupy "Days of the New" (Jesse Vest, Todd Whitener, Matt Taul), do których dołączył wokalista Hugo Ferreira. Początkowo występowali pod nazwą C-14, którą po krótkim czasie zmienili na Tantric i tego samego roku podpisali umowę z Maverick Records. Tantric nagrał debiutancką płytę pod tym samym tytułem przy współpracy z producentem Toby Wright, która wydana została w 2001 r. i zajęła 193 miejsce w zestawieniu dwustu najlepiej sprzedających się albumów. Zaowocowało to wspólną trasą koncertową z takimi zespołami jak Kid Rock, czy Creed.
Drugi album grupy "After We Go", ponownie wyprodukowany przez Wrighta, wydany został w lutym 2004 r. i promował go singiel "Hey Now". Opisany jako cięższy niż pierwszy, zadebiutował na 56. miejscu Billboard 200. Niestety płyta ta nie odniosła takiego sukcesu jak album debiutancki, niemniej jednak zespół koncertował wspólnie z grupami 3 Doors Down oraz Shinedown przez większą część 2004 roku.
W roku 2005 grupę opuścił Jesse Vest, pragnąc spędzać więcej czasu z rodziną. Zastąpił go Bruce LaFrance. W nowym składzie zespół zaczął pracę nad kolejną płytą, wstępnie zatytułowaną Tantric III, mającą się ukazać w maju 2006 r. Grupa nagrała kilkanaście utworów min. "People", "Worth Waiting For", "Stay With You" oraz "Locked Out". Powstały jednak komplikacje takie jak zerwanie współpracy z wytwórnią fonograficzną w marcu 2006 r, oraz aresztowanie Matta Taul w 2007 r. oskarżonego o posiadanie narkotyków. W końcu 8 maja 2007 roku na stronie MySpace pojawiły się trzy piosenki z tej płyty. Taul trafił do więzienia, ale po kilku miesiącach został zwolniony, zaś Bruce LaFrance odszedł od zespołu.
Hugo Ferreira rozpoczął poszukiwania nowego zespołu, werbując jako nowych członków byłego perkusistę grupy Fuel Kevina Miller, gitarzystę Dramagods Joe Pessia, basistę Erika Leonhardt, oraz Marcusa Ratzenboeck grającego na elektrycznych skrzypcach. Wkrótce potem, Tantric ogłosił współpracę z wytwórnią Silent Majority Group. Jako że Ferreira pozostał jedynym członkiem z oryginalnego składu, wydanie Tantric III zostało zaniechane. W uzasadnieniu Ferreira powiedział, że nie chce produkować albumu, który częściowo napisany został przez byłych członków zespołu Whitenera i Taula. Jednak ostatnie wypowiedzi Ferreira z wywiadów jakie udzielił poważnie zwiększają prawdopodobieństwo jej wydania. Hugo stwierdził, że nie planuje wydania jej w wielkim stylu, lecz chciałby aby trafiła ona do fanów jako prezent za ich poparcie. Tantric już w nowym składzie nagrał 10 utworów z całkowicie odnowioną wersją "The One", które wydał na płycie pod nazwą "The End Begins" w dniu 22 kwietnia 2008 roku.
W dniu 9 marca 2009 r. Tantric ogłosił na stronie MySpace, że są w trakcie nagrywania nowego albumu, który będzie zatytułowany Mind Control. Producentem płyty został Brett Hestla znany ze współpracy z grupą Creed, a całość ujrzała światło dzienne 4 sierpnia.

</doc>
<doc id="1756230" url="https://pl.wikipedia.org/wiki?curid=1756230" title="Mookie Mook">
Mookie Mook



</doc>
<doc id="1756236" url="https://pl.wikipedia.org/wiki?curid=1756236" title="DJ Motiv8">
DJ Motiv8



</doc>
<doc id="1756238" url="https://pl.wikipedia.org/wiki?curid=1756238" title="Francesco De Angelis">
Francesco De Angelis

Francesco De Angelis (ur. 4 października 1959 w Ripi) – włoski polityk i samorządowiec, poseł do Parlamentu Europejskiego VII kadencji.
Życiorys.
Działalność polityczną rozpoczął w czasach studenckich pod koniec lat 70. W 1982 wstąpił do Włoskiej Partii Komunistycznej. Był sekretarzem młodzieżówki komunistycznej w prowincji Frosinone. Po rozwiązaniu PCI działał w Demokratycznej Partii Lewicy i Demokratach Lewicy. W 2007 wszedł w skład władz krajowych Partii Demokratycznej.
W latach 1985–1990 był radnym gminy Ripi. Przez kilka lat pracował jako doradca ds. transportu. W 1995, 2000 i 2005 wybierano go w skład rady regionu Lacjum.
W wyborach w 2009 z listy PD uzyskał mandat posła do Parlamentu Europejskiego VII kadencji. Przystąpił do grupy Postępowego Sojuszu Socjalistów i Demokratów oraz Komisji Rozwoju Regionalnego. W PE zasiadał do 2014, w 2015 został prezesem Consorzio ASI w prowincji Frosinone.

</doc>
<doc id="1756239" url="https://pl.wikipedia.org/wiki?curid=1756239" title="John Willment Automobiles">
John Willment Automobiles

John Willment Automobiles – były brytyjski zespół wyścigowy Formuły 1. Zadebiutował w wyścigu o Grand Prix Wielkiej Brytanii 11 lipca 1964 roku. Ostatnim wyścigiem było Grand Prix Włoch 12 sierpnia 1965 roku. W sumie team wziął udział w ośmiu wyścigach, w których nigdy nie zwyciężył ani nie zdobył żadnego punktu.

</doc>
<doc id="1756241" url="https://pl.wikipedia.org/wiki?curid=1756241" title="Druga Solca">
Druga Solca

Druga Solca – przysiółek wsi Brody położony w Polsce, w województwie małopolskim, w powiecie wadowickim, w gminie Kalwaria Zebrzydowska, na pograniczu Pogórza Wielickiego i Beskidu Makowskiego, przy drodze krajowej nr 52 Bielsko-Biała – Głogoczów, na wschód od Kalwarii Zebrzydowskiej.
W latach 1975–1998 przysiółek administracyjnie należał do województwa bielskiego.

</doc>
<doc id="1756242" url="https://pl.wikipedia.org/wiki?curid=1756242" title="Giommaria Uggias">
Giommaria Uggias

Giommaria Uggias (ur. 29 marca 1961 w Villanova Monteleone) – włoski polityk, prawnik, deputowany do Parlamentu Europejskiego VII kadencji.
Życiorys.
Ukończył studia prawnicze na Uniwersytecie w Sassari, praktykował następnie jako adwokat. W latach 1994–1996 był radnym i burmistrzem miejscowości Olbia. Przez kilka lat należał do partii Margherita.
W wyborach w 2009 z listy partii Włochy Wartości uzyskał mandat posła do Parlamentu Europejskiego VII kadencji. Został członkiem grupy Porozumienia Liberałów i Demokratów na rzecz Europy oraz Komisji Transportu i Turystyki.

</doc>
<doc id="1756243" url="https://pl.wikipedia.org/wiki?curid=1756243" title="Przy obieraniu cebuli">
Przy obieraniu cebuli

Przy obieraniu cebuli () – autobiograficzna powieść Güntera Grassa z 2006 roku. Zaczyna się wraz z końcem jego dzieciństwa w Gdańsku i początkiem II wojny światowej, a kończy w okresie publikacji "Blaszanego bębenka".
Fabuła.
Książka to sprawozdanie ze wspomnień z dzieciństwa i lat młodzieńczych, gdzie tematy wojenne przeplatają się z życiem rodzinnym. Autor wspomina swoją matkę zmarłą na raka, pisze o okresie, gdy był żołnierzem i znajdował się w niewoli wojennej, jak i o panującym tam głodzie, a także przyznaje, że jako 17-latek był członkiem Waffen-SS.
Günter Grass daje czytelnikowi wgląd w świat, w którym dorastał jako młody człowiek, przedstawia jego stosunek do sztuki, która awansuje u niego do statusu jego własnej rzeczywistości, wspomina okoliczności towarzyszące pisaniu "Blaszanego bębenka" w Paryżu, a także rysuje drogę kształtowania się jego osobowości. Krok po kroku, podobnie jak przy obieraniu cebuli, autor przedstawia kolejno jego wizję wspomnień i odsłania tajemnice i problemy minionych czasów.
Poruszenie wywołane służbą Grassa w Waffen-SS.
Zarówno w Niemczech, jak i na arenie międzynarodowej, duże poruszenie wzbudziło przyznanie się autora do przynależności do Waffen-SS, o czym Grass pisał w samej książce. Mimo iż powieść została rozesłana do wydawnictw i redakcji przed oficjalnym terminem jej publikacji, to pierwsze reakcje pojawiły się dopiero po wywiadzie, jakiego autor udzielił Frankfurter Allgemeine Zeitung 12 sierpnia 2006 roku. Jego członkostwo w Waffen-SS było do tego momentu przemilczane przez pisarza. Opinii publicznej znany był tylko fakt, iż służył on w 1944 roku jako pomocnik artylerii przeciwlotniczej oraz że jako żołnierz dostał się do niewoli. W autobiograficznym dziele Grass wyjawia, że służył w 10 Dywizji Pancernej SS „Frundsberg”.

</doc>
<doc id="1756244" url="https://pl.wikipedia.org/wiki?curid=1756244" title="Kojima">
Kojima



</doc>
<doc id="1756245" url="https://pl.wikipedia.org/wiki?curid=1756245" title="Siostra Jackie">
Siostra Jackie

Siostra Jackie (ang. "Nurse Jackie") – amerykański serial medyczny z gatunku czarnej komedii, wyświetlany w USA od 8 czerwca 2009 przez stację Showtime, Movie Central i The Movie Network. W Polsce serial zawitał 4 października 2009 roku na kanale nFilmHD. Od tamtej pory prawa do emisji wykupiło kilka polskich stacji.
W USA serial zyskał rzeszę fanów, dlatego wyprodukowano 7 sezonów. Jednakże jeszcze przed premierą 6 serii w USA, a dokładnie 31 marca 2014 roku Showtime zapowiedział powstanie ostatniej - siódmej serii, której ostatni odcinek wyemitowano 28 czerwca 2015 roku i który zakończył się cliffhangerem.
Fabuła.
Główną rolę tytułowej pielęgniarki Jackie Peyton, uzależnionej od opioidowych leków przeciwbólowych, wciela się Edie Falco. Bohaterka prowadzi podwójne życie. W szpitalu, w którym pracuje, spotyka się z farmaceutą Eddiem. W domu zaś jest kochającą żoną i matką dwójki dziewczynek. Jest w stanie zrobić wszystko, by jej tajemnica nie wyszła na jaw.
Miejsce akcji.
Akcja rozgrywa się w Nowym Jorku, w fikcyjnym szpitalu "All Saints Hospital" (Szpital wszystkich świętych), pod kierownictwem Glorii Akalitus – w tej roli Anna Deavere Smith.
Kontrowersje.
Wkrótce po premierze serialu, Nowojorskie Stowarzyszenie Pielęgniarek wskazało na nieetyczne zachowanie tytułowej bohaterki i stwierdziło szkodliwe w odniesieniu do pielęgniarek wrażenie, twierdząc, że taki wizerunek może mieć odbicie na osobach publicznych, stwierdzając: "W pierwszym odcinku, tytułowa pielęgniarka Jackie jest przedstawiona jako osoba nadużywająca leków, która uprawia seks z farmaceutą w zamian za ich wykradanie. Ona nie ma skrupułów w związku z wielokrotnym naruszeniem Kodeksu Etyki Pielęgniarstwa. Choć Showtime opisuje ją jako "kompetentną pielęgniarkę", można by argumentować, że kompetentne pielęgniarki nie zachowują się w ten sposób".

</doc>
<doc id="1756246" url="https://pl.wikipedia.org/wiki?curid=1756246" title="Black Blue &amp; You Tour">
Black Blue &amp; You Tour

Black Blue &amp; You Tour – trzecia trasa koncertowa amerykańskiej grupy The Black Eyed Peas, prezentowana przez Pepsi. Odbyło się 28 koncertów na całym świecie. Trasa rozpoczęła się 9 września, a zakończyła się 30 października.
17 września odbył się także koncert w Polsce w Parku Sowińskiego w Warszawie.
W Australii 1 maja 2007 roku ogłoszono, że The Black Eyed Peas będzie już w Australii w październiku, aby wykonać koncert.
Koncert w Salwadorze został anulowany z powodu choroby Fergie. Pozostała część zespołu śpiewała 1 godzinę bez Fergie.

</doc>
<doc id="1756247" url="https://pl.wikipedia.org/wiki?curid=1756247" title="Oreste Rossi">
Oreste Rossi

Oreste (Tino) Rossi (ur. 24 marca 1964 w Alessandrii) – włoski polityk, dziennikarz, były poseł, eurodeputowany VII kadencji.
Życiorys.
Z wykształcenia chemik, zawodowo zajął się dziennikarstwem i publicystyką. Prowadził też własną firmę rodzinną. W połowie lat 80. zaangażował się w działalność polityczną, przystąpił do organizacji zrzeszonej następnie w Lidze Północnej. Od 1990 wybierany do rady miejskiej Alessandrii.
W latach 1992–2001 był posłem do Izby Deputowanych XI, XII i XII kadencji. Od 1999 do 2004 przewodniczył klubowi radnych Ligi Północnej w radzie prowincji Alessandria. W 2000 został radnym Piemontu, w 2005 pełnił funkcję przewodniczącego rady tego regionu.
W wyborach w 2009 uzyskał z listy LN mandat posła do Parlamentu Europejskiego VII kadencji. Został członkiem grupy Europa Wolności i Demokracji oraz Komisji Ochrony Środowiska Naturalnego, Zdrowia Publicznego i Bezpieczeństwa Żywności. Odszedł z LN w trakcie kadencji, przechodząc później do frakcji chadeckiej. Wstąpił też do reaktywowanej partii Forza Italia.

</doc>
<doc id="1756248" url="https://pl.wikipedia.org/wiki?curid=1756248" title="Jessie Godderz">
Jessie Godderz

Jessie Godderz (ur. 26 kwietnia 1986 r.) – profesjonalny amerykański wrestler oraz kulturysta, członek World Natural Body Building Federation (WNBF). Także osobisty trener, okazjonalnie fotomodel.
Biogram.
Pochodzi z Huntington Beach w stanie Kalifornia, obecnie mieszka w Tampie na Florydzie. Ukończył szkołę średnią w Iowa. Jako dziewiętnastolatek pracował w zawodzie konduktora dla przedsiębiorstwa kolejowego Union Pacific Railroad.
Sam Godderz jest najmłodszym naturalnym kulturystą w Stanach Zjednoczonych.
Brał udział w dziesiątej amerykańskiej edycji reality show "Big Brother". Ostatecznie z domu Wielkiego Brata został wyeliminowany jako czwarty, lokując się tym samym na dziesiątej pozycji.
Narcystyczna osobowość Godderza i jego udział w sesji zdjęciowej dla gejowskiego portalu internetowego prowadzą do spekulacji, czy jest on gejem. Spekulacje nasiliły się, gdy na temat orientacji seksualnej Godderza w mediach wypowiedzieli się jego przyjaciele.
Od 2010 zajmuje się wrestlingiem.

</doc>
<doc id="1756249" url="https://pl.wikipedia.org/wiki?curid=1756249" title="Claude Moraes">
Claude Moraes

Claude Ajit Moraes (ur. 22 października 1965 w Adenie) – brytyjski polityk, poseł do Parlamentu Europejskiego V, VI, VII i VIII kadencji.
Życiorys.
W 1988 uzyskał dyplom licencjata z dziedziny prawa na Uniwersytecie w Dundee. Rok później uzyskał tytuł magistra administracji rządowej i prawa administracyjnego na Uniwersytecie w Londynie. W 1991 ukończył studia podyplomowe z zakresu prawa międzynarodowego w London School of Economics. Od 1987 do 1989 był doradcą Johna Reida i Paula Boatenga w Izbie Gmin. W latach 1992–1998 był dyrektorem rady do spraw opieki społecznej nad imigrantami, a od 1998 do 1999 komisarzem w komisji do spraw równości rasowej. W latach 1993–1998 był dyrektorem generalnym funduszu pomocy imigrantom. Jest współautorem publikacji dotyczących migracji.
W 1999 uzyskał mandat posła do Parlamentu Europejskiego, w 2004, 2009, 2014 i 2019 z powodzeniem ubiegał się o reelekcję. W 2004 został przewodniczącym intergrupy ds. różnorodności i przeciwdziałania rasizmowi.

</doc>
<doc id="1756251" url="https://pl.wikipedia.org/wiki?curid=1756251" title="Igor Gluscevic">
Igor Gluscevic



</doc>
<doc id="1756253" url="https://pl.wikipedia.org/wiki?curid=1756253" title="Tadeusz Czapliński">
Tadeusz Czapliński

Tadeusz Czapliński (ur. 29 lipca 1918 w Bydgoszczy, zm. 28 stycznia 1979 w Łodzi) – polski historyk, zajmujący się dziejami ruchu robotniczego.
Życiorys.
W latach 1954–1959 zatrudniony był na etacie Komitetu Łódzkiego Polskiej Zjednoczonej Partii Robotniczej, kolejno w Ośrodku Szkolenia Partyjnego (gdzie był zastępcą kierownika), w Wydziale Nauki i Oświaty, wreszcie w Wydziale Propagandy i Agitacji. W Wyższej Szkole Nauk Społecznych przy Komitecie Centralnym PZPR ukończył studia historyczne.
Od połowy 1969 był kustoszem Muzeum Historii Ruchu Rewolucyjnego w Łodzi, a od 15 grudnia tego roku jego dyrektorem (do końca sierpnia 1974). Następnie (od 1 września 1974) został kierownikiem oddz. „Radogoszcz”, na którym to stanowisku pozostał do śmierci.
Był głównym autorem scenariusza pierwszej stałej ekspozycji muzealnej mauzoleum radogoskiego, poświęconej Łodzi i okręgowi łódzkiemu w okresie II wojny światowej oraz dziejom więzienia radogoskiego w tym okresie. Ekspozycja została udostępniona zwiedzającym teren d. więzienia 19 stycznia 1976, w kolejną rocznicę radogoskiej masakry i usunięcia Niemców z Łodzi przez Armię Czerwoną. Ekspozycja powstała w parterowej hali dawnej tkalni przedwojennej fabryki Samuela Abbego. Projekt plastyczny tej ekspozycji był autorstwa najwybitniejszych łódzkich plastyków.
Brał udział w pracach Okręgowej Komisji Badania Zbrodni Hitlerowskich.
Ogłaszał artykuły poświęcone komunistycznemu ruchowi oporu z okresu II wojny światowej; publikacje te, utrzymane w tonie gloryfikującym, ukazywały się m.in. na łamach partyjnego dziennika „Głos Robotniczy” i „Rocznika Łódzkiego”, a także wchodziły w skład prac zbiorowych (np. artykuł "Komuniści łódzcy w latach 1939–1942" w opracowaniu "Studia i materiały do dziejów Łodzi i okręgu łódzkiego", 1974).
Czapliński był członkiem Polskiego Towarzystwa Historycznego. Zmarł 28 stycznia 1979 w Łodzi.

</doc>
<doc id="1756254" url="https://pl.wikipedia.org/wiki?curid=1756254" title="Rzepliński Kanał">
Rzepliński Kanał

Rzepliński Kanał (Struga Rzeplińska) – kanał wodny w województwie zachodniopomorskim, w powiecie stargardzkim, w gminie Dolice i Gminie Stargard. Kanał jest równoległy do biegu rzeki Iny, jego zadaniem jest odwadnianie bagnistej doliny tej rzeki. Regulacji naturalnego cieku o podobnym przebiegu dokonano w XIX wieku, ale do czasów obecnych funkcjonuje określenie "Struga Rzeplińska". Około kilometra powyżej ujścia wód do Iny koryto Rzeplińskiego Kanału jest połączone poprzez zastawki z korytem Małej Iny, w przypadku przyboru wód tej rzeki część z nich jest odprowadzana do Rzeplińskiego Kanału, a nim do Iny. Rzepliński Kanał jest oznaczany na wszystkich mapach regionu, mimo iż nie jest to ciek o dużym przepływie wód.

</doc>
<doc id="1756255" url="https://pl.wikipedia.org/wiki?curid=1756255" title="Zatoka Tangerska">
Zatoka Tangerska

Zatoka Tangerska (ar. خليج طنجة = "Chalidż Tandża"; fr. "Baie de Tanger") - zatoka Morza Śródziemnego, w Cieśninie Gibraltarskiej u północnych wybrzeży Maroka. Nad zatoką położone jest miasto Tanger. 
Wzdłuż wybrzeża zatoki w Tangerze wiedzie promenada "Avenue Mohammed VI" (dawniej: "Avenue d'Espagne"), przy której zlokalizowane są liczne hotele.

</doc>
<doc id="1756259" url="https://pl.wikipedia.org/wiki?curid=1756259" title="Trynityt">
Trynityt

Trynityt (trinitit, trinityt) – nazwa szkliwa powstałego z ziaren piasku stopionych podczas wybuchu ładunku jądrowego.
Stopiony piasek po zastygnięciu ma postać szklistych kilkucentymetrowych nieregularnych kamyków i charakteryzuje się zauważalną radioaktywnością (typowe pojedyncze bryłki wywołują ekspozycję poniżej jednego milirentgena na godzinę), będącą skutkiem pojawienia się w wyniku wybuchu jądrowego domieszek izotopów promieniotwórczych takich jak cez 137Cs, ameryk 241Am, bar 133Ba, kobalt 60Co, europ 152Eu, 154Eu i 155Eu, jak również stront 90Sr, pluton 239Pu i 241Pu, a także różne izotopy uranu i toru.
Nazwa "trynityt" (oryg. ang. "trinitite") utworzona została od kryptonimu pierwszego testowego wybuchu atomowego, przeprowadzonego nieopodal miasta Alamogordo na pustyni Nowego Meksyku w ramach tzw. Projektu Manhattan. Doświadczenie to, wykonane o świcie 16 lipca 1945, nazwano kryptonimem "Trinity" (dosłownie: "Trójca"). Nazwa używana jest (zamiennie z "Alamogordo glass" albo "atomic glass", czyli "szkło z Alamogordo" albo "szkło atomowe") także w odniesieniu do materiałów powstałych podczas innych doświadczeń z bronią atomową, w innych terminach i miejscach (także tych prowadzonych w ZSRR na poligonie atomowym koło Semipałatyńska). 
Trynityt występuje w kilku odmianach, różniących się barwą. Najczęściej spotykany - zielony - zawdzięcza kolor obecności żelaza, rzadszy - czerwony - obecności miedzi. Istnieje też trynityt czarny, a także biały - w postaci perełek.
W latach czterdziestych i na początku lat pięćdziesiątych XX wieku trynityt był sprzedawany kolekcjonerom minerałów, ale w 1952 amerykańska Komisja Energii Atomowej nakazała usunięcie z poligonów utworzonych podczas doświadczeń atomowych warstw tego materiału i zakazała przechowywania go przez osoby prywatne.
W roku 2005 opublikowano teorię, według której trynityt mógł nie być efektem stopienia i połączenia się ze sobą ziaren piasku znajdujących się na obrzeżach kuli gorąca utworzonej przez wybuch jądrowy, jak przyjmuje się powszechnie, a raczej wessania tego piasku do wnętrza tej kuli, skąd opadł w postaci ciekłej, jak deszcz.
Zobacz też

</doc>
<doc id="1756260" url="https://pl.wikipedia.org/wiki?curid=1756260" title="Janusz Domaniewski">
Janusz Domaniewski

Janusz Witold Domaniewski (ur. 30 kwietnia 1891 w Krakowie, zm. 15 marca 1954 w Zakopanem) – polski ornitolog, pisarz, popularyzator nauki. Badał głównie awifaunę Europy środkowo-wschodniej.
Życiorys.
Syn Bolesława Domaniewskiego. Uczył się w szkole średniej w Krakowie i w Warszawie, egzamin dojrzałości zdał w Saratowie. W latach 1911–1913 jako wolny słuchacz studiów przyrodniczych na Uniwersytecie Jagiellońskim. W 1931 r. został doktorem zoologii na Uniwersytecie Poznańskim. Został pochowany na Nowym Cmentarzu w Zakopanem (kw. N4-3-7).
Dorobek naukowy.
Domaniewski opisał kilka podgatunków ptaków i ssaków:

</doc>
<doc id="1756261" url="https://pl.wikipedia.org/wiki?curid=1756261" title="Roman Sawicki">
Roman Sawicki

Roman Sawicki (ur. 10 lutego 1888 w Grodnie, zm. 20 października 1942 w Naumowiczach koło Grodna) – polski nauczyciel, działacz społeczny i samorządowiec, wiceprezydent Grodna (1934–1939), organizator obrony miasta przed wojskami sowieckimi w 1939. 
Życiorys.
Syn Franciszka i Michaliny z Lubatyńskich. Ukończył studia na Wydziale Matematyki Uniwersytetu Petersburskiego. W 1918 brał udział w Samoobronie Ziemi Grodzieńskiej. W latach 1919–1920 pracował jako nauczyciel matematyki w grodzieńskich szkołach. W 1919 uzyskał jeden z trzech mandatów, jakie przypadły PPS w wyborach do Rady Miejskiej.
Na początku lat 20. przez krótki okres zatrudniony w skarbowości, a od 1922 w instytucjach samorządowych miasta. W wyborach parlamentarnych w 1922 bez powodzenia ubiegał się o mandat posła do Sejmu I kadencji z listy PPS. Od 1934 pełnił obowiązki wiceprezydenta Grodna. Działał społecznie, był prezesem grodzieńskiego Klubu Społecznego i zarządu Straży Pożarnej powiatu grodzieńskiego oraz członkiem zarządu Towarzystwa Przeciwgruźliczego oraz Polskiego Czerwonego Krzyża. 
We wrześniu 1939 był zwolennikiem niepoddawania miasta wojskom sowieckim. Po wyjeździe prezydenta miasta Witolda Cieńskiego organizował polską obronę. Został rozstrzelany 20 października 1942 w Naumowiczach koło Grodna.

</doc>
<doc id="1756264" url="https://pl.wikipedia.org/wiki?curid=1756264" title="Kanał Żukowski">
Kanał Żukowski

 Kanał Żukowski – kanał wodny w województwie zachodniopomorskim, w powiecie stargardzkim, w gminie Suchań i Gminie Stargard Szczeciński. Kanał jest równoległy do biegu rzeki Iny, jego zadaniem jest odwadnianie północnej części bagnistej doliny rzeki. Kanał Żukowski od połowy swojej długości posiada liczne ramiona, którymi odprowadza wody do rzeki Iny.

</doc>
<doc id="1756265" url="https://pl.wikipedia.org/wiki?curid=1756265" title="Szkoła aleksandryjska (teologia)">
Szkoła aleksandryjska (teologia)

Szkoła aleksandryjska – kilka pokoleń egzegetów i teologów, działających w Aleksandrii, stolicy Egiptu. To intelektualne środowisko można scharakteryzować następująco: chrześcijaństwo judeochrześcijańskie dopełniło swej helleńskiej edukacji, zaś hellenizm swej edukacji chrześcijańskiej. Początki wywodzą się ze szkoły katechetycznej Pantena (II/III w.). Już od początku wielki wpływ miał na refleksję szkoły także wielki żydowski teolog Filon z Aleksandrii (10 przed. Chr. – 40 po Chr.), który korzystał z filozofii greckiej dla pogłębiania swych interpretacji Starego Testamentu. Głównymi nauczycielami w II i III w. byli: Klemens Aleksandryjski i Orygenes, któremu nadano przydomek „Diamentowy” ("Adamantios"), ze względu na jego pracowitość. Ogromnie wiele studiował, pisał, wykładał, a także oddawał się dziełom miłosierdzia. Często w pisaniu pomagało mu aż siedmiu kopistów. Następnie uczyli w szkole ich uczniowie, późniejsi biskupi, Heraklas i Dionizy Wielki, a po nich Teognost, Pieriusz, którzy także pisali rozprawy teologiczne. W IV w. wiodącą postacią był Didym Ślepiec. W V wieku – Cyryl z Aleksandrii, jeden z głównych teologów soboru efeskiego (431 r.), zmagającego się z nestorianizmem. Pod wpływem tej szkoły tworzył swoje komentarze biblijne Ambroży z Mediolanu, mistrz Augustyna z Hippony.
Szkoła charakteryzowała się głęboko duchowym podejściem do interpretacji Pisma Świętego, które w wielu wydarzeniach opisanych w Biblii widziało alegorię, czyli odniesienie do rzeczywistości niewidzialnej, ale realnej. Był to tzw. sens głębszy, prorocki, który czasem odczytywany był z pominięciem sensu literalnego, historycznego. Ten ostatni był szczególnie uważnie interpretowany przez szkołę antiocheńską.

</doc>
<doc id="1756266" url="https://pl.wikipedia.org/wiki?curid=1756266" title="Ludwik Wolnik">
Ludwik Wolnik

Ludwik Wolnik (ur. 19 sierpnia 1889 w Ślesinie, zm. po 1941) – polski inżynier i samorządowiec, burmistrz Nowogródka i Baranowicz. 
Życiorys.
Syn Kazimierza i Weroniki z Kleinów. Ukończył studia na Wydziale Mechaniki Politechniki w Köthen. W 1914 dostał się do niewoli rosyjskiej. Przebywał na Uralu, później pracował przy budowie fabryk w Moskwie, a w latach 1916–1918 pełnił obowiązki wicedyrektora fabryki Gustaw Pełka w Moskwie. Na emigracji w Rosji zakładał Stowarzyszenie Wielkopolan, którego został sekretarzem. Po powrocie do kraju zatrudniony w Ministerstwie Robót Publicznych. Walczył jako ochotnik w wojnie polsko-bolszewickiej. Po demobilizacji zatrudniony w samorządzie na Kresach Wschodnich. Pracował w Wydziale Administracyjnym Urzędu Wojewódzkiego w Nowogródku, w którym był kierownikiem odbudowy i daniny lasowej (1927). Sprawował funkcje: burmistrza Nowogródka i Baranowicz (w latach 30. do wybuchu II wojny światowej). Jako burmistrz dążył do rozwoju przemysłu na Nowogródczyźnie, za jego kadencji powstały w 1936 baranowickie zakłady „Kresexport”, których wyroby były eksportowane do Europy Zachodniej i USA (zakłady zatrudniały 250 robotników). 
Działał społecznie, był m.in. sekretarzem LOPP w Nowogródku (od 1927), a później jej prezesem obwodowym, wiceprezesem Nowogródzkiego Powiatowego Towarzystwa Łowieckiego. 
Został aresztowany przez NKWD 29 września 1939, w następnym roku skazany na 8 lat pobytu w łagrze „Susłowskij” w obwodzie nowosybirskim. Zwolniono go we wrześniu 1941, prawdopodobnie dołączył do armii Andersa, jednak dalszy los pozostaje nieznany. Rehabilitowany przez prokuraturę obwodu brzeskiego w 1989.
Był żonaty (od 1919) z Klementyną Synoradzką.

</doc>
<doc id="1756267" url="https://pl.wikipedia.org/wiki?curid=1756267" title="Janus Robberts">
Janus Robberts

Janus Robberts (ur. 10 marca 1979 w Louis Trichardt) – południowoafrykański lekkoatleta specjalizujący się w pchnięciu kulą, dwukrotny uczestnik letnich igrzysk olimpijskich (Sydney 2000, Ateny 2004).

</doc>
<doc id="1756269" url="https://pl.wikipedia.org/wiki?curid=1756269" title="Aleksandryjska szkoła egzegetyczna">
Aleksandryjska szkoła egzegetyczna



</doc>
<doc id="1756270" url="https://pl.wikipedia.org/wiki?curid=1756270" title="Connaught Engineering">
Connaught Engineering

Connaught Engineering – były brytyjski konstruktor samochodowy Formuły 1. Jego bolidy zadebiutowały w wyścigu o Grand Prix Wielkiej Brytanii 19 lipca 1952 roku, a w ostatnim wyścigu walczyły o Grand Prix Stanów Zjednoczonych 12 grudnia 1959 roku. Brały udział w 12 wyścigach, nigdy nie zwyciężyły, ale zdobyły 17 punktów do klasyfikacji konstruktorów.

</doc>
<doc id="1756272" url="https://pl.wikipedia.org/wiki?curid=1756272" title="Mieczysław Wężyk">
Mieczysław Wężyk

Mieczysław Wężyk (ur. 19 grudnia 1889 w Kozienicach, zm. 12 czerwca 1963 w Warszawie) – podpułkownik saperów Wojska Polskiego, inżynier i działacz społeczny, w latach 30. prezydent Brześcia nad Bugiem.
Życiorys.
Ukończył Wojskową Szkołę Inżynieryjną w Petersburgu, później kształcił się również na wyższych kursach fortyfikacyjnych w Warszawie. W czasie I wojny światowej działał jako komisarz Związku Walki Czynnej oraz dowodził kompanią inżynieryjną w Brygadzie Strzelców Polskich, a następnie Dywizji Strzelców Polskich.
Po odzyskaniu przez Polskę niepodległości służył w Wojsku Polskim. 3 maja 1922 został zweryfikowany w stopniu podpułkownika ze starszeństwem z 1 czerwca 1919 i 4. lokatą w korpusie oficerów inżynierii i saperów. W 1923 pełnił obowiązki szefa inżynierii i saperów w Dowództwie Okręgu Korpusu Nr I w Warszawie. W 1924 był szefem inżynierii i saperów w Dowództwie Okręgu Korpusu Nr X w Przemyślu, pozostając oficerem nadetatowym 1 pułku saperów Legionów, a cztery lata później dowodził 9 pułkiem saperów w Brześciu (do 1930, odszedł jako podpułkownik). W 1934, jako oficer stanu spoczynku pozostawał na ewidencji Powiatowej Komendy Uzupełnień Brześć. Był wówczas przewidziany do użycia w czasie wojny.
Działał społecznie w Warszawie i na Polesiu. Był członkiem Ligi Morskiej i Kolonialnej, jej wiceprezesem w województwie poleskim (uzbierał pieniądze na budowę jachtu morskiego „Poleszuk”), a także – jako inżynier – twórcą wodociągów w Łucku i Brześciu nad Bugiem. Zakładał Mieszkaniowe Stowarzyszenie Spółdzielcze Oficerów na Żoliborzu, którego był prezesem. W latach 30. pełnił obowiązki prezydenta Brześcia nad Bugiem.
10 maja 1939 został zmobilizowany na stanowisko dowódcy Grupy Fortyfikacyjnej Nr 92. Od 10 maja do 1 września prowadził prace fortyfikacyjne na odcinku Żnin, współpracując bezpośrednio z dowódcą Piechoty Dywizyjnej 26 Dywizji Piechoty płk dypl. Tadeuszem Parafińskim. 1 września został oddany do dyspozycji dowódcy Armii „Poznań”, a później Naczelnego Dowódcy Saperów. Ostatni rozkaz otrzymał 17 września od płk Stanisława Poręba-Czuryłło, dowódcy obrony Tarnopola, do którego został przydzielony na stanowisko dowódcy saperów. 5 lutego 1940 był już w Paryżu. Później został wyznaczony na stanowisko zastępcy komendanta Ośrodek Wyszkolenia Oficerów Saperów w Thouars.
Żonaty z Janiną Wężykową z d. Szuman. Zmarł w 1963, został pochowany na cmentarzu Powązkowskim (kwatera 136-2-30).

</doc>
<doc id="1756273" url="https://pl.wikipedia.org/wiki?curid=1756273" title="Ryoko Shiraishi">
Ryoko Shiraishi



</doc>
<doc id="1756279" url="https://pl.wikipedia.org/wiki?curid=1756279" title="Wakou">
Wakou



</doc>
<doc id="1756281" url="https://pl.wikipedia.org/wiki?curid=1756281" title="Księga wyznaniowa">
Księga wyznaniowa



</doc>
<doc id="1756287" url="https://pl.wikipedia.org/wiki?curid=1756287" title="Kyougi">
Kyougi



</doc>
<doc id="1756288" url="https://pl.wikipedia.org/wiki?curid=1756288" title="Jiraiya Gouketsu Monogatari">
Jiraiya Gouketsu Monogatari



</doc>
<doc id="1756289" url="https://pl.wikipedia.org/wiki?curid=1756289" title="Stefan Parnicki-Pudełko">
Stefan Parnicki-Pudełko

Stefan Parnicki-Pudełko (ur. 10 lipca 1914 r. w Majdanie Starym, zm. 16 kwietnia 1994 we Wrocławiu) – polski naukowiec, historyk i archeolog specjalizujący się w zakresie starożytności. Żołnierz AK i BCh. Honorowy obywatel Swisztowa.
Życiorys.
Urodził się 10 lipca 1914 r. we wsi Majdan Stary na Lubelszczyźnie. W 1933 r. ukończył gimnazjum humanistyczne w Krasnymstawie. W okresie szkolnym był członkiem Związku Harcerstwa Polskiego.
W 1934 r. rozpoczął studia humanistyczne na Uniwersytecie Lwowskim (skupiając się głównie na archeologii śródziemnomorskiej i filologii klasycznej), które przerwał wybuch drugiej wojny światowej. W trakcie kampanii wrześniowej 1939 r. brał udział w obronie Lwowa. W okresie wojny pracując w gospodarstwie ojca, uczestniczył też w konspiracyjnym nauczaniu w Wojsławicach oraz działał w Armii Krajowej oraz Batalionach Chłopskich.
Po zakończeniu wojny kontynuował studia na Katolickim Uniwersytecie Lubelskim, uzyskując magisterium w 1946 r. na podstawie pracy "Quo modo Homerus in poematibus suis colorem atque formam rerum exprimit". Następnie natychmiast podjął pracę w Katedrze Archeologii Klasycznej Uniwersytetu Wrocławskiego. W 1949 r. obronił tam pracę doktorską "Udział czynników urbanistycznych w powstawaniu i rozwoju greckiej agory" (promotor: Edmund Bulanda). W 1953 r. rozpoczął pracę w Zakładzie Archeologii Antycznej Instytutu Historii Kultury Materialnej Polskiej Akademii Nauk, gdzie w kwietniu 1956 r. awansowano go na stanowisko docenta.
W roku akademickim 1958/1959 przeniósł się na Uniwersytet im. Adama Mickiewicza w Poznaniu, zostając kierownikiem Katedry Archeologii Śródziemnomorskiej. W 1966 r. został profesorem nadzwyczajnym. W roku akademickim 1967-1968 gościnnie wykładał na Institute for Advanced Study w Princeton. Wobec likwidacji swojej katedry w 1969 r., został najpierw kierownikiem Katedry Historii Sztuki, a następnie w 1970 r. przeszedł do Zakładu Historii Starożytnej w Instytucie Historii UAM, którego objął kierownictwo.Tam pracował już do przejścia na emeryturę w 1984 r. W 1977 r. uzyskał nominację na profesora zwyczajnego.
W latach 1956-1957 brał udział w polsko-radzieckich (ukraińskich) badaniach archeologicznych w Olbii nad Morzem Czarnym. W 1960 r. odbył czteromiesięczne specjalistyczne studia w Grecji w zakresie architektury, urbanistyki i budownictwa starożytnej Hellady. W 1965 r. przebywał na trzymiesięcznym stypendium we Włoszech, badając budownictwo greckie w południowej części Włoch.
Od 1960 r. uczestnik wykopalisk w Novae, najpierw jako zastępca kierownika przy ekspedycji Uniwersytetu Warszawskiego, a od 1970 r. organizator samodzielnej Ekspedycji Archeologicznej w Novae Uniwersytetu im. Adama Mickiewicza. W wyniku jego prac odsłonięto m.in. fragmenty murów obronnych i pozostałości trzech bram wjazdowych do obozu.
Uczestniczył w organizowaniu i działał w Polskim Towarzystwie Archeologicznym. W latach 1982 i 1983 zorganizował międzynarodowe sympozja i konferencje naukowe na UAM-ie. Urządzał też wysoko oceniane wystawy archeologiczne zabytków z Novae w muzeach archeologicznych w Poznaniu, Inowrocławiu, Koszalinie i Gnieźnie. Współpracował też z poznańskim oddziałem Komisji Bałkanistycznej PAN.
Autor ok. 200 prac naukowych. W zakresie dydaktyki, prowadził rozmaite zajęcia dla studentów filologii klasycznej, historii, historii sztuki i archeologii.

</doc>
<doc id="1756290" url="https://pl.wikipedia.org/wiki?curid=1756290" title="Tytus Czaki">
Tytus Czaki

Tytus Wincenty Czaki (ur. 4 stycznia 1888 w Ciechocinku, zm. 24 stycznia 1944 w Warszawie) – polski działacz niepodległościowy, legionista, prezydent Brześcia nad Bugiem i Włocławka (jako komisarz rządowy), założyciel Unii Narodowo-Państwowej w 1922 roku.
Życiorys.
Urodził się w rodzinie Feliksa, dziennikarza, i Antoniny ze Śladowiczów. Ukończył szkołę średnią we Włocławku, po czym zdał egzamin do Korpusu Kadetów im. Suworowa w Warszawie. W 1905 wstąpił do PPS, działał w jej Organizacji Bojowej. Został aresztowany i skazany na dożywotnią katorgę na Syberii. W 1905 zbiegł z Kireńska do Krakowa. Później podejmował zadania bojowe na terenie Królestwa Polskiego. W 1913 roku został ranny w płuco. Leczył się Zakopanem, gdzie organizował Obwód Podhalański Związku Strzeleckiego. W czasie I wojny światowej walczył w Legionach Polskich. Był komendantem Placu w Zakopanem, gdzie popadł w konflikt z c. i k. żandarmerią. 28 stycznia 1915 roku zachorował i leczył się w Szpitalu Zmartwychwstanek w Kętach. Mianowany podporucznikiem w 1 pułku piechoty. 4 maja 1915 roku został ranny w pierś. Leczony w Szpitalu Czerwonego Krzyża Abacya.
W latach 1916–1918 w Krakowie współpracował z redakcją Kultury Polskiej. W wolnej Polsce był redaktorem naczelnym „Ziemi Lubelskiej”, współzakładał również tygodnik „Polesie”. Sprawował funkcję prezydenta Brześcia nad Bugiem, a później Włocławka (jako komisarz rządowy). 
Podczas II wojny światowej działał w konspiracji. 5 stycznia 1944 aresztowany przez Gestapo, przebywał na Pawiaku, rozstrzelany w ruinach getta warszawskiego. 
15 maja 1919 roku ożenił się z Jadwigą Dobrowolską, z którą miał córkę Hannę (1922–1944).

</doc>
<doc id="1756294" url="https://pl.wikipedia.org/wiki?curid=1756294" title="MKS Kalisz (piłka ręczna)">
MKS Kalisz (piłka ręczna)

Energa Miejski Klub Sportowy Kalisz – polski męski klub piłki ręcznej, powstały w 2007 w Kaliszu. Od 2017 występuje w Superlidze.
Historia.
Klub powstał w 2007, przystępując do rywalizacji w II lidze. W sezonie 2011/2012 zajął w swojej grupie 2. miejsce, premiowane grą w barażach o awans do I ligi. W pierwszej rundzie barażów, która odbyła się 5 i 12 maja 2012, kaliska drużyna pokonała Wisłę Sandomierz (44:32; 33:28), natomiast w drugiej fazie, którą rozegrano 19 i 27 maja 2012, przegrała z ŚKPR Świdnica (29:27; 25:29), nie uzyskując promocji. W związku powiększeniem I ligi, którego ZPRP dokonał 31 maja 2012, MKS Kalisz przystąpił jednak do gry w I lidze w sezonie 2012/2013. Początkowo klub występował jako KPR Szczypiorno Kalisz, a od 2011 jako MKS Kalisz.
W debiutanckim sezonie 2012/2013 w I lidze MKS Kalisz wygrał 12 meczów, cztery zremisował i 10 przegrał, zajmując z dorobkiem 28 punktów 5. miejsce w tabeli. Wynik ten powtórzył w sezonie 2013/2014, w którym odniósł 15 zwycięstw, zanotował cztery remisy i poniósł siedem porażek. W sezonie 2014/2015 uplasował się na 11. pozycji (10 wygranych, jeden remis i 15 porażek; zgromadził 21 punktów). W maju 2015 doszło w klubie do zmian organizacyjnych – zarząd KPR Szczypiorno Kalisz zakończył współpracę w zakresie zarządzania sekcją piłki ręcznej w ramach MKS-u Kalisz, co uzasadniał medialnymi doniesieniami o prowadzonych przez władze miasta rozmowami z Bartłomiejem Jaszką i Pawłem Ruskiem na temat stworzenia zespołu na kolejny sezon.
W sezonie 2015/2016 MKS Kalisz powrócił do czołówki I ligi – wygrał 15 meczów, dwa zremisował, a dziewięć przegrał i z dorobkiem 32 punktów zajął 5. miejsce w tabeli. W 2016 grającym trenerem drużyny został Bartłomiej Jaszka. W sezonie 2016/2017 kaliski zespół odniósł 21 zwycięstw, zanotował jeden remis i poniósł cztery porażki, plasując się w tabeli I ligi grupy B na 1. pozycji z dorobkiem 43 punktów.
Latem 2017 MKS Kalisz pozyskał m.in. wicemistrza świata Zbigniewa Kwiatkowskiego i reprezentantów Białorusi: Kiryła Kniazieua i Dzianisa Kryckiego. Wystąpił następnie o licencję na grę w Superlidze w sezonie 2017/2018, którą otrzymał pod koniec czerwca 2017. W najwyższej polskiej klasie rozgrywkowej MKS Kalisz zadebiutował 2 września 2017, przegrywając u siebie z Vive Kielce (20:36). Pierwsze zwycięstwo odniósł 17 września 2017, pokonując w meczu domowym Stal Mielec (30:27). W listopadzie 2017 sponsorem tytularnym klubu została spółka Energa. W sezonie zasadniczym 2017/2018 kaliska drużyna wygrała 14 spotkań, a 16 przegrała. Z dorobkiem 48 punktów uplasowała się na 8. miejscu w tabeli zbiorczej i 4. pozycji w grupie pomarańczowej. Pokonała następnie Zagłębie Lubin (26:27; 36:24) w rywalizacji o dziką kartę do fazy play-off. W 1/4 finału, której mecze odbyły się na początku maja 2018, przegrała z Vive Kielce (21:35; 22:43), odpadając z dalszej rywalizacji. Najlepszym strzelcem MKS-u Kalisz był Białorusin Kirył Kniazieu, który zdobył 154 gole. Ponadto dwaj zawodnicy kaliskiego zespołu – skrzydłowy Michał Drej i bramkarz Łukasz Zakreta – otrzymali w trakcie sezonu nagrodę dla najlepszego gracza miesiąca, a Marek Szpera, który dołączył do MKS-u w styczniu 2018, został nominowany do nagrody dla najlepszego bocznego rozgrywającego Superligi.
W 2018 w klubie doszło do kilku zmian kadrowych. Z drużyny odeszli Arkadiusz Galewski, Filip Jarosz i Edin Tatar, a dołączyli do niej Piotr Adamczak, Arciom Padasinau, Maciej Pilitowski i Błażej Potocki. W pierwszej części sezonu 2018/2019 MKS rozczarował swoją postawą – w 14 rozegranych meczach odniósł tylko trzy zwycięstwa (pokonał Stal Mielec, Chrobrego Głogów i Pogoń Szczecin). Poskutkowało to zmianą trenera – w styczniu 2019 Pawła Ruska zastąpił Szwed Patrik Liljestrand. Pod wodzą nowego szkoleniowca kaliski zespół zaczął prezentować się lepiej. Do końca rundy zasadniczej wygrał sześć z 12 meczów, w tym w 26. kolejce pokonał wyżej notowany MMTS Kwidzyn po serii rzutów karnych (23:23; k. 4:2). Lepsze wyniki w rundzie rewanżowej nie pozwoliły jednak MKS-owi wydostać się z dolnej część tabeli. Z dorobkiem 26 punktów zespół zakończył fazę zasadniczą na 11. pozycji. W połowie kwietnia 2019 kaliska drużyna wraz z pięcioma innymi zespołami przystąpiła do rywalizacji o utrzymanie. W fazie spadkowej odniosła osiem zwycięstw w 10 meczach, kończąc zmagania na 1. miejscu i bezpiecznie utrzymując się w Superlidze. Najlepszymi strzelcami MKS-u byli: Marek Szpera (144 bramki), Michał Drej (142 bramki) i Kirył Kniazieu (123 bramki). Ponadto Szpera otrzymał nominację do nagrody dla najlepszego bocznego rozgrywającego Superligi, a Maciej Pilitowski został nominowany w kategorii "środkowy rozgrywający". W sezonie 2018/2019 MKS Kalisz dotarł też do półfinału Pucharu Polski, eliminując po drodze: MMTS Kwidzyn (1/16 finału), Piotrkowianina Piotrków Trybunalski (1/8 finału) i Górnika Zabrze (1/4 finału). Z Pucharu Polski kaliszanie odpadli 5 marca 2019 po porażce z Vive Kielce (23:25) w 1/2 finału.
Drużyna.
Transfery.
"Transfery w sezonie 2020/2021"

</doc>
<doc id="1756295" url="https://pl.wikipedia.org/wiki?curid=1756295" title="Patricia Crone">
Patricia Crone

Patricia Crone (ur. w 1945, w Danii, zm. 11 lipca 2015) – orientalistka, autorka licznych opracowań naukowych i historiograf okresu wczesnego islamu, zatrudniona w Institute for Advanced Study. Wyrobiła sobie opinię w świecie nauki rzucając wyzwanie tradycyjnym poglądom i wyobrażeniom na temat wczesnego okresu islamu.
Kariera naukowa.
Patricia Crone ukończyła studia na Uniwersytecie w Londynie, gdzie uzyskała tytuł doktora School of Oriental and African Studies w 1974. Przez następne 3 lata pracowała na stanowisku Senior Research Fellow na Uniwersytecie w Londynie w Warburg Institute. W 1977 została wykładowcą (University Lecturer) historii islamu oraz Fellow na Jesus College na Uniwersytecie w Oxfordzie. Dr Crone objęła stanowisko Assistant University Lecturer w zakresie studiów nad islamem oraz Fellow of Gonville i Caius College na Uniwersytecie Cambridge w 1990. Tu piastowała szereg stanowisk na przestrzeni lat. W latach 1992–1994 pracowała jako University Lecturer specjalizujący się w studiach nad islamem oraz jako Reader historii islamu. W 1997 objęła stanowisko profesora w Institute for Advanced Study w Princeton. Od 2002 była członkiem kolegium redakcyjnego czasopisma naukowego "Social Evolution &amp; History".
W swojej pracy "", Patricia Crone i jej współpracownik, historyk Michael Cook, będąc zatrudnioną w tym czasie w SOAS, dokonali wnikliwej analizy historii wczesnego islamu posługując się jedynie zachowanymi relacjami, rzeczywiście pochodzącymi z wczesnych wieków islamu, w języku ormiańskim, greckim, aramejskim i syryjskim. Para naukowców wystąpiła z poglądem, że islam, w świetle współczesnych, niemuzułmańskich źródeł, to w zasadzie plemienna rebelia przeciw imperium bizantyjskiemu i perskiemu (sasanidzkiemu), z korzeniami głęboko zapuszczonymi w judaizmie, oraz że Arabowie i Żydzi byli sojusznikami w erze podboju.
W pracy "Meccan Trade and the Rise of Islam", Crone dowodzi, iż podczas gdy Mahomet prawie nigdy nie podróżował poza Hidżazem, analiza tekstu Koranu, np. opis politeistycznych oponentów Mahometa jako hodowców oliwek, sugeruje, że wypadki związane z misją Mahometa miały miejsce w pobliżu regionu śródziemnomorskiego.

</doc>
<doc id="1756297" url="https://pl.wikipedia.org/wiki?curid=1756297" title="Kanał Sowno">
Kanał Sowno

 Kanał Sowno – kanał wodny w województwie zachodniopomorskim, w powiecie stargardzkim, w gminie Stargard Szczeciński. Kanał Sowno posiada charakter melioracyjny, został wybudowany w celu uregulowania stosunków wodnych i odwodnienia rozległej podmokłej doliny leśnej. Rozpoczyna się dwoma głównymi ciekami; jeden odwadnia okolicę wsi Cisewo, drugi płynie z terenów położonych na północ od wsi Zieleniewo. W dolnym biegu wody Kanału przepływają przez wieś Sowno, poniżej której uchodzi on do rzeki Iny.

</doc>
<doc id="1756299" url="https://pl.wikipedia.org/wiki?curid=1756299" title="Synagoga w Słonimiu">
Synagoga w Słonimiu



</doc>
<doc id="1756311" url="https://pl.wikipedia.org/wiki?curid=1756311" title="Chełszcząca (dopływ Dąbia)">
Chełszcząca (dopływ Dąbia)

 Chełszcząca (do 1945 niem. "Flossgraben") – struga w województwie zachodniopomorskim o długości ok. 11 km, z czego 10 km przebiega w granicach miasta Szczecin.
Źródła rzeki leżą na skraju Puszczy Goleniowskiej, na granicy gminy Kobylanka w powiecie stargardzkim i szczecińskiego osiedla Sławociesze. Ponieważ znajdują się w niewielkiej odległości od rzeki Płoni, toteż Chełszcząca przejmuje część wód Płoni. Ma to miejsce podczas przyboru wód poprzez łączącą je zastawkę, wtedy następuje kontrolowane przejęcie wód. Natomiast podczas wyjątkowo wysokiego stanu wody występują niekontrolowane przelewy wód z koryta Płoni na tereny źródliskowe Chełszczącej. Do osiedla Cieszyce rzeka płynie na północny zachód, a następnie zmienia bieg na zachodni. Opływa od wschodu i północy osiedle Dąbie. W Cieszycach przyjmuje lewy dopływ Żołnierską Strugę. Uchodzi do jeziora Dąbie poniżej ulicy Jeziornej w Szczecinie.
Wiele wydawnictw mylnie przedstawia Chełszczącą jako jedno z ramion ujściowych rzeki Płoni, co nie jest zgodne z rzeczywistością.

</doc>
<doc id="1756316" url="https://pl.wikipedia.org/wiki?curid=1756316" title="Lekarstwa na miłość">
Lekarstwa na miłość

Remedia Amoris ("Lekarstwa na miłość") – 814-wersowy poemat dydaktyczny napisany po łacinie w 2 r. n.e. przez Owidiusza (43 p.n.e.–18 n.e.).
W poemacie tym Owidiusz podaje czytelnikowi rady i strategie, co zrobić, aby nie zostać przygniecionym brzemieniem miłości, szczególnie tej nieodwzajemnionej lub przerwanej, oraz jak wyzbyć się tego uczucia. Rady te opisywane były jako stoickie. Owidiusz zaleca m.in.:
Aby porzucić ukochanego/ukochaną
Po opuszczeniu ukochanego/ukochanej
Głównym celem poematu było nauczanie (głównie) młodzianów, jak zaniechać idealizowania kobiet czy dziewcząt, które ich kochają, oraz wyjście im naprzeciw z pomocą, gdy miłość sprowadza ich do wielkiego żalu czy nieszczęścia. We fragmencie skierowanym do dziewcząt Owidiusz twierdzi natomiast, że dzięki stosowaniu jego rad i strategii można zapobiec samobójstwom z powodu niefortunnych związków.
W XVI w. Marchel Kurzelowczyk przetłumaczył na język polski dzieło jako "Ovidius albo Przeciwko płomienistej miłości ksiąg dwoje" (wyd. prawd. 1584). Z tłumaczenia tego zachowały się fragmenty.

</doc>
<doc id="1756317" url="https://pl.wikipedia.org/wiki?curid=1756317" title="Radio Experiment Rome, February 1981">
Radio Experiment Rome, February 1981

Radio Experiment Rome, February 1981 – album Roberta Wyatta nagrany w Rzymie w 1981 i wydany w 2009 r.
Historia i charakter albumu.
W połowie lutego 1981 r. Robert Wyatt wraz z żoną Alfie Benge zostali zaproszeni na tydzień do Rzymu we Włoszech. Wyatt miał dokonać nagrań dla programu Rai Radiotre "Un certo discorso" Pasquale'a Santoliego, który był producentem serii tych programów. Według jego wypowiedzi: "Chcieliśmy wykorzystać szczególną rolę radia, aby dać słuchaczom różne punkty widzenia na muzykę i kulturę".
Wyatt spędził w studiu 5 dni pomiędzy 16 a 20 lutego 1981 r. Przez pierwsze trzy dni swobodnie i bez żadnych przeszkód po prostu grał na fortepianie to, co mu aktualnie przychodziło. 3 dnia ekipa nagrywająca zaczęła nagrywać jego próby i potem miksować pewne ich fragmenty. W ten sposób powstał utwór "Prove sparse" (Rozrzucone próby). 
19 lutego nagrywający sprzęt 8-ścieżkowy został oficjalnie włączony i Wyatt nagrał "Born Again Cretin" (o Nelsonie Mandeli), 'Opium War", "Heathens Have No Souls".
20 lutego, w piątkowy wieczór, Robert nagrał resztę utworów, w tym poświęcony Charliemu Pakerowi "Billie's Bounce", który Parker nagrał w 1945 r. W sumie cała sesja nagraniowa dostarczyła 45 minut muzyki.
Muzycy.
Robert Wyatt – wokal, pianino, instrumenty klawiszowe, przedmioty, drumla, instrumenty perkusyjne 

</doc>
<doc id="1756318" url="https://pl.wikipedia.org/wiki?curid=1756318" title="Remedia Amoris">
Remedia Amoris



</doc>
<doc id="1756320" url="https://pl.wikipedia.org/wiki?curid=1756320" title="Polska (miesięcznik)">
Polska (miesięcznik)

„Polska” – polski miesięcznik wydawany w ośmiu wersjach językowych przez wydawnictwo Interpress od września 1954 do roku 1999. Ze względu na wprowadzenie stanu wojennego zawieszone od stycznia 1982 roku. Reaktywowane w październiku 1998 roku.
Miesięcznik ukazywał się w wersjach: polskiej („Polska”), angielskiej („Poland”), francuskiej („La Pologne”), niemieckiej („Monatsschrift Polen”), hiszpańskiej („Polonia”), rosyjskiej („Польша”), szwedzkiej („Månadstidskriften Polen”) i czeskiej („Polsko”). Redaktorem naczelnym był Jerzy Piórkowski.
Drukowany był w formacie 28 × 36,5 cm w objętości 48 stron (czasami 72 stron) w drukarni wklęsłodrukowej RSW Prasa w Warszawie przy ul. Okopowej. Nakład wersji językowych nie był ujawniony.
Kierownikiem artystycznym był Lech Zahorski.
Stałymi fotografami byli Piotr Barącz, Marek Holzman, Tadeusz Rolke, Eustachy Kossakowski i Irena Jarosińska.
Z miesięcznikiem współpracowali m.in. Andrzej Osęka, Jerzy Waldorff i Joanna Guze.
Na ostatnich stronach zamieszczane były rysunki humorystyczne, najczęściej bez podpisów, których autorami byli Eryk Lipiński, Anna Gosławska-Lipińska (Ha-Ga), Gwidon Miklaszewski, Zbigniew Lengren, Andrzej Czeczot, Zbigniew Ziomecki i in.
Ukazywały się reklamy polskich firm produkujących towary przeznaczone na eksport.
Redakcja zamawiała też artykuły u wybitnych artystów i profesorów wyższych uczelni.
Ukazywały się wywiady z odwiedzającymi Polskę artystami i uczonymi z zagranicy.
W każdym numerze zamieszczano wiele reprodukcji dzieł dawnego i współczesnego polskiego malarstwa i grafiki. Okładki projektowali graficy należący do polskiej szkoły plakatu.
Miesięcznik przeznaczony dla zagranicznego czytelnika prezentował polską kulturę i sztukę w atrakcyjnej formie graficznej. Był drukowany na doskonałym papierze, z wieloma całostronicowymi ilustracjami.

</doc>
<doc id="1756321" url="https://pl.wikipedia.org/wiki?curid=1756321" title="Jabłoń śliwolistna">
Jabłoń śliwolistna

Jabłoń śliwolistna, jabłoń kitajka, kitajka ("Malus prunifolia") – gatunek drzewa z rodziny różowatych, pochodzący z północno-wschodniej Azji.
Morfologia.
Wysokość drzewa dochodzi do 10 metrów. Liście jajowate lub eliptyczne, ostro piłkowane i nagie. Kwiaty duże w kolorze białym. Owoc jest nieduży, do 2 cm. średnicy w kolorze czerwonym lub żółtym. Owoce okrągławe lub lekko jajowate dość długo utrzymują się na drzewie.
Zastosowanie.
Drzewo stanowi materiał wyjściowy do hodowli odmiany Miczurin, wytrzymałej na mróz.

</doc>
<doc id="1756322" url="https://pl.wikipedia.org/wiki?curid=1756322" title="Jabłoń kitajka">
Jabłoń kitajka



</doc>
<doc id="1756323" url="https://pl.wikipedia.org/wiki?curid=1756323" title="Kitajka">
Kitajka



</doc>
<doc id="1756324" url="https://pl.wikipedia.org/wiki?curid=1756324" title="Malus prunifolia">
Malus prunifolia



</doc>
<doc id="1756325" url="https://pl.wikipedia.org/wiki?curid=1756325" title="Kefaloforia">
Kefaloforia

Kefaloforia – w ikonografii hagiograficznej motyw, ukazujący męczennika trzymającego w rękach własną ściętą głowę.

</doc>
<doc id="1756326" url="https://pl.wikipedia.org/wiki?curid=1756326" title="Kilidż Arslan I">
Kilidż Arslan I

Kilidż Arslan I (arab. قلج أرسلان, tur. I. Kılıç Arslan) (ur. 1079, zm. 1107) – sułtan seldżuckiego Sułtanatu Rum, syn Sulejmana I.
Arslan otrzymał wiadomość o śmierci ojca w Antiochii, skąd udał się do Nikei w północnej Anatolii, gdzie stanął na czele Turkmenów walczących z Bizancjum. Przeniósł stolicę państwa z Nikei do Konyi. 21 października 1096 wojska Arslana zmasakrowały uczestników krucjaty ludowej w bitwie pod Civetot, nie zdołały jednak powstrzymać marszu I krucjaty. Zginął w bitwie pod Mosulem w roku 1107.

</doc>
<doc id="1756329" url="https://pl.wikipedia.org/wiki?curid=1756329" title="Jadłoszyn baziowaty">
Jadłoszyn baziowaty

Jadłoszyn baziowaty ("Prosopis juliflora") – gatunek drzewa z rodziny bobowatych i podrodziny brezylkowych (dawniej w mimozowych). Pochodzi z południowo-zachodniej części USA, z Ameryki Środkowej, Kolumbii i Wenezueli, rozprzestrzenił się także w Australii, Afryce, Azji, na Maskarenach i Hawajach. Gatunek ujęty jest na liście inwazyjnych gatunków stwarzających zagrożenie dla Unii Europejskiej.
Morfologia.
Drzewo do 12 metrów wysokości o gęstej koronie. Liście podwójnie pierzasto złożone, przylistki cierniste. Kwiaty drobne w kolorze zielonożółtawym zebrane w kotkowy kwiatostan. Owocem jest strąk o długości do 23 cm.
Zastosowanie.
Strąki wykorzystywane są na paszę dla zwierząt. Z pnia drzewa otrzymuje się gumę "mesquite" lub "sonora".

</doc>
<doc id="1756330" url="https://pl.wikipedia.org/wiki?curid=1756330" title="Prosopis juliflora">
Prosopis juliflora



</doc>
<doc id="1756331" url="https://pl.wikipedia.org/wiki?curid=1756331" title="Liga Asobal">
Liga Asobal

Liga Asobal (od sezonu 2019/20 marketingowa nazwa Liga Sacyr Asobal) – najwyższa w hierarchii klasa męskich ligowych rozgrywek piłki ręcznej w Hiszpanii, będąca jednocześnie najwyższym szczeblem centralnym (I poziomem ligowym). Zmagania w jej ramach toczą się cyklicznie (co sezon) od edycji 1990/91, systemem kołowym i przeznaczone są dla najlepszych hiszpańskich drużyn klubowych (wyłącznie profesjonalnych). Ich triumfator zostaje mistrzem Hiszpanii, zaś najsłabsze zespoły relegowane są do "División de Honor Plata" (II ligi). Czołowe zespoły klasyfikacji końcowej każdego sezonu uzyskują prawo występów w europejskich pucharach w sezonie następnym (Lidze Mistrzów oraz Lidze Europejskiej EHF). Od momentu powstania jest jedną z dwóch najlepszych lig piłki ręcznej mężczyzn na świecie (obok niemieckiej 1. Bundesligi).
Historia.
Pierwsze w historii oficjalne rozgrywki o mistrzostwo Hiszpanii w piłce ręcznej mężczyzn hiszpańska federacja piłki ręcznej (RFEBM) zorganizowała w sezonie 1951/52 pod nazwą Primera División Nacional. Rywalizację przeprowadzono systemem nieligowym, w formie play-offów, a jej zwycięzcą zostało Atlético Madryt. W formule nieligowej zmagania o tytuł mistrza Hiszpanii praktykowano do zakończenia sezonu 1957/58. W 1958 r. RFEBM zorganizowała mistrzostwa kraju po raz pierwszy w systemie ligowym, a rozgrywkom nadano nazwę División de Honor. Była to liga niezawodowa, do sezonu 1989/90 prowadzona przez hiszpańską federację. Premierowym ligowym mistrzem Hiszpanii - w sezonie 1958/59 - został BM Granollers. W 1990 r. RFEBM wraz z czołowymi tamtejszymi klubami handbalowymi utworzył podmiot o nazwie Asobal. To akronim od "Asociación de Clubes de Balonmano de España" (pol. Stowarzyszenie hiszpańskich klubów piłki ręcznej). Asobal powołało ligę zawodową, przeznaczoną wyłącznie dla klubów profesjonalnych, a nadano jej nazwę Liga Asobal. Pierwszą edycję przeprowadzono w sezonie 1990/91, a jej tryumfatorem została FC Barcelona.
System rozgrywek.
Od sezonu 2021/22 rozgrywki Ligi Asobal prowadzone są w jednej 16-zespołowej grupie systemem ligowym „każdy z każdym, mecz i rewanż”. W trakcie sezonu drużyny rozgrywają po 30 meczów. Nie ma fazy play-off, ani meczów finałowych. Za każdy wygrany mecz zespół otrzymuje 2 pkt., za porażkę – 0 pkt, a za remis – 1 pkt. Drużyny z 3 lub 4 pierwszych miejsc kwalifikują się do europejskich pucharów, a 2 ostatnie zespoły są relegowane do División de Honor Plata.

</doc>
<doc id="1756332" url="https://pl.wikipedia.org/wiki?curid=1756332" title="Historia badań migreny">
Historia badań migreny

Migrena – powtarzający się, silny ból głowy.
Historia badań migreny jest opisana w wielu podręcznikach. Samuel Auguste Tissot (1728–1797) opublikował książkę "Traité des Nerfs et de leurs Maladies", jeden z podstawowych podręczników neurologii swojej epoki, w którym opisał migrenę; następnie L. Thomas opublikował w 1887 "La Migrene". Książki te stanowiły podsumowanie wiedzy do wieku XIX. Wiek XIX był wiekiem rozwoju badań neurologicznych i wiedzy o migrenie.
W monumentalnej książce o różnych aspektach bólów głowy (1026 stron) Isler i Rose przedstawili wstępny rozdział dotyczący historii badań migreny do roku 1999.
Historia badań migreny.
Grecja i Rzym.
Hipokrates nie przeprowadził szczegółowego klinicznego opisu bólów głowy. Dopiero Areteusz z Kapadocji (w I wieku n.e.) opisał po raz pierwszy tak zwaną heterokranię i podał cechy, wyróżniające tę postać chorobową od innych rodzajów bólu głowy (połowiczność objawów oraz ich okresowość). Galen (w II wieku n.e.) opisał migrenę oraz podał pierwszy jej teorię. "W stanie zdrowia istnieć ma połączenie między naczyniami wewnątrz i zewnątrz czaszkowemi, przez które ulatniać się mogą wyziewy i płyny. O ile jednak połączenie to ulega zmianie, wtedy niektóre części ciała wysyłają do mózgu szkodliwe wyziewy i płyny". W zdaniu tym odnaleźć można wpływ nauki Hipokratesa o znaczeniu cieczy (patologia humoralna); naukę tę rozwinął następnie Galen, który sądził, że właśnie wadliwe pomieszanie cieczy bywa najczęstszą przyczyną choroby.
Średniowiecze.
Opis migreny oraz teoria zawarta w pracach Galena zamyka okres nie tylko grecki, lecz i epokę znacznie późniejszą, a obejmującą prawie całe średniowiecze. Zarówno lekarze z epoki pohipokratesowej, jak i z czasów bizantyjskich i arabskich trzymali się ślepo poglądów lekarzy z czasów greckich. Co czas pewien przybywał jakiś nowy szczegół w opisie klinicznym, nie było jednak zasadniczych zmian. Tak na przykład opis, którego autorem jest Caelius Aurelianus (w IV stuleciu) przypomina w zupełności opis Areteusza. Caelius zwracał uwagę na pewne szczegóły, a mianowicie, że ból może być usadowiony w głębi oczodołu, że może promieniować do szyi, i mogą mu towarzyszyć objawy wzrokowe. Przyczynę migreny miało stanowić zaziębienie, promieniowanie słoneczne oraz zbyt długie czuwanie. Aleksander z Tralles (VI–VII w.) odróżnia już migrenę od innych rodzajów bólu głowy. Zdaje się, że badacz ten był pierwszym, który sądził, że migrena powstaje na skutek zaburzeń żołądkowych. Z innych lekarzy wymienić należy Orybazjusza (Oribasius, IV–V w.) i Aetiosa, którzy jednak przeważnie powtarzali poglądy Galena.
Z lekarzy arabskich na plan pierwszy wysuwa się w IX-X stuleciu Serapion Starszy (Janus, Johannes Damascenus), który jednak również powtarzał to, co głosił Galen. Sądził, że główne znaczenie posiada przewód pokarmowy i że tam powstają wyziewy, które następnie przedostają się do czaszki. Nie było również nic nowego w pracach Abulcasisa (ok. 912–1020), ani też Awicenny (X–XI w.) Portugalczyk Valescus z Taranta (XV wiek) zwrócił pierwszy uwagę na mózg, jako na domniemane siedlisko migreny. Sądził, że rolę tę przypisać można komorom mózgowym. Sam ból powstawać miał na skutek szkodliwych wyziewów.
Odrodzenie.
Niedostateczność wiadomości klinicznych oraz naiwność poglądów teoretycznych charakteryzowały czasy greckie i epokę średniowieczną aż do odrodzenia. Dopiero począwszy od XVI stulecia, od czasów wielkich odkryć Wesaliusza (1514–1564) i Harveya (1578–1657) rozpoczął się nowy okres dociekań w dziedzinie medycyny.
Wpływ decydujący wywarły tutaj poglądy lekarzy fizyków oraz lekarzy chemików. Ukazują się słynne dociekania Santorio Santorio (1561–1636), który po raz pierwszy wprowadził do nauki pojęcie o przemianie materii. Pojawiły się prace Sylviusa (1614–1672), który określał trawienie jako fermentację i rozważał ją ze strony chemicznej. On też pierwszy wprowadził do nauki lekarskiej zasadę, polegającą na tym, że wykrywanie istoty choroby jest zależne od odnajdywania zaburzeń zarówno fizykalnych, jak i chemicznych w cieczach i w narządach ciała. Sydenham (1624–1689) nauczał dalej o chorobach, jako o zboczeniach cieczy; i t. d. Wszystkie te poglądy wpływały bez wątpienia na powolne kształtowanie się teorii migreny. I tutaj również pojawiała się myśl o znaczeniu cieczy w powstawaniu tego cierpienia. Rolę niepoślednią odegrały prócz tego badania, dokonane przez jednego z głównych przedstawicieli medycyny fizykalnej – Borelliego (1608–1679), który już wtedy zrozumiał doniosłość układu nerwowego i dopatrywał się w nim głównych przyczyn rozmaitych chorób.
Haller (1708–1777), odkrył prawo o pobudliwości mięśni oraz o czułości nerwów, zaś William Cullen (1709–1790) przedstawiał ustrój nerwowy jako główne źródło życia i wyprowadzał z niego wszelkie sprawy żywotne.
Na rozwój nauki o migrenie wpłynęły jednak nie tylko opisane teorie, lecz głównie uległa zasadniczemu przeobrażeniu metoda badania tego cierpienia. Minęły bezpowrotnie czasy scholastyczne, w których choroby i ich leczenie naginano do celowości, rozpatrywanej z punktu widzenia religijnego. Epoka odrodzenia wpłynęła zasadniczo na ustalenie metod badania czysto przyrodniczych. W wieku XVII widać już zalążki anatomii mikroskopowej (Malpighi 1628–1694), powstała fizjologia doświadczalna (Haller) i patologia ogólna (Bichat 1771–1802).
Thomas przytacza w pracy swej nazwiska lekarzy, którzy w wiekach średnich i późniejszych przyczynili się głównie do pogłębienia poglądów na migrenę, byli to: Fernel, Jesse Lomn, Peter Foreest, Rivière, Bartholin, Horst, Carolus Piso, Anhalt, Eger, Fordyce, Schobelt, Forestier, Richa, Junker, Sauvages, Johann Jakob Wepfer (1620–1695), Viridet, Lazerme i Lentin.
U Fernela (1485–1558), pojawia się po raz pierwszy myśl o migrenie jako o objawie chorobowym, nie zaś jako o cierpieniu samoistnym. Dokładny opis migreny podaje również Carolus Piso (1563–1633), który przestudiował ją na własnej osobie. Thomas Willis w 1667 był pierwszym lekarzem, który postulował teorię naczyniową migreny, uważał, że migrena jest związana ze wazodylatacją.
Jasny opis zawiera praca Forestiera (1776). Obraz kliniczny migreny zaczął się stopniowo uzupełniać. Pojawiły się opisy objawów poszczególnych, świadczących o znacznie wyższym stopniu spostrzegawczości klinicznej. Richa podaje np. opis starca, u którego napady migreny zwiastować miały udar na kilka miesięcy przed jego powstaniem. U kobiety cierpiącej na histerię miały również powstawać napady migreny jako zwiastuny kurczów, Vater (1723) spostrzegał po raz pierwszy przemijające widzenie połowicze w trzech przypadkach, zaś Viridet (1736) powtarza ten opis i łączy go z nauką o mleczu (chylus) dobrotliwym.
Wiek XVIII.
John Fothergill (1712–1780) napisał rozprawę w 1778 na temat ataków bólu głowy, które nazwał "chorym bólem głowy" (sick-headache). W 1778 szwajcarski lekarz Tissot napisał książkę "Traité des nerfs et de leurs maladies", w której (rozdział XVI) znalazła się 83 stronicowa rozprawa poświęcona badaniom migreny. Praca ta jest uważana za klasyczny przyczynek dotyczący badań migreny w swojej epoce i rozpowszechniła systematyczny opis tej choroby w Europie. Tissot podzielił bóle głowy na 4 rodzaje: la céphalalgie (ból głowy zwykły, na który zapada wiele osób), la céphaléê (ból głowy gwałtowny, stały i uporczywy), la migraine (ból głowy gwałtowny, okresowy, połowiczy i umiejscowiony przeważnie w okolicy czoła, oka i skroni), oraz le clou ou l’oeuf (ćwiek, tj. ból, który ogranicza się do drobnego miejsca na głowie); podział ten był jednym z pierwszych wyczerpujących i naukowych opisów i wywarł duży wpływ na badania migreny przez około 75 lat.
Erasmus Darwin (1731–1802) zaproponował konstrukcję gigantycznej wirówki, w której umieszczałoby się pacjenta chorego na migrenę co powodowałoby odpływ krwi z mózgu. Było to zgodne z naczyniową hipotezą zaproponowaną przez Thomasa Willisa (1621–1675), który uważał, że migrena jest powodowana za dużą ilością krwi w mózgu. Doświadczenie to przeprowadził dopiero w 1940 roku Harold Wolff (1898–1962) – pacjent stracił świadomość w czasie eksperymentu.
Badania migreny w XIX wieku.
Badacze późniejsi powtarzali przez długi czas to, co opisał Tissot. Dopiero w drugiej połowie XIX stulecia nauka o bólach głowy uległa znaczniejszym przeobrażeniom, dzięki pracom o migrenie wzrokowej i oczoporaźnej. Wtedy ogłoszone zostały pierwsze monografie o migrenie, przede wszystkim praca Edwarda Liveinga (1873). Sztormy nerwów (nerve-storms) Liveinga antycypowały teorię zaburzenia neuronowego wyjaśniającego aurę migrenową (patrz rozszerzająca się depresja korowa). Następnie Louis Thomas (1887) podał doskonały zarys historyczny. Dalsze monografie to książka Paula Juliusa Möbiusa (1894) oraz w roku 1902 Paula Kovalevskyego (Pavel Ivanovic Kovalevskij, 1850–1923).
Określenie kliniczne migreny znajduje się więc u Tissota, który zaliczał do niej bóle gwałtowne okresowe i połowicze. Do najważniejszych zdobyczy klinicznych w drugiej połowie XIX stulecia, zalicza się opis poszczególnych postaci migreny, zwłaszcza zaś migreny wzrokowej oraz oczoporaźnej. Migrenę wzrokową opisali po raz pierwszy holenderscy lekarze Vater i Hennicke w roku 1723. Następnie pojawiły się inne prace, w których opisywano zamglenie wzroku, widzenie połowicze oraz ślepotę przemijającą. Drugie miejsce w szeregu najważniejszych postaci migreny wyodrębnionych w XIX wieku zajmuje migrena oczoporaźna. Opisał ją po raz pierwszy Gubler w roku 1860. Oprócz tych dwóch najważniejszych postaci migreny zwrócono uwagę na możliwość połączenia jej z padaczką, z psychozą, a wreszcie z porażeniem nerwu twarzowego. Migrenę padaczkową, opisał w roku 1873 Liveing, który jednak w swej pracy wskazywał już na licznych swych poprzedników (a mianowicie na Piorryego, Tissota, Marshall Halla, Sievekinga i Pricharda). Następnie Möbius poruszył w roku 1885 kwestię połączenia migreny z padaczką, nic nie wiedząc o pracach Liveinga i jego poprzedników. Möbius opisał również stan migrenowy (status hemicranicus), podobny do stanu padaczkowego. O zmianach psychicznych w migrenie wspomina już Liveing (1873). Dzielił on je na zmiany rozumowe i wzruszeniowe. Do pierwszych zaliczał osłabienie pamięci, zmieszanie, myślenie chaotyczne, rzadko omamy; do drugich – przygnębienie i uczucie lęku. Liveing powołuje się w pracy swej na Liberta i Parryego, którzy już uprzednio spostrzegali zaburzenia psychiczne w migrenie. Pojawiły się prace, które wykazały, że migrena może się łączyć z psychozą prawdziwą. Zwrócono również uwagę w końcu XIX stulecia na stosunek migreny do histerii (Charcot, Babiński – 1890). Pogląd dawniejszy, jakoby miała istnieć "migrena histeryczna" został w ok. 1910 roku zupełnie zaniechany. Rossolimo (1901) opisał następnie porażenie nerwu twarzowego w migrenie, zaś Hatschek (1894) zwrócił uwagę na możliwość występowania tej kombinacji w cierpieniu organicznym mózgowia (w nowotworze u podstawy mózgu), zaproponowano terminologię migreny twarzoporaźnej. Zaproponowano nowe teorie migreny: 1) teoria odruchowa, 2) naczynioworuchowa (współczulna), 3) ośrodkowa i 4) metaboliczna. Z wyjątkiem pierwszej z nich, której początki sięgają aż do epoki pohipokratesowej, wszystkie inne powstały prawie wyłącznie w XIX stuleciu.
Badania migreny w XX wieku.
Ergotamina.
Ergotamina odegrała istotną rolę w historii badań migreny zarówno w jej leczeniu, jak i w badaniach nad jej etiologią. Louis René Tulasne w 1853 roku pokazał, ze sporysz żyta jest przetrwalnikiem buławinki czerwonej, grzyba atakującego m.in. żyto. W 1831 roku Heinrich Wiggers przetestował działanie ekstraktu sporyszu na zwierzętach. W 1869 Woakes pokazał, że sporysz żyta można z powodzeniem użyć przy nerwobólach. Pierwszy raport pokazujący efektywność ekstraktu sporyszu w leczeniu migren został opublikowany przez Eulenberga w 1883 roku. W 1916 Stoll uzyskał pierwszy ekstrakt alkaloidowy ze sporyszu – ergotaminę. Środek był głównie używany w ginekologii aż do 1925 roku kiedy Rothlin użył ergotaminy w kilku nieuleczalnych do tej pory przypadkach migreny. W 1938 roku John Graham i Harold Wolff pokazali, że ergotamina ścieśnia naczynia krwionośne i użyli tego faktu jako dowodu na naczyniową hipotezę patogenezy migreny. Na podstawie tych badań powstała, obecnie klasyczna, książka H. G. Wolffa. Do chwili odkrycia sumatryptanu ergotamina była jedynym swoistym lekiem przeciwmigrenowym. Wprowadzona w 1926 r., nadal jest używana (w 2009), ale wypierana przez tryptany. Nie działa ona wybiórczo i kurczy również naczynia wieńcowe oraz obwodowe, ale obecnie wiadomo, że w napadzie migrenowym wpływa na właściwe receptory serotoninowe, hamuje też zapalenie neurogenne.
Poszerzająca się depresja korowa.
Rozszerzająca się depresja aktywności neuronowej została pierwszy raz zaobserwowana na zwierzętach doświadczalnych (króliki, gołębie, i kilka kotów) przez Aristidesa Leão w 1944 roku. Trzy lata przed tymi pomiarami, w roku 1941, Karl Lashley opublikował pracę opartą na pomiarach przesuwania się mroczków w polu widzenia oka, z której wnioskował o aktywności mózgowej w korze wzrokowej. Lashley dokonał też obliczeń, jak szybko musi się przesuwać zaburzenie w mózgu poprzez korę wzrokową, żeby otrzymać zgodność z przesuwaniem się widzialnych mroczków migoczących. W 1958 roku Millner połączył obserwacje Lashleya z pomiarami Leão i zaproponował, że mroczki w czasie migreny z aurą są związane z rozszerzającą się depresją neuronową w początku migreny. W pośredni sposób, pomiary Aristidesa Leão i późniejsza hipoteza neuronalna aury migrenowej były antycypowane w pionierskiej monografii o migrenie Edwarda Liveinga, który zaproponował terminologię „sztormy nerwów” w 1873 roku. Obecnie (2009) jest to dominująca hipoteza powstawania migreny z aurą.
Klasyfikacje.
W 1962 opracowano pierwszą klasyfikację bólów głowy. W 1988 przyjęto pierwszą międzynarodową klasyfikację bólów głowy. W 1993 Joutel zidentyfikował gen związany z migreną. W 1966 roku Rabin pokazał, że serotonina w krwi obniża się podczas napadów migreny. W 1967 roku Anthony pokazał, że spadek serotoniny jest związany z ostrymi atakami migreny. W 2004 roku opublikowano IHC2 – drugą Międzynarodową Klasyfikację Bólów Głowy.
Badania migreny w Polsce.
Na początku XX wieku pierwszą polską monografię na temat migreny napisał Edward Flatau, który przedstawił pełny obraz kliniczny tej choroby na podstawie prac w XIX wieku oraz określił tę chorobę jako wrodzone usposobienie do patologicznych procesów metabolicznych w układzie nerwowym i wyróżnił jej postacie: oczną, padaczkową, psychiczną i – rzadką – twarzoporażenną. Książka "Die Migrane" i polska edycja "Migrena" ukazała się w roku 1912 a praca nad nią zaczęła się od rozdziału w zbiorowym podręczniku Lewandowskiego.
Podobnie jak wielu innych badaczy migreny, Flatau sam cierpiał na nią. Idee jego monografii zostały po raz pierwszy przedstawione na posiedzeniu wydziału nauk matematycznych i przyrodniczych Warszawskiego Towarzystwa Naukowego 7 marca 1912 roku.
Antoni Prusiński (1925) uczeń Eufemiusza Hermana opublikował szereg monografii poświęconych bólom głowy, m.in. "Migrena" (1980), "Klasterowy ból głowy" (1992). Utworzono sekcję Migreny i Pokrewnych Bólów Głowy przy Polskim Towarzystwie Neurologicznym oraz Polskie Towarzystwo Bólów Głowy, które wydaje czasopismo "Migrena".

</doc>
<doc id="1756333" url="https://pl.wikipedia.org/wiki?curid=1756333" title="Abraham z Cyrrhus">
Abraham z Cyrrhus



</doc>
<doc id="1756339" url="https://pl.wikipedia.org/wiki?curid=1756339" title="Korolisckali">
Korolisckali

Korolisckali (gruz."ყოროლისწყალი") – rzeka położona na wschodzie Morza Czarnego, blisko Batumi, w Gruzji.
W historii.
Między 1907–1915 pionier fotografii kolorowej Siergiej Prokudin-Gorski wykonał autoportret nad tą rzeką – jedną z pierwszych fotografii kolorowych.

</doc>
<doc id="1756345" url="https://pl.wikipedia.org/wiki?curid=1756345" title="Augustin Chantrel">
Augustin Chantrel

Augustin Chantrel (ur. 11 listopada 1906 r. w Mers-les-Bains, zm. 4 września 1956 r.) – francuski piłkarz grający na pozycji pomocnika. Mierzył 165 centymetrów, ważył 68 kilogramów.
Kariera klubowa.
W młodości Chantrel występował w szkolnej drużynie Paris Université Club. W roku 1925 zainteresowanie błyskotliwym pomocnikiem wyraziła zainteresowanie ekipa Red Star 93 i wkrótce zmienił on otoczenie. W roku 1928 wraz z kolegami wywalczył Puchar Francji. Rok później zmienił otoczenie, by przenieść się do CASG Paryż. Po kolejnych czterech sezonach podpisał kontrakt z Amiens SC, by wreszcie w roku 1934 powrócić do Red Star 93, gdzie występował aż do końca kariery w roku 1939. W ostatnim swoim sezonie w klubie Chantrel pełnił funkcję grającego asystenta trenera, pomagając w prowadzeniu ekipy Argentyńczykowi Guillermowi Stábile. W tym roku Red Star 93 sięgnęło po mistrzostwo drugiej ligi.
Kariera reprezentacyjna.
W reprezentacji Francji „Tintin” grał w latach 1928 - 1933, rozgrywając w tym czasie 15 meczów. Jego debiut miał miejsce 11 marca 1928 roku w meczu ze Szwajcarią. Wkrótce został powołany do kadry na igrzyska olimpijskie 1928, gdzie wystąpił w jedynym spotkaniu Francuzów, zresztą przegranym 3:4 z Włochami. W roku 1930 został powołany do reprezentacji na mistrzostwa świata 1930. Na boiskach Urugwaju pojawił się na boisku we wszystkich trzech meczach.
Do ciekawej sytuacji doszło w meczu z Meksykiem, w którym Francja prowadziła w pierwszej połowie 1:0, gdy kontuzji po zderzeniu z jednym z rywali doznał bramkarz Alex Thépot. Zmiany były wtedy jeszcze niemożliwe, więc od 24. minuty do końca meczu pechowego golkipera zmienił w bramce ... Augustin Chantrel. Francuzi wygrali ten mecz, zaś „Tintin” stał się jedynym graczem w historii mundiali, który pojawił się na boisku jako gracz z pola i bramkarz. Jego pożegnanie z reprezentacją miało miejsce 19 marca 1933 r. w meczu z Niemcami.

</doc>
<doc id="1756346" url="https://pl.wikipedia.org/wiki?curid=1756346" title="Taniec lwów">
Taniec lwów

Taniec lwów – tradycyjne chińskie uliczne widowisko taneczne, odgrywane z okazji różnych świąt (m.in. Chińskiego Nowego Roku). Popularny jest także wśród niektórych mniejszości narodowych, m.in. wśród zamieszkujących prowincję Junnan Tajów.
Zwyczaj lwich tańców przywędrował do Chin w okresie dynastii Tang z terytorium Persji (stąd też chińska nazwa lwa "shi", pochodząca z perskiego "shir").
Taniec lwów odbywa się zawsze przy głośnym akompaniamencie bębnów i innych instrumentów. Tradycyjnie bierze w nim udział pięciu mężczyzn. Czterech z nich ubierając się w różnokolorowe stroje i trzymając maskę kreuje dwie postaci lwów, a jeden trzymając w ręku kij ze srebrną perłą (tradycyjny symbol lwów i smoków) dyryguje tańcem. Często spotyka się także jednego lwa, który straszy przechodniów i daje się ułagodzić jedynie rzucanymi mu monetami.

</doc>
<doc id="1756347" url="https://pl.wikipedia.org/wiki?curid=1756347" title="Wędrówki Childe Harolda">
Wędrówki Childe Harolda

Wędrówki Childe Harolda (ang. "Childe Harold’s Pilgrimage") – poemat dygresyjny autorstwa George’a Gordona Byrona, powstały w okresie literackiego romantyzmu w latach 1809–1818. Autor stworzył w nim charakterystyczny typ bohatera bajronicznego, którym jest tytułowy Harold.
Na język polski poemat przekładali Michał Budzyński (1857), Jan Kasprowicz (1895) i Aleksander Krajewski (1896).
Forma.
Utwór napisano przy użyciu strofy spenserowskiej, czyli zwrotki dziewięciowersowej rymowanej ababbcbcc. Tym samym Byron reaktywował dawną, nieco już zapomnianą formę. Za jego przykładem zaczęli ją stosować inni angielscy poeci romantyczni.
Treść.
Akcja rozgrywa się w czasach współczesnych autorowi. W poemacie wykorzystano motyw wędrówki, z czym łączą się liczne miejsca akcji. Harold jako człowiek skłócony ze światem, buntownik, wyrusza na wielką wędrówkę. Przemierza Półwysep Pirenejski, Grecję, Włochy, Szwajcarię. Niestety, ani poznawanie bohaterskich czynów poszczególnych narodów, ani kontemplacja przyrody, nie leczą bohatera z „choroby wieku”. W zakończeniu utworu nadal czuje się nieszczęśliwy, pusty, pozbawiony celu życia, nie potrafi wskazać jego sensu. Losy Childe Harolda stanowią jedną warstwę treściową utworu; druga to odautorskie dygresje poświęcone różorodnym tematom.
Poemat przyniósł Byronowi natychmiastową sławę. Przemysław Mroczkowski uważa, że rok publikacji dwóch pierwszych jego pieśni był jedną z najważniejszych dat w dziejach europejskiego romantyzmu.

</doc>
<doc id="1756348" url="https://pl.wikipedia.org/wiki?curid=1756348" title="Etat Nr 4/62 pułku artylerii haubic">
Etat Nr 4/62 pułku artylerii haubic

Etat Nr 4/62 pułku artylerii haubic - etat oddziału artylerii Ludowego Wojska Polskiego uzbrojonego w haubice, zatwierdzony 12 marca 1951.
Struktura organizacyjna pułku artylerii haubic zgodnie z etatem Nr 4/62 obejmowała następujące komórki organizacyjne i pododdziały:
Każdy z trzech dywizjonów haubic składał się z trzech baterii haubic, a te z kolei z plutonu dowodzenia i dwóch plutonów ogniowych. Pluton ogniowy liczył dwa działony. Łącznie na uzbrojeniu pułku znajdowało się czterdzieści 122 mm haubic wz. 1938.
Trzy pułki artylerii haubic tworzyły brygadę artylerii haubic. Dwie brygady artylerii haubic, jedna brygada artylerii ciężkiej z dywizjonem artyleryjskiego rozpoznania pomiarowego i bateria dowodzenia tworzyły dywizję artylerii przełamania.
W 1951 na etat Nr 4/62 przeformowane zostały cztery istniejące pułki artylerii haubic (68, 70, 73 i 74) oraz sformowanych osiem kolejnych (103, 105, 108, 109, 123, 127, 131 i 140).
4 grudnia 1952 wymienione wyżej oddziały przeformowane zostały na etaty Nr 4/85 i skadrowane. Zmniejszeniu uległy stany osobowe i liczba haubic z 40 do 26.

</doc>
<doc id="1756349" url="https://pl.wikipedia.org/wiki?curid=1756349" title="Dołek">
Dołek



</doc>
<doc id="1756352" url="https://pl.wikipedia.org/wiki?curid=1756352" title="Rząd Jarosława Stećki">
Rząd Jarosława Stećki

Rząd Jarosława Stećki (Krajowy Rząd Zachodnich Obwodów Ukrainy) – rząd ukraiński, utworzony po ogłoszeniu Aktu odnowienia Państwa Ukraińskiego 30 czerwca 1941, funkcjonował 7 dni (do 6 lipca 1941). Na premiera rządu desygnowano Jarosława Stećko.
Lwów po wejściu armii niemieckiej.
30 czerwca 1941 do Lwowa wkroczył batalion „Nachtigall” o siedem godzin wyprzedzając regularne jednostki niemieckie. Tego samego dnia, stworzony kilka dni wcześniej przez banderowców Ukraiński Komitet Narodowy proklamował niepodległość Ukrainy i powierzył Jarosławowi Stećko utworzenie rządu. Iwan Hrynioch, referent duszpasterstwa oddziału „Nachtigall” uzyskuje od metropolity obrządku greckokatolickiego Andrzeja Szeptyckiego aprobatę na utworzenie rządu i ogłoszenie niepodległości. Proklamację o tym wydarzeniu odczytano przez lwowską radiostację. 
W okresie między 30 czerwca a 7 lipca 1941 mają miejsce dwa masowe mordy w mieście tj. pogrom Żydów oraz profesorów lwowskich. Rozlepiane odezwy obwieszczały ludności Lwowa zamiar OUN-R proklamowania „Ukrajińskoj Samostijnoj Derżawy”. „Lachów, Żydów i komunistów niszcz bez litości, nie miej zmiłowania dla wrogów Ukraińskiej Rewolucji Narodowej” – wzywały w tym czasie jawnie do mordów ulotki OUN wręczane przechodniom. Do 3 lipca miejscowa ludność zabiła ok. 4 tys. Żydów.
Historia utworzenia rządu.
Początkowo planowano, że premierem rządu ukraińskiego zostanie Stepan Bandera, ale został on zatrzymany przez władze niemieckie w Krakowie. Powstanie rządu notyfikowano oficjalnie Niemcom i państwom – sojusznikom III Rzeszy – Włochom, Węgrom, Rumunii, Finlandii, Słowacji. 
Rząd ten nie został uznany przez żadne państwo na świecie, w tym czasie na emigracji działał rząd URL z siedzibą w Berlinie, który był legalnym reprezentantem narodu ukraińskiego.
2 lipca 1941 przebywający w Berlinie minister spraw zagranicznych rządu Wołodymyr Stachiw wystosował do ministra spraw zagranicznych III Rzeszy Joachima Ribbentropa list, w którym poinformował o ogłoszeniu 30 czerwca niepodległości Ukrainy.
Na ultimatum Hitlera, żądające odwołania Aktu, jego sygnatariusze: przewodniczący OUN Stepan Bandera, premier rządu ukraińskiego Jarosław Stećko i przewodniczący UNK Wołodymyr Horbowyj, odpowiedzieli odmownie.
Reakcja Niemców była natychmiastowa – 3 lipca 1941 zabroniono Banderze opuszczać krakowskie mieszkanie, a 5 lipca wywieziono go razem z współpracownikami Romanem Ilnyckim i Wołodymyrem Stachiwem do Berlina.
5 lipca rozwiązano rząd Jarosława Stećki, a jego członków (Wasyl Mudry, Wiktor Andrijewśkyj, Roman Szuchewycz, Wołodymyr Janiw) przewieziono do Krakowa. Odpowiadali tam początkowo z wolnej stopy. 6 lipca Adolf Hitler wydał rozkaz rozpędzenia rządu Stećki, w tym dniu również rozpoczęły się represje skierowane przeciw działaczom OUN-B. Także 6 lipca we Lwowie OUN-B powołała Radę Seniorów.
9 lipca aresztowano Jarosława Stećkę, a 11 lipca 1941 resztę rządu. W dniach 11–23 lipca prowadzono tajne negocjacje w Sulejówku, jednak działaczy OUN-B nie udało się nakłonić do rezygnacji z niepodległości.
W połowie lipca czasowo zwolniono Stećkę, a 20 lipca Banderę z współpracownikami. Uwolnienie działaczy OUN-B miało pomóc w wykorzystaniu Ukraińców do walki z ZSRR. Jednocześnie 20 lipca Hitler podpisał rozkaz o utworzeniu Komisariatu Rzeszy Ukraina (od 1 września 1941), co ostatecznie grzebało szanse na utworzenie państwa ukraińskiego. 5 sierpnia 1941 dowództwo 17 Armii wydało rozkaz o aresztowaniu „banderowskich agitatorów” i przekazaniu ich kontrwywiadowi wojskowemu. 
12 września przeprowadzono w Berlinie ostateczne rozmowy, a gdy ponownie Stepan Bandera, Jarosław Stećko i inni działacze OUN kategorycznie odmówili odwołania deklaracji niepodległości Ukrainy – wysłano ich do obozu koncentracyjnego Sachsenhausen.
17 września 1941 dowództwo Grupy Armii Południe wydało rozkaz o aresztowaniu wszystkich członków OUN-B. 25 listopada 1941 Adolf Hitler wydał rozkaz nr 12432/1941, w którym rozkazał zlikwidować organizację OUN Bandery i aresztować jej członków w związku z fałszywym oskarżeniem o przygotowywanie przez nią antyniemieckiego powstania w Reichskommissariat Ukraine.
Aresztowania objęły około 80% kadry kierowniczej OUN-B, i trwały jeszcze przez rok 1942. Organizacja z szoku otrząsnęła się dopiero po kilku miesiącach. Dowodzenie odtworzoną konspiracyjną OUN-B objął Mykoła Łebed. Na II Konferencji OUN-B w kwietniu 1942 potępiono zarówno , jak i komunizm. Odżegnano się od wszelkiej współpracy z okupantem. Postanowiono liczyć tylko na własne siły i zmobilizować cały naród do walki o niepodległość jednocześnie ze wszystkimi wrogami – ZSRR, Niemcami i Rumunią.
Skład rządu.
Według Torzeckiego.
Według Ryszarda Torzeckiego w skład rządu wchodzili:
Według Melnyka.
Andrij Melnyk w swej książce „30 czerwca 1941”, wydanej w 1967, podaje trochę inny skład rządu:
Według Mazura, Skwary i Węgierskiego.
Mazur, Skwara i Węgierski w swojej książce „Kronika 2350 dni wojny i okupacji Lwowa” podają następujący skład rządu:
Jednocześnie przewodniczącym Zarządu Miejskiego Lwowa został Jurij Polanśkyj, od którego o 16:30 odebrał przysięgę na wierność państwu ukraińskiemu Jarosław Stećko.

</doc>
<doc id="1756353" url="https://pl.wikipedia.org/wiki?curid=1756353" title="Julijan Sawićkyj">
Julijan Sawićkyj

Julijan Sawićkyj (ur. 12 kwietnia 1915 we Lwowie, zm. 5 kwietnia 1945 w Ebensee) – ukraiński student, spiker radiostacji lwowskiej, który 30 czerwca 1941 odczytał przez radio akt odnowienia Państwa Ukraińskiego.
2 lipca 1941 aresztowany przez Gestapo. 20 lipca 1942 skierowany do niemieckiego obozu koncentracyjnego KL-Auschwitz (nr oboz. 49741), wraz z grupą działaczy OUN-B. Ewakuowany 17 stycznia 1945 w "marszu śmierci" do Loslau, skąd trafił do obozu KL-Mauthausen, gdzie dotarł 25 stycznia. Zmarł w obozie w Ebensee (podobozie KL-Mauthausen).

</doc>
<doc id="1756357" url="https://pl.wikipedia.org/wiki?curid=1756357" title="Ya Hozna (album)">
Ya Hozna (album)

Ya Hozna – debiutancki album zespołu Ya Hozna, wydany w 1990 roku, nakładem wytwórni Pronit. Autorem muzyki i tekstów jest Sławomir Wolski.

</doc>
<doc id="1756362" url="https://pl.wikipedia.org/wiki?curid=1756362" title="Waldemar Mazurkiewicz">
Waldemar Mazurkiewicz

Waldemar Erazm Mazurkiewicz (ur. 3 czerwca 1938 w Warszawie), syn Aleksandra i Wacławy – dyplomata, funkcjonariusz służb specjalnych PRL (Biuro A i Biuro Śledcze MSW). W 1964 odbył oficerski kurs specjalistyczny Biura Śledczego Służby Bezpieczeństwa w Centrum Wyszkolenia MSW w Legionowie. Od 1.01.1972 do 25.01.1979 służba w Wydziale Informacji i Sprawozdawczości Gabinetu Ministra SW. 
Od 12 grudnia 1978 pracował w stałym przedstawicielstwie PRL przy ONZ w Nowym Jorku jako szyfrant. Przeszedł na stronę amerykańską w roku 1980, informując m.in. o systemach łączności i funkcjonariuszach wywiadu PRL działających za granicą. Jego zdrada spowodowała konieczność zmiany systemu szyfrowego PRL w łączności z zagranicą. W dn. 29 kwietnia 1982 Sąd Warszawskiego Okręgu Wojskowego w Warszawie skazał go zaocznie na karę śmierci, pozbawienie praw publicznych na zawsze oraz konfiskatę mienia na rzecz skarbu państwa. O wyroku poinformowała Trybuna Ludu 12 maja 1982 r.

</doc>
<doc id="1756366" url="https://pl.wikipedia.org/wiki?curid=1756366" title="Bogdan Walewski">
Bogdan Walewski

Bogdan Zenon Walewski właśc. Bogdan Płotka (ur. 2 czerwca 1932, zm. ?) – polski dyplomata i szpieg CIA. 
Życiorys.
W ramach wyróżnienia, jako aktywista Związku Młodzieży Polskiej, po ukończeniu szkoły średniej podjął studia w Moskiewskim Państwowym Instytucie Stosunków Międzynarodowych. Tam został zwerbowany przez KGB.
W 1958 jako tłumacz Międzynarodowej Komisji Nadzoru i Kontroli wyjechał do Wietnamu. W Sajgonie pod kontrolą radzieckiego wywiadu został zwerbowany przez etatowego pracownika CIA, po podpisaniu zobowiązania do współpracy, przyjmując pseudonim Bob Walters. Po powrocie do Polski na początku 1961 został przyjęty do pracy w MSZ, skąd został skierowany na stypendium na Uniwersytecie Columbia. Przed wyjazdem zobowiązał się do współpracy z polskim wywiadem, otrzymując pseudonim „Zenon”. W Stanach Zjednoczonych podjął współpracę z CIA. Przekazywał raporty rezydentowi polskiego wywiadu w ambasadzie, przedstawicielom KGB i CIA. W 1963 wrócił do Polski, został starszym radcą w MSZ. Informacje pozyskane w trakcie tłumaczeń w czasie wizyt i dostępu do tajnej dokumentacji przekazywał, za pomocą martwych skrzynek kontaktowych w Warszawie, pracownikom CIA. 
W 1964 został skierowany do przedstawicielstwa PRL przy ONZ w Nowym Jorku. Ponownie podjął współpracę z SB pod pseudonimem „Janczar”. Raporty przekazywał zarówno polskiemu wywiadowi, jak i KGB i CIA, od każdego otrzymując gratyfikacje pieniężne. Działalność szpiegowska doprowadziła Walewskiego do zaburzeń psychicznych, zaczął nadużywać alkoholu i zmuszony był zwrócić się o przeniesienie na powrót do kraju. 
W latach 1974–1977 był wicedyrektorem Polskiego Instytutu Spraw Międzynarodowych. Raporty dla CIA przekazywał w trakcie wyjazdów na przeglądy zakupionego w USA samochodu marki Mercedes, które odbywały się za granicą (głównie w Wiedniu).
Wiosną 1977 został przeniesiony na stanowisko I sekretarza ambasady w Moskwie, a po powrocie z placówki wiosną 1980 został naczelnikiem w departamencie konsularnym MSZ. Po niecałym roku został ujęty przez kontrwywiad podczas fotografowania tajnej dokumentacji za pomocą sprzętu otrzymanego przez Amerykanów. Wobec ewidentnych dowodów przyznał się do szpiegostwa już na pierwszym przesłuchaniu. Został osądzony i w 1982 skazany na 25 lat pozbawienia wolności. 
11 czerwca 1985 na "moście szpiegów" (łączącym Berlin Zachodni z Poczdamem) został wymieniony wraz z 24 innymi szpiegami na Mariana Zacharskiego i trzech innych agentów wywiadu. Następnie mieszkał w USA, m.in. pracował w , wspierającej uciekinierów ze Związku Sowieckiego.
W 1984 Henryk Piecuch wydał książkę "Portret szpiega" będącą sfabularyzowanym opisem działalności Walewskiego.
Według relacji Leszka Chrósta zmarł kilka lat przed 2018

</doc>
<doc id="1756369" url="https://pl.wikipedia.org/wiki?curid=1756369" title="Aleksandar Trišović">
Aleksandar Trišović

Aleksandar Trišović, cyr. Александар Тришовић (ur. 25 listopada 1983 w Kraljevie) – serbski piłkarz, grający na pozycji lewego pomocnika, reprezentant Serbii.
Kariera piłkarska.
Kariera klubowa.
Wychowanek miejscowego klubu Sloga Kraljevo, a potem Mačva Šabac i OFK Beograd (od 1999). W 2001 rozpoczął karierę piłkarską w klubie OFK Beograd, rozegrał w pierwszym sezonie 14 spotkań ligowych. W 2004 został kupiony do Wołyni Łuck. Po trzech niepełnych sezonach przeszedł do Krywbasa Krzywy Róg. W sierpniu 2006 powrócił do Serbii, gdzie został piłkarzem Crvenej zvezdy Belgrad. Kiedy w klubie nastąpiła zmiana trenera, coraz mniej trafiał do podstawowego składu, dlatego w styczniu 2008 zdecydował się opuścić belgradzki klub przeniósł się do ukraińskiego klubu Metalist Charków. W lutym 2009 do końca sezonu został wypożyczony do Czornomorca Odessa. 31 sierpnia 2009 ponownie został wypożyczony tym razem do Zakarpattia Użhorod. Latem 2010 powrócił do Metalista, a na początku 2011 podpisał pełnoprawny kontrakt z Zakarpattia Użhorod, w którym występował do końca 2012. Potem powrócił do ojczyzny, a 31 sierpnia 2013 został piłkarzem Radnički Niš.
Kariera reprezentacyjna.
W latach 2006–2007 rozegrał 5 gier w reprezentacji Serbii. Debiutował w wygranym 3:1 meczu z Czechami, w którym strzelił bramkę.

</doc>
<doc id="1756370" url="https://pl.wikipedia.org/wiki?curid=1756370" title="Stanisław Dąbrowski">
Stanisław Dąbrowski



</doc>
<doc id="1756374" url="https://pl.wikipedia.org/wiki?curid=1756374" title="Ukraińska Rada Narodowa (Lwów)">
Ukraińska Rada Narodowa (Lwów)

Ukraińska Rada Narodowa – rada (mająca charakter „przedparlamentu”) utworzona 30 lipca 1941 we Lwowie przez frakcję rewolucyjną Organizacji Ukraińskich Nacjonalistów.
Powstała z Rady Seniorów, powstałej na zebraniu 6 lipca 1941 po utworzeniu rządu Jarosława Stećki, złożonej z 16 członków. Przewodniczącym Rady Seniorów został Kost Łewycki, honorowym przewodniczącym metropolita Andrzej Szeptycki, a członkami Rady: biskup Josyf Slipyj, o. Hawryło Kostelnyk, o. Julijan Dzerowycz, J. Fedusewycz, Iwan Filipowycz, R. Zajaczkiwśkyj, Ł. Turczyn, Jarosław Bilenkyj, o. Barylak, J. Stefanowycz, W. Radzykewycz, Mychajło Stepaniak, S. Dmochowśkyj. 7 lipca odbyło się pierwsze spotkanie Rady w Pałacu Metropolity, a kolejne 9 lipca. Rada Seniorów uznała Organizację Ukraińskich Nacjonalistów za główną siłę dążącą do uzyskania niepodległości przez Ukrainę i poparła rząd Jarosława Stećki, z zastrzeżeniem, że walki pomiędzy dwoma odłamami OUN (OUN-B i OUN-M) zostaną wstrzymane.
30 lipca Rada Seniorów przekształciła się w Ukraińską Radę Narodową, mającą reprezentować ukraińską ludność Galicji, Wołynia i Chełmszczyzny przed władzami niemieckimi. Jednocześnie liczebność Rady zwiększono do 30 członków, a później do 45.
Przewodniczącym Rady został Kost Łewycki, zastępcami o. Julian Dzerowycz i Łuka Turczyn, sekretarzem Jarosław Biłeńkyj (po utworzeniu Prezydium sekretarzem został Hryhorij Myketej). Wśród członków Rady znajdowali się: arcybiskup Josyf Slipyj, o. Hawryło Kostelnyk, Marian Panczyszyn, Wasyl Simowycz, Julijan Pawłykowśkyj, Andrij Palij, Mychajło Stefaniwśkyj, Mychajło Wołoszyn, Wołodymyr Zahajkewycz, Kost Pankiwskyj, Borys Kozubśkyj, Serhij Chrucki. Protektorem i honorowym przewodniczącym Rady był metropolita Andrzej Szeptycki.
22 lipca 1941 Rada zaprotestowała przeciw zamiarom włączenia Galicji Wschodniej do Generalnego Gubernatorstwa, jako dystryktu galicyjskiego. Osobny list protestacyjny do ministra spraw zagranicznych III Rzeszy Joachima von Ribbentropa wystosował metropolita Szeptycki. We wrześniu 1941 Rada wystosowała memorandum do gubernatora Hansa Franka w obronie interesów ukraińskiej Galicji.
31 lipca 1941 Rada utworzyła organ wykonawczy, mający utrzymywać kontakty z władzami niemieckimi – Sekretariat Generalny, któremu przewodniczył Kost Pankiwśkyj. Rada koordynowała działalność utworzonego we wrześniu 1941 Ukraińskiego Komitetu Krajowego, będącego reprezentacją wobec niemieckich władz okupacyjnych.
W listopadzie 1941 władze niemieckie zaczęły utrudniać funkcjonowanie Rady, po śmierci Kostia Łewyćkiego (12 XI) jej pozycja wyraźnie osłabła, nie była w praktyce uznawana przez Niemców. List metropolity Szeptyckiego do Heinricha Himmlera protestujący przeciw Holocaustowi galicyjskich Żydów i wciąganiu do tej akcji Ukraińskiej Policji Pomocniczej stał się pretekstem do oficjalnego rozwiązania Rady przez okupanta, co nastąpiło 1 marca 1942. 27 lutego 1942, w zamiarze ustrzeżenia członków Rady od represji, jej kierownictwo ogłosiło samorozwiązanie Rady.
Po wymuszonym połączeniu Ukraińskiego Komitetu Krajowego z Ukraińskim Komitetem Centralnym, co nastąpiło w marcu 1942, zrekonstruowany w ten sposób UKC był jedyną reprezentacją społeczności ukraińskiej w Generalnym Gubernatorstwie wobec niemieckich władz okupacyjnych.

</doc>
<doc id="1756375" url="https://pl.wikipedia.org/wiki?curid=1756375" title="Westmount (Quebec)">
Westmount (Quebec)

Westmount – miasto w Kanadzie, w prowincji Quebec, w regionie Montreal. Leży w obszarze metropolitarnym Montrealu, jest ponadto enklawą na obszarze tego miasta.
Historia.
Westmount jako miasto powstał w 1874 roku i zachował ten status aż do 1 stycznia 2002, kiedy to został zmuszony do włączenia się do Montrealu, stając się jego dzielnicą. Decyzja ta była jednak bardzo niepopularna wśród mieszkańców (głównie ze względów etnicznych - w Westmount dominują anglofoni, potomkowie osiedlających się tutaj bogatych Brytyjczyków), toteż już 20 czerwca 2004 roku przegłosowano odłączenie się od metropolii, do którego ostatecznie doszło 1 stycznia 2006 roku.
Demografia.
Liczba mieszkańców Westmount wynosi 20 494. Język angielski jest językiem ojczystym dla 54,1%, francuski dla 21,3% mieszkańców (2006).
Osoby związane z Westmount.
Jean Charest - były premier Quebecu
Leonard Cohen - piosenkarz
Eugenie Bouchard - kanadyjska tenisistka

</doc>
<doc id="1756376" url="https://pl.wikipedia.org/wiki?curid=1756376" title="Chris Andersen">
Chris Andersen

Chris Andersen (ur. 7 lipca 1978 w Long Beach, Kalifornia) – amerykański koszykarz występujący na pozycjach silnego skrzydłowego oraz środkowego.
Przed NBA.
W pierwszym sezonie ligi NBDL został wybrany z pierwszym numerem draftu przez Fayetteville Patriots. W ich barwach zdążył rozegrać jednak tylko 3 mecze, w których zdobywał średnio 4.7 punktu, 3.7 zbiórki i 1.7 bloku.
Kariera w NBA.
Denver Nuggets (2001-2004).
21 listopada 2001 podpisał kontrakt z Denver Nuggets jako wolny agent. Stał się wtedy pierwszym w historii zawodnikiem z NBDL, który został powołany do NBA. Zadebiutował w spotkaniu przeciwko Portland Trail Blazers, rozgrywanym 23 listopada 2001. Zagrał wtedy 1 minutę. W swoim trzecim meczu zagrał najlepsze spotkanie w debiutanckich rozgrywkach, zdobywając 17 punktów, 9 zbiórek i 2 bloki przeciwko Utah Jazz. 31 marca w meczu przeciwko Detroit Pistons pierwszy raz wyszedł w pierwszej piątce, zdobywając 2 punkty, 5 zbiórek i 1 blok w 23 minuty gry. 9 kwietnia 2002 w meczu przeciwko Memphis Grizzlies został pierwszym graczem w historii ligi, który grając w meczu zaledwie 12 minut zanotował 7 zbiórek i 5 bloków. Sezon zakończył z 24 rozegranymi meczami, w których średnio grał 10,9 minuty i notował 3 punkty, 3,2 zbiórki i 1,2 bloku. Notował też 5,13 bloku na 48 minut gry, co go plasowało w pierwszej trójce całej ligi.
Drugi sezon rozpoczął od świetnego meczu przeciwko Minnesota Timberwolves, w którym zdobył 16 punktów, 8 zbiórek, 2 przechwyty i 1 blok. W całym sezonie siedem razy przekroczył granicę 10 zdobytych punktów, a trzy razy 10 zbiórek. Nigdy jednak w tym samym meczu. Łącznie rozegrał w tych rozgrywkach 59 meczów, z czego 3 w pierwszej piątce. Zdobywał średnio 5,2 punktu, 4,6 zbiórki i 1 blok na mecz.
Już w trzecim meczu sezonu 2003/2004 Andersen zanotował pierwsze w karierze double-double. W meczu przeciwko Sacramento Kings zanotował 12 punktów, zebrał 11 piłek i zablokował 7 rzutów rywali. 14 lutego 2004 wziął udział w konkursie wsadów, w którym zajął trzecie miejsce za Fredem Jonesem i Jasonem Richardsonem. Sezon zakończył na drugim miejscu w lidze pod względem średniej bloków na 48 minut, plasując się tylko za Theo Ratliffem. W całym sezonie rozegrał 71 meczów, występując w nich średnio po 14,5 minuty. Zdobywał w tym czasie średnio 3,4 punktu, 4,2 zbiórki i 1,6 bloku.
New Orleans Hornets (2004-2008).
19 lipca 2004 podpisał kontrakt z New Orleans Hornets. 21 grudnia 2004 w meczu przeciwko Los Angeles Clippers zanotował rekordowe w karierze 18 zbiórek. 19 lutego 2005 wziął udział w konkursie wsadów, w którym zajął czwarte, ostatnie miejsce za Joshem Smithem, Amar’e Stoudemire’em i J.R. Smithem. W sezonie zagrał 67 meczów, w tym dwukrotnie w pierwszej piątce. Zdobywał w nich średnio 7,7 punktu, 6,1 zbiórki i 1,5 bloku podczas 21,3 minuty na mecz.
18 listopada 2005 w meczu przeciwko Atlanta Hawks wyrównał rekord kariery, zbierając 18 piłek. 25 stycznia 2006 został zdyskwalifikowany przez NBA za naruszenie zasad dotyczących narkotyków w lidze. Nałożono na niego karę dwóch lat zawieszenia i dopiero 25 stycznia 2008 został przywrócony w prawach zawodnika. Na parkiet pierwszy raz wybiegł 25 marca 2008 w meczu przeciwko Indiana Pacers. Sezon 2005/06 zakończył z 32 rozegranymi meczami, w których zdobywał średnio 5 punktów, zbierał 4,8 piłek i notował 1,3 bloku.
Denver Nuggets (2008-2012).
24 lipca 2008 podpisał ponownie kontrakt z Denver Nuggets. W sezonie 2008-09 został drugim najlepiej blokującym NBA ze średnią 2,5 bloku na mecz. 2 kwietnia 2009 zanotował rekordowe 8 bloków w meczu przeciwko Utah Jazz. W całym sezonie zaliczył też pięciokrotnie double-double. W sezonie zagrał w 71 meczach, zdobywając średnio 6,4 punktu, 6,2 zbiórki i 2,5 bloku na mecz.
7 lipca 2009 podpisał nowy, pięcioletni kontrakt, dzięki któremu miał zarobić blisko 26 milionów dolarów. W sezonie 2009/2010 zajął szóste miejsce w klasyfikacji najlepiej blokujących ze średnią 1,9 na mecz. Z każdym kolejnym sezonem jego przydatność dla Nuggets malała. W rozgrywkach 2009/10 grał średnio 22,3 minuty, rok później 16,3, a w sezonie 2011/12 tylko 15,2. 17 lipca 2012 zwolniony z kontraktu przez Nuggets na zasadzie amnestii.
Miami Heat (2013–2016).
Pracę znalazł dopiero 20 stycznia 2013, gdy 10-dniowy kontrakt podpisali z nim Miami Heat. W drużynie zadebiutował 25 stycznia w meczu z Detroit Pistons. Zagrał w nim 3 i pół minuty, zdobywając 2 punkty i zbierając 2 piłki. 8 lutego 2013 Andersen podpisał kontrakt do końca rozgrywek z Heat. 26 lutego w meczu przeciwko Sacramento Kings uzyskał rekord sezonu, zdobywając 10 punktów.
10 lipca 2013 Andersen przedłużył kontrakt z Miami Heat. Zagrał w 72 meczach podczas sezonu regularnego 2013/14, notując średnio 6,6 punktu, 5,3 zbiórki i 1,3 bloku na mecz. 19 lipca 2014 podpisał kolejny nowy kontrakt z Heat.
Memphis Grizzlies (2016).
16 lutego 2016 w ramach wymiany trzech klubów trafił do Memphis Grizzlies.
Cleveland Cavaliers (od 2016).
21 lipca 2016 podpisał umowę z Cleveland Cavaliers.
13 lutego 2017 został wytransferowany przez Cavaliers wraz z zobowiązaniami gotówkowymi do Charlotte Hornets w zamian za chroniony wybór II rundy draftu 2017. Następnie został natychmiastowo zwolniony.
Statystyki.
Na podstawie Basketball-Reference.com 

</doc>
<doc id="1756378" url="https://pl.wikipedia.org/wiki?curid=1756378" title="Stanisław Tkocz (żużlowiec)">
Stanisław Tkocz (żużlowiec)

Stanisław Tkocz (ur. 6 listopada 1936 w Rybniku, zm. 19 maja 2016) – polski żużlowiec, brat Andrzeja i Jana Tkoczów – również żużlowców.
Życiorys.
W rozgrywkach o Drużynowe Mistrzostwo Polski startował w latach 1955–1972, reprezentując kluby Górnika (ROW) Rybnik (1955–1959, 1961–1971) oraz Kolejarza Opole (1972). Łącznie zdobył 15 medali DMP, w tym 11 złotych (1956, 1957, 1958, 1962, 1963, 1964, 1965, 1966, 1967, 1968, 1970), 2 srebrne (1959, 1961) oraz 2 brązowe (1969, 1971).
Był dwunastokrotnym uczestnikiem finałów Indywidualnych Mistrzostw Polski, trzykrotnie zdobywając medale: 2 złote (1958, 1965) oraz brązowy (1956). Trzykrotnie stawał na podium turniejów o "Złoty Kask" (1965 – I m., 1963 – II m., 1968 – III m.). W 1956 r. zajął II m. w Memoriale Alfreda Smoczyka w Lesznie, w 1957 r. zajął III m. w Criterium Asów w Bydgoszczy, natomiast w 1959 r. w turnieju tym zwyciężył, podobnie jak w memoriale im. Zbigniewa Raniszewskiego.
Dwukrotnie startował w finałach Indywidualnych Mistrzostw Świata (Malmö 1961 – XV m., Göteborg 1966 – IX m.). Był również dwukrotnym Drużynowym Mistrzem Świata (Wrocław 1961, Rybnik 1969).
Pochowany na cmentarzu w miejscowości Ettlingen.
Osiągnięcia.
Drużynowe Mistrzostwa Polski - Sezon zasadniczy.
W nawiasie miejsce w danej kategorii (śr/m oraz śr/b - przy założeniu, że zawodnik odjechał minimum 50% spotkań w danym sezonie)
Podsumowanie wyników w najwyższej klasie rozgrywkowej w Polsce w sezonie zasadniczym:

</doc>
<doc id="1756379" url="https://pl.wikipedia.org/wiki?curid=1756379" title="Hans Georg Wunderlich">
Hans Georg Wunderlich

Hans Georg Wunderlich (ur. 19 stycznia 1928 w Stuttgarcie, zm. 28 maja 1974 tamże) – niemiecki geolog.
Życiorys.
Studiował geologię w Bonn i Getyndze. W 1963 roku uzyskał profesurę w Getyndze, w 1970 został profesorem geologii i paleontologii w Stuttgarcie.
W czasie badań geologicznych na Krecie zainteresował go Pałac w Knossos. Stworzył alternatywną względem klasycznych badań Arthura Evansa wizję kultury minojskiej, dopatrując się w niej wyraźnego kultu zmarłych, przypominającego obyczaje egipskiego Starego Państwa.
W pracy "Tajemnica Krety. Dokąd Byk porwał Europę, czyli o korzeniach kultury" (1972) przeanalizował wykopaliska na Krecie z punktu widzenia geologii i znalazł kilka nieścisłości w teorii Evansa. Wykazał na przykład, że urządzenia uznane za wanny kąpielowe wykonane były z materiałów mało odpornych na wodę i jego zdaniem pełniły raczej funkcję sarkofagów. Domniemane świetliki były szybami wentylacyjnymi.
Ponadto Wunderlich uważał za mało prawdopodobne, że położone na wzgórzach nieosłonione "pałace" i "wille" były zamieszkane, zwłaszcza że nie miały zapewnionego dostępu do wody. Na podstawie wielu podobnych obserwacji doszedł do wniosku, że ludność w epoce minojskiej mieszkała na nizinach i tzw. "pałace" i "wille" w Knossos były świątyniami umarłych.

</doc>
<doc id="1756387" url="https://pl.wikipedia.org/wiki?curid=1756387" title="Tandem (film 1987)">
Tandem (film 1987)

Tandem – franucski komediodramat z 1987 roku.
Fabuła.
Mortez prowadzi od lat własny program w radiu. O ile kiedyś był niezwykle popularny, dziś się starzeje, a jego popularność znacznie zmalała. W końcu program ma być zdjęty z anteny. Mortez, wraz ze swym wiernym przyjacielem Rivetotem, wyruszają w podróż po Francji w celu promowania ich programu. Rivetot nie tylko pilnuje Morteza, by nie stracił pieniędzy na hazard i nie zrobił sobie krzywdy, lecz także ukrywa przed nim prawdę, że decyzję już dokonano i jego program zostanie wkrótce usunięty.

</doc>
<doc id="1756390" url="https://pl.wikipedia.org/wiki?curid=1756390" title="Westmount">
Westmount

Kanada:

</doc>
<doc id="1756391" url="https://pl.wikipedia.org/wiki?curid=1756391" title="Nadleśnictwo Radom">
Nadleśnictwo Radom

Nadleśnictwo Radom – nadleśnictwo należące do Regionalnej Dyrekcji Lasów Pańsowych w Radomiu, położone w województwie mazowieckim.
Siedziba nadleśnictwa znajduje przy ul. Janiszewskiej 48 w Radomiu. Nadleśniczym radomskim jest obecnie Jerzy Jacek Karaśkiewicz, zaś jego zastępcą – Adam Sosnowski.
Nadleśnictwo gospodaruje (31 grudnia 2013 r.) na powierzchni 10 352 ha, w tym na 10 104 ha powierzchni leśnej w 259 kompleksach leśnych.

</doc>
<doc id="1756393" url="https://pl.wikipedia.org/wiki?curid=1756393" title="Jan Steffen">
Jan Steffen

Jan Andrzej Steffen (ur. 17 lipca 1936 w Poznaniu, zm. 10 sierpnia 2009 w Warszawie) – polski genetyk, onkolog i immunolog.
Życiorys.
Urodził się w rodzinie Wiktora i Jadwigi z Licznerskich (1907–1990). Miał dwie starsze siostry – Marię i Izę. Ukończył szkołę podstawową i rozpoczął naukę w Państwowym Liceum im. I. Paderewskiego w Poznaniu. Maturę uzyskał w 1952. W 1958 ukończył studia lekarskie w Akademii Medycznej w Poznaniu, uzyskując dyplom lekarza „z odznaczeniem”. W 1960 otrzymał stopień doktora, w 1965 - doktora habilitowanego, w 1976 - tytuł profesora medycyny. W 1986 został wybrany na członka korespondenta Polskiej Akademii Nauk, w 2002 na członka rzeczywistego Wydziału VI PAN.
W 1969 podjął pracę w Instytucie Onkologii im. M. Skłodowskiej-Curie w Warszawie, gdzie od 1974 kierował Zakładem Immunologii, w latach 1976–1985 był zastępcą dyrektora ds. organizacji i koordynacji prac badawczych, a w latach 1985–1991 - dyrektorem. 
W latach 1986–1990 kierował Centralnym Programem Badawczo-Rozwojowym „Zwalczanie Chorób Nowotworowych”.
Przedmiotem badań naukowych były nefrologia i onkologia doświadczalna. Był członkiem zespołu lekarskiego, który przeprowadził pierwsze w Polsce zabiegi hemodializy pozaustrojowej. Jego prace dotyczyły lokalizacji transportu elektrolitów kwasu moczowego i aminokwasów w nefronach. . Stosował metody analizy cytogenetycznej w praktyce klinicznej. Opracował podręcznik genetyki dla studentów medycyny ("Wstęp do Genetyki Człowieka", Poznań, Akademia Medyczna, 1965). 
Był członkiem honorowym Polskiego Towarzystwa Onkologicznego, Polskiego Towarzystwa Onkologii Klinicznej, Polskiego Towarzystwa Ginekologii Klinicznej oraz Radiotherapy Club.

</doc>
<doc id="1756394" url="https://pl.wikipedia.org/wiki?curid=1756394" title="Yang Zhongjian">
Yang Zhongjian

Yang Zhongjian (; 1 czerwca 1897 - 15 stycznia 1979) – chiński paleontolog, znany także jako "C.C. (Chung Chien) Young". Urodził się w Huaxian, w prowincji Shaanxi. Był nazywany „Ojcem chińskiej paleontologii"”". W 1923 roku ukończył studia na Uniwersytecie Pekińskim, a w 1927 roku otrzymał doktorat na Uniwersytecie w Monachium w Niemczech. W latach 1933 - 1970 przewodniczył wielu wyprawom odkrywczym. Przewodniczył grupą paleontologów, która odkryła szkielet lufengozaura, junnanozaura, tsintaozaura, mamenchizaura i czialingozaura. Jego skremowane ciało pochowano w Zhoukoudian obok jego kolegów Pei Wenzhong i Jia Lanpo.

</doc>
<doc id="1756397" url="https://pl.wikipedia.org/wiki?curid=1756397" title="Volvo 480">
Volvo 480

Volvo 480 - samochód osobowy klasy kompaktowej produkowany przez szwedzką markę Volvo w latach 1986 - 1995.
Historia i opis modelu.
Pojazd po raz pierwszy został zaprezentowany 15 października 1985 roku. Oficjalna premiera pojazdu miała miejsce podczas targów motoryzacyjnych w Genewie na początku 1986 roku.
Samochód otrzymał nadwozie typu "shooting brake" oferowane wyłącznie jako trzydrzwiowy hatchback. Powstał na bazie skróconej płyty podłogowej modeli 440 i 460. Dział marketingu marki plasował pojazd jako coupé. Był to pierwszy model marki Volvo z napędem na przednią oś. Zawieszenie pojazdu zaprojektowała angielska firma Lotus. Z przodu w pojeździe zamontowano kolumny MacPhersona, a z tyłu belkę zespoloną z drążkami Watta i drążkiem Panharda. 
Jako jedyny model marki Volvo auto miało podnoszone przednie reflektory. Samochód otrzymał dynamiczny charakter dzięki długiemu przodowi oraz wyrazistej linii bocznej. Po raz pierwszy zastosowano "Volvo info-center", czyli mały komputer pokazujący spalanie benzyny, zasięg na zbiorniku paliwa oraz temperaturę oleju. 
W 1988 roku wprowadzono do produkcji silnik benzynowy o pojemności 1.7 l i mocy 120 KM wspomagany turbosprężarką Garett T2, opracowany dzięki współpracy z inżynierami Porsche.
W 1990 roku podczas targów motoryzacyjnych w Genewie zaprezentowano stworzony na bazie pojazdu model cabrio, nad którym pracowano od 1987 roku. Model z tym nadwoziem nie trafił do seryjnej produkcji z powodu bardzo restrykcyjnych wymagań szwedzkiego producenta z zakresu bezpieczeństwa. 
W 1992 roku auto przeszło niewielkie zmiany stylistyczne. W tym samym roku wolnossący silnik o pojemności 1.7 l został zastąpiony jednostką 2.0 110 KM.
Wyprodukowano łącznie 76 375 egzemplarzy)
Wersje wyposażeniowe.
Samochód standardowo wyposażony jest m.in. w podświetlenie i podgrzewanie dziurki na kluczyk po podniesieniu zewnętrznej klamki kierowcy, system Follow me home (system świateł odprowadzających do domu) działający po błyśnięciu światłami drogowymi, automatyczne wycieraczki przedniej szyby przełączające się na tryb szybszej pracy wraz z wciskaniem pedału gazu oraz system kontroli przepalonych żarówek; system Volvo info-center informujący o spalaniu pojazdu, ilości paliwa w zbiorniku oraz temperaturze oleju; wspomaganie układu kierowniczego, elektryczne sterowanie szyb, elektryczne sterowanie lusterek, poduszkę powietrzną, system ABS, system kontroli trakcji, centralny zamek, klimatyzację oraz podgrzewane fotele.
Opcjonalnie auto można było wyposażyć m.in. w skórzaną tapicerkę oraz tempomat.
Silniki.
Silniki benzynowe zostały opracowane we współpracy z konstruktorami Renault (silniki wolnossące) oraz podrasowane przez inżynierów Porsche (silnik turbodoładowany). 

</doc>
<doc id="1756398" url="https://pl.wikipedia.org/wiki?curid=1756398" title="Kościół Zawieszony">
Kościół Zawieszony

Kościół Zawieszony (arab. الكنيسة المعلقة, "Al-Kanisa al-Mu'allaka"), kościół Najświętszej Marii Panny – koptyjski kościół w Kairze, jeden z najstarszych w Egipcie, którego historia datowana jest na koniec III wieku. 
Nazwa "kościół Zawieszony" wzięła się z umiejscowienia nawy nad przejściem przez bramę, wiodącej do Fortecy Babilońskiej, rzymskiej fortecy w starym koptyjskim Kairze. Do świątyni wchodzi się przez dwadzieścia dziewięć stopni, stąd w dawnych czasach była też nazywana przez odwiedzających Kair "kościołem stopni".
Przyjmuje się, że kościół Zawieszony jest pierwszą świątynią koptyjską zbudowaną w formie bazyliki za patriarchatu koptyjskiego papieża Izaaka z Aleksandrii (689-692). Jest siedzibą papieża Aleksandrii, przywódcy duchowego chrześcijan koptyjskich.
Architektura.
Wejście prowadzi po schodach do przedsionka, wzniesionego w XIX wieku. Nad korytarzem zlokalizowane są pomieszczenia dla mnichów. Nawa główna oddzielona jest kolumnami od naw bocznych, które dawniej zdobiły wizerunki świętych. Za XIII-wieczną marmurową amboną znajdują się trzy prezbiteria. Przed amboną wznosi się trzynaście kolumn, reprezentujących Jezusa i dwunastu apostołów. Typowy dla kościołów koptyjskich jest fakt, że jedna z kolumn, reprezentująca Judasza, jest czarna, zaś inna (reprezentująca św. Tomasza) jest szara.
Renowacja.
Kościół, podobnie jak inne zabytki znajdujące się na gęsto zaludnionych obszarach i ucierpiał poważnie z powodu zanieczyszczenie powietrza, wysokiego poziomu wód gruntowych, wysokiej wilgotności, wycieku wody z przestarzałych i zniszczonych systemów kanalizacyjnych zainstalowanych 100 lat temu, nie wspominając o trzęsieniu ziemi z 1992 roku, które zwiększyło liczbę pęknięć na ścianach i fundamentach kościoła. Również fragmenty drewnianego sufitu kościoła były mocno zadymione. W 1997 roku Najwyższa Rada Starożytności (SCA) rozpoczęła kompleksowy projekt odbudowy w celu zachowania koptyjskiego sanktuarium w Egipcie i przywrócenia mu pierwotnej świetności. Podczas prac renowacyjnych dokonano kilku odkryć. Wśród nich była brama wejściowa do twierdzy babilońskiej i jej przedłużenie pod kościołem, labirynt podziemnych korytarzy, schodów wcześniej używanych do ucieczki z wnętrza kościoła na ulicę.
W 2014 roku kościół został otwarty przez premiera Ibrahima Mahlaba i Towadrosa II po 16 latach prac konserwatorskich. Koszt wyniósł 101 milionów funtów egipskich, przywracając budynkowi z IV wieku jego pierwotny wygląd. Prace konserwatorskie były prowadzone w trzech fazach, wpierw zmniejszono wyciek wody i wzmocniono fundamenty kościoła oraz znajdującą się pod nim fortecę, aby uchronić je przed ewentualnymi przyszłymi uszkodzeniami. Ściany zostały wzmocnione, brakujące i uszkodzone kamienie zostały wymienione, a mury oczyszczone i odsolone. Dekoracje i ikony kościoła zostały również poddane renowacji we współpracy z rosyjskimi ekspertami. Zainstalowano również nowe systemy oświetleniowe i wentylacyjne.

</doc>
<doc id="1756400" url="https://pl.wikipedia.org/wiki?curid=1756400" title="Rogers Cup 2009 (kobiety)">
Rogers Cup 2009 (kobiety)

Tenisowy turniej WTA Rogers Cup 2009 odbył się w dniach 15–23 sierpnia w kanadyjskim Toronto na kortach twardych. Pula nagród wyniosła 2 000 000 dolarów amerykańskich.

</doc>
<doc id="1756402" url="https://pl.wikipedia.org/wiki?curid=1756402" title="Artà">
Artà

Artà (hiszp. "Artá") - miasto i gmina na Majorce, położona na wschodnim wybrzeżu wyspy w comarce Llevant, zamieszkane przez 7113 mieszkańców (2008).
Położenie.
Artà znajduje się na północno-wschodniej części wyspy, około 60 km od stolicy Majorki, Palmy. Miasto leży na zachodniej części półwyspu Artà, na wschód od Zatoki Alcúdia, nad Morzem Śródziemnym. 
Podział administracyjny gminy.
W skład gminy wchodzą następujące miejscowości:

</doc>
<doc id="1756404" url="https://pl.wikipedia.org/wiki?curid=1756404" title="La Vache (singel Milk Inc.)">
La Vache (singel Milk Inc.)

La Vache (Krowa) – drugi singel Milk Inc. nagrany z Nikkie Van Lierop. "La Vache" odniosło wielki sukces w Wielkiej Brytanii oraz Francji. Grupa w owym czasie zmieniła nazwę z Milk Incorporated na La Vache.
Teledysk.
Przez cały teledysk Nikkie Van Lierop tańczy oraz śpiewa w czerwonym pomieszczeniu. Regi i Filip siedzą na fotelach.
Teledysk pod dyrekcją: Caswella Cogginsa

</doc>
<doc id="1756407" url="https://pl.wikipedia.org/wiki?curid=1756407" title="Zoltán Végh">
Zoltán Végh

Zoltán Végh (ur. 7 kwietnia 1971 w Veszprémie) - węgierski piłkarz, grający na pozycji bramkarza. Obecnie gra w Vasasie Budapeszt, dokąd jest wypożyczony z Újpestu Budapeszt.
W reprezentacji Węgier rozegrał 25 spotkań.

</doc>
<doc id="1756408" url="https://pl.wikipedia.org/wiki?curid=1756408" title="Zoltan Vegh">
Zoltan Vegh



</doc>
<doc id="1756409" url="https://pl.wikipedia.org/wiki?curid=1756409" title="Gmina targowa">
Gmina targowa

Gmina targowa (niem. "Marktgemeinde" lub "Markt") – rodzaj gminy posiadającej prawa targowe, wyróżniona ze względów historycznych. Gminy takie występują w Bawarii, Austrii i Południowym Tyrolu.
Od czasu reformy administracyjnej w Austrii w roku 1849 jest to jedynie tytuł wyróżniający gminę niedający żadnych przywilejów. Oprócz tego istnieją zwykłe gminy, miasta i miasta na prawach powiatu.
1 maja 2013 w Hesji utworzono cztery gminy targowe w powiatach Fulda i Hersfeld-Rotenburg.

</doc>
<doc id="1756410" url="https://pl.wikipedia.org/wiki?curid=1756410" title="Zadział (Leńcze)">
Zadział (Leńcze)

Zadział – przysiółek wsi Leńcze w Polsce, położony w województwie małopolskim, w powiecie wadowickim, w gminie Kalwaria Zebrzydowska.
W latach 1975–1998 przysiółek położony był w województwie bielskim.

</doc>
<doc id="1756411" url="https://pl.wikipedia.org/wiki?curid=1756411" title="Dyskografia Dr. Dre">
Dyskografia Dr. Dre

Poniżej ukazana została dyskografia amerykańskiego rapera, a zarazem producenta muzycznego Dr. Dre. Debiutancki album Dr. Dre "The Chronic" ukazał się 15 grudnia 1992 roku. Na albumie zagościł Snoop Dogg. Dzięki temu albumowi Snoop Dogg zdobył popularność. Wystąpił m.in. na singlu "Nuthin’ but a „G” Thang" będącym jednym z najbardziej rozpoznawalnych utworów Dr. Dre. "Nuthin’ but a „G” Thang" dostał się na 2 miejsce Billboard Hot 100. Oprócz tego zdobył 1 miejsce na Hot R&amp;B/Hip-Hop Songs i Hot Rap Songs. Za granicą singel zdobył 31 miejsce na UK Singles i 39 miejsce w Nowej Zelandii Singel jest certyfikowany platyną w USA i sprzedał tam ponad milion kopii. Drugim singlem z płyty był "Fuck wit Dre Day (And Everybody’s Celebratin’)" z gościnnym udziałem Snoop'a. Wspiął się na 8 miejsce Billboard Hot 100, na 6 Hot R&amp;B/Hip-Hop Songs, na 13 miejsce Hot Rap Songs, na 6 miejsce Rhytmic i na 1 miejsce Hot Dance Music/Maxi-Singles Sales. W Wielkiej Brytanii zdobył 59 miejsce, a w Nowej Zelandii 49 miejsce. Pokrył się złotem w USA. Trzeci singel z płyty Let Me Ride ukazał się 13 września 1993 roku. Zdobył 34 miejsce na Billboard Hot 100 i 1 miejsce na Rhytmic. Na singlu zagościli Jewell i Snoop Dogg. Album wszedł na 3 miejsce Billboard 200. W innych krajach osiągnął dużo mniejszy sukces komercyjny. W Wielkiej Brytanii pokrył się złotem, a w Stanach trzykrotną platyną.
Po 6 latach ciszy ukazał się singel "Still D.R.E.". Na singlu pojawił się sławny, już wtedy Snoop Dogg. Singel wspiął się na 93 pozycję Billboard Hot 100. Na UK R&amp;B zdobył szczyt. W USA singel pokrył się 4-krotną platyną. Drugi singel z płyty Forgot About Dre ukazał się 29 stycznia 2000 roku. Gościem na singlu był Eminem. Utwór wspiąl się na 25 miejsce Billboard Hot 100. Ukazały się jeszcze dwa single: "The Next Episode" i "The Watcher". Album 2001 ukazał się 16 listopada, 1999 roku. Zadebiutował na 2 miejscu Billboard 200 i sprzedał 516.000 kopii w pierwszym tygodniu. Na UK Albums Chart zdobył 4 miejsce. W Irlandii wspiął się na 7 miejsce listy. W USA album pokrył się sześciokrotną platyną. W Wielkiej Brytanii zdobył status 4-krotnej platyny. W Kanadzie sprzedał 500,000 kopii i pokrył się pięciokrotną platyną.
W 2000 roku Dr. Dre ogłosił, że pracuje nad ostatnim studyjnym albumem "Detox". Projekt był wielokrotnie odkładany. W 2010 roku ukazał się singel "Kush". W utworze pojawili się Snoop Dogg i Akon. Singel zdobył 34 miejsce na Billboard Hot 100. Był to pierwszy singel rapera od wydania The Watcher. 1 lutego, 2011 roku ukazał się singel "I Need a Doctor", w którym gościnnie pojawili się Skylar Grey i Eminem. Zdobył 4 miejsce na Billboard Hot 100. W Belgii zdobył nawet 3 miejsce na liście. W 2015 roku Dr. Dre powiedział, że Detox nigdy się nie ukaże.
14 sierpnia 2015 roku ukazał się singel "Talking To My Diary", był to pierwszy singel zapowiadający trzeci i ostatni album Dr. Dre "Compton". Drugim singlem z płyty był "Talk About It". Album ukazał się 7 sierpnia 2015 roku. W pierwszym tygodniu sprzedał 295,000 egzemplarzy i zadebiutował na 2 miejscu Billboard 200. Zadebiutował na 1 miejscu Top R&amp;B Hip-Hop Albums. Zdobył szczyt m.in. w Irlandii i w Belgii.

</doc>
<doc id="1756412" url="https://pl.wikipedia.org/wiki?curid=1756412" title="Jay Chamberlain">
Jay Chamberlain

Jay Chamberlain (ur. 29 grudnia 1925 w Los Angeles, Kalifornia, zm. 1 sierpnia 2001 w Tucson, Arizona) – były amerykański kierowca wyścigowy. Wystąpił w jednym z trzech zaplanowanych wyścigów – Grand Prix Wielkiej Brytanii 21 lipca 1962 roku. W wyścigach o Grand Prix Niemiec i Grand Prix Włoch został zdyskwalifikowany. Jeździł w zespole Ecurie Excelsior. Nie zdobył żadnego punktu. W klasyfikacji kierowców zajął 20. miejsce.

</doc>
<doc id="1756416" url="https://pl.wikipedia.org/wiki?curid=1756416" title="°n">
°n



</doc>
<doc id="1756417" url="https://pl.wikipedia.org/wiki?curid=1756417" title="Camoradi International">
Camoradi International



</doc>
<doc id="1756418" url="https://pl.wikipedia.org/wiki?curid=1756418" title="Dąbrówka (powiat grodziski)">
Dąbrówka (powiat grodziski)

Dąbrówka – wieś w Polsce położona w województwie mazowieckim, w powiecie grodziskim, w gminie Grodzisk Mazowiecki.
Wieś szlachecka położona była w drugiej połowie XVI wieku w powiecie błońskim ziemi warszawskiej województwa mazowieckiego. W latach 1975–1998 miejscowość należała administracyjnie do województwa warszawskiego.
W Dąbrówce urodził się Stanisław Ejsmond (1894-1939), polski malarz.

</doc>
<doc id="1756420" url="https://pl.wikipedia.org/wiki?curid=1756420" title="Czerna (Stanisław Dolny)">
Czerna (Stanisław Dolny)

Czerna – przysiółek wsi Stanisław Dolny w Polsce, położony w województwie małopolskim, w powiecie wadowickim, w gminie Kalwaria Zebrzydowska.
W latach 1975–1998 przysiółek położony był w województwie bielskim.
Leży na Pogórzu Wielickim, (położony na wysokości 280–350 m n.p.m.) przy drodze lokalnej Kalwaria Zebrzydowska – Stanisław Dolny – Wadowice, na północ od Kalwarii Zebrzydowskiej.

</doc>
<doc id="1756425" url="https://pl.wikipedia.org/wiki?curid=1756425" title="Ja nie chcę wiele">
Ja nie chcę wiele

Ja nie chcę wiele - promocyjny singel Michała Żebrowskiego i Kasi Groniec z muzyką i wyprodukowany przez Smolika. Tekst piosenki powstał na podstawie fragmentów wierszy Władysława Broniewskiego i Jonasza Kofty. Singel promował edycję specjalną płyty "Lubię, kiedy kobieta". Numer katalogowy małej płytki PWA 0011.

</doc>
<doc id="1756428" url="https://pl.wikipedia.org/wiki?curid=1756428" title="Polskie Towarzystwo Demokratyczne">
Polskie Towarzystwo Demokratyczne

Polskie Towarzystwo Demokratyczne − organizacja polityczna utworzona 24 maja 1909 roku w Poznaniu, w ówczesnym Wielkim Księstwie Poznańskim. Od czerwca 1910 roku pod nazwą Towarzystwo Demokratyczno-Narodowe.
Program i działacze.
Według programu organizacji celem Polskiego Towarzystwa Demokratycznego miało być zespolenie żywiołów demokratycznych ku obronie bytu narodowego oraz pracy nad rozwojem żywiołu polskiego w Rzeszy Niemieckiej, i to, na zasadzie narodowej odrębności oraz na podstawie ludowej w duchu demokratycznym. 
Do rady głównej weszli:
Charakterystyka.
Liga Narodowa swoją działalność na obszarze zaboru niemieckiego rozpoczęła już w 1899. Aktywiści endeccy prowadzili swoją działalność w różnego rodzaju organizacjach i stowarzyszeniach, takich jak: Towarzystwo Czytelni Ludowych, Towarzystwo Naukowej Pomocy, Poznańskie Towarzystwo Przyjaciół Nauk, Towarzystwo Gimnastyczne „Sokół”, Towarzystwo ku Ochronie Spraw Ekonomicznych i Społecznych „Straż”, Rada Narodowa. W orbicie zainteresowań narodowych demokratów były wszelkiego rodzaju struktury społeczne, edukacyjne, gospodarcze, kobiece, abstynenckie, dobroczynne, krajoznawcze, przemysłowe, kupieckie, rzemieślnicze oraz robotnicze.
Polskie Towarzystwo Demokratyczne powstało podczas zjazdu w Poznaniu, jaki miał miejsce 24 maja 1909. Organizacja miała charakter legalny. Autorem programu był Marian Seyda. W zarządzie organizacji zasiedli: Bernard Chrzanowski (prezes), Stefan Chociszewski (wiceprezes), Władysław Mieczkowski (sekretarz), Celestyn Rydlewski (zastępca sekretarza), Stanisław Nowicki (skarbnik).
Ponad rok później miał miejsce zjazd Rady Głównej PTD, gdzie podjęto decyzję o zmianie nazwy na Towarzystwo Demokratyczno-Narodowe (12 czerwca 1910). Do organizacji dołączyło środowisko związane z pismem „Orędownik”, które wydawał i redagował Roman Szymański. W listopadzie 1910 działało w ugrupowaniu około 250 osób. W 1911 na Kujawach i na Pomorzu powstało Narodowe Stronnictwo Ludowe, którego władze w większości wywodziły się z TDN (Kazimierz Karasiewicz – prezes, Maksymilian Gruszczyński – zastępca prezesa, Jan Teska – sekretarz, Jan Bona – zastępca sekretarza, Julian Szychowski – skarbnik).
Przyjęcie przez ruch narodowy orientacji na Rosję nie wywołało żadnych zadrażnień wśród endeków w zaborze niemieckim. Polem kontrowersji był spór między oporem legalnym a militaryzacją działalności formacji (zwłaszcza wśród młodzieżowych organizacji endeckich), co wiązało się włączaniem do tzw. „akcji czynnej” (m.in. działalność takich osób, jak: Ksawery Zakrzewski czy Karol Rzepecki).

</doc>
<doc id="1756430" url="https://pl.wikipedia.org/wiki?curid=1756430" title="Venance Zézé">
Venance Zézé

Zézéto, właśc. Venance Zézé (ur. 17 czerwca 1981 w Abidżan) – iworyjski piłkarz, grający na pozycji napastnika, reprezentant Wybrzeża Kości Słoniowej.
Kariera piłkarska.
Kariera klubowa.
Swoje pierwsze piłkarskie kroki stawiał w zespole ASEC Mimosas, w którym rozpoczął w 2000 karierę piłkarską. W 2001 wyjechał do Belgii, gdzie został piłkarzem KSK Beveren. W sezonie 2003/04 kupiony za 150 tys.euro do KAA Gent, po czym został wypożyczony do FC Brussels. W 2005 powrócił do KSK Beveren. W 2006 wyjechał do Ukrainy, gdzie zasilił skład Metałurha Donieck. Latem 2007 został wypożyczony do Metalista Charków, a 14 grudnia 2007 Metalist podpisał z nim 3,5-letni kontrakt. W marcu 2010 został wypożyczony do FF Jaro.
Kariera reprezentacyjna.
W latach 2000–2002 rozegrał 20 gier w narodowej reprezentacji Wybrzeża Kości Słoniowej.

</doc>
<doc id="1756433" url="https://pl.wikipedia.org/wiki?curid=1756433" title="Free Your Mind (singel Milk Inc.)">
Free Your Mind (singel Milk Inc.)

Free Your Mind – trzeci singel Milk Inc. nagrany z nową wokalistką Sofie Winters. Singiel nie odniósł sukcesu, we Francji zajął 19. pozycję. Na tym singlu Sofie Winters zakończyła współpracę z Milk Inc. Singiel nigdy się nie pojawił na żadnym "Best of-ie".
Teledysk.
Teledysk był nagrany w Londynie wyłącznie dla Francji. W Belgijskich stacjach nigdy się nie ukazał.
W klipie widzisz Sofie i Regiego jadących w nocy. Sofie chodzi po ulicach boso śpiewając.
Teledysk pod dyrekcją: Caswella Cogginsa
Listy utworów i wersje.
 

</doc>
<doc id="1756435" url="https://pl.wikipedia.org/wiki?curid=1756435" title="Oblężenie Oreos">
Oblężenie Oreos

Oblężenie Oreos – starcie zbrojne, które miało miejsce w roku 199 p.n.e.
W roku 199 p.n.e. Rzymianie i ich sprzymierzeńcy wylądowali na Euebei, gdzie podjęli próby zdobycia kilku miast. Po nieudanych atakach na Karystos i Kassandreję, wojska Rzymian legata Apustiusza i Pergamończyków Attalosa podeszły pod Oreos, miasto umocnione dwiema cytadelami. Rzymianie uderzyli na bramy miasta, rozbijając je taranami. W tym samym czasie wojska Attalosa bombardowały miasto z katapult. Po dłuższym oblężeniu, które Apustiusz wykorzystał do zajęcia Larissy Kremaste i Pteleonu, sytuacja obrońców stała się krytyczna. Mury miasta były już poważnie uszkodzone a w mieście było wielu zabitych, brakowało też żywności. Wykorzystując wyłomy w murach Rzymianom udało się w końcu wedrzeć do miasta. Resztki obrońców schroniły się w miejscowym Akropolu, lecz po dwóch dniach skapitulowały. Po wzięciu jeńców i obrabowaniu miasta przez Rzymian, Oreos przekazane zostało władcy Pergamonu.

</doc>
<doc id="1756437" url="https://pl.wikipedia.org/wiki?curid=1756437" title="Marco Wölfli">
Marco Wölfli

Marco Wölfli (ur. 22 sierpnia 1982 w Grenchen) – szwajcarski piłkarz grający na pozycji bramkarza. Od 1999 roku zawodnik BSC Young Boys.
Kariera klubowa.
Wölfli pochodzi z miasta Grenchen i tam też rozpoczął karierę piłkarską w klubie Fulgor Grenchen. Następnie trenował w FC Solothurn, by w 1999 roku trafić do BSC Young Boys z Berna. W sezonie 1999/2000 zadebiutował w Axpo Super League. W Young Boys był rezerwowym i przez trzy lata rozegrał 2 spotkania. Na początku 2002 roku odszedł do FC Thun. Przez półtora roku rozegrał w Thun 14 spotkań.
Latem 2003 roku Wölfli wrócił do Young Boys. W stołecznym klubie wygrał rywalizację o miejsce w bramce z Włochem Paolem Collavitim, a następnie Patrickiem Bettonim. W 2004 roku wywalczył z Young Boys wicemistrzostwo Szwajcarii, a w 2006 roku wystąpił w przegranym po serii rzutów karnych finale Pucharu Szwajcarii z FC Sion. W 2008 i 2009 roku ponownie zajął z Young Boys 2. miejsce w lidze. W tym drugim przypadku znów był finalistą krajowego pucharu (Young Boys przegrali 2:3 ze Sionem).
W sezonie 2017/2018 wraz z BSC Young Boys zdobył mistrzostwo Szwajcarii.
Po sezonie 2019/2020 zakończył karierę piłkarską.
Kariera reprezentacyjna.
Do 2004 roku Wölfli rozegrał 24 spotkania w reprezentacji Szwajcarii U-21. W dorosłej reprezentacji zadebiutował 19 listopada 2008 roku w wygranym 1:0 towarzyskim spotkaniu z Finlandią. W eliminacjach do Mistrzostw Świata 2010 pełnił rolę rezerwowego dla Diego Benaglio.

</doc>
<doc id="1756440" url="https://pl.wikipedia.org/wiki?curid=1756440" title="Marco Wolfli">
Marco Wolfli



</doc>
<doc id="1756442" url="https://pl.wikipedia.org/wiki?curid=1756442" title="Pauline Davis-Thompson">
Pauline Davis-Thompson

Pauline Davis-Thompson (ur. 9 lipca 1966) – bahamska sprinterka, specjalizująca się w biegach na 200 i 400 m. Dwukrotna medalistka mistrzostw świata oraz trzykrotna medalistka Igrzysk Olimpijskich.
Rekordy życiowe.
Davis-Thompson jest także rekordzistką kraju w sztafecie 4 × 100 metrów (41,92 1999)

</doc>
<doc id="1756444" url="https://pl.wikipedia.org/wiki?curid=1756444" title="The E.N.D. World Tour">
The E.N.D. World Tour

The E.N.D. World Tour - czwarta trasa koncertowa amerykańskiej grupy The Black Eyed Peas promująca piąty album "The E.N.D" (2009). Trasa rozpoczęła się 15 września 2009 roku, a zakończyła się 13 listopada 2010 roku. Prawdopodobnie zespół w 2010 roku odwiedzi Europe, Amerykę Północną, Amerykę Południową i części Azji.
Koncerty w 2009 roku:

</doc>
<doc id="1756447" url="https://pl.wikipedia.org/wiki?curid=1756447" title="Kolonia Storkowo">
Kolonia Storkowo

Kolonia Storkowo – nieoficjalna osada wsi Storkowo w Polsce położona w województwie zachodniopomorskim, w powiecie stargardzkim, w gminie Ińsko.
Miejscowość położona jest 4,5 km na północny wschód od Ińska (siedziby gminy) i 40 km na północny wschód od Stargardu (siedziby powiatu).
Ok. 1,8 km na północny wschód od osady znajduje się wzniesienie Skórcza.
W latach 1975–1998 miejscowość administracyjnie należała do województwa szczecińskiego.

</doc>
<doc id="1756449" url="https://pl.wikipedia.org/wiki?curid=1756449" title="Rybionek (Ińsko)">
Rybionek (Ińsko)

Rybionek – część miasta Ińsko w Polsce położona w województwie zachodniopomorskim, w powiecie stargardzkim, w gminie Ińsko.
Miejscowość położona jest 1,5 km na północny zachód od Ińska (siedziby gminy) i 37 km na północny wschód od Stargardu (siedziby powiatu).
W latach 1975–1998 miejscowość administracyjnie należała do województwa szczecińskiego.

</doc>
<doc id="1756452" url="https://pl.wikipedia.org/wiki?curid=1756452" title="Wezwani (film)">
Wezwani (film)

Wezwani (hiszp. "No-Do") – hiszpański horror z 2009 roku w reżyserii Elio Quiroga.
Opis fabuły.
Wielu ludzi wierzy, ze domy stają się napiętnowane każdym złem, które się w nich wydarzy, a ludzie, którzy w nich zginęli, pozostawiają w miejscu zbrodni jakąś część swojego bólu…
Francesca, główna bohaterka tej historii, chce zapomnieć o bolesnej przeszłości – która ma wpływ na jej pracę, jej życie, jej związek. Francesca dopiero co została matką - jej syn jest dla niej całym światem. Kobieta nie może spać ani odpoczywać – jej codzienne życie obsesyjnie „kręci się” wokół dziecka, spokoju nie daje jej myśl, ze cokolwiek złego mogłoby się mu przydarzyć. Cała ta sytuacja ma bardzo zły wpływ na jej małżeństwo z Pedrem, który także jest lekarzem. Pedro – próbując pomóc żonie odzyskać stracony spokój – kupuje dom za miastem.
Problem polega jednak na tym, że dokonuje złego wyboru. Bardzo złego wyboru.
Nowy dom skrywa straszliwe sekrety. Wiele lat temu stało się tutaj coś bardzo złego. Coś tak złego, ze trudno to sobie wyobrazić…
Przeszłość napiętnowała to miejsce, co w teraźniejszości objawia się dręczącymi Francescę przerażającymi wizjami, hałasami. Ale kobieta – choć stoi na krawędzi szaleństwa – jest zdeterminowana i chce zrozumieć, co dzieje się w domu. Poszukiwania rozwiązania tajemnicy doprowadzają do spotkania z Miguelem de Azpeitia – księdzem z Kongregacji ds. świętych, który także skrywa kilka sekretów i który żyje w permanentnym konflikcie między głosem swojego sumienia, posłuszeństwem wobec przełożonych, a tym, co tak naprawdę uważa i czuje.
Ten konflikt prowadzi do ujawnienia sekretów – nie tylko tych które skrywa ksiądz Miguel, ale i tych, które są pilnie strzeżone przez Kongregację…

</doc>
<doc id="1756453" url="https://pl.wikipedia.org/wiki?curid=1756453" title="Vitalie Bordian">
Vitalie Bordian

Vitalie Bordian, ros. Виталий Бордиян, "Witalij Bordijan" (ur. 11 sierpnia 1984 w Kiszyniowie) – mołdawski piłkarz, grający na pozycji obrońcy, reprezentant Mołdawii.
Kariera piłkarska.
Kariera klubowa.
Wychowanek Szkoły Sportowej Zimbru Kiszyniów. Pierwszy trener Wjaczesław Karandaszow. W 2000 rozpoczął karierę zawodniczą w Zimbru. W następnym sezonie przeszedł do rosyjskiego Lokomotiwu Moskwa, ale przez 3 sezony występował tylko w drużynie rezerwowej (47 meczów, 4 gole). W styczniu 2005 podpisał 3,5-letni kontrakt z Metalistem Charków. W grudniu 2008 przedłużył kontrakt z klubem do 2012. W końcu sierpnia 2012 przeniósł się do Howerły Użhorod. Podczas przerwy zimowej sezonu 2012/13 podpisał kontrakt z Wołgą Niżny Nowogród. 2 września 2014 zasilił skład klubu Veris Drăgănești, w którym grał do końca roku. W lipcu 2015 został piłkarzem Heliosu Charków. W 2016 najpierw grał w Dacii Kiszyniów, a następnie odszedł do Sheriffa Tyraspol.
Kariera reprezentacyjna.
W 2005 zadebiutował w narodowej reprezentacji Mołdawii. Łącznie rozegrał 15 meczów. Wcześniej był kapitanem młodzieżowej reprezentacji Mołdawii.

</doc>
<doc id="1756458" url="https://pl.wikipedia.org/wiki?curid=1756458" title="Kępki (Stanisław Dolny)">
Kępki (Stanisław Dolny)

Kępki – przysiółek wsi Stanisław Dolny w Polsce, położony w województwie małopolskim, w powiecie wadowickim, w gminie Kalwaria Zebrzydowska, na Pogórzu Wielickim, na wysokości 280–350 m n.p.m., w południowej części sołectwa.
W latach 1975–1998 przysiółek położony był w województwie bielskim. 

</doc>
<doc id="1756459" url="https://pl.wikipedia.org/wiki?curid=1756459" title="Dzwonnica Gwarków w Tarnowskich Górach">
Dzwonnica Gwarków w Tarnowskich Górach



</doc>
<doc id="1756462" url="https://pl.wikipedia.org/wiki?curid=1756462" title="Rewizor (komedia)">
Rewizor (komedia)

Rewizor – komedia autorstwa ukraińsko-rosyjskiego dramaturga i pisarza, Nikołaja Gogola, której prapremiera miała miejsce w Petersburgu i Moskwie w 1836. Sztuka należy do najbardziej kontrowersyjnych utworów w literaturze rosyjskiej. Gogol wielokrotnie zmieniał tekst, twierdząc, że jego idea nie jest właściwie rozumiana.
Fabuła utworu.
Wydarzenia rozgrywają się na prowincji. Do pewnego miasteczka dociera wieść, że przybędzie tam rewizor – wysoki rangą urzędnik, dygnitarz. Na mieszkańców pada blady strach. Chcą wypaść jak najlepiej podczas inspekcji, a każdy z nich ma coś na sumieniu. W każdej chwili gotowi na przybycie rewizora, biorą za niego zwykłego człowieka – Chlestakowa. Nie chcą słuchać tłumaczeń. Wbrew swojej woli Chlestakow staje się dla nich dygnitarzem. Kiedy pomyłka wychodzi na jaw, Chlestakowa nie ma już w miasteczku. Niedługo potem do wyższych urzędników przychodzi wiadomość, że przybył urzędnik z Petersburga, który chce widzieć się z nimi. Komedia kończy się słynną „sceną niemą”.
Wydarzenia rozgrywają się „same z siebie”, wszystkiemu winien jest wszechogarniający strach przed biurokracją, władzą, przepisami, restrykcjami. Gogol obnaża w komedii nieprawidłowości w systemie państwowym, rzutujące na mentalność obywateli, prowadzące do absurdów.

</doc>
<doc id="1756463" url="https://pl.wikipedia.org/wiki?curid=1756463" title="Serhij Chrućkyj">
Serhij Chrućkyj



</doc>
<doc id="1756464" url="https://pl.wikipedia.org/wiki?curid=1756464" title="Andrij Szeptyćkyj">
Andrij Szeptyćkyj



</doc>
<doc id="1756466" url="https://pl.wikipedia.org/wiki?curid=1756466" title="Serwiusz">
Serwiusz



</doc>
<doc id="1756467" url="https://pl.wikipedia.org/wiki?curid=1756467" title="Elisabeth Köstinger">
Elisabeth Köstinger

Elisabeth Köstinger (ur. 22 listopada 1978 w Wolfsbergu) – austriacka polityk, posłanka do Parlamentu Europejskiego VII i VIII kadencji, w 2017 przewodnicząca Rady Narodowej, w latach 2017–2019 i 2020–2022 minister.
Życiorys.
W 1997 zdała egzamin maturalny, kończyła następnie różne szkolenia zawodowe dla młodych rolników. W 2003 rozpoczęła studia na Uniwersytecie w Klagenfurcie. W latach 1999–2003 pracowała jako asystentka w Kärntner Gebietskrankenkasse (zakładzie ubezpieczeń zdrowotnych w Karyntii), później w branży komunikacyjnej. Zaangażowała się w działalność organizacji rolniczych, obejmowała w nich różne stanowiska, a w 2007 została przewodniczącą zrzeszającej młodych rolników organizacji Landjugend Österreich.
W wyborach w 2009 z listy Austriackiej Partii Ludowej uzyskała mandat deputowanej VII kadencji. Została członkinią grupy Europejskiej Partii Ludowej, weszła w skład Komisji Kontroli Budżetowej oraz Komisji Rolnictwa i Rozwoju Wsi. W 2014 z powodzeniem ubiegała się o reelekcję.
W 2017 została sekretarzem generalnym Austriackiej Partii Ludowej. W tym samym roku z ramienia ludowców została wybrana na posłankę do Rady Narodowej XXVI kadencji, odchodząc w związku z tym z Europarlamentu. W listopadzie 2017 wybrano ją na nową przewodniczącą niższej izby austriackiego parlamentu XXVI kadencji.
Ustąpiła z tej funkcji po kilku tygodniach w związku z wejściem w skład rządu Sebastiana Kurza. W grudniu 2017 objęła w nim stanowisko ministra rolnictwa, leśnictwa, środowiska, gospodarki wodnej i turystyki. W styczniu 2018 jej resort przekształcono w Ministerstwo Zrównoważonego Rozwoju i Turystyki. Pełniła funkcję ministra do czerwca 2019, odchodząc wówczas wraz z całym gabinetem.
W tym samym roku z powodzeniem ubiegała się o poselską reelekcję. W styczniu 2020 ponownie została ministrem zrównoważonego rozwoju i turystyki, dołączając do drugiego rządu Sebastiana Kurza; po reorganizacji ministerstw została ministrem rolnictwa, spraw regionalnych i turystyki. Pozostała na dotychczasowej funkcji w październiku 2021, gdy nowym kanclerzem został Alexander Schallenberg, a także w grudniu 2021, gdy na czele gabinetu stanął Karl Nehammer. W maju 2022 ogłosiła swoje odejście z funkcji politycznych, zakończyła urzędowanie na stanowisku ministra w tym samym miesiącu.

</doc>
<doc id="1756468" url="https://pl.wikipedia.org/wiki?curid=1756468" title="Cliff Allison">
Cliff Allison

Cliff Allison (ur. 8 lutego 1932 w Brough, zm. 7 kwietnia 2005 w Brough) – brytyjski kierowca wyścigowy. 
Życiorys.
Zadebiutował w wyścigu o Grand Prix Monako 18 maja 1958 roku. Po raz ostatni wystąpił w wyścigu o Grand Prix Belgii 18 czerwca 1961 roku. Allison jazdę w Formule 1 łączył z jazdą w innych seriach wyścigowych np. w Formule 2. Jeździł w zespole Lotus u boku Grahama Hilla i zdobył pierwsze punkty dla zespołu podczas GP Belgii. Jeszcze w tym samym roku przeszedł do zespołu Scuderia Centro Sud. W 1959 zespół Ferrari zaproponował mu aby przeszedł do ich zespołu, ten się zgodził i jeździł w nim 2 lata (6 wyścigów). Jego ostatnim zespołem był British Racing Partnership z którym to wystartował tylko raz.
Cliff Allison w wyścigu o Grand Prix Belgii 18 czerwca 1961 roku doznał poważnego wypadku- jechał zbyt szybko i na zakręcie Blanchimont doznał poważnego wypadku w którym złamał obie nogi. Po tym incydencie wycofał się z rywalizacji i zakończył karierę.

</doc>
<doc id="1756470" url="https://pl.wikipedia.org/wiki?curid=1756470" title="Lotnisko Kluczewo">
Lotnisko Kluczewo

Lotnisko Kluczewo – dawne lotnisko w Stargardzie, znajdujące się w południowo-zachodniej części miasta, przy linii kolejowej Stargard-Pyrzyce.
Pierwsze zabudowania lotniska wojskowego "Klützow bei Stargard" stworzone zostały przez lotnictwo niemieckie w latach 1925-1927. Następnie rozbudowano je przed i w trakcie II wojny światowej i używano go w trakcie działań jako lotniska polowego. Po wojnie teren został przejęty przez Armię Czerwoną. Radziecka baza wojskowa w Kluczewie była jedną z największych w zachodniej Polsce. 13 października 1992 lotnisko opuściły ostatnie jednostki Federacji Rosyjskiej, a teren został przekazany polskiej administracji. W rok później teren ten przyłączono do Stargardu. 
Teren lotniska obejmuje 609 ha, na którym znajduje się 39 hangarów lotniczych.
Na terenie lotniska znajdowała się baza paliwowa, która zanieczyściła glebę oraz wody podziemne i stanowiła bezpośrednie zagrożenie dla ekosystemu Miedwia. Dlatego od 1996 prowadzone były działania rekultywacyjne skażonego obszaru. Prace zakończyły się w 2004 stanem równowagi ekologicznej. 
Obecnie na terenie byłego radzieckiego lotniska Kluczewo rozpoczyna działalność Regionalny Stargardzki Park Wysokich Technologii. Na obszarze dawnego lotniska znajduje się fabryka opon Bridgestone oraz zakład Cargotec. Odbywa się tam także festiwal OldTown Festival. 
Linki zewnętrzne.
Strona internetowa Kluczewa

</doc>
<doc id="1756473" url="https://pl.wikipedia.org/wiki?curid=1756473" title="Eric Kamdem Kamdem">
Eric Kamdem Kamdem

Eric Kamdem Kamdem (ur. 24 lutego 1983 w Buea, Kamerun, zm. 8 sierpnia 2009 w Abong-Ayos) – kameruński piłkarz, grający na pozycji lewego obrońcy.
Kariera piłkarska.
Kariera klubowa.
Wychowanek klubu Astres Yaounde. Rozpoczął karierę piłkarską w miejscowym klubach Botafogo FC Buéa, Fovu Baham, APEP Pitsilia i BEC Tero Sasana FC. W 2006 wyjechał do Rosji, gdzie został piłkarzem drugoligowego klubu Anży Machaczkała. W następnym sezonie przeszedł do Dynama Mińsk, skąd w 2007 został wypożyczony do FK Homel, a w 2008 do ukraińskiego Illicziwca Mariupol. Latem 2008 mariupolski klub wykupił transfer piłkarza. 8 sierpnia 2009 podczas urlopu w Kamerunie zginął w wypadku samochodowym.

</doc>
<doc id="1756474" url="https://pl.wikipedia.org/wiki?curid=1756474" title="Kotarou Fuuma">
Kotarou Fuuma



</doc>
<doc id="1756479" url="https://pl.wikipedia.org/wiki?curid=1756479" title="Walker Art Center">
Walker Art Center

Walker Art Center – muzeum sztuki współczesnej w Minneapolis w stanie Minnesota (USA). Instytucja ta jest uznawana za jedno z "wielkiej piątki" muzeów o podobnym profilu, obok Museum of Modern Art, San Francisco Museum of Modern Art, Guggenheim Museum i Hirshhorn Museum and Sculpture Garden. Zostało otwarte 22 maja 1927 przez Thomasa B. Walkera. Muzeum skupiło się na zbiorach sztuki współczesnej w latach 40. XX wieku, kiedy nabyto kolekcję dzieł artystów takich jak Pablo Picasso, Henry Moore czy Alberto Giacometti. W skład muzeum wchodzi także ogród rzeźb.
Historia.
Thomas Walker (1840-1927), założyciel Walker Art Center, był handlarzem drewna i przemysłowcem. Był drugim prezydentem "Minneapolis Society of Fine Arts", instytucji, która obecnie zarządza Minneapolis Institute of Art. Jego marzeniem było dodanie własnych zbiorów do zbiorów MIA, jednakże zarząd tego muzeum odmówił przyjęcia kolekcji. Doprowadziło to do odejścia Walkera z "Minneapolis Society of Fine Arts" i podjęciu przez niego decyzji o utworzeniu własnej instytucji o takim profilu.
Po jego śmierci opiekę nad muzeum przejęła fundacja jego imienia, którą założył w 1925 roku.
W 2005 roku ukończona została rozbudowa muzeum, która kosztowała 70 milionów USD, a przeprowadzona została według projektu biura Herzog &amp; de Meuron.

</doc>
<doc id="1756483" url="https://pl.wikipedia.org/wiki?curid=1756483" title="Shichimi tougarashi">
Shichimi tougarashi



</doc>
<doc id="1756485" url="https://pl.wikipedia.org/wiki?curid=1756485" title="Sosnówka (Stanisław Dolny)">
Sosnówka (Stanisław Dolny)

Sosnówka – przysiółek wsi Stanisław Dolny w Polsce, położony w województwie małopolskim, w powiecie wadowickim, w gminie Kalwaria Zebrzydowska, na pograniczu Pogórza Wielickiego i Beskidu Makowskiego (na wysokości 270–350 m n.p.m.).
W latach 1975–1998 przysiółek położony był w województwie bielskim.

</doc>
<doc id="1756489" url="https://pl.wikipedia.org/wiki?curid=1756489" title="Wang Hao (lekkoatleta)">
Wang Hao (lekkoatleta)

Wang Hao (; ur. 16 sierpnia 1989 w Mongolii Wewnętrznej) – chiński lekkoatleta, chodziarz.

</doc>
<doc id="1756492" url="https://pl.wikipedia.org/wiki?curid=1756492" title="Wiktor Wysoczański (polityk)">
Wiktor Wysoczański (polityk)

Wiktor Wysoczański (ur. 4 marca 1900 w Wysocku Wyżnym, zm. 1940 w Kijowie) – polski działacz polityczny okresu II Rzeczypospolitej, poseł na Sejm II RP II kadencji (1928–1930). 
Syn Jana i Julii z Dunin-Borkowskich. Ukończył gimnazjum w Turce. W latach 1900-1928 sekretarz gminy Wysocko. W latach 1920-1924 sekretarz, a w latach 1924-1926 prezes powiatowy PSL „Piast”, z którego wystąpił w czasie przewrotu majowego 1926. Od 1928 członek Bezpartyjnego Bloku Współpracy z Rządem (BBWR). Uzyskał mandat poselski do Sejmu II kadencji w okręgu nr 52 z listy BBWR. Po rozwiązaniu Sejmu pracował w Polskim Monopolu Spirytusowym. W 1935 i 1938 bezskutecznie ubiegał się o mandat poselski z rekomendacji BBWR i Obozu Zjednoczenia Narodowego w okręgu nr 76. Od 1934 do agresji ZSRR na Polskę był burmistrzem Turki. 
Został odznaczony Srebrnym Krzyżem Zasługi.
Ofiara zbrodni katyńskiej. Figuruje na Ukraińskiej Liście Katyńskiej pod nr. 483 .

</doc>
<doc id="1756495" url="https://pl.wikipedia.org/wiki?curid=1756495" title="Zagórze (Stanisław Dolny)">
Zagórze (Stanisław Dolny)

Zagórze – przysiółek wsi Stanisław Dolny w Polsce, położony w województwie małopolskim, w powiecie wadowickim, w gminie Kalwaria Zebrzydowska, na Pogórzu Wielickim, na wysokości 280–350 m n.p.m.
W latach 1975–1998 przysiółek położony był w województwie bielskim. 

</doc>
<doc id="1756496" url="https://pl.wikipedia.org/wiki?curid=1756496" title="Aonyoubou (youkai)">
Aonyoubou (youkai)



</doc>
<doc id="1756497" url="https://pl.wikipedia.org/wiki?curid=1756497" title="Tell Brak">
Tell Brak

Tell Brak – stanowisko archeologiczne w północno-wschodniej Syrii w dorzeczu rzeki Chabur. Jest to jedno z największych stanowisk archeologicznych (tellów) w północnej Mezopotamii (wys. 40 m, powierzchnia 800x600 m). W okresie eneolitu Tell Brak był jednym z centrów wytwarzania malowanej ceramiki charakterystycznej dla kultury Halaf. W okresie sumeryjskim i akadyjskim miasto nosiło nazwę Nagar.

</doc>
<doc id="1756498" url="https://pl.wikipedia.org/wiki?curid=1756498" title="Aonyoubou">
Aonyoubou



</doc>
<doc id="1756499" url="https://pl.wikipedia.org/wiki?curid=1756499" title="Bazyli Moskiewski">
Bazyli Moskiewski

Bazyli Moskiewski, zw. również "Wasyl Błogosławiony" (ur. 1464 w Jełochowie, zm. 1552 w Moskwie) – święty Rosyjskiego Kościoła Prawosławnego, jurodiwy.
Według hagiografii Bazyli urodził się w rodzinie chłopskiej. W wieku 16 lat miał dobrowolnie porzucić rodzinę i udać się do Moskwy z zamiarem zostania jurodiwym. Nie miał stałego miejsca zamieszkania, poruszając się od jednej cerkwi do następnej i sypiając przy różnych świątyniach. Umartwiał się, stale poszcząc, ograniczając sen, chodząc półnago i skuwając się kajdanami. Jeszcze za życia zyskał opinię świętego i cudotwórcy-uzdrowiciela – na prośby wiernych prorokował przyszłość, zapowiadając przyszłe kary dla grzeszników i nagrody dla osób wypełniających przykazania religijne. Szczególnie często miał pojawiać się w szynkach moskiewskich, gdzie ostrzegał przed skutkami spożywania alkoholu. Zyskał szacunek nawet u cara Iwana Groźnego.
Po śmierci Bazyli Moskiewski został pochowany w pobliżu Bramy Spaskiej moskiewskiego Kremla. Ok. 30 lat później został uznany przez Rosyjski Kościół Prawosławny za świętego. Iwan Groźny postanowił uhonorować jego pamięć wzniesieniem na miejscu jego grobu zespołu cerkwi, znanego pod wspólną nazwą soboru Wasyla Błogosławionego. W obiekcie tym na stałe wystawione zostały relikwie jurodiwego. Na ikonach jest on przedstawiany nago, jako mężczyzna wychudzony i zaniedbany, w trakcie modlitwy.

</doc>
<doc id="1756502" url="https://pl.wikipedia.org/wiki?curid=1756502" title="Eder Sánchez">
Eder Sánchez

Eder Sánchez (ur. 21 maja 1986 w Tlalnepantla de Baz) – meksykański lekkoatleta, chodziarz.

</doc>
<doc id="1756507" url="https://pl.wikipedia.org/wiki?curid=1756507" title="Szalom Zisman">
Szalom Zisman

Szalom Zisman (hebr. שלום זיסמן; ur. 14 marca 1914 w Żelechowie, zm. 12 lutego 1967) – izraelski polityk i wojskowy polskiego pochodzenia, członek drugiego Knesetu z ramienia Ogólnych Syjonistów w latach 1951–1955.
Życiorys.
Po ukończeniu gimnazjum odbył studia prawnicze na Uniwersytecie Warszawskim.
W 1933 wyemigrował do Palestyny, gdzie wstąpił do Hagany i był jednym z założycieli czasopisma "Bamahane". Podczas drugiej wojny światowej był oficerem w Brygadzie Żydowskiej i walczył w północnej Afryce oraz na froncie Włoskim. W czasie I wojny izraelsko-arabskiej służył jako major.
Zisman był także radnym miasta Ramat Gan. W wyborach w 1951 został wybrany do Knesetu z listy Ogólnych Syjonistów, ale stracił mandat podczas kolejnych wyborów. Zisman był także przewodniczącym izraelskiego oddziału organizacji Maccabi, a także członkiem jej komitetu centralnego. Pracował również jako przewodniczący Izraelskiego Komitetu Olimpijskiego.
Zmarł w 1967 w wieku 52 lat.

</doc>
<doc id="1756510" url="https://pl.wikipedia.org/wiki?curid=1756510" title="Chemia bioorganiczna">
Chemia bioorganiczna

Chemia bioorganiczna – dyscyplina naukowa łącząca ze sobą elementy chemii organicznej oraz biochemii. Podstawową różnicą pomiędzy chemią bioorganiczną a biochemią są cele tych dwóch dyscyplin naukowych. Biochemia (a także pokrewne nauki, takie jak biologia molekularna) koncentruje się na wykorzystaniu chemii w celu zrozumienia procesów biologicznych na poziomie molekularnym. Natomiast głównym celem chemii bioorganicznej jest wykorzystanie zdobyczy chemii organicznej w celu tworzenia nowych biomolekuł (lub modyfikacji już istniejących).
Przedmiot badań.
Główne obszary badań tej dyscypliny to:
Chemia bioorganiczna z uwagi na multidyscyplinarny charakter jest w znaczny sposób związana z następującymi naukami:

</doc>
<doc id="1756511" url="https://pl.wikipedia.org/wiki?curid=1756511" title="Andrzej Szebesta">
Andrzej Szebesta



</doc>
<doc id="1756512" url="https://pl.wikipedia.org/wiki?curid=1756512" title="Ołeksandr Rykun">
Ołeksandr Rykun

Ołeksandr Wałerijowycz Rykun, ukr. Олександр Валерійович Рикун (ur. 6 maja 1978 w Dniepropetrowsku, Ukraińska SRR) – ukraiński piłkarz grający na pozycji pomocnika, reprezentant Ukrainy.
Kariera piłkarska.
Kariera klubowa.
Rozpoczynał grać w piłkę nożną w drużynie drugoligowej Metałurh Nowomoskowsk. 17 marca 1998 debiutował w Dnieprze Dniepropetrowsk w meczu z Czornomorcem Odessa. Po zakończeniu sezonu przeszedł do Metałurha Mariupol, który w 2002 zmienił nazwę na Illicziwec. W 2003 powrócił do Dnipra i występował w nim do 2006. Przez częste naruszenia dyscypliny sportowej (przez pijaństwo) był wypożyczony latem 2006 do Metalista Charków, który w marcu następnego roku wykupił jego kontrakt. Latem 2010 klub anulował kontrakt z piłkarzem. 29 września 2010 jako wolny agent został piłkarzem Worskły Połtawa. Po zakończeniu rundy jesiennej sezonu 2010/11 postanowił zakończyć karierę piłkarską.
Kariera reprezentacyjna.
21 marca 2002 roku debiutował w narodowej reprezentacji Ukrainy w przegranym 0:1 meczu towarzyskim z Japonią. Łącznie rozegrał 8 gier reprezentacyjnych.
Kariera trenerska.
Od 2009 pełni funkcję trenera selekcjonera Metalista Charków.

</doc>
<doc id="1756514" url="https://pl.wikipedia.org/wiki?curid=1756514" title="Juan Romero">
Juan Romero

Juan Ángel Romero Isasi (ur. 27 grudnia 1934 w Campo Grande, zm. 17 czerwca 2009) – piłkarz paragwajski noszący przydomek "Romerito", napastnik. Później trener.
Urodzony w Campo Grande Romero karierę piłkarską rozpoczął w 1952 roku w klubie Club Olimpia.
Jako piłkarz klubu Olimpia wziął udział w turnieju Copa América 1953, gdzie Paragwaj zdobył tytuł mistrza Ameryki Południowej. Romero zagrał w siedmiu meczach – z Chile, Ekwadorem, Peru (zmienił go Alejandro Arce), Urugwajem, Boliwią (zdobył bramkę), Brazylią (zmienił go Luis Lacasa) i w decydującym o mistrzowskim tytule barażu z Brazylią (zmienił go Luis Lacasa). Romero zrobił podczas turnieju wielkie wrażenie na widzach, a dziennikarze argentyńscy nadali mu przydomek "Poeta de la Zurda" (czyli poeta lewej strony), zarezerwowany dotąd dla legendarnego gracza lat 30. Enrique Garcíi.
W Olimpii grał do 1954 roku, a następnie przeniósł się do urugwajskiego klubu Club Nacional de Football. Jako gracz Nacionalu wziął udział w turnieju Copa América 1955, gdzie Paragwaj zajął przedostatnie, piąte miejsce. Romero zagrał tylko w meczu z Chile, gdzie zmienił na boisku Juana Cañete.
Rok później wziął udział w turnieju Copa América 1956, gdzie Paragwaj ponownie zajął przedostatnie, piąte miejsce. Romero zagrał w trzech meczach – z Argentyną, Peru i Chile.
Razem z Nacionalem Romero trzy razy z rzędu zdobył tytuł mistrza Urugwaju – w 1955, 1956 i 1957 roku. W sumie strzelił dla Nacionalu 104 bramki.
W 1960 roku przeniósł się do Hiszpanii, gdzie przez kilka sezonów grał w klubie Elche CF. Na koniec w sezonie 1966/67 rozegrał w Elche 21 meczów i zdobył 6 bramek. Łącznie w pierwszej lidze hiszpańskiej jako gracz Elche rozegrał 187 meczów i zdobył 80 bramek, będąc największą gwiazdą klubu.
W 1967 roku przeszedł do Hércules CF, a w 1968 roku do Club Deportivo Ilicitano, gdzie w 1970 roku zakończył karierę piłkarską.
Romero był wyśmienitym technikiem. Potrafił bardzo precyzyjnie dośrodkowywać, a ponadto sam świetnie strzelał na bramkę. Strzelał krótko i bez zamachu, z czego słynął w owym czasie także słynny węgierski napastnik Ferenc Puskás.
Po zakończeniu kariery piłkarskiej został trenerem. W latach 1974–1975 pracował w klubie Albacete Balompié. Pracował też w klubach Crevillente, CD Eldense, Alicante CF, CD Almoradí, Villena CF, Callosa, Águilas CF, UD Aspense, Monóvar oraz Campello. Trzykrotnie – w 1985, 1987 i 1995 roku – był trenerem klubu Club Guaraní. W latach 1988–1989 był trenerem reprezentacji Paragwaju.

</doc>
<doc id="1756516" url="https://pl.wikipedia.org/wiki?curid=1756516" title="Andrzej Osęka">
Andrzej Osęka

Andrzej Konrad Osęka (ur. 3 grudnia 1932 w Warszawie, zm. 1 maja 2021 tamże) – polski publicysta, krytyk sztuki, dziennikarz.
Życiorys.
W 1955 ukończył historię sztuki na Uniwersytecie Warszawskim. W czasach PRL pracował jako dziennikarz, pisał o sztuce współczesnej. Był współpracownikiem „Po prostu” (1955–1956), a następnie członkiem redakcji „Przeglądu Kulturalnego” (1955–1962) i „Kultury” (1965–1981). Był członkiem Stowarzyszenia Dziennikarzy Polskich i Związku Literatów Polskich, współpracownikiem Konwersatorium Doświadczenie i Przyszłość (m.in. opracował rozdział "Zachowania społeczne" do raportu "Polska wobec stanu wojennego" z 1982). Od 1980 należał do NSZZ „Solidarność”, działał w Zespole ds. Kultury Regionu Mazowsze związku. Był członkiem Komitetu Kultury Niezależnej (1983–1989), w którym odpowiadał za sprawy plastyki. W 1983 należał (z Martą Fik) do założycieli miesięcznika „Kultura Niezależna”. Współpracował z paryską „Kulturą” pod pseudonimem "Paweł Morga" i z prasą podziemną w Polsce (m.in. „Tygodnikiem Mazowsze”). Otrzymał Nagrodę Publicystyczną im. Juliusza Mieroszewskiego (1986).
Po 1989 w dalszym ciągu pisał na tematy kulturalne. W 1992 dołączył do redakcji „Gazety Wyborczej”. Publikował także w „Dzienniku Polska-Europa-Świat”, „Wprost” i „Polityce”. Był członkiem rady programowej stowarzyszenia Otwarta Rzeczpospolita.
Był bratem Janusza Osęki i ojcem Piotra Osęki.
Pochowany na Cmentarzu Wojskowym na Powązkach.
Odznaczenia.
W 2011 prezydent Bronisław Komorowski odznaczył go Krzyżem Kawalerskim Orderu Odrodzenia Polski.

</doc>
<doc id="1756517" url="https://pl.wikipedia.org/wiki?curid=1756517" title="Zemsta nietoperza">
Zemsta nietoperza

Zemsta nietoperza lub Zemsta Nietoperza (niem. "Die Fledermaus") – operetka Johanna Straussa syna. Premiera operetki odbyła się 5 kwietnia 1874 w Theater an der Wien w Wiedniu. Autorami libretta, według francuskiego wodewilu "Le Réveillon" Henriego Meilhaca i Ludovica Halévy’ego, są Karl Haffner i Richard Genée.
Streszczenie.
Gabriel von Eisenstein jest znanym, również ze swojego temperamentu, wiedeńskim finansistą. Ma on trafić do aresztu za uderzenie poborcy podatkowego i obrazę sądu, tymczasem jego przyjaciel, Dr Falke organizuje wraz z młodym arystokratą – księciem Orlofskym bal. Jest to w rzeczywistości pretekst do ośmieszenia Eisensteina w ramach rewanżu za złośliwy żart swojego przyjaciela. Intryga polega na tym, że Falke wśród gości zaprasza w innych rolach domowników Eisensteina. Służąca będzie wytworną damą, żona pojawi się w masce i ma być przedstawiona jako węgierska księżna. Falkemu udaje się przekonać Eisensteina, by ten potajemnie wybrał się na bal, a w więzieniu stawił się rano. Do domu Eisensteina przybywa jednak po aresztanta dyrektor więzienia Frank. Bierze on za pana domu śpiewaka Alfreda, który wykorzystując sytuację, znów próbuje zdobyć względy dawnej ukochanej. Alfred trafia do miejskiego aresztu, a Rosalinda może się szykować na bal. Tymczasem sam Eisenstein próbuje na przyjęciu uwieść niemal wszystkie damy, w tym Adelę i Rosalindę, zawiera na tym balu także serdeczną przyjaźń z dyrektorem więzienia, do którego ma trafić – obaj na przyjęciu są "francuskimi markizami" – Renardem i Chagrinem. Także Adela chce wykorzystać bal na swoją korzyść, próbuje znaleźć protektora, który wprowadzi ją do świata teatru, dlatego też nawet rozpoznana przez swojego pracodawcę z powodzeniem udaje oburzenie. Rosalinda, żona Eisensteina, zaś poznaje lepiej prawdziwą naturę swojego męża. Wszystko jednak wyjaśnia się rano, na końcu operetki.

</doc>
<doc id="1756519" url="https://pl.wikipedia.org/wiki?curid=1756519" title="Juan Ángel Romero">
Juan Ángel Romero



</doc>
<doc id="1756522" url="https://pl.wikipedia.org/wiki?curid=1756522" title="Model SEB">
Model SEB

Model SEB (Szkolenie Efektywne Biznesowo)
Model SEB ma zasadniczo 2 główne funkcjonalności:

</doc>
<doc id="1756523" url="https://pl.wikipedia.org/wiki?curid=1756523" title="I Got It from My Mama">
I Got It from My Mama

I Got It from My Mama – pierwsza solowa piosenka will.i.ama z albumu Songs About Girls. Utwór został napisany we współpracy z Jean-Luc Drion'em i Dominique Régiacorte. Piosenka ta była na 64 miejscu w MTV Azja na liście Top 100 Hits 2007 roku.

</doc>
<doc id="1756524" url="https://pl.wikipedia.org/wiki?curid=1756524" title="Juan Angel Romero">
Juan Angel Romero



</doc>
<doc id="1756525" url="https://pl.wikipedia.org/wiki?curid=1756525" title="B2k">
B2k

b2k lub b2 k (, przed 2000 rokiem) – system oznaczania lat, stosowany w geologii i archeologii do oznaczania wydarzeń z niedalekiej przeszłości (na ogół do kilkunastu lub kilkudziesięciu tysięcy lat).
Wyjaśnienie.
 b2k oznacza, że dane wydarzenie miało miejsce lat przed rokiem 2000 n.e., czyli w r. p.n.e.

</doc>
<doc id="1756527" url="https://pl.wikipedia.org/wiki?curid=1756527" title="Enyuukai">
Enyuukai



</doc>
<doc id="1756528" url="https://pl.wikipedia.org/wiki?curid=1756528" title="Mokrz (przystanek kolejowy)">
Mokrz (przystanek kolejowy)

Mokrz – przystanek kolejowy w Mokrzu, w województwie wielkopolskim, w Polsce. Można stąd dojechać do Poznania lub Krzyża Wlkp.
W roku 2017 przystanek obsługiwał 20–49 pasażerów na dobę.

</doc>
<doc id="1756530" url="https://pl.wikipedia.org/wiki?curid=1756530" title="Rangers F.C. Hall of Fame">
Rangers F.C. Hall of Fame

Rangers F.C. Hall of Fame jest listą ustanowioną przez prezesa Rangers, Sir Davida Murraya, która obejmuje i honoruje zasłużonych graczy w historii klubu.
Każdego roku do listy dodawani są nowi gracze. Wyboru dokonuje klubowy zespół składający się z Johna Greiga, Sandy Jardine’a i Ally’ego McCoista (wszyscy są członkami Hall of Fame), a także klubowego historyka, Davida Masona, Przewodniczącego Zgromadzenia Kibiców Rangers ("Rangers Supporters Assembly") oraz Davida Murraya.
Kryteria.
Przy wyborze nowych członków Hall of Fame decydują następujące kryteria:
Członkowie.
Wykaz 71, obecnych członków Hall of Fame

</doc>
<doc id="1756531" url="https://pl.wikipedia.org/wiki?curid=1756531" title="Piotr Matywiecki">
Piotr Matywiecki

Piotr Hubert Matywiecki (ur. 5 czerwca 1943 w Warszawie) – polski poeta, krytyk literacki, eseista, z zawodu bibliotekarz.
Życiorys.
Syn poety i prawnika Anastazego Matywieckiego. Był pracownikiem Biblioteki Uniwersyteckiej w Warszawie. Na początku lat 80. dołączył do zakładowej „Solidarności”, w stanie wojennym współtworzył opozycyjny „Biuletyn Solidarności UW”. Współredagował również wydawane poza cenzurą pismo „Wezwanie”. Współpracował z pismami „Więź”, „Twórczość”, „Powściągliwość i Praca”, a od 1990 z Polskim Radiem. W 1989 został członkiem Stowarzyszenia Pisarzy Polskich.
Sześciokrotnie nominowany do Nagrody Literackiej Nike ("Ta chmura powraca" w 2006 – finał nagrody, "Twarz Tuwima" w 2008 – finał nagrody, "Powietrze i czerń" w 2010, "Którędy na zawsze" w 2016 – finał nagrody, "Stary gmach" w 2017, "Do czasu" w 2019). W 1994 wyróżniony Nagrodą Polskiego PEN Clubu im. Ksawerego Pruszyńskiego, w 2008 otrzymał Nagrodę Literacką Gdynia w kategorii eseistyka (za "Twarz Tuwima"), w 2010 wyróżniony Wrocławską Nagrodę Poetycką Silesius w kategorii książka roku oraz nominowany do Nagrody Literackiej Gdynia (za "Powietrze i czerń"), w 2011 został laureatem nagrody „Kamień” przyznawanej podczas Festiwalu Miasto Poezji, a za "Dwa oddechy. Szkice o tożsamości żydowskiej i chrześcijańskiej" został nominowany do Nagrody Literackiej Gdynia 2011 w kategorii eseistyka, w 2013 nominowany do Nagrody Poetyckiej Orfeusz za tom "Widownia", w 2014 otrzymał Nagrodę Jana Karskiego i Poli Nireńskiej. Laureat Nagrody Literackiej m.st. Warszawy 2016 w kategorii poezja za "Którędy na zawsze". W 2019 został uhonorowany Nagrodą Polskiego PEN Clubu im. Jana Parandowskiego.
Odznaczony Krzyżem Oficerskim Orderu Odrodzenia Polski (2013). W 2016 odmówił przyjęcia przyznanego przez ministra Piotra Glińskiego Złotego Medalu „Zasłużony Kulturze Gloria Artis”. W 2020 wyróżniony tytułem honorowego obywatela gminy Kadzidło.
Poeta Janusz Szuber napisał wiersz pt. "Do Piotra Matywieckiego", opublikowany w tomiku poezji pt. "Biedronka na śniegu" z 2000.

</doc>
<doc id="1756537" url="https://pl.wikipedia.org/wiki?curid=1756537" title="Matt Skelton">
Matt Skelton

Matt Skelton (ur. 23 stycznia 1967 w Bedfordzie) – brytyjski kick-boxer i bokser wagi ciężkiej, zawodnik K-1. Były mistrz świata organizacji IAMTF, WKO i IBK w boksie tajskim. Były mistrz Anglii, Wielkiej Brytanii i Wspólnoty Narodów oraz były mistrz Europy EBU w boksie zawodowym.
Kariera sportowa.
Kick-boxing.
Skelton rozpoczął karierę w sportach walki stosunkowo późno, bo w wieku 21 lat. W 1996 roku, dzięki serii kolejnych zwycięstw, otrzymał szansę walki o swój pierwszy tytuł. Wykorzystał ją, zdobywając mistrzostwo świata organizacji IAMTF w boksie tajskim w wadze superciężkiej. Rok później zdobył również pas organizacji WKO.
W kwietniu 1998 roku na gali "K-1 Kings '98" zadebiutował w K-1, pokonując przez TKO Jana Nortje. Kolejne dwa zwycięstwa przed czasem nad renomowanymi rywalami w osobach Raya Sefo i Masaaki Satake sprawiły, że wyznaczono go do walki z Samem Greco o awans do Finału K-1 World GP. Przegrał ją przez jednogłośną decyzję sędziów. W kwietniu 1999 roku doznał pierwszej w karierze porażki przed czasem, gdy na gali "K-1 Revenge '99" nie wyszedł do 4. rundy pojedynku z Peterem Aertsem. W październiku po raz drugi walczył o awans do finałowej fazy K-1 WGP, ale w walce eliminacyjnej został znokautowany przez Jérôme'a Le Bannera.
W 2000 roku zwyciężył w turnieju preeliminacyjnym K-1 World GP UK, w finale nokautując Ricky'ego Nickolsona. O awans do Finału K-1 WGP 2000 walczył na turnieju w Jokohamie. Odpadł w półfinale znokautowany przez Francisco Filho. W listopadzie tego samego roku, pokonawszy w Northampton przez nokaut Amerykanina Jeffa Forda, zdobył mistrzostwo świata IKF (Intarnational Kikckboxing Federation) w wadze superciężkiej.
W czerwcu 2001 roku zajął drugie miejsce w turnieju K-1 World GP w Melbourne. W finałowej walce, dającej awans do tokijskich finałów K-1 WGP, przegrał przez decyzję z ówczesnym mistrzem K-1 Ernesto Hoostem. Październikowa porażka w półfinale K-1 World GP w Fukuoce z Lloydem van Damsem była jego ostatnią walką w K-1. W listopadzie obronił pas IKF w walce przeciwko Węgrowi Peterowi Vardze, po czym zakończył kick-boxerską karierę.
Mieszane sztuki walki.
3 listopada 2001 roku stoczył dla japońskiej organizacji PRIDE jedyną w swojej karierze walkę na zasadach MMA. Podczas gali "PRIDE 17" został pokonany w ciągu niespełna dwóch minut przez amerykańskiego zapaśnika Toma Eriksona przez poddanie. Erikson wykorzystał nietypowe duszenie z dosiadu, gniotąc jedną ręką krtań Skeltona. Technika ta została po walce zabroniona w regulaminie organizacji.
Boks.
We wrześniu 2002 roku w wieku 35 lat zadebiutował na zawodowym bokserskim ringu. Rok później, wygrawszy uprzednio siedem kolejnych walk przez nokaut, zmierzył się z Michaelem Holdenem (ówczesny bilans 10-8-0) o wakujący tytuł zawodowego mistrza Anglii w wadze ciężkiej. Wygrał w 6. rundzie przez TKO. W kwietniu 2004 roku znokautował w Reading Michaela Sprotta (25-6-0) w brutalnej walce o mistrzostwo Wielkiej Brytanii i Wspólnoty Narodów. W lutym następnego roku, pokonawszy przez TKO Fabio Eduardo Moliego (32-3-0), został również mistrzem świata mało znaczącej organizacji WBU.
W lutym 2006 roku doznał pierwszej porażki w bokserskiej karierze, próbując odzyskać mistrzostwo Wspólnoty Narodów (zrezygnował z tego tytułu w 2005 roku). Pokonał go przez niejednogłośną decyzję Danny Williams (34-4-0). W lipcu doszło między nimi do walki rewanżowej. Skelton odzyskał pas, zwyciężając przez jednogłośną decyzję.
19 stycznia 2008 roku walczył w Düsseldorfie z Rusłanem Czagajewem (23-0-1) o mistrzostwo świata prestiżowej organizacji WBA. Przegrał przez jednogłośną decyzję. 19 grudnia tego samego roku zdobył w Mediolanie zawodowe mistrzostwo Europy EBU w wadze ciężkiej, pokonując brązowego medalistę Igrzysk Olimpijskich w Sydney, Włocha Paolo Vidoza (25-5-0).
28 lutego 2009 roku po raz drugi utracił mistrzostwo Wspólnoty Narodów. Został niespodziewanie pokonany przez Martina Rogana (11-0-0). Sędzia ringowy przerwał walkę w 11. rundzie po dwóch kolejnych nokdaunach Skeltona. Była to pierwsza porażka przed czasem w bokserskiej karierze 42-letniego Anglika. Na skutek tej przegranej został również zmuszony do zrezygnowania z tytułu mistrza Europy.
19 września 2009 roku przegrał z Francesco Pianetą (18-0-1) w walce o mistrzostwo Unii Europejskiej EBU przez techniczny nokaut (nie wyszedł do 9. rundy).
Z powodu braku doświadczenia w boksie amatorskim oraz swojej przeszłości kick-boxerskiej Skelton często jest krytykowany za braki techniczne i siłowy styl walki, aczkolwiek słynie z dobrego przygotowania kondycyjnego i odporności na ciosy.
Osiągnięcia.
Kick-boxing:
Boks zawodowy:

</doc>
<doc id="1756538" url="https://pl.wikipedia.org/wiki?curid=1756538" title="Pedro Segura y Sáenz">
Pedro Segura y Sáenz

Pedro Segura y Sáenz (ur. 4 grudnia 1880 w Carazo, zm. 8 kwietnia 1957 w Madrycie) – hiszpański duchowny katolicki, arcybiskup Sewilli, kardynał.
Życiorys.
Święcenia kapłańskie przyjął 9 czerwca 1906. W latach 1906 – 1912 był wykładowcą w seminarium duchownym Burgos, a w latach 1912 – 1916 na Papieskim Uniwersytecie w Valladolid. 14 marca 1916 roku otrzymał nominację na biskupa tytularnego Apollonia i biskupa pomocniczego Valladolid, sakrę biskupią przyjął 13 czerwca 1916 w Comillas z rąk kard. José María Cos y Macho arcybiskupa Valladolid. 10 lipca 1920 roku mianowany biskupem Coria. 20 grudnia 1926 roku promowany na arcybiskupa metropolitę Burgos. 19 grudnia 1927 roku przeniesiony na stolicę metropolitalną i prymasowską w Toledo i tego samego dnia na konsystorzu wyniesiony przez papieża Piusa XI do godności kardynalskiej z tytułem kardynała prezbitera Santa Maria in Trastevere. Usunięty z Hiszpanii przez republikański rząd w lipcu 1931 roku i 26 września 1931 roku zrezygnował z pasterskiego zarządzania archidiecezją Toledo. Rezydował we Francji i w Rzymie, do którego przybył 20 grudnia 1931 roku. 14 września 1937 roku mianowany arcybiskupem metropolitą Sewilli. Uczestniczył w konklawe 1939 roku, które wybrało na papieża Piusa XII. Od 30 sierpnia 1954 roku kardynał protoprezbiter. Zmarł 8 kwietnia 1957 roku w Madrycie i pochowano go w Sewilli.
Stosunek do dyktatury Franco.
W czasie dyktatury generała Franco, Segura sprzeciwiał się powiązaniom kleru hiszpańskiego z władzami - przyrównywał doktrynę narodowego katolicyzmu do teologii wyzwolenia. Wspólnie z biskupem Antonio Pildainem atakowali reżim frankistowski z pozycji ultraortodoksyjnego katolicyzmu.

</doc>
<doc id="1756539" url="https://pl.wikipedia.org/wiki?curid=1756539" title="Arcydzieła ustnego i niematerialnego dziedzictwa ludzkości">
Arcydzieła ustnego i niematerialnego dziedzictwa ludzkości

Arcydzieła ustnego i niematerialnego dziedzictwa ludzkości – proklamacje ogłaszane przez UNESCO w latach 2001–2005 w celu wyróżnienia na arenie światowej wybranych zjawisk z zakresu dziedzictwa niematerialnego i związanych z nim przestrzeni kulturowych. 
W latach 2001–2005 ogłoszone zostały trzy Proklamacje (2001, 2003, 2005), w ramach których wyróżniono łącznie 90 zjawisk. Program ten nie jest przez UNESCO kontynuowany ze względu na wejście w życie 20 kwietnia 2006 roku Konwencji UNESCO w sprawie ochrony niematerialnego dziedzictwa kulturowego (ang. "Convention for the Safeguarding of the Intangible Cultural Heritage") z 2003 r. Artykuł 31 pkt. 3 Konwencji stwierdza, że "nie przewiduje się kolejnych Proklamacji po wejściu w życie niniejszej Konwencji". 90 zjawisk, które przed uchwaleniem Konwencji zostały proklamowane Arcydziełami Ustnego i Niematerialnego Dziedzictwa Ludzkości, na mocy Art. 31 pkt. 1. Konwencji zostało wpisanych na Listę reprezentatywną niematerialnego dziedzictwa kulturowego ludzkości, tworzoną na mocy tej Konwencji.
Konwencja w sprawie ochrony niematerialnego dziedzictwa kulturowego odnosi się do współcześnie praktykowanych zjawisk kulturowych przekazywanych z pokolenia na pokolenie. Zaliczają się do nich: 
W ramach Konwencji prowadzone są trzy odrębne listy:
Celem list jest promocja dziedzictwa niematerialnego i zwracanie uwagi na konieczność jego ochrony. Zadaniem Rejestru najlepszych praktyk jest dzielenie się doświadczeniem i ukazywanie możliwości ochrony dziedzictwa niematerialnego. 
Tryb wpisywania zjawisk (tzw. elementów) na listy i do rejestru jest zbliżony do procedury przyjętej dla Listy Światowego Dziedzictwa prowadzonej na mocy Konwencji UNESCO z 1972 r. O wpisie na listę decyduje Międzyrządowy Komitet ds. ochrony niematerialnego dziedzictwa kulturowego wybierany przez przedstawicieli rządów krajów, które podpisały Konwencję. Wnioski o wpis mogą być kierowane do Komitetu przez rządy krajów – Państw-Stron Konwencji. Większość rządów krajów działających w ramach konwencji scedowała to uprawnienie na odpowiednie instytucje krajowe.
Poniższa lista przedstawia według krajów 90 arcydzieł ustnego i niematerialnego dziedzictwa ludzkości proklamowanych w latach 2001–2005, wpisanych w 2008 roku na Listę reprezentatywną niematerialnego dziedzictwa kulturowego ludzkości.

</doc>
<doc id="1756544" url="https://pl.wikipedia.org/wiki?curid=1756544" title="Statut Biskupów Starokatolickich Zjednoczonych w Unii Utrechckiej">
Statut Biskupów Starokatolickich Zjednoczonych w Unii Utrechckiej

Statut Biskupów Starokatolickich Zjednoczonych w Unii Utrechckiej – statut regulujący stosunki prawne w Unii Utrechckiej zastępujący dotychczasową Umowę Biskupów Starokatolickich Unii Utrechckiej i jej Regulamin. 
Statut Biskupów Starokatolickich Zjednoczonych w Unii Utrechckiej stwierdza, iż w skład Międzynarodowej Konferencji Biskupów Starokatolickich (MKBS) wchodzą biskupi poszczególnych kościołów członkowskich, którzy są obowiązani uzgadniać wszelkie posunięcia w sferze dogmatyki i dyscypliny kościelnej oraz informować się o praktyce duszpasterskiej. Biskupi kościołów Unii konsekrują się nawzajem, natomiast konsekracja biskupa kościoła spoza Unii wymaga zgody Konferencji. Konferencja zbiera się co najmniej raz do roku. Dokument został przyjęty 25 maja 2000 roku na Międzynarodowej Konferencji Biskupów Starokatolickich we Wrocławiu.

</doc>
<doc id="1756545" url="https://pl.wikipedia.org/wiki?curid=1756545" title="McLaren MP4/4">
McLaren MP4/4

McLaren MP4/4 – bolid Formuły 1, zaprojektowany przez Gordona Murraya oraz Steve'a Nicholsa i uczestniczący w niej w sezonie 1988.
Informacje ogólne.
Samochód ten w pewnym stopniu oparty był na Brabhamie BT55. Napędzały go silniki Hondy (RA168E 1.5 V6 Turbo). McLaren MP4/4 był jednym z najlepszych samochodów jakie kiedykolwiek startowały w Formule 1 – zawodnicy zasiadający za jego kierownicą wygrali 15 z 16 wyścigów sezonu 1988 (podczas GP Włoch Alain Prost nie ukończył wyścigu, natomiast Ayrton Senna miał wypadek na kilka okrążeń przed końcem i ostatecznie został sklasyfikowany na 10 pozycji), 25 razy zajęli miejsce na podium, 15 razy zdobyli pole position, a także osiągnęli 10 najszybszych okrążeń.

</doc>
<doc id="1756547" url="https://pl.wikipedia.org/wiki?curid=1756547" title="MZK Żagań">
MZK Żagań



</doc>
<doc id="1756548" url="https://pl.wikipedia.org/wiki?curid=1756548" title="Gakushuuin">
Gakushuuin



</doc>
<doc id="1756549" url="https://pl.wikipedia.org/wiki?curid=1756549" title="Douglas Witter">
Douglas Witter



</doc>
<doc id="1756552" url="https://pl.wikipedia.org/wiki?curid=1756552" title="Hella Ranner">
Hella Ranner

Hella Ranner (ur. 10 maja 1951 w Grazu) – austriacka prawniczka i polityk, od 2009 do 2011 posłanka do Parlamentu Europejskiego.
Życiorys.
W 1976 uzyskała doktorat w zakresie prawa na Uniwersytecie w Grazu. W 2003 ukończyła na Uniwersytecie w Klagenfurcie specjalistyczne studia w zakresie mediacji. W 1982 rozpoczęła pracę w zawodzie prawnika w Grazu, należąc do palestry w Styrii. W 2004 została partnerem w firmie prawniczej Saxinger Chalupsky &amp; Partner
Rechtsanwälte GmbH.
W latach 1988–1996 była radną miejską w Grazu. W wyborach w 2009 z listy Austriackiej Partii Ludowej uzyskała mandat deputowanej VII kadencji. Została członkinią grupy Europejskiej Partii Ludowej, weszła w skład Komisji Kontroli Transportu i Turystyki. W 2011 złożyła mandat w związku z medialnymi doniesieniami dotyczącymi niejasności w kwestiach finansowych.

</doc>
<doc id="1756554" url="https://pl.wikipedia.org/wiki?curid=1756554" title="Nieczaj">
Nieczaj

Nieczaj – polsko-ruski herb szlachecki, odmiana herbu Pobóg, albo odmiana herbu Podkowa.
Opis herbu.
Opis zgodnie z klasycznymi regułami blazonowania:
W polu czerwonym podkowa bez krzyża, a pod nią wyrychtowana żeleźcem w górę strzała rozdarta, w hełmie trzy pióra strusie (W publikacji F. Piekosińskiego klejnot usunięte, aby uprościć drukowanie).
Herbowni.
Nieczaj (Nieczay, Neczaj, Niczaj), 
Nieczaj-Hruzewicz (Hruziewicz, Hrucewicz), Weraxa

</doc>
<doc id="1756555" url="https://pl.wikipedia.org/wiki?curid=1756555" title="Stoliczkaia borneensis">
Stoliczkaia borneensis



</doc>
<doc id="1756556" url="https://pl.wikipedia.org/wiki?curid=1756556" title="A piacere (ujednoznacznienie)">
A piacere (ujednoznacznienie)



</doc>
<doc id="1756560" url="https://pl.wikipedia.org/wiki?curid=1756560" title="Inside of Me (singel Milk Inc.)">
Inside of Me (singel Milk Inc.)

Inside of Me – czwarty singel Milk Inc. nagrany z nową wokalistką Ann Vervoort.
Teledysk w reżyserii Caswella Cogginsa został nakręcony w Londynie. Nigdy nie ukazał się w telewizji, ponieważ był zbyt kontrowersyjny.

</doc>
<doc id="1756561" url="https://pl.wikipedia.org/wiki?curid=1756561" title="Wiszący Kościół (Kair)">
Wiszący Kościół (Kair)



</doc>
<doc id="1756563" url="https://pl.wikipedia.org/wiki?curid=1756563" title="Hollyoaks">
Hollyoaks



</doc>
<doc id="1756564" url="https://pl.wikipedia.org/wiki?curid=1756564" title="Tournette">
Tournette



</doc>
<doc id="1756567" url="https://pl.wikipedia.org/wiki?curid=1756567" title="Prorokini Anna">
Prorokini Anna

Prorokini Anna – obraz holenderskiego malarza Rembrandta, przedstawiający matkę artysty.
Portrety starszych ludzi w okresie „złotego wieku”.
Holenderscy malarze w tzw. „złotym wieku” upodobali sobie portretowanie ludzi starszych. Jednym z prekursorów tego trendu był Jan van Eyck, a w jego ślady poszedł również i Rembrandt. Osoby starsze były uznawane za temat ciekawszy do przedstawienia – miały bogatsze rysy, widocznych było więcej detali i ułomności wynikających z upływającego czasu. W 1508 roku powstał pierwszy w malarstwie zachodnim portret starszej kobiety autorstwa Giorgione. W 1514 roku Dürer namalował swoją starą matkę na kilka miesięcy przed jej śmiercią. Rysy kobiety uwidaczniają bezlitośnie uciekający czas, a jej oczy z przerażeniem wpatrują się w przestrzeń.
Portrety matki Rembrandta.
W 1630 roku uczeń Rembrandta, siedemnastoletni wówczas Gerard Dou sportretował matkę Rembrandta. Być może była to odpowiedź na powstały w tym samym czasie portret matki autorstwa Rembrandta, obecnie znajdujący się w kolekcji prywatnej Von Bohlen und Halbach, w Essen. Obraz Gerarda nosił tytuł "Stara kobieta czytająca książkę". Staruszkę przedstawił podczas czytania Nowego Testamentu. Rysy jej twarzy, na którą pada światło, są wygładzone, widoczny jest brak uzębienia. Kobieta ubrana jest w strój codzienny z futrzanym toczkiem na głowie. Karty i pismo w otwartej księdze są odtworzone w bardzo dokładny i pedantyczny sposób.
Rok później sam mistrz ponowił temat i również sportretował matkę zagłębioną w lekturze. Tym razem przedstawił jej prawy profil i odział ją w bogatą pąsową szatę z futrem i brokatowym czepcem. Malowane energicznymi smugami dzieło w stylu Caravaggia przedstawia postać, na którą pada światło, ulokowaną nieco głębiej w przestrzeni niż na obrazie ucznia. Jej starość i ułomność jest ukryta. Kobieta, przedstawiona jako prorokini Anna, trzyma w ręku rozłożony Stary Testament. W odróżnieniu od wersji Gerarda, zdania na karcie są rozmyte i rozciągnięte, pomimo to widoczne są litery hebrajskie, co wskazuje na rodzaj trzymanej księgi. Anna pomaga sobie dłonią, a jej usta są lekko rozchylone, co sugeruje wymawianie wyrazów, a tym samym studiowanie Słowa Bożego.
Inne dzieła.
W kolejnych latach uczeń Gerard i mistrz Rembrandt toczyli małą wojnę na portrety. Dou namalował obraz "Staruszka modląca się" – dziś znajdujący się w zbiorach Muzeum Narodowego w Warszawie. W tym czasie powstał obraz "Modląca się staruszka "(Modląca się matka Rembrandta) odziana w czerwony szal. Nieco później, bo w 1639 roku, Rembrandt namalował kolejny "Portret matki" modlącej się. Do nich dołączył trzeci malarz holenderski Jan Lievens, który po 1630 również sportretował matkę Rembrandta, tytułując obraz jako "Profil głowy starej kobiety" (ang. "Head of an Old Woman"). Jego dzieło obecnie można podziwiać w Agnes Etherington Art Centre w Kingston (Kanada). W 2006 roku w Lejdzie zorganizowano wystawę poświęconą portretom matki Rembrandta.

</doc>
<doc id="1756568" url="https://pl.wikipedia.org/wiki?curid=1756568" title="Bulaq">
Bulaq



</doc>
<doc id="1756569" url="https://pl.wikipedia.org/wiki?curid=1756569" title="Procesy załogi Auschwitz-Birkenau przed sądami polskimi">
Procesy załogi Auschwitz-Birkenau przed sądami polskimi

Procesy załogi Auschwitz-Birkenau przed sądami polskimi – były to procesy członków personelu niemieckiego obozu koncentracyjnego Auschwitz-Birkenau, które toczyły się po zakończeniu II wojny światowej w Polsce. W sumie sądy te osądziły ponad sześciuset esesmanów i więźniów funkcyjnych, którzy pełnili służbę w obozie.
Dwa procesy miały miejsce przed Najwyższym Trybunałem Narodowym. Były to: proces Rudolfa Hössa w Warszawie w dniach 11–29 marca 1947 i proces 40 członków załogi Auschwitz-Birkenau w Krakowie w dniach 24 listopada-16 grudnia 1947. Osądzono wówczas między innymi komendantów obozu Rudolfa Hössa i Arthura Liebehenshela, kierownika obozu Hansa Aumaiera, kierownika obozowej administracji Karla Ernsta Möckela, szefa obozowego gestapo Maxa Grabnera i kierowniczkę obozu kobiecego Marię Mandel. Zapadły w sumie 24 wyroki śmierci (z których wykonano 22), 6 kar dożywotniego pozbawienia wolności, 9 kar terminowego pozbawienia wolności (od 15 do 3 lat) i jednego oskarżonego uniewinniono.
Pozostałe procesy personelu Auschwitz-Birkenau toczyły się przed polskimi sądami powszechnymi, zwłaszcza przed sądami w Krakowie i Wadowicach. Najważniejszymi oskarżonymi w tych procesach byli: kierownik administracji obozowej Wilhelm Burger, lekarz obozowy Erwin Helmersen, naczelny dentysta obozowy Karl Heinz Tauber, oficer sądowy SS Wilhelm Bayer, podoficerzy raportowi Wilhelm Polotzek i Karol Kurpanik oraz komendanci podobozów Otto Brossmann, Alois Frey i Erich Walter Hoffmann. Poniżej znajduje się tabela z niektórymi wyrokami sądów polskich w sprawach przeciwko personelowi Auschwitz-Birkenau. Oskarżeni zostali pogrupowani po pierwsze ze względu na surowość orzeczonej kary, a następnie ze względu na kolejność alfabetyczną.

</doc>
<doc id="1756570" url="https://pl.wikipedia.org/wiki?curid=1756570" title="Kościół &quot;Zawieszony&quot;">
Kościół &quot;Zawieszony&quot;



</doc>
<doc id="1756572" url="https://pl.wikipedia.org/wiki?curid=1756572" title="Shrek Forever">
Shrek Forever

Shrek Forever (, znany również jako "Shrek 4" oraz ) – film animowany, będący kontynuacją filmu "Shrek Trzeci" z 2007 roku. Premiera odbyła się 21 maja 2010 w Stanach Zjednoczonych.
Film jest czwartą częścią serii, po filmach "Shrek" z 2001, "Shrek 2" z 2004 i "Shrek Trzeci" z 2007. Początkowo planowano, że będzie ostatnią częścią serii, jednakże w 2016 DreamWorks zapowiedziało realizację piątej części.
Film w Polsce trafił do kin 9 lipca 2010 roku z dystrybucją UIP. Film wydany na Blu-ray i DVD z dystrybucją Imperial CinePix i Filmostrada. Film wyemitowany w telewizji na kanałach: TVN, Polsat, Polsat Film, Paramount Channel, HBO, HBO 2, HBO 3, Filmbox Premium HD.
Fabuła.
Król Harold i królowa Lilian, chcąc zdjąć klątwę z Fiony, odwiedzają karła Rumpelstiltskina. Małżonkowie zgadzają się oddać mu tron w zamian za zdjęcie przekleństwa. Jednak tuż przed podpisaniem umowy dowiadują się, że Fionę odczarował pocałunkiem prawdziwej miłości ogr Shrek i do podpisania umowy nie dochodzi.
Film przenosi się do czasów, kiedy Shrek ma rodzinę i przyjaciół, ale tęskni za dawnym życiem, kiedy każdy się go bał i mógł robić, co chciał. Podczas przyjęcia urodzinowego ogrzątek, Shrek pod wpływem emocji wpada w gniew, niszczy tort, psuje uroczystość i ją opuszcza. Spotyka Rumpelstiltskina, opowiada mu o swoim życiu i podpisuje z nim kontrakt, w którym zgadza się na oddanie jednej doby ze swojego życia w zamian za otrzymanie jednego dnia dawnego, „ogrzego” życia.
Ogr zostaje przeniesiony do alternatywnej rzeczywistości, gdzie jego dom to zwyczajna nora, a wieśniacy i inni mieszkańcy Zasiedmiogórogrodu na nowo się go boją. Shrekowi bardzo się to podoba, póki nie przypomina sobie o Fionie, której nigdzie nie może znaleźć. Wtedy czarownice zabierają go do pałacu Rumpelstiltskina, gdzie okazuje się, że ten zabrał mu dzień narodzin. Shrek nigdy więc nie uwolnił Fiony, nie spotkał Osła ani nie zapoznał się z teściami. Shrek postanawia odnaleźć Fionę i dawnych przyjaciół oraz odczarować pakt, by znów wrócić do prawdziwej rzeczywistości. Niestety, może to nie być proste – bajkowe postacie, które wielokrotnie pomagały Shrekowi, teraz go nie znają, Osioł się go boi, Puszek nie jest już walecznym kotem, a otyłym leniuchem, a Fiona to samodzielna wojowniczka, która sama uwolniła się z wieży i jest obecnie liderką ogrzej rebelii, w której Shrek ma okazję poznać liczne grono nowych ogrów, o których istnieniu nie miał wcześniej pojęcia. Co gorsza, kontrakt odczarować może jedynie pocałunek prawdziwej miłości, a Fiona nie widzi w nim wybranka swojego serca. Jeżeli Shrekowi nie uda się jej rozkochać w ciągu dwudziestu czterech godzin, już nigdy nie wróci do realnego świata.

</doc>
<doc id="1756573" url="https://pl.wikipedia.org/wiki?curid=1756573" title="Shrek 4">
Shrek 4



</doc>
<doc id="1756574" url="https://pl.wikipedia.org/wiki?curid=1756574" title="Suginty">
Suginty

Suginty (lit. "Suginčiai") – wieś na Litwie, na Auksztocie, w okręgu uciańskim, w rejonie malackim, siedziba gminy Suginty. Miejscowość zamieszkana przez 494 osoby (2001). W Sugintach znajduje się kościół, szkoła podstawowa i urząd pocztowy.
W 1884 na cmentarzu w Sugintach została pochowana Maria Piłsudska, której zwłoki złożono ostatecznie w krypcie mauzoleum na cmentarzu Na Rossie.

</doc>
<doc id="1756575" url="https://pl.wikipedia.org/wiki?curid=1756575" title="Shrek Goes Fourth">
Shrek Goes Fourth



</doc>
<doc id="1756576" url="https://pl.wikipedia.org/wiki?curid=1756576" title="Bitwa pod Aoos">
Bitwa pod Aoos



</doc>
<doc id="1756578" url="https://pl.wikipedia.org/wiki?curid=1756578" title="Fernando Bob">
Fernando Bob

Fernando Bob, właśc. Fernando Paixão da Silva (ur. 7 stycznia 1988 w Cabo Frio) – brazylijski piłkarz, występujący na pozycji ofensywnego pomocnika.
Kariera.
Fernando Bob rozpoczął piłkarską karierę we Fluminense FC, którego jest wychowankiem. W lidze brazylijskiej zadebiutował 23 sierpnia 2006 w przegranym 0:3 meczu z SE Palmeiras. W 2008 roku, od stycznia do maja przebywał na wypożyczeniu do Paulisty. Pierwsze 4 miesiące 2009 roku spędził na wypożyczeniu w kubie Boavista SC, w którym rozegrał 11 spotkań w rozgrywkach ligi stanowej Rio de Janeiro.
Od lipca do grudnia 2009 był zawodnikiem pierwszoligowego Avaí FC, w którym w lidze zadebiutował 23 lipca w wygranym 1:0 meczu z Grêmio.
Od stycznia 2010 do grudnia 2011 ponownie występował we Fluminense. W 2010 roku zdobył z Fluminense mistrzostwo Brazylii. W tamtym sezonie Fernando Bob wystąpił w 16 spotkaniach. W 2012 został wypożyczony do Atlético Goianiense. Następnie był wypożyczany do Vitórii oraz Ponte Prety. W 2015 roku został zawodnikiem Vitórii, która wypożyczała Boba do Ponte Prety oraz Internacionalu. Następnie podpisał kontrakt z Internacionalem. W 2017 roku był stamtąd wypożyczony do Ponte Prety.
W 2018 roku został zawodnikiem amerykańskiej Minnesoty United.

</doc>
<doc id="1756579" url="https://pl.wikipedia.org/wiki?curid=1756579" title="In My Eyes (singel Milk Inc.)">
In My Eyes (singel Milk Inc.)

In My Eyes (W Moich Oczach) – piąty singel Milk Inc. nagrany z wokalistką Ann Vervoort. In My Eyes stał się wielki hitem w Belgii, natomiast Francuzom się nie spodobał. Zespół znów zmienił nazwę z La Vache na Milk Inc. 
In my Eyes stało się "złotą płytą". Milk Inc, otrzymali nagrodę znanej belgijskiej stacji radiowej "Donna" za "In My Eyes".
Teledysk.
Ten teledysk nakręcono 18.03.2002 w Liverpoolu w dyskotece.
Clip nie został zrealizowany z Ann lecz z Lindą która dołączyła do grupy w 2000 r.
W tym klipie można zobaczyć Lindę tańczącą na parkiecie i Regiego oglądającego ją z boku. W końcu podchodzi do niej, aby zatańczyć.
Teledysk pod dyrekcją: Damiana Bromleya

</doc>
<doc id="1756588" url="https://pl.wikipedia.org/wiki?curid=1756588" title="Promise (singel Milk Inc.)">
Promise (singel Milk Inc.)

Promise - szósty singel Milk Inc. nagrany z wokalistką Ann Vervoort.

</doc>
<doc id="1756589" url="https://pl.wikipedia.org/wiki?curid=1756589" title="Eustaquio Ilundáin y Esteban">
Eustaquio Ilundáin y Esteban

Eustaquio Ilundáin y Esteban (ur. 20 września 1862 w Pampeluna, zm. 10 sierpnia 1937 w Sewilli) – hiszpański duchowny katolicki, arcybiskup Sewilli, kardynał. 
Święcenia kapłańskie przyjął 10 kwietnia 1886 roku w Pampelunie. Wykładowca w seminarium duchownym w Pampelunie, dyrektor szkoły i rektor seminarium duchownego w Segowia. 14 listopada 1904 roku otrzymał nominację na biskupa Ourense. 
Sakrę biskupią przyjął 13 marca 1905 roku w Pampelunie z rąk bp José Cadena Eleta biskupa Vitoria. 16 grudnia 1920 roku przeniesiony na stolicę metropolitalną w Sewilli. 
Na konsystorzu 30 marca 1925 roku papież Pius XI wyniósł go do godności kardynalskiej z tytułem kardynała prezbitera San Lorenzo in Panisperna. 
Zmarł 10 sierpnia 1937 roku w Sewilli. Pochowano go w archikatedrze metropolitalnej Sewilli.

</doc>
<doc id="1756590" url="https://pl.wikipedia.org/wiki?curid=1756590" title="Stanisław Dziwulski">
Stanisław Dziwulski

Stanisław Dziwulski (ur. 21 listopada 1948 w Załuczu, zm. 3 listopada 2022 w Lublinie) – polski duchowny rzymskokatolicki, kanonik honorowy kapituły lubelskiej, prałat, kapelan Ojca Świętego Benedykta XVI.
W latach 1989–2014 proboszcz Parafii św. Józefa w Lublinie. Członek Archidiecezjalnej rady Ekumenicznej oraz komisji ds. Budownictwa Sakralnego. Przeniesiony w stan emerytalny z dn. 25.06.2014 i pozostawiony w tejże parafii jako rezydent.
Zmarł nad ranem 3 listopada 2022 roku.

</doc>
<doc id="1756592" url="https://pl.wikipedia.org/wiki?curid=1756592" title="Okręg wyborczy Banks">
Okręg wyborczy Banks

Okręg wyborczy Banks () – jednomandatowy okręg wyborczy do 
australijskiej Izby Reprezentantów, znajdujący się na terenie południowo-zachodniego Sydney.
Charakterystyka.
Okręg powstał w 1949 roku. Liczy 59 km2 powierzchni, w roku 2013 było w nim zarejestrowanych 101 500 wyborców. Przez pierwsze 64 lata swojego istnienia był bastionem Australijskiej Partii Pracy (ALP), która wygrywała tam we wszystkich wyborach. W 2013 po raz pierwszy zwyciężył w nim kandydat Liberalnej Partii Australii (LPA). 
Patron.
Okręg czerpie swą nazwę od Josepha Banksa, botanika znanego z opisania wielu endemicznych roślin Australii, uczestnika wyprawy Jamesa Cooka i jednego z głównych propagatorów idei utworzenia w Australii brytyjskiej kolonii karnej, co było początkiem jej zasiedlania przez Europejczyków.
Bibliografia.
Szablon:Okręgi wyborcze do Izby Reprezentantów – Nowa Południowa Walia

</doc>
<doc id="1756594" url="https://pl.wikipedia.org/wiki?curid=1756594" title="Koramius stoliczkanus">
Koramius stoliczkanus



</doc>
<doc id="1756600" url="https://pl.wikipedia.org/wiki?curid=1756600" title="Seán Kelly (polityk)">
Seán Kelly (polityk)

Seán Kelly, irl. Seán Ó Ceallaigh (ur. 26 kwietnia 1952 w Killarney) – irlandzki polityk, nauczyciel i działacz sportowy, deputowany do Parlamentu Europejskiego VII, VIII i IX kadencji.
Życiorys.
Ukończył studia nauczycielskie na University College w Dublinie. Pracował następnie w zawodzie nauczyciela w szkołach na terenie irlandzkiej stolicy. od 1975 stał na czele regionalnych związków sportowych. W 1984 współorganizował drużynę hurlingową w swoim rodzinnym hrabstwie.
W latach 2003–2006 jako pierwszy w historii przedstawiciel hrabstwa Kerry pełnił funkcję prezesa Gaelic Athletic Association, największej krajowej organizacji promującej tradycyjne sporty irlandzkie (hurling, camogie i inne), jak również folkową muzykę i taniec. Później do 2008 stał na czele Irlandzkiego Instytutu Sportu
W wyborach w 2009 z listy Fine Gael uzyskał mandat posła do Parlamentu Europejskiego w okręgu południowym. Przystąpił do grupy Europejskiej Partii Ludowej, a także do Komisji Rozwoju Regionalnego. W 2014 i 2019 z powodzeniem ubiegał się o europarlamentarną reelekcję.

</doc>
<doc id="1756601" url="https://pl.wikipedia.org/wiki?curid=1756601" title="Erekcja pośmiertna">
Erekcja pośmiertna

Erekcja pośmiertna – priapizm, z którym można się spotkać w przypadku zwłok mężczyzn, często zmarłych wskutek powieszenia. Dr Brierre zaobserwował pośmiertną erekcję wskutek powieszenia u 10 osób na całkowitą liczbę 114 denatów. Wystąpiła ona także u osoby, która strzeliła do siebie z pistoletu, jak i u takiej, która zażyła truciznę (w tym drugim wypadku erekcja była częściowa).
Ogólna charakterystyka.
Zjawisko to jest przypisywane naciskowi wywieranemu na móżdżek. Również uszkodzenia rdzenia kręgowego są powiązane z występowaniem priapizmu. 
Uszkodzenia móżdżku lub rdzenia kręgowego są także często powiązane z priapizmem u żyjących pacjentów.
Śmierć przez powieszenie (egzekucja lub samobójstwo) wywiera wpływ na narządy płciowe, zarówno mężczyzn, jak i kobiet. U kobiet obrzękają wargi sromowe i możliwe jest uwolnienie krwi z pochwy. U mężczyzn natomiast w jednym przypadku na trzy następuje bardziej lub mniej całkowita erekcja penisa oraz uwolnienie moczu, śluzu lub spermy. Do podobnych skutków mogą doprowadzić również inne przyczyny śmierci, takie jak: rany postrzałowe w mózg, uszkodzenie głównych naczyń krwionośnych lub nagła śmierć przez otrucie. Z punktu widzenia medycyny sądowej pośmiertny priapizm jest wskaźnikiem, że śmierć była prawdopodobnie gwałtowna; tak przynajmniej uważano w XIX wieku.

</doc>
<doc id="1756602" url="https://pl.wikipedia.org/wiki?curid=1756602" title="Parafia św. Marcina w Opatowie">
Parafia św. Marcina w Opatowie

Parafia pw. św. Marcina w Opatowie – parafia rzymskokatolicka znajdująca się w diecezji sandomierskiej w dekanacie Opatów. Parafia erygowana w XI lub XII wieku przy kościele NMP (obecnie bernardynów). W 1471 roku przeniesiona do kolegiaty i inkorporowana do Kapituły. W 1989 roku parafia została odłączona od Kapituły i podzielona na dwie parafie. Druga parafia utworzona została przy kościele ojców bernardynów. Obecny kościół kolegiacki i parafialny pod wezwaniem św. Marcina zbudowany w drugiej połowie XII wieku z kamienia ciosowego, na planie krzyża łacińskiego, trójnawowy, bazylikowy z transeptem, orientowany, w stylu romańskim, z dwuwieżową fasadą. Mieści się przy ulicy Grota-Roweckiego.

</doc>
<doc id="1756603" url="https://pl.wikipedia.org/wiki?curid=1756603" title="Porsche 956">
Porsche 956

Porsche 956 − prototyp Grupy C Mistrzostw Świata Samochodów Sportowych FIA, zbudowany przez firmę Porsche po raz pierwszy w 1982 roku. W 1984 roku został ulepszony i oznaczony jako Porsche 956B. Wycofany w 1985 roku, zastąpiony modelem Porsche 962.
Rozwój.
Model 956, zbudowany według nowych przepisów na sezon 1982, stał się następcą odnoszącego sukcesy w Grupie 6 modelu 936. Projektowanie modelu 956 rozpoczęło się w czerwcu 1981 roku, a pierwszy model został ukończony 27 marca 1982 roku. Pierwszym testerem został Jürgen Barth.
Monocoque samochodu był wykonany z aluminium, co pozwoliło osiągnąć masę 800 kg. Zastosowano silnik typu bokser z modelu 936 o pojemności 2,65 l, oznaczony jako Type-935. Miał on moc 635 KM.
W 1984 roku poprawiono nadwozie oraz ulepszono efektywność zużycia paliwa, stosując system Bosch Motronic. Poprawiony model oznaczono jako 956B.
Historia startów.
Model 956 zadebiutował w 1982 roku w wyścigu 6 godzin Silverstone, a jechali nim wtedy Jacky Ickx oraz Derek Bell. Wystartowali oni tym modelem również w wyścigu 24 godziny Le Mans. Wygrali oni ten wyścig. Drugie i trzecie miejsce również zajęli kierowcy Porsche 956.
Porsche sprzedawał również model 956 niezależnym od fabryki zespołom, takim jak Joest Racing, Obermaier Racing, John Fitzpatrick Racing, Richard Lloyd Racing, Kremer Racing czy Brun Motorsport.
Model 956 wycofano w 1985 roku po tym, jak w wyścigu 1000 km Spa Bellof zderzył się z Ickxem (jeżdżącym wtedy Porsche 962) i na skutek tego wypadku zmarł. Ostatecznie wtedy uznany za niebezpieczny model 956 zastąpiono nowszym i bezpieczniejszym Porsche 962.

</doc>
<doc id="1756605" url="https://pl.wikipedia.org/wiki?curid=1756605" title="Parafia Wniebowzięcia Najświętszej Maryi Panny w Opatowie">
Parafia Wniebowzięcia Najświętszej Maryi Panny w Opatowie

Parafia pw. Wniebowzięcia Najświętszej Maryi Panny w Opatowie – parafia rzymskokatolicka znajdująca się w diecezji sandomierskiej w dekanacie Opatów. Została erygowana w 1989 przy klasztorze bernardynów. Mieści się przy ulicy Klasztornej.

</doc>
<doc id="1756606" url="https://pl.wikipedia.org/wiki?curid=1756606" title="Liam Aylward">
Liam Aylward

Liam Aylward, irl. Liam Aighleart (ur. 27 września 1952 w Kilkenny) – irlandzki polityk, minister w kilku rządach, deputowany do Parlamentu Europejskiego VI i VII kadencji.
Życiorys.
Uzyskał w 1972 dyplom w zakresie budownictwa i projektowania, przed podjęciem działalności politycznej pracował jako technik laboratoryjny. Od 1974 do 2002 był radnym hrabstwa Kilkenny. W 1977 został wybrany do Dáil Éireann. W izbie niższej irlandzkiego parlamentu zasiadał przez 30 lat. Zrezygnował z ubiegania się o reelekcję w 2007 w związku z zakazem łączenia mandatów posła krajowego i eurodeputowanego (posłem do Dáil Éireann w tym samym okręgu został wówczas jego brat, Bobby Aylward). Zajmował szereg stanowisk rządowych – był ministrem stanu w Ministerstwie Energii (od 1988 do 1989), ministrem leśnictwa (od 1992 do 1994), a także ministrem stanu w resorcie edukacji i następnie rolnictwa (od 2002 do 2004).
W 2004 z listy Fianna Fáil uzyskał mandat posła do Parlamentu Europejskiego w okręgu wschodnim. Od 2007 był wiceprzewodniczącym Komisji tymczasowej do spraw zmian klimatycznych. W wyborach w 2009 skutecznie ubiegał się o reelekcję. W VII kadencji przystąpił do grupy ALDE, został też członkiem Komisji Rolnictwa i Rozwoju Wsi.

</doc>
<doc id="1756607" url="https://pl.wikipedia.org/wiki?curid=1756607" title="No">
No

No
NO
Zobacz też:

</doc>
<doc id="1756608" url="https://pl.wikipedia.org/wiki?curid=1756608" title="Seria trąb powietrznych w Polsce (2008)">
Seria trąb powietrznych w Polsce (2008)

Seria trąb powietrznych w Polsce (2008) – najsilniejsza od kilkudziesięciu lat seria tornad (trąb powietrznych), zaobserwowanych na terenie Polski, która przetoczyła się w dniach 15–16 sierpnia 2008 roku.
Sytuacja meteorologiczna.
Dnia 15 sierpnia obszar Polski znalazł się w zasięgu oddziaływania płytkiej zatoki związanej z wielocentrycznym niżem. Quasi-stacjonarny front atmosferyczny, który znajdował się nad środkową Europą, rozdzielał dwie skrajne pod względem termicznym masy powietrza – zwrotnikową (gorącą, wilgotną), napływającą z południa Europy i znad Morza Śródziemnego, od polarnej morskiej (chłodnej), która obejmowała północno-zachodnią część Europy. Początkowo wykazywał cechy frontu ciepłego, ale w godzinach popołudniowych nad południową częścią Polski wyraźnie zaznaczył się wpływ zafalowanego frontu chłodnego. W godzinach porannych różnica temperatury przy powierzchni ziemi między rozdzielonymi przez front masami powietrza (polarna morska – zachodnia Polska; zwrotnikowa – wschodnia Polska) wyniosła 12 °C, a w godzinach popołudniowych już 18 °C. Warunki tego dnia sprzyjały więc rozwojowi wyjątkowo silnych burz i towarzyszących im groźnych zjawisk pogodowych. Tej samej doby w Słowenii, we wschodniej Austrii i na zachodzie Słowacji burzom towarzyszyły silne podmuchy wiatru i opady dużego gradu. Słowenię nawiedziły też ulewy, które wywołały powodzie. W wyniku tych wszystkich zdarzeń poza granicami Polski zginęło w sumie 5 osób (dwie we Włoszech, jedna w Austrii, dwie na Słowacji), a wiele zostało rannych.
Przebieg zdarzeń.
15 sierpnia.
Tego dnia od wczesnych godzin rannych przez obszar Polski przechodziły burze. Silna superkomórka burzowa przeszła nad rejonem Katowic, Czeladzi i Będzina, przynosząc niszczycielskie gradobicie (gradziny miały średnicę do 7 cm w Katowicach, i 8,75 cm w Czeladzi). Przemieściła się dalej w kierunku północno-wschodnim i o godzinie 7:40 CEST radar w Brzuchani odnotował maksymalne wartości odbiciowości, dochodzące do 61,63 dBz koło Ogorzelnika, w gminie Niegowa.
Około godziny 15:30 nad północną częścią Czech, na południe od Gór Opawskich, powstała komórka burzowa. W czasie ok. 30 minut przemieściła się nad obszar Polski (województwa opolskiego), szybko ewoluując w superkomórkę. Na szlaku jej przejścia odnotowano gradobicia. Na krótko przed zejściem pierwszego tornada, ok. 16:40 w Zdzieszowicach spadł grad o średnicy do 6 cm. Obraz EHT wykonany przez radar w Brzuchani o 17:00 potwierdza, że wierzchołek tej chmury osiągnął wysokość większą niż 15 km. Należy jednak zaznaczyć, że omawiana superkomórka burzowa była częścią większego mezocyklonalnego układu konwekcyjnego, który wtedy przechodził przez środkową Europę. Część szkód tego dnia była więc związana z silnym wiatrem, niekoniecznie o charakterze tornada.
Lej kondensacyjny po raz pierwszy dotknął ziemi około godziny 16:48 w okolicach miejscowości Kopanina i Zimna Wódka, po czym przeszedł kolejno nad autostradą A4 i przez wsie Sieroniowice, Balcarzowice, Kotulin Skały, Błotnica Strzelecka. Zniknął nad lasami w okolicach Dąbrówki ok. godz. 17:08. Ścieżka tego tornada miała długość prawie 20 km, a jej szerokość dochodziła miejscami do 1 km. Intensywność tej trąby powietrznej oceniono oceniono na stopień T7 w skali TORRO (F3 w skali Fujity), ale niektóre zniszczenia sugerują, że mógł to być wir o sile T8 (dolna intensywność F4). 15 osób zostało rannych.
Superkomórka burzowa, z której zeszło pierwsze tornado, w ciągu kolejnych kilkudziesięciu minut przemieściła się w rejon Lublińca i Częstochowy. Około godziny 17:30 kolejny lej dotknął powierzchni gruntu w okolicach Rusinowic (gmina Koszęcin), rozpoczynając tym samym drugi ciągły pas zniszczeń. W Rusinowicach zginęła 22-letnia kobieta, na którą zawalił się strop. Natomiast w miejscowości Kalina w powiecie lublinieckim zginął mężczyzna, który przebywał w czasie przechodzenia trąby powietrznej w swoim domku letniskowym. Na budynek runęło drzewo. Dalszy szlak zniszczeń wiódł przez zachodnie i północne przedmieścia Częstochowy. W okolicach Mykanowa, na drodze krajowej nr 1, tornado wywróciło autokar przewożący członków Zespołu Pieśni i Tańca „Śląsk”. Pojazd przekoziołkował i zderzył się z innymi samochodami, wywołując karambol. Rannych zostało 40 osób, w tym 30 członków zespołu. Trąba powietrzna zanikła w okolicach Wikłowa, przed wsią Łęg (gmina Kruszyna).
Po godzinie 18:30 superkomórka przyniosła kolejne tornado na południu województwa łódzkiego. Najbardziej zostały poszkodowane miejscowości Stara Wieś i Gorzkowice (powiat piotrkowski) oraz Radomsko, gdzie uszkodzonych zostało ponad 100 budynków w zachodniej dzielnicy miasta (Stobiecko Miejskie). Wir zanikł, gdy dotarł w rejon doliny Pilicy.
W Łodzi ok. godz. 19:30 mężczyzna został śmiertelnie porażony prądem. Piorun uderzył w drzewo, które przewracając się, zerwało trakcję elektryczną. Jeden z kabli upadł w kałużę, w której stał przechodzień, wskutek czego 23-latek zginął na miejscu.
16 sierpnia.
Na tym samym froncie atmosferycznym, 16 sierpnia, nad Mazowszem i Podlasiem, wystąpiły kolejne silne burze i tornada. Trąba powietrzna uszkodziła kilkadziesiąt budynków w miejscowościach Tybory-Wólka i Gołasze-Dąb w powiatach wysokomazowieckim i zambrowskim, w woj. podlaskim. W gminie Sterdyń w woj. mazowieckim, trąba powietrzna uszkodziła ponad 130 budynków. Odnotowano też opady dużego i bardzo dużego gradu. W Ostrówku w powiecie węgrowskim gradziny miały do 9 cm średnicy.
W Warkałkach w woj. warmińsko-mazurskim kobieta zginęła w pożarze domu, spowodowanym uderzeniem pioruna.
Potwierdzone przypadki.
Seria objęła większą liczbę tornad, ale w tabeli uwzględniono jedynie te, które w bazie ESWD zostały oznaczone jako „potwierdzone wiarygodnym źródłem”.
Skutki.
Kataklizm na swojej drodze uszkodził lub zniszczył 770 budynków. W nocy z 15 na 16 sierpnia, w godzinach od 21:00 do 4:00, odnotowano silne burze z porywistym wiatrem w kilkunastu większych miastach i wielu wsiach. W całym regionie częstochowskim bez prądu było 20 tys. odbiorców.

</doc>
<doc id="1756610" url="https://pl.wikipedia.org/wiki?curid=1756610" title="Visitor">
Visitor

Visitor - pasmo górskie w Górach Dynarskich. Położone jest w Czarnogórze, między pasmami Prokletije a Komovi. Stanowi centralną część wschodnich rejonów górskich Czarnogóry. U stóp pasma znajduje się miejscowość Plav i jezioro Plavsko Jezero. Pasmo to składa się z czterech gór połączonych ze sobą przełęczami. Leży na tyle blisko Prokletije, że przez niektórych uważane jest za jego część. Przeważnie jednak klasyfikuje się to pasmo jako odrębne.
Szczyty:

</doc>
<doc id="1756613" url="https://pl.wikipedia.org/wiki?curid=1756613" title="Parafia św. Mikołaja w Chełmży">
Parafia św. Mikołaja w Chełmży

Parafia św. Mikołaja w Chełmży – parafia rzymskokatolicka w diecezji toruńskiej, w dekanacie Chełmża, z siedzibą w Chełmży.
Historia.
Parafia została powołana przy kościele św. Mikołaja w Chełmży w 1251.
Zasięg parafii.
Do parafii należą wierni mieszkający w następujących miejscowościach: Bielczyny, Buczek, Biela, Dziemiony, Głuchowo z Windakiem, Kończewice, Kończewice wybud., Kończewice Ogrodnicy, Nowa Chełmża – wieś i PGR, Pluskowęsy, Obrąb, Skąpe-wieś i wybudowania, Wilamowo. Witkowo, Zawiszówka i Chełmży przy ulicy:
Batorego, Bema, Broniewskiego, Bocznej, Buczek, Browarnej, Bydgoskiej, Chełmińskiej, Chełmińskie Przedmieście, Chrobrego, Dąbrowskiego, Dworcowej, Frelichowskiego, Górnej, Głowackiego, Hallera, Jagiełły, Św. Jana, Jarzębinowej, Bł. Juty, Kochanowskiego, Kopernika, Kościuszki, Krótkiej, Krzywoustego, Królowej Jadwigi, Konopnickiej, Lipowej, Łokietka, Ładownia, Mickiewicza, Moniuszki, Mieszka I, 1-maja, Owocowej, Osiedle Przy Kończewicach, Paderewskiego, Piastowskiej, Polnej, Plac Wolności, Prusa, Poniatowskiego, Plac Wiejski, Rynek Bednarski, Rynek Garncarski, Reja, Rybaki, Sienkiewicza, Sobieskiego, Ks. Skargi, Strużal, Strzeleckiej, Szewskiej, Szczypiorskiego, Sikorskiego, Sądowej, Toruńskiej, Trakt, Traugutta, Tumskiej, Ks. Kardynała Wyszyńskiego, Wodnej, Witosa.

</doc>
<doc id="1756614" url="https://pl.wikipedia.org/wiki?curid=1756614" title="Deutsche Tourenwagen Masters Sezon 2009">
Deutsche Tourenwagen Masters Sezon 2009



</doc>
<doc id="1756615" url="https://pl.wikipedia.org/wiki?curid=1756615" title="Henri Busser">
Henri Busser



</doc>
<doc id="1756616" url="https://pl.wikipedia.org/wiki?curid=1756616" title="Tao-Tao, mały miś panda">
Tao-Tao, mały miś panda

 – japoński serial anime wyprodukowany w 1983 roku w reżyserii Shuichi Nakahara i Tatsuo Shimamura. Muzykę przewodnią serialu skomponował czeski kompozytor Karel Svoboda.
Fabuła.
Serial anime opowiada o przygodach małej pandy imieniem Tao-Tao, który wraz z przyjaciółmi często słucha ciekawych opowieści swojej mamy.
Wersja polska.
W Polsce serial był emitowany na kanale TVP1 w 1992 roku pod nazwą Tao-Tao w programie dla dzieci Ciuchcia, a także w latach 1993-1994 w ramach Wieczorynki pod nazwą Niedźwiadek Tao-Tao. Była to wersja z niemieckim dubbingiem i polskim lektorem (Januszem Szydłowskim). Serial został wydany na kasetach VHS pod nazwą Tao-Tao, mały miś panda. Dystrybucja: Notoria.

</doc>
<doc id="1756617" url="https://pl.wikipedia.org/wiki?curid=1756617" title="Deutsche Tourenwagen Masters Sezon 2008">
Deutsche Tourenwagen Masters Sezon 2008



</doc>
<doc id="1756618" url="https://pl.wikipedia.org/wiki?curid=1756618" title="Visitor (szczyt)">
Visitor (szczyt)

Visitor – szczyt w paśmie Visitor, w Górach Dynarskich, położony w Czarnogórze. Jest to najwyższy szczyt pasma Visitor. Góruje nad miejscowością Plav i jeziorem Plavsko Jezero.

</doc>
<doc id="1756628" url="https://pl.wikipedia.org/wiki?curid=1756628" title="Pierścień gardłowy chłonny">
Pierścień gardłowy chłonny



</doc>
<doc id="1756629" url="https://pl.wikipedia.org/wiki?curid=1756629" title="Wałentyn Slusar">
Wałentyn Slusar

Wałentyn Wasylowycz Slusar, ukr. Валентин Васильович Слюсар (ur. 15 września 1977 w Kijowie, Ukraińska SRR) – ukraiński piłkarz grający na pozycji pomocnika, reprezentant Ukrainy, trener piłkarski.
Kariera piłkarska.
Kariera klubowa.
Wychowanek DJuSSz Dynamo Kijów. Pierwszy trener Wiktor Kaszczej. Rozpoczynał grać w piłkę nożną w drugiej i trzeciej drużynie Dynama. W 1998 przeszedł do Metałurha Donieck, skąd w następnym roku podał się do Rostsielmasza Rostów nad Donem. W latach 2000-2005 bronił barw ukraińskich klubów Obołoń-PPO Kijów, Zakarpattia Użhorod, Polihraftechnika Oleksandria i} Nywa Winnica. W 2005 nowy trener Myron Markewicz zaprosił go do Metalista Charków. W maju 2009 był dyskwalifikowany na dwa miesiące za nieumyślne użycie preparatu dopingowego. W czerwcu jako wolny agent powrócił do Obołoni. Po zakończeniu sezonu 2011/12 zakończył karierę piłkarską.
Kariera reprezentacyjna.
19 listopada 2008 roku debiutował w narodowej reprezentacji Ukrainy w wygranym 1:0 meczu towarzyskim z Norwegią. Łącznie rozegrał 2 gry reprezentacyjne.
Kariera trenerska.
W lipcu 2012 rozpoczął karierę szkoleniową na stanowisku asystenta trenera młodzieżowej drużyny klubu Howerła Użhorod.

</doc>
<doc id="1756631" url="https://pl.wikipedia.org/wiki?curid=1756631" title="Nadleśnictwo Skarżysko">
Nadleśnictwo Skarżysko

Nadleśnictwo Skarżysko – jednostka organizacyjna Lasów Państwowych podległa Regionalnej Dyrekcji w Radomiu. Siedziba nadleśnictwa mieści się w Skarżysku-Kamiennej przy ulicy Wiejskiej 1. 
Nadleśnictwo leży na obszarze województw: świętokrzyskiego i mazowieckiego. Zarządza obszarem o łącznej powierzchni ok. 16 tys. ha.
Organizacja.
Nadleśnictwo podzielone jest na 13 leśnictw zgrupowanych w trzech obrębach.

</doc>
<doc id="1756635" url="https://pl.wikipedia.org/wiki?curid=1756635" title="Komovi">
Komovi

Komovi - pasmo górskie w Górach Dynarskich. Położone jest w Czarnogórze, między rzekami Lim, Tara i Drcka oraz pasmem Prokjetije. Leży w południowo-wschodniej części Czarnogóry. Należy do jednych z najwyższych rejonów Gór Dynarskich.
Szczyty:

</doc>
<doc id="1756636" url="https://pl.wikipedia.org/wiki?curid=1756636" title="Luigi Maglione">
Luigi Maglione

Luigi Maglione (ur. 2 marca 1877 w Casorii, zm. 22 sierpnia 1944 w Casorii) – włoski duchowny katolicki, dyplomata, Sekretarz Stanu Stolicy Apostolskiej, kardynał.
Życiorys.
Ukończył "Collegio Capranica" w Rzymie, a także Uniwersytet Gregoriański. Uzyskał tytuł doktora teologii i filozofii. Święcenia kapłańskie otrzymał 25 lipca 1901. Pracował duszpastersko w rodzinnej archidiecezji Neapol, po czym skierowany został na dalsze studia do Rzymu, gdzie również pracował duszpastersko do 1908 roku. W latach 1908-1918 był członkiem Sekretariatu Stanu. Od 1910 był prywatnym szambelanem Jego Świątobliwości, a od 1918 prałatem domowym. Był też tymczasowym reprezentantem papieża w Lidze Narodów i specjalnym wysłannikiem do Szwajcarii.
1 września 1920 otrzymał nominację na tytularnego arcybiskupa Cesarea di Palestina z jednoczesnym objęciem nuncjatury w Szwajcarii. Konsekracji dokonał kardynał Sekretarz Stanu Pietro Gasparri. Na tej samej ceremonii konsekrowany został również przyszły kardynał Francesco Marmaggi. 23 czerwca 1926 przeniesiony na urząd nuncjusza we Francji. Na konsystorzu z grudnia 1935 kreowany kardynałem prezbiterem Santa Pudenziana. W 1938 został prefektem Świętej Kongregacji Soboru Trydenckiego. Brał udział w konklawe 1939. Nowy papież Pius XII wyznaczył go na Sekretarza Stanu, który to urząd pełnił do swej śmierci. Po nim urząd ten wakował, gdyż papież sam kierował dyplomacją przez resztę swego pontyfikatu. Nowego Sekretarza Stanu mianował dopiero Jan XXIII.

</doc>
<doc id="1756637" url="https://pl.wikipedia.org/wiki?curid=1756637" title="Parafia Matki Bożej Królowej Polski w Wąbrzeźnie">
Parafia Matki Bożej Królowej Polski w Wąbrzeźnie

Parafia Matki Bożej Królowej Polski w Wąbrzeźnie – parafia rzymskokatolicka w diecezji toruńskiej, w dekanacie Wąbrzeźno, z siedzibą w Wąbrzeźnie. Erygowana 10 maja 1987 przy kościele poewangelickim. Mieści się przy placu Jana Pawła II.
Grupy parafialne.
Schola „Promyk Jutrzenki”, Żywy Różaniec, Rycerstwo Niepokalanej, Chór św. Cecylii, Parafialny Zespół Muzyczny.

</doc>
<doc id="1756638" url="https://pl.wikipedia.org/wiki?curid=1756638" title="Kom Kučki">
Kom Kučki

Kom Kučki – szczyt w paśmie Komovi, w Górach Dynarskich, położony w Czarnogórze. Jest to najwyższy szczyt pasma Komovi. U jego stóp leży miejscowość Stavna. Sąsiaduje z drugim co do wysokości szczytem pasma Komovi Stari Vrh (2483 m).

</doc>
<doc id="1756643" url="https://pl.wikipedia.org/wiki?curid=1756643" title="II liga argentyńska w piłce nożnej (2008/2009)">
II liga argentyńska w piłce nożnej (2008/2009)

Primera B Nacional 2008/2009
Mistrzem drugiej ligi argentyńskiej został klub Atlético Tucumán, natomiast wicemistrzem - klub Chacarita Juniors.
Mecze barażowe o awans do I ligi.
Belgrano Córdoba i Gimnasia y Esgrima La Plata pozostały w drugiej lidze.
Tabela spadkowa.
O tym, które kluby drugoligowe spadną do III ligi decydował dorobek punktowy w przeliczeniu na jeden rozegrany mecz uzyskany przez kluby w ostatnich trzech sezonach.
Do trzeciej ligi spadły bezpośrednio dwa ostatnie w tabeli kluby. Ponadto w barażach o utrzymanie się w II lidze wystąpiły dwa kluby - najsłabszy klub spośród klubów prowincjonalnych ("Interior") oraz najsłabszy spośród klubów stołecznych ("Metropolitano").
Bezpośrednio do drugiej ligi awansowali mistrzowie III ligi - mistrz III ligi stołecznej (Primera C Metropolitana) Sportivo Italiano Buenos Aires oraz mistrz III ligi prowincjonalnej (Torneo Argentino A) Boca Unidos Corrientes.
Baraże o utrzymanie się w II lidze.
Klub Los Andes Buenos Aires spadł do III ligi (Primera C Metropolitana), a na jego miejsce awansował klub Merlo Buenos Aires (zwycięzca trzecioligowego turnieju "Reducido"). Klub CAI Comodoro Rivadavia obronił swój drugoligowy byt.

</doc>
<doc id="1756648" url="https://pl.wikipedia.org/wiki?curid=1756648" title="Grand Prix Stanów Zjednoczonych – Wschód 1982">
Grand Prix Stanów Zjednoczonych – Wschód 1982

Grand Prix Stanów Zjednoczonych - Wschód 1982 (oryg. Detroit Grand Prix) – siódma runda Mistrzostw Świata Formuły 1 w sezonie 1982, która odbyła się 6 czerwca 1982, po raz pierwszy na torze Detroit Street Circuit.
Pierwsze Grand Prix Stanów Zjednoczonych - Wschód zaliczane do Mistrzostw Świata Formuły 1.

</doc>
<doc id="1756649" url="https://pl.wikipedia.org/wiki?curid=1756649" title="Parafia św. Apostołów Szymona i Judy Tadeusza w Wąbrzeźnie">
Parafia św. Apostołów Szymona i Judy Tadeusza w Wąbrzeźnie

Parafia Świętych Apostołów Szymona i Judy Tadeusza w Wąbrzeźnie – parafia rzymskokatolicka w diecezji toruńskiej, w dekanacie Wąbrzeźno, z siedzibą w Wąbrzeźnie. Erygowana w 1251. Od XVI wieku kościół parafialny (wąbrzeska fara) stanowi Sanktuarium Matki Bożej Brzemiennej. Mieści się przy ulicy Górnej.

</doc>
<doc id="1756650" url="https://pl.wikipedia.org/wiki?curid=1756650" title="Serhij Walajew">
Serhij Walajew

Serhij Wałentynowycz Walajew, ukr. Сергій Валентинович Валяєв (ur. 16 września 1978 w Makiejewce w obwodzie donieckim, Ukraińska SRR) – ukraiński piłkarz grający na pozycji pomocnika, reprezentant Ukrainy, trener piłkarski.
Kariera piłkarska.
Kariera klubowa.
W 1995 rozpoczął karierę piłkarską w drugoligowym klubie Szachtar Makiejewka, skąd w następnym sezonie przeniósł się do Dnipra Dniepropetrowsk. W sezonie 2003/2004 został wypożyczony do Krywbasa Krzywy Róg. W 2005 jako wolny agent podpisał kontrakt z Metalistem Charków. 17 lipca 2012 przeszedł do Howerły Użhorod, ale już po tygodniu przeniósł się do Arsenału Kijów. W sierpniu 2013 został piłkarzem Heliosu Charków, w którym zakończył karierę piłkarza.
Kariera reprezentacyjna.
19 listopada 2008 roku debiutował w narodowej reprezentacji Ukrainy w wygranym 1:0 meczu towarzyskim z Norwegią. Łącznie rozegrał 3 gry reprezentacyjne, strzelił 1 bramkę.
Kariera trenerska.
Po rozstaniu z wyczynowym uprawianiem sportu pozostał przy futbolu jako trener. Od stycznia do 2 lipca 2016 prowadził FK Nikopol-NPHU. Potem trenował Metalist Junior Charków. 8 maja 2018 został mianowany na stanowisko głównego trenera klubu Metalist 1925 Charków. 11 września 2018 został zwolniony z zajmowanego stanowiska.

</doc>
<doc id="1756656" url="https://pl.wikipedia.org/wiki?curid=1756656" title="Nelly de Rooij">
Nelly de Rooij

Petronella Johanna Nelly de Rooij (ur. 30 lipca 1883 w Weesp, zm. 10 czerwca 1964 w Arnhem) – holenderska zoolog, badaczka płazów i gadów.
Studiowała w Amsterdamie, gdzie otrzymała dyplom w 1904 roku. Nie mogąc kontynuować tam pracy naukowej z powodu dyskryminacyjnego prawa holenderskiego, przeniosła się do Zurychu, gdzie obroniła w 1907 pracę doktorską na temat układu sercowo-naczyniowego salamandry z rodzaju Andrias. W 1907 zajęła się konserwacją okazów gadów i płazów w muzeum zoologicznym na Uniwersytecie Amsterdamskim. W wyniku reformy administracyjnej w 1922 została zmuszona do rezygnacji z tego stanowiska.
Jej kariera naukowa była krótka, ale stanowiła istotny wkład w herpetologię dotyczącą Archipelagu Malajskiego. Wydała na ten temat książkę pt. "The reptiles of the Indo-Australian archipelago" (wyd. E.J. Brill Ltd., Lejda 1915, 1917), w której opisała po raz pierwszy kilka gatunków zwierząt należących do tamtejszej fauny, na przykład "Tribolonotus gracilis". Reprint obydwu części książki ukazał się w 1970 nakładem wydawnictwa Asher z Vaals.

</doc>
<doc id="1756657" url="https://pl.wikipedia.org/wiki?curid=1756657" title="Piptoporus betulinus">
Piptoporus betulinus



</doc>
<doc id="1756658" url="https://pl.wikipedia.org/wiki?curid=1756658" title="Synagoga w Więcborku">
Synagoga w Więcborku

Synagoga w Więcborku – więcborska synagoga została wybudowana w 1811 roku. Mieściła się przy obecnej ulicy Hallera 11. W czasie okupacji hitlerowskiej świątynia została zniszczona. Obecnie na jej miejscu został wybudowany nowy budynek mieszkalny.

</doc>
<doc id="1756659" url="https://pl.wikipedia.org/wiki?curid=1756659" title="Tobias Sippel">
Tobias Sippel

Tobias Sippel (ur. 22 marca 1988 w Bad Dürkheim) – niemiecki piłkarz grający na pozycji bramkarza. Od 2015 występuje w drużynie Borussia Mönchengladbach, w Bundeslidze.
W latach 1993–1998 występował w barwach SV 1911 Bad Dürkheim. Od 1998 roku w drużynie z Kaiserslautern. W seniorskiej karierze rozegrał 48 spotkań. Raz wystąpił w drużynie narodowej Niemiec U-21.

</doc>
<doc id="1756662" url="https://pl.wikipedia.org/wiki?curid=1756662" title="Mokra gora">
Mokra gora

Mokra gora - pasmo górskie w Górach Dynarskich. Leży na granicy między Czarnogórą a Serbią. Sąsiaduje z Prokletijem. Pasmo to ograniczone jest przez rzekę Ibar, Bogaska, kanion Rugovska Klisura i Alagina. Najwyższym szczytem jest Hajla (2403 m). Między innymi, znajduje się tam znana wieś Küstendorf.
Najwyższe szczyty:

</doc>
<doc id="1756663" url="https://pl.wikipedia.org/wiki?curid=1756663" title="Ángel de Saavedra">
Ángel de Saavedra

Ángel de Saavedra y Ramírez de Baquedano, książę de Rivas (ur. 10 marca 1791 w Kordobie, zm. 22 czerwca 1865 w Madrycie) – hiszpański polityk, poeta i dramaturg epoki romantyzmu. Autor dramatu "Don Alvaro, czyli Siła przeznaczenia" ("Don Alvaro o la fuerza del sino"). 
Nauki pobierał w Madrycie, w Real Seminario de Nobles. W latach 1809–1811 brał udział w walkach przeciwko Napoleonowi. W 1814 wydał zbiór wierszy oraz napisał neoklasycystyczną tragedię "Ataúlfo", której nie udało mu się opublikować ze względu na cenzurę. W następnych latach wystawił sztuki "Aliatar" (1816) i "Doña Blanca" (1817). Kolejny zbiór wierszy wydał w latach 1820–1821. W 1821 roku został reprezentantem Kordoby w parlamencie w Madrycie. W 1822 stworzył sztukę "Lanuza". Rok później został skazany na śmierć za działalność przeciwko Ferdynandowi VII. Aby uniknąć wyroku, opuścił kraj. Podróżował m.in. do Włoch, Londynu i na Maltę (1825-1830). Na Malcie poznał dawnego ambasadora angielskiego w Hiszpanii, Johna Frere, który zachęcił go do poznania dawniejszej literatury hiszpańskiej i do porzucenia twórczości klasycystycznej; dzięki niemu zapoznał się też z twórczością Szekspira, Byrona i Waltera Scotta. Do Hiszpanii Saavedra powrócił w 1834 roku po śmierci króla Ferdynanda; wtedy też odziedziczył (po śmierci brata) tytuł księcia de Rivas i zasiadł w parlamencie. Również w 1834 opublikował utwór "Maur podrzutek" ("El Moro exposito"), składający się z 12 wierszowanych części i dedykowany Johnowi Frere. Wstęp do poematu, pióra Antonia Alcalá Galiano uważany jest za pierwszy manifest romantyczny w Hiszpanii. W 1835 wystawił dramat "Don Alvaro, czyli Siła przeznaczenia", który zyskał duże uznanie publiczności. W 1841 ukazał się zbiór "Romanse historyczne" ("Los romances historicos"), inspirowany wydarzeniami z hiszpańskiej historii. Trzy lata później wydał dramat symboliczny "Rozczarowanie we śnie" ("El desengaño en un sueño"). W latach 1844–1850 piastował funkcję ambasadora w Neapolu, a w latach 1857–1858 – we Francji. W 1854 r. był szefem rządu Hiszpanii, ale stanowisko to piastował zaledwie przez dwa dni.

</doc>
<doc id="1756665" url="https://pl.wikipedia.org/wiki?curid=1756665" title="Hajla">
Hajla

Hajla (, lub ) – szczyt w paśmie Mokra gora, w Górach Dynarskich. Leży na granicy między Czarnogórą a Serbią (Kosowem). Jest to najwyższy szczyt pasma Mokra gora.

</doc>
<doc id="1756668" url="https://pl.wikipedia.org/wiki?curid=1756668" title="Synagoga w Radziejowie">
Synagoga w Radziejowie

Synagoga w Radziejowie – radziejowska synagoga została wybudowana w 1938 roku. Mieściła się przy ulicy Objezdnej. Była kryta blachą. Nazywana była "Domem Racheli". W czasie okupacji hitlerowskiej 8 listopada 1939 uległa spaleniu. Niemcy odpowiedzialnością za zniszczenie obarczyli Żydów. Obecnie nie istnieje.

</doc>
<doc id="1756670" url="https://pl.wikipedia.org/wiki?curid=1756670" title="Walmor Battu Wichrowski">
Walmor Battu Wichrowski

Walmor Battu Wichrowski (ur. 1920, zm. 31 października 2001), brazylijski biskup polskiego pochodzenia. Wyświęcony na księdza w 1945. Od 1958 do 1960 pomocniczy biskup diecezji Santos i tytularny biskup Sanavus. Od 1960 do 1961 biskup diecezji Nova Iguacu. Od 1961 do 1965 pomocniczy biskup diecezji Santa Maria i tytularny biskup Phelbes. W latach 1971-1972 ordynariusz diecezji Cruz Alta.
Bibliografia

</doc>
<doc id="1756675" url="https://pl.wikipedia.org/wiki?curid=1756675" title="PolSat">
PolSat



</doc>
<doc id="1756676" url="https://pl.wikipedia.org/wiki?curid=1756676" title="Nguyễn Khánh">
Nguyễn Khánh

Nguyễn Khánh (ur. 8 listopada 1927, zm. 11 stycznia 2013) – wietnamski polityk, wojskowy, jeden z przywódców Wietnamu Południowego. W latach sześćdziesiątych dwudziestego wieku brał udział w trzech zamachach stanu inspirowanych przez Stany Zjednoczone.
Życiorys.
Urodził się w skromnej rodzinie w północnym Wietnamie. W 1943 roku porzucił szkołę i wstąpił w szeregi Việt Minhu, walczącego o wyzwolenie Wietnamu spod okupacji japońskiej i francuskiej dominacji kolonialnej. Usunięty z Việt Minh za niesubordynację i nielojalność, na krótko wstąpił do armii francuskiej, przed klęską Francuzów w bitwie pod Điện Biên Phủ w 1954 roku.
W czasie konferencji genewskiej został bliskim współpracownikiem Ngô Đình Diệma, obejmując wkrótce stanowisko zastępcy jego sztabu. Ngô wychowany w amerykańskiej szkole jako katolik szybko jednak tracił poparcie w zdominowanym przez buddystów południu kraju. W tej sytuacji Nguyễn przyłączył się do grupy spiskowców, która pod wodzą generała Dương Văn Minha odsunęła w 1963 roku Ngô od władzy. Zamachowcom udzielił poparcia rząd amerykański, a zwłaszcza ambasador USA Henry Cabot Lodge, zniecierpliwiony korupcją i nieudolnością Ngô.
Generał Dương objął funkcję szefa sztabu, Nguyễn w nagrodę za pomoc został szefem administracji Dươnga. Porozumienie to przetrwało zaledwie trzy miesiące. W styczniu 1964 roku Nguyễn stanął na czele zamachu, który doprowadził do obalenia Dươnga. Ponownie zamachowcom udzieliły poparcia Stany Zjednoczone, pragnące ustanowienia w Wietnamie Południowym rządów cywilnych. Zgodnie z wolą Amerykanów Nguyễn powołał rząd cywilny, z Najwyższą Radą Narodową na czele. W tym czasie siły Vietcongu umocniły swoją pozycję, wykorzystując spory o władzę południowo-wietnamskich przywódców.
Rząd Nguyễna nie przetrwał długo. W lutym 1965 roku generałowie Nguyễn Cao Kỳ i Nguyễn Văn Thiệu, którzy wcześniej brali udział w obaleniu Dươnga, dokonali zamachu stanu i odsunęli od władzy również Nguyễna. Powierzono mu godność honorowego ambasadora Wietnamu we Francji, co w praktyce oznaczało wygnanie. Nguyễn przeniósł się później do Stanów Zjednoczonych i zamieszkał w luksusowej rezydencji w Palm Beach na Florydzie. 

</doc>
<doc id="1756677" url="https://pl.wikipedia.org/wiki?curid=1756677" title="Parafia św. Jadwigi Śląskiej w Nieszawie">
Parafia św. Jadwigi Śląskiej w Nieszawie

Parafia Świętej Jadwigi w Nieszawie – polska rzymskokatolicka parafia w Nieszawie, należąca do diecezji włocławskiej, dekanatu nieszawskiego. 
Historia.
Parafia została erygowana w 1468 roku. Kościół parafialny wybudowany w latach 1460-1468 w stylu późnogotyckim. Wieża i kaplice pochodzą z XVI wieku. W 1721 roku odnowiono wieżę kościelną. Gruntowny remont kościół przeszedł w latach 1951-1955.

</doc>
<doc id="1756678" url="https://pl.wikipedia.org/wiki?curid=1756678" title="Korpusy zmechanizowane Armii Czerwonej">
Korpusy zmechanizowane Armii Czerwonej

Korpusy zmechanizowane Armii Czerwonej (ros. "Механизированный корпус") – wyższe związki taktyczne wojsk zmechanizowanych Armii Czerwonej.
Korpusy zmechanizowane przed II wojną światową.
Skład.
Decyzją Rewolucyjnej Rady Wojskowej ZSRR z 11 marca 1932 roku rozpoczęto organizowanie korpusów zmechanizowanych w składzie:
W 1937 roku korpus zmechanizowany posiadał:
W 1938 roku istniejące korpusy zmechanizowane zostały przeorganizowane w korpusy czołgów o numerach: 5, 7, 11 i 57.
Korpusy zmechanizowane w latach 1940–1941.
Na podstawie analizy przebiegu wojny z Finlandią wojny zimowej wyciągnięto wnioski o konieczności reorganizacji sił pancernych ZSRR. 9 czerwca 1940 r. NKO ZSSR Siemion Timoszenko zatwierdził plan formowania korpusów zmechanizowanych i przekazał go do SNK ZSSR. 6 lipca 1940 r. wyszła decyzja SNK ZSSR 1193-464ss. Na podstawie programu rozwoju korpusów zmechanizowanych z dnia 22 lutego 1941 roku zatwierdzonego przez szefa Sztabu Generalnego generała armii Gieorgija Żukowa miano utworzyć 19 „bojowych”, 7 „zmniejszonych” i 4 „zmniejszone drugiej kolejności” korpusy zmechanizowane. Do końca 1941 roku w skład korpusów i dwóch samodzielnych dywizji pancernych miały wejść 18 804 czołgi, w tym – 16 655 w „bojowych” korpusach zmechanizowanych. Z punktu widzenia zestawień ilościowych program ten realizowano pomyślnie, gdyż już 22 lutego 1941 roku w składzie korpusów zmechanizowanych znajdowały się 14 684 czołgi. Na dzień 22 czerwca 1941 roku w składzie 20 korpusów zmechanizowanych, rozwiniętych w pięciu przygranicznych okręgach wojskowych, znajdowało się 11 029 czołgów. Dodatkowo ok. 2 000 czołgów znajdowało się w składzie trzech korpusów (5, 7, 21) oraz w samodzielnej 57 Dywizji Pancernej, które zostały wprowadzone do walki w ciągu kilku tygodni od wybuchu wojny. Łącznie w dniu 1 czerwca 1941 roku w Armii Czerwonej było 19 540 czołgów (nie wliczając lekkich czołgów pływających T–37/T–38/T–40 oraz tankietek T-27) oraz 5 197 uzbrojonych w działa samochodów pancernych.
Skład.
Etatowy skład Korpusu zmechanizowanego:
Etat korpusu zmechanizowanego nr 10/20 przewidywał następujące stany etatowe:
Wszystkie istniejące korpusy zmechanizowane zostały rozformowane w okresie lipiec – wrzesień 1941 roku.
Działania.
Tworzenie tak wielkich formacji w szeregach zacofanej pod wieloma względami i przetrzebionej stalinowskimi armii czystkami okazało się jak wykazały to pierwsze miesiące zmagań błędem. Rosjanie nie byli w stanie skutecznie koordynować w walce tak licznej masy pojazdów. Głębokim piętnem odcisnęły się braki w wykwalifikowanej kadrze dowódczej, szczególnie tej średniego i niższego szczebla. Dawały znać o sobie skostniałe schematy działań i strach przed podejmowaniem decyzji na szczeblu plutonu czy kompanii. Największym jednak niedomaganiem korpusów zmechanizowanych był niemal całkowity brak systemów łączności radiowej i to na każdym szczeblu – bazowano na łączności telefonicznej. W takich warunkach nie sposób było przeprowadzać koncentrycznych uderzeń ani elastycznie się bronić.
Niemieckie dywizje pancerne, mając w składzie coraz większą liczbę samobieżnych pojazdów wsparcia, posiadały bez porównania większą ruchliwość. Jeśli dodamy do tego rozbudowany system łączności radiowej i bardzo dobre wyszkolenie czołgistów Wermachtu, to efekt porównania z radzieckimi jednostkami będzie chyba odpowiednio wyrazisty.
Z uwagi na poniesione straty Korpusy Zmechanizowane zostały rozwiązane 15 lipca 1941 roku Dyrektywą Kwatery Głównej podpisaną przez generała armii Gieorgija Żukowa.
Formowanie.
Do czerwca 1941 roku utworzono w Okręgach Wojskowych aż 30 korpusów zmechanizowanych, ale najczęściej nie miały one pełnego stanu sprzętowego.
Korpusy zmechanizowane 1942 – 1945.
Po ostatecznym rozwiązaniu dywizji pancernych w sierpniu 1941 roku sowieckie wojska pancerne zorganizowane były jedynie na szczeblu taktycznym w ramach systemów: brygadowego, pułkowego i batalionowego (zdarzał się niekiedy i kompanijny). Po pierwszych ofensywach w zimie 1941 roku pod Charkowem i Moskwą okazało się, że jednostki Armii Czerwonej przechodząc do natarcia nie mają odpowiedniego wsparcia ze strony jednostek pancernych. W związku z tym rozpoczęto ponowne formowanie Korpusów Pancernych i Zmechanizowanych.
Skład korpusu zmechanizowanego w 1942 roku.
We wrześniu 1942 roku ponownie rozpoczęto formowanie Korpusów Zmechanizowanych o różnym składzie, w trzech typach organizacyjnych:
Liczba czołgów: 175 – 224.
Zmiany w organizacji korpusów zmechanizowanych:
Skład korpusu zmechanizowanego w grudniu 1943 roku:
Formowanie.
W okresie od 8 września 1942 1 KZmech i 2 KZmech do 1 grudnia 1944 10 KZmech sformowano dziesięć korpusów zmechanizowanych oraz od 15 października 1942 r. do 26 czerwca 1943 r. od podstaw, cztery Gwardyjskie Korpusy Zmechanizowane:
Sześć pierwszych nowo sformowanych korpusów zmechanizowanych było sformowanych według trzech typów organizacyjnych i tak: korpusy 1 i 2 miały po 175 czołgów, 3 i 5 – po 224 czołgi, a 4 i 6 – po 204 czołgi. Standardową organizacją miała być organizacja 1 KZmech i 2 KZmech. Wszystkie nowe korpusy zmechanizowane (7, 8, 9, 10 oraz 1, 2, 4, 6Gw) zostały sformowane według tego ostatniego schematu.
Pięć korpusów zmechanizowanych przekształcono w trakcie działań na korpusy gwardyjskie. Pod koniec działań wojennych RKKA posiadała łącznie czternaście korpusów zmechanizowanych, w tym dziewięć korpusów gwardyjskich. Z jednostek tych pięć korpusów zmechanizowanych wchodziło w skład armii pancernych, wszystkie były korpusami gwardyjskimi.

</doc>
<doc id="1756680" url="https://pl.wikipedia.org/wiki?curid=1756680" title="Okrzeja (ujednoznacznienie)">
Okrzeja (ujednoznacznienie)

Osoby o nazwisku Okrzeja:

</doc>
<doc id="1756681" url="https://pl.wikipedia.org/wiki?curid=1756681" title="Bioć/Maglić/Volujak/Vlasulja">
Bioć/Maglić/Volujak/Vlasulja

Bioć/Maglić/Volujak/Vlasulja - pasmo w Górach Dynarskich. Leży na granicy między Bośnią i Hercegowiną a Czarnogórą. Najwyższym szczytem jest Veliki Vitao, który osiąga 2397 m.
Szczyty:

</doc>
<doc id="1756682" url="https://pl.wikipedia.org/wiki?curid=1756682" title="Veliki Vitao">
Veliki Vitao

Veliki Vitao – szczyt w paśmie Bioć/Maglić/Volujak/Vlasulja, w Górach Dynarskich. Leży w Czarnogórze, blisko granicy z Bośnią i Hercegowiną. Jest to najwyższy szczyt pasma Bioć/Maglić/Volujak/Vlasulja. 

</doc>
<doc id="1756684" url="https://pl.wikipedia.org/wiki?curid=1756684" title="Paweł Dąbek">
Paweł Dąbek

Paweł Dąbek (ur. 24 września 1908 w Piotrkowie, zm. 19 września 1987 w Lublinie) – polski polityk i wojskowy, generał brygady Wojska Polskiego, wojewoda lubelski (1949–1950), wieloletni przewodniczący prezydium Wojewódzkiej Rady Narodowej województwa lubelskiego; poseł do Krajowej Rady Narodowej, na Sejm Ustawodawczy oraz na Sejm PRL II, III, IV, V, VI, VII i VIII kadencji. Budowniczy Polski Ludowej.
Życiorys.
Syn Piotra i Franciszki z Siatkowskich. W latach 1930–1931 członek Związku Niezależnej Młodzieży Demokratycznej. Od 1931 do 1938 należał do Komunistycznej Partii Polski. W 1935 ukończył studia prawnicze na Katolickim Uniwersytecie Lubelskim.
W trakcie wojny obronnej 1939 walczył w szeregach Samodzielnej Grupie Operacyjnej „Polesie”. W latach 1941–1942 członek Robotniczo-Chłopskiej Organizacji Bojowej. W 1942 został działaczem Polskiej Partii Robotniczej. Następnie oficer oraz dowódca Lubelskiego Okręgu Gwardii Ludowej. W 1943 został aresztowany i był więziony w obozie koncentracyjnym na Majdanku. Na terenie obozu zorganizował Związek „Orzeł”, który przygotował ucieczkę przez druty trzech osób w marcu 1944. Od 9 września 1944 był posłem do Krajowej Rady Narodowej, reprezentując Polską Partię Robotniczą. Zgłoszony został przez Wojewódzką Radę Narodową w Lublinie. Od 1945 do 1946 był instruktorem Wydziału Przemysłowego Komitetu Centralnego PPR. W okresie 1946–1952 i 1956–1981 członek Komitetu Wojewódzkiego i jego egzekutywy kolejno w PPR i Polskiej Zjednoczonej Partii Robotniczej (do której przystąpił wraz z PPR w grudniu 1948) w Lublinie; od 1947 do 1948 III sekretarz KW PPR, a w latach 1948–1949 sekretarz organizacyjny KW PPR i PZPR. W latach 1959–1968 zastępca członka Komitetu Centralnego PZPR. Od 1984 do 1987 ponownie zasiadał w KW partii w Lublinie.
W latach 1944–1946, 1950–1952 oraz 1956–1969 przewodniczący prezydium Wojewódzkiej Rady Narodowej województwa lubelskiego. W okresie 1949–1950 wojewoda lubelski. W 1947 uzyskał mandat posła na Sejm Ustawodawczy w okręgu Zamość z ramienia Polskiej Partii Robotniczej. Zasiadał w Komisji Przemysłowej, Komisji Prawniczej i Regulaminowej oraz w Komisji Skarbowej. W 1957, 1961, 1965, 1969, 1972, 1976 i 1980 ponownie uzyskiwał mandat posła jako reprezentant Polskiej Zjednoczonej Partii Robotniczej. Do Sejmu Ustawodawczego oraz Sejmu III, IV, V i VI kadencji dostał się z okręgu Zamość, do Sejmu II kadencji z okręgu Tomaszów Lubelski, a do Sejmu VII i VIII kadencji z okręgu Lublin.
W okresie 1946–1977 prezes Zarządu Głównego Towarzystwa Opieki nad Majdankiem. Od 1949 prezes Zarządu Wojewódzkiego Związku Bojowników o Wolność i Demokrację w Lublinie, a także członek Rady Naczelnej i Zarządu Głównego ZBoWiD; od 1985 członek prezydium Rady Naczelnej ZBoWiD. Członek honorowy Lubelskiego Towarzystwa Naukowego. Od 1952 do 1955 pełnił funkcję prezesa Wojewódzkiego Związku Gminnych Spółdzielni „Samopomoc Chłopska” w Krakowie oraz w Kielcach (Radomiu). W latach 1969–1976 dyrektor Wydawnictwa Lubelskiego. W 1971 został przewodniczącym Wojewódzkiego Komitetu Frontu Jedności Narodu w Lublinie. W 1974 wybrany w skład Zarządu Głównego, a w 1983 w skład Krajowej Rady Towarzystwa Przyjaźni Polsko-Radzieckiej; od 1980 prezesował Okręgowi Lubelskiemu TPPR. W latach 80. członek Rady Krajowej Patriotycznego Ruchu Odrodzenia Narodowego. 
W październiku 1980 otrzymał awans na stopień generała brygady w stanie spoczynku. Nominację wręczył mu w Belwederze przewodniczący Rady Państwa prof. Henryk Jabłoński.
Pochowany został 26 września 1987 w Alei Zasłużonych na cmentarzu wojskowo-komunalnym przy ul. Lipowej w Lublinie (kwatera P3AZ-1-1) wraz z żoną, Krystyną Dąbek z domu Bartoszewską (1913–1992). W pogrzebie w imieniu władz uczestniczyli: członek Biura Politycznego KC PZPR, sekretarz KC PZPR gen. broni Józef Baryła oraz prezes Zarządu Głównego ZBoWiD gen. broni Józef Kamiński.
Życie prywatne.
Mieszkał w Lublinie. Był żonaty z Krystyną z domu Bartoszewską (zmarła w 1992). Małżeństwo miało córkę.

</doc>
<doc id="1756688" url="https://pl.wikipedia.org/wiki?curid=1756688" title="Zatrzymani w czasie">
Zatrzymani w czasie

Zatrzymani w czasie (ang. "Clockstoppers") – amerykański film z roku 2002.
Opis fabuły.
Grupa nastolatków przypadkiem znajduje dziwny zegarek i postanawiają go uruchomić. Okazuje się, że ten zegarek potrafi zatrzymywać czas.

</doc>
<doc id="1756690" url="https://pl.wikipedia.org/wiki?curid=1756690" title="Mecz piłkarski Francja – Bułgaria (1993)">
Mecz piłkarski Francja – Bułgaria (1993)

Mecz piłkarski między reprezentacjami Francji i Bułgarii, rozegrany 17 listopada 1993 roku na Parc des Princes w Paryżu – ostatnie spotkanie w ramach eliminacji grupy szóstej do Mundialu 1994. Bułgarzy niespodziewanie wygrali 2:1, po dwóch golach Emiła Kostadinowa, zawodnika FC Porto. Mecz, pierwsze w historii wyjazdowe zwycięstwo Bułgarii nad Francją, dla obu reprezentacji stanowił moment przełomowy: dla Bułgarów oznaczał on nie tylko awans do mundialu, ale także początek mającego trwać do końca lat 90. najlepszego okresu w historii ich piłkarstwa (IV miejsce na mistrzostwach świata, pierwszy awans na mistrzostwa Europy i wyróżnienia indywidualne dla zawodników); Francuzi zaś po tym, jak wskutek listopadowej porażki nowym selekcjonerem został Aimé Jacquet, wówczas właśnie zaczęli budowę zespołu, który w 1998 roku sięgnął po tytuł mistrza świata.
Tło.
Dla obu zespołów wynik tego meczu miał zdecydować o ewentualnym awansie do turnieju. Jeszcze miesiąc przed jego rozegraniem znacznie korzystniejsza była sytuacji Francuzów: wprawdzie inauguracyjny mecz kwalifikacji we wrześniu 1992 (z Bułgarią w Sofii) przegrali, to potem zanotowali sześć zwycięstw oraz jeden remis, z najlepszą w grupie Szwecją. Na początku października, na dwie kolejki przed końcem eliminacji, zajmowali pierwsze miejsce w grupie, a do awansu wystarczył im remis w jednym z dwu ostatnich spotkań: z Izraelem w Paryżu (13 października) lub z Bułgarią na tym samym stadionie miesiąc później. Z Izraelem podopieczni Gérarda Houlliera przegrali 2:3 i było to jedyne zwycięstwo Izraelczyków w tych eliminacjach; ostatnie dwie bramki Francuzi stracili odpowiednio w 83. i 93. minucie. Mimo porażki, zachowali większe szanse na awans, bo aby zagrać na mistrzostwach musieli przynajmniej uzyskać wynik remisowy w spotkaniu z Bułgarią.
To Francuzi byli faworytem tego meczu. Po pierwsze przemawiała za nimi statystyka bezpośrednich konfrontacji: chociaż oba zespoły wygrały ze sobą po siedem razy, to Bułgarom nigdy nie udało się pokonać Francuzów na ich boisku. Po drugie w rankingu FIFA obie drużyny dzieliła różnica osiemnastu pozycji: Francja w październiku 1993 roku zajmowała czternaste miejsce, a Bułgaria trzydzieste drugie. Ponadto na korzyść "Trójkolorowych" przemawiał bilans ich wyników w sezonie 1992-1993: nie licząc pechowej porażki z Izraelem, Francuzi nie przegrali żadnego meczu od września 1992 roku. Pod wodzą Houlliera zanotowali serię ośmiu meczów bez porażki, w których stracili jedynie cztery gole. Ich rywale zaś w 1993 roku ulegli nie tylko Austrii (1:3) w meczu eliminacyjnym, ale także przegrali towarzysko z Tunezją (0:3) i Zjednoczonymi Emiratami Arabskimi (0:1). W ośmiu spotkaniach rozegranych przed listopadowym meczem dali sobie strzelić aż dwanaście goli, co dawało średnią półtora gola na mecz. I wreszcie – kolejnym atutem Francuzów była ich znacznie lepsza pozycja na arenie klubowej. Olympique Marsylia pół roku wcześniej po ograniu A.C. Milanu zdobył pierwszy w historii piłki francuskiej Puchar Mistrzów. Przeciwko Bułgarom wybiegło trzech zawodników, którzy znajdowali się w kadrze Olympique w tamtych rozgrywkach PEMK: Marcel Desailly, Franck Sauzée i Didier Deschamps.
W podobnych okolicznościach - w meczu decydującym o tym, kto wystąpi na mistrzostwach świata - Francuzi grali już z Bułgarami w grudniu 1961, kiedy stawką dodatkowej gry barażowej był awans do Mundialu 1962. Na neutralnym stadionie w Mediolanie górą byli wówczas Bułgarzy, którzy po golu Dimityra Jakimowa wygrali 1:0.
Następstwa.
Spotkanie z Bułgarią było ostatnim za selekcjonerskiej kadencji Gérarda Houlliera. Szkoleniowiec został zastąpiony przez swojego asystenta Aimé Jacqueta. Nowy trener pierwotnie miał pracować tymczasowo, do czasu znalezienia bardziej znanej osoby. Jednak prowadzona przez niego reprezentacja grała coraz lepiej, aby – w latach 1994-1996 – zanotować bilans trzydziestu jeden meczów bez porażki. Jacquet dokonał radykalnych zmian w kadrze; w trakcie eliminacji Euro 1996 miejsce w niej stracili występujący także w spotkaniu z Bułgarią liderzy: Éric Cantona, Jean-Pierre Papin i David Ginola. Za to zdecydowanie postawił na Zinedine’a Zidane’a, rezerwowego za czasów Houlliera. Francuzi prowadzeni przez Jacqueta najpierw dotarli do półfinału Euro 1996, a dwa lata później, po raz pierwszy w historii, zdobyli tytuł mistrza świata. W kadrze powołanej na Mundial 1998 znalazło się siedmiu graczy, którzy wzięli udział w spotkaniu z Bułgarią w listopadzie 1993: Bernard Lama, Laurent Blanc, Marcel Desailly, Emmanuel Petit, Didier Deschamps, który przejął od Papina opaskę kapitańską, oraz rezerwowi wówczas Bixente Lizarazu i Youri Djorkaeff. Houllier zaś poświęcił się pracy z młodzieżą. Do głównego nurtu życia futbolowego powrócił dopiero w 1998 roku, kiedy został menedżerem Liverpool F.C. Za jego kadencji klub ponownie awansował do europejskiej czołówki; w 2001 roku Francuz doprowadził go do zwycięstwa w rozgrywkach o Puchar UEFA.
Tymczasem Bułgarzy awansowali do Mundialu 1994. Na amerykańskich boiskach nie tylko wygrali pierwszy w historii mecz na mistrzostwach świata (4:0 z Grecją), ale po zwycięstwach nad wicemistrzami świata Argentyńczykami oraz obrońcami mistrzowskiego trofeum Niemcami dotarli aż do półfinału. Na drodze do finału mundialu zatrzymali ich dopiero Włosi. Lider drużyny Christo Stoiczkow został królem strzelców turnieju, a na koniec roku 1994 otrzymał Złotą Piłkę dla najlepszego piłkarza Europy. Właśnie podczas listopadowego meczu z Francją ostatecznie ukształtowała się podstawowa jedenastka Bułgarów. Selekcjoner Penew, który dużo eksperymentował, głównie z linią obrony (wcześniej zamiast Petyra Chubczewa i Canka Cwetanowa grali Ilian Kiriakow i Zaprian Rakow), ostatecznie na mundialu zaufał swoim wybrańcom na spotkanie z Francją. Wszyscy, oprócz Ljubosława Penewa, u którego niedługo po listopadowym meczu zdiagnozowano nasieniaka, pojechali na mistrzostwa świata. Penewa zaś w jedenastce zastąpił Nasko Sirakow. Kolejnym mocnym akcentem międzynarodowych występów Bułgarów był ich pierwszy w historii awans do mistrzostw Europy. Zagrali na Euro 1996, ale z mniejszym powodzeniem (runda grupowa).
Na mistrzostwach Europy w 1996 doszło do rewanżu za spotkanie na Parc des Princes; w ostatnim meczu grupowym Francuzi wygrali 3:1, co sprawiło, że Bułgarzy nie awansowali do ćwierćfinału. W drużynie francuskiej grało tylko sześciu uczestników spotkania eliminacyjnego do Mundiali 1994 (z nowym trenerem Aimé Jacquetem), podczas gdy w zespole bułgarskim wystąpiło ich aż jedenastu. Zabrakło Emiła Kostadinowa, który był wówczas kontuzjowany.

</doc>
<doc id="1756693" url="https://pl.wikipedia.org/wiki?curid=1756693" title="Synagoga w Pakości">
Synagoga w Pakości

Synagoga w Pakości – pakoska synagoga została wybudowana systemem szachulcowym w latach 1903-1904, poświęcona 17 sierpnia 1904. W czasie okupacji hitlerowskiej została zniszczona. Obecnie nie istnieje.

</doc>
<doc id="1756694" url="https://pl.wikipedia.org/wiki?curid=1756694" title="Sinjajevina">
Sinjajevina

Sinjajevina – pasmo górskie w Górach Dynarskich. Leży w Czarnogórze, między rzeką Tara a pasmem Durmitor. Najwyższym szczytem jest Babin Zub, który osiąga 2253 m.
Szczyty:

</doc>
<doc id="1756696" url="https://pl.wikipedia.org/wiki?curid=1756696" title="Parafia w Małczu">
Parafia w Małczu



</doc>
<doc id="1756702" url="https://pl.wikipedia.org/wiki?curid=1756702" title="Willem Kieft">
Willem Kieft

Willem Kieft (ur. we wrześniu 1597 w Amsterdamie, zm. 27 sierpnia 1647) – gubernator Nowych Niderlandów. Zasłynął okrucieństwem wobec Indian Wappinger.
Życiorys.
Urodził się w rodzinie prowadzącej działalność kupiecką w Amsterdamie w Holandii. W 1630 przeniósł się do La Rochelle we Francji. Nie odniósł jednak sukcesów w interesach i przeniósł się do Turcji, gdzie trudnił się wykupywaniem z niewoli jeńców chrześcijańskich. Wobec braku funduszy nie udało mu się rozwinąć działalności na szerszą skalę.
W maju 1637 Kompania Zachodnioindyjska doprowadziła do odwołania gubernatora Nowych Niderlandów Woutera Van Twillera. Stanowisko to powierzono Kieftowi, który w ten sposób został piątym z kolei gubernatorem tej kolonii. Kieft udał się do Ameryki w 1637 roku. Do Nowego Amsterdamu (dzisiejszy Nowy Jork) dotarł 26 marca. Miasto znajdowało się wówczas w trudnej sytuacji. Umocnienia były zniszczone i tylko jeden okręt nadawał się do użytku. Nowy gubernator przystąpił natychmiast do działań mających na celu usprawnienie administracji i wzmocnienie kolonii. Kieft rozpoczął również zdecydowane działania przeciwko sąsiednim plemionom indiańskim. W 1641 roku podjął próbę zmuszenia mieszkających w pobliżu Nowego Amsterdamu Indian Raritan do płacenia miastu trybutu. Indianie odmówili i rozpoczęli wojnę z osadnikami. Wojna trwała z krótkimi przerwami przez kolejne cztery lata.
Kieft utrzymywał kontakty handlowe z Indianami z potężnego plemienia Mohawków. Mohawkowie usiłowali podporządkować sobie plemię Wappingerów. Wappingerowie wycofali się w okolicę Nowego Amsterdamu prosząc Kiefta o pomoc. Kieft nie tylko odmówił pomocy, ale skierował przeciw Wappingerom oddziały Mohawków i własne siły. W nocy z 25 na 26 lutego 1643 roku doszło do krwawej rzezi, podczas której wymordowano Wappingerów nie oszczędzając kobiet i dzieci. Głowy osiemdziesięciu zabitych przywieziono do Nowego Amsterdamu, gdzie koloniści grali nimi w piłkę. Około trzydziestu jeńców zamordowano w mękach.
Stan ciągłej wojny z Indianami i związane z tym trudności gospodarcze spowodowały wśród kolonistów wzrost nastrojów niechęci do gubernatora i jego polityki. Kieft w odpowiedzi wprowadził zakaz zgromadzeń publicznych, a wcześniej jeszcze (w 1642 roku) rozwiązał radę administracyjną. Dalsze niepowodzenia w walkach z Indianami spowodowały w końcu jego upadek. W 1645 roku władze Holenderskie odwołały go ze stanowiska gubernatora. Nowym gubernatorem został Peter Stuyvesant. W sierpniu 1647 roku Kieft wyruszył w drogę powrotną do Holandii. Jednak 27 sierpnia 1647 jego okręt rozbił się u wybrzeży Wielkiej Brytanii, sam Kieft zginął w katastrofie.

</doc>
<doc id="1756705" url="https://pl.wikipedia.org/wiki?curid=1756705" title="Wei Zhao">
Wei Zhao



</doc>
<doc id="1756707" url="https://pl.wikipedia.org/wiki?curid=1756707" title="Qi Shu">
Qi Shu



</doc>
<doc id="1756709" url="https://pl.wikipedia.org/wiki?curid=1756709" title="Szymon Świętochowski">
Szymon Świętochowski

Szymon Świętochowski (ur. 1983 w Mińsku Mazowieckim) – polski fotografik.
Życiorys.
Absolwent Wydziału Filmu i Fotografii w Wyższej Szkole Sztuki i Projektowania w Łodzi. W 2007 r. obronił dyplom w pracowni prof. Mirosława Araszewskiego. W 2007 r. otrzymał Wyróżnienie Rektora za dyplom magisterski „Nadrealnie”. Zrzeszony w Agencji fotograficznej "Photoby". W 2005 roku wystąpił w filmie „WSSiP” w reż. Małgorzaty Gryniewicz w roli samego siebie. Współpracował między innymi z redakcją magazynu "Fluid" i "Dosdedos". Nominowany w trzech kategoriach: outdoor w podkategorii B1-clothing, footwear&amp;accessories za kampanię reklamową dla firmy Converse MASKI na Festiwalu Fotografii Reklamowej w Cannes "LIONS" w 2006 roku.

</doc>
<doc id="1756710" url="https://pl.wikipedia.org/wiki?curid=1756710" title="Parnassius széchenyii">
Parnassius széchenyii

Parnassius széchenyii – gatunek motyla z rodziny paziowatych. Spotykany w południowych Chinach i Tybecie. Opisany przez Jánosa Frivaldsky'ego (1822–1895) i nazwany na cześć Béli Szécheny'ego (1837–1908).
Wyróżnia się podgatunki:

</doc>
<doc id="1756711" url="https://pl.wikipedia.org/wiki?curid=1756711" title="Babji Zub">
Babji Zub

Babji Zub, cyr. Бабји Зуб – szczyt w paśmie Sinjajevina, w Górach Dynarskich, położony w Czarnogórze. Jest to najwyższy szczyt pasma Sinjajevina.

</doc>
<doc id="1756714" url="https://pl.wikipedia.org/wiki?curid=1756714" title="Jerzy Kornowicz">
Jerzy Kornowicz

Jerzy Marian Kornowicz (ur. 12 sierpnia 1959 w Lublinie) – polski kompozytor, od 1 października 2016 (60. edycja) dyrektor Międzynarodowego Festiwalu Muzyki Współczesnej „Warszawska Jesień”.
Życiorys.
Studiował kompozycję u Tadeusza Bairda i Mariana Borkowskiego w Akademii Muzycznej w Warszawie oraz u Louisa Andriessena w Konserwatorium Królewskim w Hadze.
Pisze na zamówienie festiwali, instytucji oraz wykonawców z Polski i zagranicy, m.in. Radia BBC, Polskiego Radia, Studia Eksperymentalnego Polskiego Radia, chóru BBC Singers, Festiwalu Warszawska Jesień, orkiestry De Ereprijs, kwartetu Joachim, Filharmonii Praskiej i Miasta Wrocławia.
Utwory Kornowicza wykonują tacy artyści, jak Krzysztof Bąkowski, Elżbieta Chojnacka, Jerzy Maksymiuk, orkiestry Leopoldinum, Wratislavia, Polska Orkiestra Kameralna, Orkiestra Muzyki Nowej, Narodowa Orkiestra Symfoniczna Polskiego Radia w Katowicach, zespoły Aukso, Weltblech, Melos Ethos Ensemble oraz chór Schola Cantorum Gedanensis.
Prezentowane były na Warszawskiej Jesieni, Światowych Dniach Muzyki, Radiowym Festiwalu BBC, festiwalach w Middelburgu, Cheltenham, Paryżu, Lille, Bukareszcie, Mińsku, Kijowie, Odense, Nowym Jorku i Tokio.
Jego kompozycje uzyskały wyróżnienia na Międzynarodowej Trybunie Kompozytorów UNESCO („Figury w oplocie” w roku 2000) oraz nominację do Nagrody Muzycznej Publicznych Mediów OPUS („Spiętrzenia” na orkiestrę w 2008).
Założył wraz z pięcioma innymi kompozytorami grupę Kawalerowie błotni, tworzącą muzykę z wątkami improwizowanymi, alternatywnymi i jazzowymi. Grupa koncertowała na festiwalach „Chopin i Jego Europa”, Musica Polonica Nova, Warszawska Jesień, Audio Art w Krakowie, Audio Art w Warszawie i Warszawskich Spotkaniach Muzycznych.
Jerzy Kornowicz obok pracy twórczej prowadzi szeroką działalność społeczną i organizatorską. Był przewodniczącym Koła Młodych Związku Kompozytorów Polskich (1988-90), członkiem Zarządu Polskiego Towarzystwa Muzyki Współczesnej (1989-92 i 2002-07). W latach 2003-2015 był prezesem Związku Kompozytorów Polskich.
Współorganizował Gdańskie Spotkania Młodych Kompozytorów „Droga” (1989 i 1991), festiwal „Akordy” w Lublinie, koncerty z cyklu „Generacje” w Polskim Radiu, był kuratorem artystycznym festiwalu „Audio Art” w Warszawie i „Przestrzenie dźwięku” w Centrum Sztuki Współczesnej Zamek Ujazdowski w Warszawie. W latach 2004-2006 był wiceprzewodniczącym Rady Organizacji Pozarządowych Ministra Kultury.
Brał udział w powołaniu Europejskiego Forum Kompozytorów w Wiedniu oraz Europejskiego Porozumienia Kompozytorów i Autorów w Brukseli. Był jurorem w konkursach kompozytorskich im. Witolda Lutosławskiego w Warszawie, im. Karola Szymanowskiego w Warszawie i im. Grzegorza Fitelberga w Katowicach.
Wykładał na Uniwersytecie im. Marii Curie-Skłodowskiej w Lublinie, a gościnnie na wielu uczelniach polskich i zagranicznych. Jest projektodawcą „Akademii dźwięku” – serii koncertów muzyki współczesnej prezentowanych w warszawskich szkołach. Od 1994 roku zajmuje się pedagogiką i animacją muzyczną w Centrum Kultury „Okopowa” Stowarzyszenia Kultury i Edukacji w Warszawie.
W latach 2003-2015 prezes Związku Kompozytorów Polskich. W 2008 otrzymał Nagrodę Stowarzyszenia Autorów ZAiKS za zasługi w dziedzinie promocji muzyki polskiej.

</doc>
<doc id="1756718" url="https://pl.wikipedia.org/wiki?curid=1756718" title="Nathan East">
Nathan East

Nathan Harrell East (ur. 8 grudnia 1955 w Filadelfii) – amerykański gitarzysta basowy i wokalista, wykonujący głównie gatunki jazz, R&amp;B i rock. Członek grupy Fourplay.
Nagrywał, występował i komponował wspólnie z takimi artystami, jak Anita Baker, Babyface, B.B. King, Eric Clapton, Phil Collins, George Harrison, Elton John, Michael Jackson, Stevie Wonder, Sting, Quincy Jones, Al Jarreau, Kenny Loggins, Herbie Hancock, Aretha Franklin, Ray Charles, Beyoncé, Michael McDonald, J.J. Cale, Ry Cooder, Whitney Houston, Barbra Streisand, Céline Dion, Usher, Bee Gees, Toni Braxton, Justin Timberlake, Lionel Richie, Madonna, Julio Iglesias, Eurythmics, Kazumasa Oda, Joe Satriani, George Benson, Sérgio Mendes, Mary J. Blige, Josh Groban, Taylor Hicks, Michael Bublé, David Benoit, Laura Pausini, Toto, Eros Ramazzotti i Barry White.

</doc>
<doc id="1756719" url="https://pl.wikipedia.org/wiki?curid=1756719" title="Waldemar Smolarek">
Waldemar Smolarek

Waldemar Smolarek (ur. 5 września 1937 w Warszawie, zm. 22 sierpnia 2010 w Vancouver) – polski malarz i grafik.
Życiorys.
Urodził się 5 września 1937 roku w Warszawie. W czasie II wojny światowej, jego ojciec trafił do obozu koncentracyjnego w Mathausen i tam zginął wiosną 1945 roku podczas próby ucieczki. Od tej pory – wraz z bratem Apolinarym – był wychowywany przez matkę. Bardzo szybko się usamodzielnił. Zaczął interesować się metaloplastyką i malarstwem. Razem z bratem uczęszczał na zajęcia do ogniska plastycznego na warszawskiej Pradze. Jego zdolności artystyczne zauważył wybitny polski malarz Aleksander Kobzdej i prof. Zygmunt Tomkiewicz, u którego studiował w prywatnym studium na warszawskiej Akademii Sztuk Pięknych, a następnie kontynuował naukę w Studium Wincentego Śliwińskiego. W roku 1958 zaczął wystawiać swoje prace. Jego dokonania budziły coraz większe zaciekawienie.
W latach 1962-1967 był współorganizatorem niezależnych wystaw na murach obronnych starej Warszawy, przede wszystkim na Barbakanie. Lokalizacja była strzałem w dziesiątkę: codziennie tamtędy przechodziły tłumy turystów, w tym bardzo wielu zagranicznych. Prace między innymi: Jana Naliwajki, Zbigniewa Kupczyńskiego, Janusza Wagnera czy braci Smolarków, stały się rozpoznawalne i chętnie kupowane przez przybyłych gości. Waldemar Smolarek był aktywnym uczestnikiem i organizatorem wielu formalnych i nieformalnych wystaw. Jego twórczość nabrałą cechy uniwersalne: od metaloplastyki, którą parał się we wczesnych latach młodzieńczych, poprzez grafikę aż po prace olejne na płótnie i papierze. Jednak przede wszystkim zajmował się sztuką abstrakcyjną. Choć nie był to już wiodący kierunek – epoka Kandinsky’ego, Klee’a, Pollock’a czy Malewicza minęła – to abstrakcjonizm nadal cieszył się dużym zainteresowaniem – a sam Waldemar Smolarek zaczął odnosić sukcesy. Jego prace nie były wtórne, wnosiły oddech świeżości. Kontestował rzeczywistość i tradycję. Tak jak jego wielcy mistrzowie, tak i on odrzucał wszelkie formy realistycznego przedstawienia. Jego obrazy także nie miały odniesienia w świecie realnym. Bezustannie poszukiwał nowych form, ale odrzucał wszelkie figury. Malował, ale nie używał żadnych konkretnych przedmiotów. Jego formą stawał się: pion – poziom, linia, plama.
To malarstwo, którego głównym założeniem było odejście i wyzwolenie się od konkretnego tematu, rzeczywistości oraz zrezygnowanie z naśladowania natury. W 1968 roku wyemigrował z Polski. Początkowo przebywał w Szwecji, a następnie wyjechał do Kanady. Mieszkał w Vancouver. Cały czas tworzył. Spotykał się i współpracował z wieloma uznanymi malarzami, między innymi z Salvadorem Dali, co nie jest bez znaczenia dla jego twórczości artystycznej. Prace Waldemara Smolarka, wystawiane są na całym świecie. Wiele z nich trafiło do światowych galerii i muzeów, a także do prywatnych kolekcjonerów. Był artystą zaangażowanym społecznie. Przekazywał swoje obrazy na cele charytatywne, między innymi wspierające fundacje walki z rakiem. Należał do twórców światowej kultury, co zostało docenione w „Who is who in the World”. Umarł nagle w Vancouver 22 sierpnia 2010 roku.

</doc>
<doc id="1756720" url="https://pl.wikipedia.org/wiki?curid=1756720" title="Zblewo (przystanek kolejowy)">
Zblewo (przystanek kolejowy)



</doc>
<doc id="1756723" url="https://pl.wikipedia.org/wiki?curid=1756723" title="Ljubišnja">
Ljubišnja

Ljubišnja - pasmo górskie w Górach Dynarskich. Leży na granicy między Bośnią i Hercegowiną a Czarnogórą. Najwyższym szczytem jest Dernjačista, który osiąga 2238 m.

</doc>
<doc id="1756727" url="https://pl.wikipedia.org/wiki?curid=1756727" title="Dernjačista">
Dernjačista

Dernjačista – szczyt w paśmie Ljubišnja, w Górach Dynarskich. Leży na granicy między Bośnią i Hercegowiną a Czarnogórą. Jest to najwyższy szczyt pasma Ljubišnja.

</doc>
<doc id="1756732" url="https://pl.wikipedia.org/wiki?curid=1756732" title="Puchar Polski Strongman 2006">
Puchar Polski Strongman 2006

Puchar Polski Strongman 2006 – cykl indywidualnych zawodów polskich siłaczy, rozgrywanych w 2006 r.
Eliminacje.
Data: 23 kwietnia 2006 r.
Miejscowość: Gdynia
WYNIKI ELIMINACJI:

</doc>
<doc id="1756742" url="https://pl.wikipedia.org/wiki?curid=1756742" title="Parnassius szechenyii">
Parnassius szechenyii



</doc>
<doc id="1756745" url="https://pl.wikipedia.org/wiki?curid=1756745" title="Moračke planine">
Moračke planine

Moračke planine - pasmo górskie w Górach Dynarskich. Leży w Czarnogórze. Sąsiaduje z pasmami Durmitor, Sinjajevina, Bjelasica i rzeką Morača. Najwyższym szczytem jest Kapa Moračka, który osiąga 2226 m.
Szczyty:

</doc>
<doc id="1756749" url="https://pl.wikipedia.org/wiki?curid=1756749" title="Muzeum Mazowsza Zachodniego w Żyrardowie">
Muzeum Mazowsza Zachodniego w Żyrardowie

Muzeum Mazowsza Zachodniego w Żyrardowie – muzeum założone w 1961 r. jako Muzeum Historii Ruchu Robotniczego m. Żyrardowa, mieszczące się w willi reprezentacyjnej Karola Dittricha jr. przy ul. K. Dittricha 1 (dawnej ul. Parkowej) w Żyrardowie.
Początki muzealnictwa na terenie osady fabrycznej.
Zamysł utworzenia w Żyrardowie muzeum dokumentującego historię miasta i okolic narodził się na początku XX wieku i wiąże się z osobą Józefa Procnera, społecznika i urzędnika magistratu m. Żyrardowa; Procner rozpoczął pracę w magistracie w roku 1915, rok przed awansem osady fabrycznej w postaci uzyskania praw miejskich od okupacyjnych władz niemieckich; praktycznie od początku swojej działalności propagował ideę utworzenia w mieście muzeum obrazującego rozwój i dzieje żyrardowskiej fabryki lnu. Józef Procner własnoręcznie i samodzielnie gromadził, opisywał i inwentaryzował materiały dla przyszłego muzeum miejskiego; okres wojenny okazał się jednak mało szczęśliwy dla utworzenia muzeum i oddalił na wiele lat realizację przedsięwzięcia. Dopiero po upływie niemal półwiecza, w 1958 r. na nowo odżyła idea zorganizowania w mieście placówki muzealnej, której orędownikami po raz kolejny okazali się społecznicy: Władysław Pałucki, Julian Kubiak, Bolesław Wójcicki, Bolesław Woźniak, Stefan Siekierski, Kazimierz Urbański, Karol Kuziemski, Marian Mirgos, Stanisław Milczarek, Bolesław Braun-Walicki, Tadeusz Wypyszyński, Stanisław Barański, Stanisław Piotrowski, Maciej Twardowski, Franciszek Biedrzycki, Józef Kwieciński, Adam Marciniak oraz bracia Marian Rejner i Tadeusz Rejner. Niebagatelną rolę odegrał Krzysztof Zwoliński, który został pierwszym dyrektorem muzeum. W celu zorganizowania muzeum powołano do życia specjalny zespół organizacyjny, w którym znaleźli się przedstawiciele ważniejszych lokalnych jednostek władzy i administracji, organizacji, stowarzyszeń, a także przedstawiciele zakładów pracy; w zespole znaleźli się zatem reprezentanci: władz miasta, zakładów pracy, związków zawodowych, organizacji kombatanckich, politycznych oraz młodzieżówek. Na łamach Życia Żyrardowa zespół ten wystosował do mieszkańców miasta i okolic kilkakrotny apel z prośbą o wyszukiwanie oraz przekazywanie do nowo tworzonego muzeum pamiątek historycznych, archiwaliów, fotografii i dzieł sztuki, który spotkał się z dużym entuzjazmem osób związanych z miastem; oprócz osób aktualnie zamieszkałych w Żyrardowie pamiątki były przekazywane przez dawnych mieszkańców, także tych, którzy opuścili je kilkadziesiąt lat wcześniej. Dzięki ogromnemu napływowi muzealiów i archiwaliów podjęto dalsze działania na rzecz utworzenia w Żyrardowie muzeum dokumentującego powstanie i rozwój fabryki i miasta. 16 III 1960 r. Prezydium Miejskiej Rady Narodowej podjęło uchwałę o utworzeniu jednostki muzealnej dbającej o przekazywanie przyszłym pokoleniom "tradycji walk klasy robotniczej". W ten sposób powołano do życia Muzeum Historii Ruchu Robotniczego m. Żyrardowa.
Muzeum Historii Ruchu Robotniczego m. Żyrardowa.
Przepustką do utworzenia muzeum okazały się tendencje polityczne i względy ideologiczne; pomimo swej nazwy muzeum od samego początku nie ograniczało zakresu swej działalności do gromadzenia, opracowywania, konserwowania i udostępniania materiałów dotyczących historii ruchu robotniczego i działalności partii komunistycznej oraz partii socjalistycznych w Żyrardowie, jakkolwiek historia ruchów robotniczych stała się zasadniczym kierunkiem działalności muzeum, zwłaszcza w zakresie działalności wystawienniczej. Siedzibą muzeum stał się pałacyk reprezentacyjny Karola Dittricha jr, mieszczący się na skraju niegdyś prywatnego parku Dittricha. Willę wznoszono od 1896, pod koniec roku osiągnięto stan surowy, prace wykończeniowe trwały jeszcze w 1897 r.; gmach wzniesiony w tzw. kostiumie francuskim, zwany przez mieszkańców miasta "Dytrykowskim pałacem" nie był przystosowany do pełnienia funkcji muzealnych, brak powierzchni, zwłaszcza wystawienniczej jest zresztą odczuwany do dziś. Wkrótce po otwarciu muzeum dokonano niewielkich przeróbek budynku na zewnątrz (umieszczono herb miasta przy dwubiegowych schodach tarasu, zlikwidowano drewniany ganek na tarasie) oraz znacznie większych we wnętrzach. Pierwszą ekspozycję muzealną udostępniono publiczności 1 maja 1961, i ta data uchodzi za początek działalności muzeum. Ekspozycje poświęcono powstaniu fabryki, osady fabrycznej oraz losom jej załogi na przestrzeni dziesięcioleci. Już kilka lat po zainicjowaniu działalności muzeum żyrardowskie uchodziło za znaczącą kolekcję pamiątek historycznych oraz za ważną instytucję kultury w skali całego województwa warszawskiego. W pierwotnej formule muzeum działało przez 15 lat, do 1976 r.
Muzeum Okręgowe w Żyrardowie.
Na mocy reformy administracyjne z 1975 r. Żyrardów nie został miastem wojewódzkim pomimo swojej wielkości i został włączony do województwa skierniewickiego. Muzeum Historii Ruchu Robotniczego m. Żyrardowa zostało na mocy Zarządzenia Wojewody Skierniewickiego z dnia 30 kwietnia 1976 r. zostało przekształcone w Muzeum Okręgowe w Żyrardowie o charakterze wojewódzkim. Dzięki nadaniu statusu muzeum wojewódzkiego Muzeum Okręgowe objęło opieką merytoryczna inne placówki z obszaru dawnego województwa skierniewickiego, w tym muzea regionalne spoza terenu województwa, między innymi w Sochaczewie. W tym okresie muzeum znacząco poszerzyło zakres działalności, między innymi poprzez podejmowanie badań terenowych, organizacje sesji naukowych oraz podjęcie się działalności wydawniczej. W trakcie funkcjonowania jako Muzeum Okręgowe w Żyrardowie powstały 2 oddziały muzealne: Muzeum im. Władysława St. Reymonta w Lipcach Reymontowskich oraz Gabinet Pisarza Pawła Hulki-Laskowskiego.
Muzeum Mazowsza Zachodniego w Żyrardowie.
Wraz z reformą administracyjną w 1999 r. uległo likwidacji województwo skierniewickie, a jego terytorium zostało podzielone między województwo mazowieckie i województwo łódzkie; jako że Lipce Reymontowskie znalazły się na terenie innego województwa z dniem 1 stycznia 2003 r. dawny oddział w Lipcach Reymontowskich został przejęty pod zarząd Rady Powiatu Skierniewickiego. Muzeum Okręgowe w Żyrardowie zostało jednostką podległą Radzie Powiatu Żyrardowskiego, która Uchwałą nr XII/99/2000 z dnia 30 czerwca 2000 r. zmieniła dotychczasową nazwę muzeum na "Muzeum Mazowsza Zachodniego w Żyrardowie". Na mocy decyzji Ministra Kultury i Dziedzictwa Narodowego Muzeum Mazowsza Zachodniego w Żyrardowie zostało wpisane do Państwowego Rejestru Muzeów. W związku ze zmianami zakresu działalności Muzeum Mazowsza Zachodniego stało się koordynatorem integracji muzeów z obszaru całego zachodniego Mazowsza. Początkiem tych działań była zorganizowana w 2002 r. wystawa "Z dziejów miast Mazowsza Zachodniego". Na wystawie pokazano historię: Białej Rawskiej, Gąbina, Główna, Gostynina, Grodziska Mazowieckiego, Kutna, Łowicza, Mogielnicy, Mszczonowa, Nowego Miasta nad Pilicą, Rawy Mazowieckiej, Skierniewic, Sochaczewa, Wiskitek i wreszcie Żyrardowa. W zakresie działalności muzeum znalazły się więc także miasta, które choć historycznie należały do Mazowsza w 1999 r. znalazły się poza granicami administracyjnymi województwa mazowieckiego.
Oddział w Lipcach Reymontowskich.
W 1982 r. w Lipcach Reymontowskich utworzono Izbę Regionalną, która dała początek Muzeum im. Władysława St. Reymonta; Izbę Regionalną utworzono z inicjatywy władz gminy, mieszkańców Lipiec oraz Muzeum Okręgowego w Żyrardowie; założenie Izby stało się pretekstem do przeprowadzenia rozległych badań etnograficznych i historycznych oraz do gromadzenia eksponatów. Dzięki temu 20 czerwca 1983 Izba Regionalna została przekształcona w oddział Muzeum Okręgowego w Żyrardowie pod nazwą "Muzeum im. Władysława St. Reymonta w Lipcach Reymontowskich". Działalność muzeum lipieckiego od początku rozwijała się w dwóch kierunkach, tj. w zakresie badań etnograficznych (zwłaszcza na polu sztuki ludowej oraz historii Lipiec) oraz w dziedzinie upowszechniania wiedzy o związkach Władysława Stanisława Reymonta z Lipcami i ich najbliższym otoczeniem. W 1989 r. muzeum w Lipcach uzyskało nową siedzibę w budynku dawnej lipieckiej manufaktury tkackiej, której istnienie samo w sobie jest uznawane za ewenement skale całego kraju. Razem z siedzibą do muzeum trafiło całe oryginalne wyposażenie manufaktury, w tym zabytkowe zgrzeblarki oraz przędzarka wózkowa typu "Jenny". W 1998 r. otwarto nowa stałą ekspozycję "Tradycje lipieckie" obrazującą bogactwo tradycji ludowej ziemi lipieckiej.
W związku z wprowadzeniem reformy administracyjnej w 1999 r. Lipce Reymontowskie znalazły się w województwie łódzkim; wraz z początkiem 2003 r. muzeum lipieckie przeszło pod opiekę Rady Powiatu Skierniewickiego.
Gabinet Pawła Hulki-Laskowskiego.
Oddział mieści się w jednym z domów fabrycznych przy obecnej ul. G. Narutowicza, w mieszkaniu, w którym przez 30 lat mieszkał razem z rodziną Paweł Hulka-Laskowski. W mieszkaniu znajdują się pamiątki po pisarzu, w tym część księgozbioru, meble, fotografie, dzieła sztuki i dzieła rzemiosła artystycznego.
Systematyka zbiorów.
Zbiory Muzeum Mazowsza Zachodniego w Żyrardowie są podzielone na cztery główne kategorie, tj. działy: sztuki, etnografii, historii i ikonografii. W sygnaturze dział jest określony na drugim miejscu, po sygnaturze muzeum np. sygnatura MŻ/S/13 oznacza, że przedmiot znajduje się w dziale sztuki (S). Obecnie Muzeum Mazowsza Zachodniego ma w swoich zbiorach ponad 8400 muzealiów.
Dział sztuki.
Dział sztuki jest podzielony na siedem grup opartych na kryterium formalnym lub proweniencyjnym (w jednym wypadku na kryterium autorstwa); są to sekcje: malarstwa polskiego (w tym wydzielona kolekcja prac Józefa Rapackiego), malarstwa obcego, grafiki, rzeźby, tkaniny artystycznej i rzemiosła artystycznego. Chlubą kolekcji są prace Józefa Rapackiego; unikatowym eksponatem jest panorama Żyrardowa z 1899 r., eksponowana na paryskiej wystawie światowej w 1900 r.; jest to wielka akwarela o wymiarach 140 na 367 cm, oprawiona w passe-partout i drewnianą, bogato zdobioną ramę z dodatkiem elementów metalowych, przedstawiająca widok osady fabrycznej z lotu ptaka, wzięty znad dzielnicy Podblich; wyjątkowość panoramy polega nie tylko na jej dużych wymiarach, ale także na fotograficznej szczegółowości i przedstawieniu praktycznie całej osady; w specjalnych medalionach wkomponowanych w panoramę przedstawiono najważniejsze wówczas budynki, będące powodem do dumy, takie jak nowoczesny szpital wzorowany na klinice drezdeńskiej, kantor, ochronka, i dwie szkoły powszechne – nr 1 z 1882 i nr 2 z 1892 r. w formie sprzed znaczącej rozbudowy. Panorama jest sygnowana "Eckert Pflug, Kunstverlag Leipzig-München". Panorama zwraca także uwagę szczegółowością i realizmem, zwłaszcza bardzo rozbudowanym sztafarzem ulicznym; zwraca uwagę zwłaszcza przedstawienie licznych kominów zadymiających okolicę. Obecnie panorama jest eksponowana w hallu willi Dittricha, jednym z niewielu jej wnętrz, które zachowało dawny, bardzo bogaty wystrój. W dziale sztuki zgromadzono portrety właścicieli zakładów lniarskich autorstwa Augusta Frinda (portret olejny Karola Dittricha jr z 1900 r., MŻ/S/20), właścicieli dóbr guzowskich (między innymi portret Róży Sobańskiej z Łubieńskich z 2 poł. XIX wieku pędzla Józefa Simmlera, pochodzący z pałacu w Guzowie, nr inw. MŻ/S/13). Muzeum jest także właścicielem szkicownika Józefa Chełmońskiego, zawierającego studia do wielu znanych obrazów tego artysty z lat 1879–1910. W sekcji rzeźby zgromadzono między innymi 2 rzeźby z 2 poł. XIX wieku: popiersie Philippe’a de Girarda autorstwa François Chardigny z 1856 r. oraz wyrzeźbiona przez K. Aimone "Dante i Beatrice". Muzeum gromadzi także prace artystów lokalnych. W dziale rzemiosła artystycznego znajduje się między innymi dziewiętnastowieczna malowana porcelana.
Dział etnografii.
Dział etnografii gromadzi rozmaite przedmioty związane z kulturą robotniczą Żyrardowa; znalazły się w nim zatem takie przedmioty jak meble, ubrania, przedmioty codziennego użytku. Od 1976 r. w muzeum można oglądać zrekonstruowany wygląd izby mieszkania robotniczego z obszaru osady fabrycznej; dział etnograficzny dzieli się na dwie sekcji, z których jedna jest poświęcona etnografii miasta, druga zaś etnografii wsi. Obecnie dział etnograficzny gromadzi 1350 eksponatów., co stanowi ok. 16% zbiorów. W sekcji etnografia-miasto najliczniejszą grupą zabytków stanowią elementy wyposażenia mieszkań: meble (głównie z przełomu XIX i XX wieku oraz z okresu międzywojennego), maszyny do szycia, tkaniny, w tym stroje z początków XX wieku, tkaniny dekoracyjne (obrusy, serwetki, ręczniki), pochodzące głównie z zakładów Żyrardowskich, przybory kuchenne i wyroby szklane. W dziale wsi dużo jest przykładów haftów, zwłaszcza z okolic Łowicza, strojów ludowych i narzędzi rolniczych, często jeszcze dziewiętnastowiecznych.
Dział historii.
Dział historii gromadził w 2004 r. 2557 obiektów (30% całości zbiorów), podzielonych na trzy sekcje: archiwaliów, numizmatów i pamiątek historycznych; zbiór archiwaliów obejmował w 2004 1633 pozycje; na szczególną uwagę zasługuje wielkoformatowa mapa poglądowa Królestwa Polskiego ułożona przez Jadwigę z Zakrzewskich Wójcicką (Warszawa 1885, nr inw. MŻ/A/398).
Dział ikonografii.
W 2004 r. dział ikonografii wyodrębniony z działu historycznego obejmował 2993 obiekty, co stanowiło prawie 36% całości zbiorów; dział ten gromadził dokumenty ikonograficzne na rozmaitych nośnikach w różnych formach: fotografie, negatywy szklane, pocztówki, ulotki reklamowe i albumy zdjęć. Zdjęcia pochodzą z lat 1872–1986 i odnoszą się w większości do zakładów żyrardowskich; dział ikonografii został podzielony na trzy bloki tematyczne: zakłady żyrardowskie, miasto Żyrardów oraz inne (odnoszące się także do innych miast Mazowsza zachodniego). Blok pierwszy gromadzi materiały na temat powstania i rozwoju żyrardowskiej fabryki lnu oraz pracowników wszystkich szczebli (od warstwy kierowniczej do szpularek). Za najcenniejsze w tym bloku uchodzą fotografie poszczególnych wydziałów fabryki, załóg poszczególnych wydziałów oraz kadry kierowniczej pochodzące z okresu od początku lat osiemdziesiątych XIX wieku; zwracają uwagę zwłaszcza rzadkie fotografie przedstawiające fabryczną straż pożarną oraz jej wyposażenie (między innymi fotografia przedstawiająca "wóz gaśniczy pianowy Zakładowej Zawodowej Straży Ogniowej Zakładów Żyrardowskich" z ok. 1890 r. (MŻ/I/1260)). Muzeum zgromadziło bardzo bogaty zbiór fotografii obrazujących życie kulturalne miasta, jak również obrazy życia oświatowego i zwyczaje robotnicze, jak również rozmaite wydarzenia polityczne. W kolekcji muzeum znajdują się widoki zabudowań osady fabrycznej (w tym zdjęcie resursy z 1872 r.; nr inw. MŻ/I/436), zdjęcie z koncertu w muszli koncertowej ok. 1894 r., zdjęcia z występów zespołów artystycznych: Towarzystwa Śpiewczego Lira, Towarzystwa Śpiewaczego Echo, zespołu Hanusia. Muzeum posiada wartościowy zbiór pocztówek związanych z Żyrardowem, z których najstarsza pochodzi z 1898 r. i przedstawia trzy widoki: kościoła pw. św. Karola Boromeusza, szkoły powszechnej oraz szpitala fabrycznego.
Biblioteka.
Muzealna biblioteka posiadała w 2004 r. w swoich zbiorach ok. 4900 pozycji; księgozbiór wyróżnia się przewagą piśmiennictwa historycznego oraz etnograficznego, reprezentowane są także wydawnictwa z zakresu historii sztuki oraz muzealnictwa i ochrony zabytków; biblioteka otrzymała w darze cenny zbiór dzieł literatury religijnej kościoła ewangelicko-augsburskiego oraz pamiątki związane z Pawłem Hulką-Laskowskim. Księgozbiór jest udostępniany do celów naukowych i oświatowych.

</doc>
<doc id="1756759" url="https://pl.wikipedia.org/wiki?curid=1756759" title="Wólka Niedźwiecka">
Wólka Niedźwiecka



</doc>
<doc id="1756760" url="https://pl.wikipedia.org/wiki?curid=1756760" title="Philip Gingerich">
Philip Gingerich



</doc>
<doc id="1756761" url="https://pl.wikipedia.org/wiki?curid=1756761" title="Józef Gołąb">
Józef Gołąb

Józef Gołąb (ur. 18 czerwca 1904 w Żurawicy, zm. 30 września 1968 w Warszawie) – polski geolog i hydrogeolog.
Życiorys.
Był synem Jana oraz Reginy z d. Kapusta. Pochodził z rodziny chłopskiej. Do szkoły podstawowej uczęszczał w Rzeszowie, do gimnazjum natomiast w Wiedniu i w Rzeszowie. 22 maja 1922 ukończył I Gimnazjum Państwowe w Rzeszowie. Podczas nauki założył w tej szkole drużynę harcerską, którą kierował.
W tym też roku wstąpił na Wydział Matematyczno-Przyrodniczy Uniwersytetu Poznańskiego. Specjalizował się w geologii i paleontologii u profesorów Wilhelma Friedberga i K. Wójcika. W 1924 objął stanowisko asystenta w Katedrze Geologii Uniwersytetu Poznańskiego. Studia ukończył w 1926 egzaminem dyplomowym na nauczyciela szkół średnich.
W latach 1929–1934 brał udział w badaniach geologicznych w dorzeczu Styru i Horynia, z ramienia Biura Projektu Melioracji Polesia.
W 1930 uzyskał na Uniwersytecie Poznańskim stopień doktora filozofii w zakresie geologii i paleontologii na podstawie pracy "Przyczynki do znajomości wapienia tortońskiego w Niechobrzu". W 1934 został starszym asystentem na tym uniwersytecie. Na stanowisku tym był do 1937.
Kraków i badanie Tatr.
W 1937 przeniósł się na Uniwersytet Jagielloński, gdzie został starszym asystentem w Katedrze Geologii u profesora Jana Nowaka.
Od 1936 prowadził badania naukowe głównie na Podhalu, ale również w Tatrach. Jest autorem szczegółowego zdjęcia geologicznego i hydrogeologicznego Podhala, a także twórcą nowej koncepcji jego budowy geologicznej. Dzięki wynikom jego badań cieplicy w Jaszczurówce, postawiono hipotezę o istnieniu głębokich wód termalnych u podnóża Tatr pod fliszem podhalańskim.
Wraz ze Stanisławem Sokołowskim był pomysłodawcą wykonania na Antałówce w Zakopanem głębokiego odwiertu (1961-63), co dało nie tylko ciepłą wodę, ale również pozwoliło wyjaśnić geologiczną budowę podnóża Tatr.
Czasy wojny.
Po wybuchu wojny został 6 listopada 1939 aresztowany wraz z grupą profesorów krakowskich w ramach Sonderaktion Krakau, więziony w obozie koncentracyjnym Sachsenhausen, a następnie w Dachau. Po 14 miesiącach, powrócił schorowany na początku 1941 do Krakowa. Tam najpierw leczył się, potem pracował jako inkasent na targowisku miejskim w Krakowie, a następnie został zatrudniony jako geolog w niemieckim Amt für Bodenforschung, utworzonym na miejscu Państwowego Instytutu Geologicznego.
Po wojnie.
Po wyzwoleniu pracował do 1947 na stanowisku radcy-geologa w Państwowym Instytucie Geologicznym w Krakowie, prowadząc równocześnie wykłady i ćwiczenia na Uniwersytecie Jagiellońskim. W 1947 przeniósł się wraz z Instytutem do Warszawy, gdzie pełnił obowiązki inspektora, a następnie kierownika zorganizowanej przez siebie Pracowni Hydrogeologicznej, wreszcie zastępcy naczelnika Wydziału.
Zatrudniony był jednocześnie także w innych instytucjach. W latach 1949–1951 był wykładowcą i kierownikiem Katedry Geologii Politechniki Warszawskiej; w latach 1949–1966 był zastępcą profesora, a następnie profesorem geologii na Uniwersytecie Łódzkim; w latach 1950–1953 był kierownikiem Zespołu Hydrogeologicznego Przedsiębiorstwa Metroprojekt, a w latach 1951–1953 – kierownikiem badań hydrogeologicznych na terenie budowy Pałacu Kultury i Nauki w Warszawie.
W 1953 przeniósł się na Wydział Geologii Uniwersytetu Warszawskiego. Został tam samodzielnym pracownikiem naukowym, obejmując kierownictwo dwóch zakładów: Kartografii Geologicznej i Hydrogeologii. W 1955 został mianowany profesorem nadzwyczajnym. W 1957 zorganizował Katedrę Hydrogeologii i został jej kierownikiem. Na tym stanowisku pozostał do końca życia.
Działalność promotorska i pozauczelniana.
Był promotorem 8 przewodów doktorskich i wyszkolił ponad 120 magistrów hydrogeologii. Opublikował 45 prac; opracował też 25 prac niepublikowanych oraz ponad setkę ekspertyz dla potrzeb gospodarki narodowej.
Był członkiem rad naukowych, m.in. Państwowego Instytutu Hydrologiczno-Meteorologicznego, Instytutu Melioracji i Użytków Zielonych, członkiem Komitetu Geofizyki oraz Komitetu Bilansów Wodnych Polskiej Akademii Nauk, a także członkiem towarzystw naukowych, w tym Polskiego Towarzystwa Geologicznego.
Józef Gołąb został pochowany na cmentarzu Powązkowskim w Warszawie (kw. 209–V–30). Na jego grobie umieszczono granitowy głaz z okolic Tatr.

</doc>
<doc id="1756762" url="https://pl.wikipedia.org/wiki?curid=1756762" title="Full of Hate">
Full of Hate

No – pierwszy mini-album grupy The Berzerker. Wydano go w roku 1996.
Twórcą jest DJ Luke Kenny, zaś gatunek to gabber, gatunek muzyki hardcore techno. W utworach użyto wielu sampli i tricków perkusyjnych. W "No?" gościnnie udziela się muzyk z Speedfreak.

</doc>
<doc id="1756763" url="https://pl.wikipedia.org/wiki?curid=1756763" title="Pozarejestracyjne stosowanie leków">
Pozarejestracyjne stosowanie leków

Pozarejestracyjne stosowanie leków (ang. "off-label use") – praktyka przepisywania pacjentom leków na schorzenia inne niż przewidziane w procesie autoryzacji rynkowej. Sytuacja dotyczy często leków stosowanych w psychiatrii, onkologii i pediatrii. Przykładem zastosowania tej praktyki jest m.in. zapisywanie leków z grupy SSRI (stosowanych głównie w leczeniu zaburzeń depresyjnych) w celu leczenia przedwczesnego wytrysku. Pozarejestracyjne stosowanie leków ma istotne implikacje ekonomiczne, etyczne i prawne.
W prawie polskim nie ma zapisanego obowiązku ordynowania leków wyłącznie zgodnie ze wskazaniami i charakterystyką produktu leczniczego. Zagadnienia dotyczące pozarejestracyjnego stosowania leków regulowane są przez trzy ustawy (o zawodach lekarza i lekarza dentysty, Prawo farmaceutyczne i o refundacji leków, środków spożywczych specjalnego przeznaczenia żywieniowego oraz wyrobów medycznych).
Zgodnie z art. 4. Ustawy o zawodzie lekarza ma on obowiązek praktykować zgodnie z najnowszą wiedzą medyczną, przy użyciu dostępnych mu metod i środków zapobiegania, rozpoznawania i leczenia chorób, zgodnie z zasadami etyki zawodowej oraz z należytą starannością. Dlatego stawia się tezę, że lekarz może zaordynować pacjentowi lek poza wskazaniami, jeśli jest to zgodne z aktualną wiedzą medyczną. Stanowisko to potwierdził Sąd Najwyższy w wyroku z dnia 10 lutego 2010 r. Artykuł 6 Kodeksu Etyki Lekarskiej stanowi, że lekarz ma swobodę wyboru w zakresie metod postępowania, które uzna za najskuteczniejsze. Warunkiem jest to, aby czynności medyczne ograniczone zostały wyłącznie do rzeczywiście niezbędnych. Oznacza to, że ordynowanie leków w trybie pozarejestracyjnym musi być poprzedzone udzieleniem pacjentowi lub jego przedstawicielowi przystępnej informacji o stanie zdrowia i szansach leczenia oraz uzyskaniem świadomej zgody.

</doc>
<doc id="1756765" url="https://pl.wikipedia.org/wiki?curid=1756765" title="Kapa Moračka">
Kapa Moračka

Kapa Moračka – szczyt w paśmie Moračke planine, w Górach Dynarskich, położony w Czarnogórze. Jest to najwyższy szczyt pasma Moračke planine. 

</doc>
<doc id="1756769" url="https://pl.wikipedia.org/wiki?curid=1756769" title="You Me at Six">
You Me at Six

You Me at Six – angielski zespół rockowy z Weybridge, Surrey, założony w 2004, grupa odniosła sukces w 2008 wydając swój pierwszy album Take Off Your Colours, który zawierał single takie jak ,Save It for the Bedroom", "Finders Keepers" czy "Kiss and Tell". Ich drugi album Hold Me Down (2010) zadebiutował na 5 miejscu w Wielkiej Brytanii, a trzeci "Sinners Never Sleep (2011) na miejscu 3, uzyskał status złotej płyty.

</doc>
<doc id="1756770" url="https://pl.wikipedia.org/wiki?curid=1756770" title="Willi Münzenberg">
Willi Münzenberg

Willi Münzenberg, właśc. Wilhelm Münzenberg (ur. 14 sierpnia 1889 w Erfurcie, zm. 21 lub 22 czerwca 1940 w Le Caugnet koło Saint-Marcellin) – niemiecki komunista, polityk Komunistycznej Partii Niemiec (niem. "Kommunistische Partei Deutschlands", KPD), członek Reichstagu w latach 1924–1933. Czołowy propagandysta KPD w okresie Republiki Weimarskiej i organizator prasy komunistycznej na terenie Niemiec; wydawca i producent filmowy.
Z polecenia Włodzimierza Lenina zorganizował Międzynarodową Pomoc Robotniczą (niem. "Internationale Arbeiterhilfe") dla obywateli ZSRR cierpiących głód (klęska głodu 1921–1923). Na potrzeby Pomocy oraz partyjnej działalności propagandowej stworzył ogromny koncern mediowy – drugie co do wielkości przedsiębiorstwo tego typu w Republice Weimarskiej, wydające wielkonakładowe gazety „Die Welt am Abend” i „Arbeiter Illustrierte Zeitung” (AIZ). Dla swojej działalności Münzenberg zdobył poparcie wielu intelektualistów i artystów, m.in. Käthe Kollwitz, Alberta Einsteina czy Henriego Barbusse’a.
Po pożarze Reichstagu uniknął aresztowania, wyjeżdżając z Niemiec. Na emigracji angażował się w organizację ruchu antyfaszystowskiego i kontynuował swoją pracę wydawniczą, zakładając wydawnictwa Editions du Carrefour i Sebastian Brant-Verlag. Współzałożyciel wielu niemieckojęzycznych czasopism za granicą, m.in. „Der Gegen-Angriff”. Od 1935 współinicjator niemieckiego Frontu Ludowego (niem. "Volksfront") przy zaangażowaniu socjaldemokratów, pomimo sprzeciwu Kominternu. W obawie przed tzw. wielką czystką Józefa Stalina unikał podróży do Moskwy od 1936. W 1938 założył pismo „Die Zukunft”. Zmarł we Francji w niewyjaśnionych okolicznościach.
Życiorys.
Münzenberg był synem wiejskiego oberżysty Friedricha Münzenberga i jego żony Luise. W latach 1903–1904 z przerwami uczęszczał do jednoklasowej szkoły wiejskiej we Friemarze i Eberstädt (koło Gothy), a następnie do szkoły ludowej w Gocie. W latach 1904–1910 pracował w erfurckiej fabryce obuwia Lingel.
Młodzieżówki lewicowe.
W 1906 Münzenberg wstąpił do socjaldemokratycznej młodzieżówki "Propaganda", która zimą 1906–1907 dołączyła do Niemieckiego Stowarzyszenia Wolnych Organizacji Młodzieżowych (niem. "Vereinigung der freien Jugendorganisationen Deutschlands"). W 1907 został przewodniczącym jednej z grup lokalnych. W 1908 uczestniczył w kongresie młodzieżówki socjalistycznej w Berlinie, przez co stracił pracę.
Na przełomie 1909 i 1910 opuścił Erfurt i udał się do Szwajcarii. Od sierpnia 1913 do końca 1913 pracował jako pomocnik w aptece w Zurychu. Tam wstąpił do jednej z grup młodzieżówki socjalistycznej. W lipcu 1912 został członkiem zarządu centralnego młodzieżówki socjalistycznej oraz redaktorem miesięcznika „Die freie Jugend”.
Podczas I wojny światowej kierował sekretariatem międzynarodowej młodzieżówki w Bernie, gdzie poznał Włodzimierza Lenina. W 1914 spotkał się także z Trockim i Karolem Radkiem. Jako przedstawiciel młodzieżówki brał udział w międzynarodowej konferencji w Kienthal (24–26 kwietnia 1916), w której uczestniczyli nastawieni krytycznie do wojny przedstawiciele partii socjaldemokratycznych. W 1917 został aresztowany za udział w demonstracji i spędził pięć miesięcy w więzieniu. W maju 1918 został ponownie aresztowany. W listopadzie 1918 został wydalony ze Szwajcarii jako „niechciany obcokrajowiec” (niem. "missliebiger Ausländer") i „sympatyk rewolucji październikowej” (niem. "Anhänger der Oktoberrevolution"). W Stuttgarcie przyłączył się do organizacji Związku Spartakusa (niem. "Spartakusbund"). W 1919 został wybrany na przewodniczącego młodzieżówki międzynarodówki komunistycznej. Wiele podróżował, m.in. do Austrii, Szwecji i Danii, gdzie nawiązywał kontakty z tamtejszymi komunistami. W 1920 na zaproszenie Radka brał udział w kongresie Kominternu w Moskwie. W 1921 powtórnie pojechał do Moskwy na trzeci kongres Kominternu.
Działalność pomocowa.
W 1921 dwadzieścia milionów obywateli RFSRR zostało dotkniętych przez klęskę głodu. Na prośbę Lenina Münzenberg zaczął organizować Międzynarodową Pomoc Robotniczą (niem. "Internationale Arbeiterhilfe"), pozyskując dla sprawy nie tylko organizacje lewicowe, ale także wielu intelektualistów i artystów: Käthe Kollwitz, Alberta Einsteina, George’s Grosza, Arthura Holitschera, Maximiliana Hardena, Heinricha Vogelera, Aleksandra Moisiu, Anatole’a France’a czy Henriego Barbusse’a (tzw. "fellow travellers"). W krótkim czasie Münzenberg zorganizował transporty z żywnością.
Działalność pomocowa wspierana była przez akcje propagandowe nakierowane na ofiarodawców, rozbudzając w nich zainteresowanie RFSRR. Käthe Kollwitz zaprojektowała plakat wzywający do pomocy głodującym, który stał się symbolem Pomocy Robotniczej.
Ponadto Münzenberg angażował Pomoc w bezpośrednią działalność gospodarczą w RFSRR – dzięki wsparciu finansowemu z zachodu zakładał fabryki i budował mieszkania. W 1922 jako delegat Pomocy Münzenberg wziął udział w czwartym światowym kongresie Kominternu.
Po 1922, kiedy klęskę głodu udało się opanować, Münzenberg spotęgował swoje zaangażowanie w budowę radzieckiej gospodarki. W tym celu powołał do życia przedsiębiorstwo Aufbau Industrie und Handels AG, w skrócie Aufbau (pol. odbudowa), które obok zakupu i dystrybucji sowieckich filmów, emitowało akcje i obligacje, by zapewnić kredyt dla rządu sowieckiego.
Poglądy na temat propagandy.
O propagandzie socjalistycznej Münzenberg wypowiadał się, że: Według Münzenberga propaganda była instrumentem przekazu naukowych teorii podstaw socjalizmu – agitacja zaś odnosiła się do kampanii wokół konkretnych spraw.
Koncern Münzenberga.
Na potrzeby działalności pomocowej i propagandowej Münzenberg stworzył ogromny koncern mediowy (tzw. "Münzenberg-Konzern") – drugie co do wielkości przedsiębiorstwo tego typu w Republice Weimarskiej, po koncernie Alfreda Hugenberga, przez co nazywany był Czerwonym Hugenbergiem (niem. "Roter Hugenberg").
Na potrzeby Pomocy założył najpierw w 1921 wydawnictwo Kosmos-Verlag GmbH, a następnie w 1924 zakupił od Feliksa Hallego wydawnictwo Neuer Deutscher Verlag, w którym zaczął ukazywać się tygodnik „Illustrierte Sowjetrußland im Bild”, przekształcony w 1926 w „Arbeiter Illustrierte Zeitung” (AIZ). W piśmie zamieszczano reportaże i zdjęcia dokumentujące życie robotników na całym świecie. Wkrótce nakład magazynu przewyższył pół miliona egzemplarzy. Münzenberg wydawał również „Welt am Abend” (przejęty w 1926), „Berlin am Morgen” (od 1931), „Neue Montags-Zeitung”, „Unsere Zeit” (do 1933 „Der Rote Aufbau”), „Der Weg der Frau” (od 1931) oraz pismo satyryczne „Eulenspiegel” (założone m.in. przez Heinricha Zillego w 1928). Ponadto w skład koncernu Münzenberga wchodził klub książki „Universum-Bücherei für alle” – wydawnictwo publikujące oprócz tekstów autorów komunistycznych również prace pisarzy lewicujących, m.in. Egona Erwina Kischa, Kurta Tucholsky’ego, a także socjalizujących klasyków z zagranicy: Sinclaira Lewisa, Uptona Sinclaira i Jaroslava Haška.
W 1926 Münzenberg założył Prometheus Film GmbH, by rozprowadzać i wyświetlać sowieckie filmy na terenie Niemiec, m.in. sprowadzono film Siergieja Eisentsteina "Pancernik Potiomkin" (1925). W 1927 powołał do życia Weltfilm GmbH, którego zadaniem była produkcja i dystrybucja (poprzez partyjne kanały KPD) filmów propagandowych adresowanych do robotników.
W 1929 Münzenberg zorganizował w Brukseli kongres przeciwko kolonializmowi i imperializmowi, w którym uczestniczył m.in. Nehru.
Kongres "Das Freie Wort".
Po dojściu nazistów do władzy, 19 lutego 1933 Münzenberg wraz z socjaldemokratami zorganizował kongres "Das Freie Wort" (pol. „wolne słowo”) w berlińskiej operze Krolla. W kongresie udział wzięło 900 intelektualistów m.in. Carl von Ossietzky, Rudolf Olden, Ferdinand Tönnies, Wolfgang Heine, Otto Lehmann-Rußbüldt, Georg Bernhard, Max Baurer, Käthe Kollwitz, Kurt Grossmann, Albert Einstein, a także Heinrich i Thomas Mann. Publicysta Erich Everth wygłosił płomienne przemówienie na temat obrony wolności prasy. Uczestnicy kongresu podpisali manifest "Das Freie Wort" zredagowany przez Münzenberga.
Jeszcze w trakcie obrad, po wystąpieniu Tönniesa na temat wolności nauczania i wolności wypowiedzi (niem. "Über Lehr- und Redefreiheit"), interweniowały siły porządkowe, które nakazały zebranym opuszczenie sali, a kongres ogłoszono za zakończony.
Emigracja.
Pożar Reichstagu.
W nocy z 27 na 28 lutego 1933 spłonął gmachu parlamentu Rzeszy (niem. "Reichstagsgebäude") w Berlinie, który został najprawdopodobniej podpalony. Jeszcze tej samej nocy naziści uderzyli w opozycję polityczną, nakłaniając prezydenta Rzeszy Paula von Hindenburga do podpisania tzw. "Reichstagsbrandverordnung", rozporządzenia „O ochronie narodu i państwa” (niem. "Verordnung zum Schutz von Volk und Staat"), które znosiło podstawowe prawa obywatelskie zawarte w konstytucji Republiki Weimarskiej z 1919 (niem. "Die Verfassung des Deutschen Reiches" lub też "Weimarer Reichsverfassung"), sankcjonując prawnie prześladowanie opozycji politycznej NSDAP przez policję i jej oddziały pomocnicze SA.
O podpalenie oskarżono holenderskiego komunistę Marinusa van der Lubbego, ujętego na miejscu zdarzenia oraz prominentnych działaczy partii komunistycznej, Ernsta Torglera (przewodniczącego frakcji KPD w Reichstagu) oraz bułgarskich działaczy Kominternu, Georgiego Dimitrowa (późniejszego sekretarza generalnego Kominternu, a po II wojnie światowej komunistycznego premiera Bułgarii), Błagoja Popowa i Wassila Tanewa. Oskarżenie próbowało przedstawić podpalenie jako sygnał dla komunistycznych wystąpień zbrojnych przeciwko państwu niemieckiemu. 28 lutego 1933, na mocy zarządzenia wyjątkowego aresztowano komunistycznych posłów do Reichstagu: Fritza Emmericha, Ottomara Geschke, Williego Kaspera, Ernsta Schöllera i Waltera Stoeckera; pisarzy: Ericha Mühsama, Ludwiga Renna, Egona Erwina Kischa i Maxa Hodanna oraz innych intelektualistów, m.in. Carla von Ossietzky’ego, Ericha Barona, Felixa Rosenheima i prawników: Hansa Littena i Felixa Hallego. Münzenberg zdołał zbiec przed grożącym mu aresztowaniem za granicę – do Paryża, gdzie dzięki wstawiennictwu Henri Barbusse’a otrzymał azyl polityczny. W 1933 został pozbawiony obywatelstwa niemieckiego. Z Niemiec zbiegli również jego współpracownicy: Babette Gross (partnerka życiowa Münzenberga), Hans Schulz (osobisty sekretarz), Arthur Koestler, Gustav Regler i Otto Katz.
Przybywający na emigracji Münzenberg opracował m.in. wraz z Otto Katzem zbiór materiałów, wydanych w Paryżu w 1933 jako tzw. Brunatna Księga (niem. "Braunbuch über Reichstagsbrand und Hitler-Terror", w skrócie "Braunbuch"). Autorzy księgi zgadzali się z nazistami, że podpalenia dokonał van der Lubbe, jednak uważali, że nie działał on w pojedynkę. Utrzymywali, że van der Lubbe wraz ze swoimi wspólnikami dostał się do gmachu Reichstagu poprzez podziemny tunel łączący parlament z pałacem prezydenta Reichstagu, którym wówczas był Göring. W podpaleniu mieli wziąć udział członkowie NSDAP i dowódcy SA Karl Ernst, Wolf-Heinrich von Helldorf i Edmund Heines oraz Paul Schulz, były dowódca Freikorps, o czym miał poinformować Karl Ernst. Ponadto sugerowali, że van der Lubbe pozostawał w intymnej relacji z przywódcą SA Ernstem Röhmem. Chociaż homoseksualizm van der Lubbego nigdy nie został potwierdzony, wątek ten został podjęty w trakcie procesu w Lipsku.
Jeszcze we wrześniu 1933, przy udziale Münzenberga i niemieckich komunistów na wygnaniu, powołano w Londynie do życia międzynarodową komisję śledczą pod przewodnictwem Denisa Nowella Pritta, która miała wyjaśnić okoliczności pożaru Reichstagu. W skład komisji weszli: Vincent de Moro-Giafferi (francuski prawnik), Betsy Bakker-Nort (holenderska prawnik i polityk), Piet Vermeylen (belgijski prawnik i polityk), George Branting (szwedzki prawnik), Arthur Garfield Hays (amerykański prawnik i publicysta), Valdemar Hvidt (duński prawnik) oraz Gaston Bergery (francuski wydawca prasowy). Powołano również podkomisję, która miała zbadać przeszłość van der Lubbego w Holandii.
Prasa komunistyczna po pożarze Reichstagu.
Bezpośrednio po pożarze, NSDAP komentowało, że był to „sygnał do krwawych rozruchów i wojny domowej”. 28 lutego 1933, w noc pożaru Reichstagu, Göring, sprawujący wówczas funkcję komisarycznego ministra spraw wewnętrznych Prus, wprowadził zakaz wydawania prasy komunistycznej i socjaldemokratycznej. Zamknięto 200 gazet socjaldemokratycznych i 35 komunistycznych o łącznym nakładzie dwóch milionów egzemplarzy. Wszystkie tytuły wydawane przez Pomoc zostały wstrzymane, a sama działalność wydawnicza Pomocy zakazana.
AIZ oraz „Unsere Zeit” zaczęto wydawać zagranicą. AIZ wydano ponownie w kwietniu 1933 dzięki wydawnictwu prasowemu Joseph Wildner. W numerze zamieszczono m.in. reportaż Egona Erwina Kischa "In den Kasamatten von Spandau". Pismo „Unsere Zeit” ukazało się 1 kwietnia 1933 (nr 7/1933) najpierw w Bazylei a później w Paryżu (np. nr 15/1933). Następnie od 15 września 1933 wydawano w Pradze pismo „Der Gegen-Angriff”.
Ruch antyfaszystowski.
Z inicjatywy Münzenberga oraz licznych intelektualistów, m.in. Clary Zetkin, Herniego Barbusse i Johna Dos Passosa przy centralnym komitecie Pomocy powołano do życia Niemiecki Komitet Pomocowy (niem. "Deutsches Hilfskomitee"). Zadaniem komitetu było rozpowszechnianie informacji o ofiarach nazizmu, organizacja zebrań i demonstracji w ich obronie, a także aktywne poparcie walki rewolucyjnej niemieckiej klasy robotniczej. Komitet dysponował adresem kontaktowym w Amsterdamie (Elandstraat 33).
Münzenberg odkupił od Pierre’a Leviego wydawnictwo Editions du Carrefour, które działając pod egidą Kominternu opublikowało w 1934 m.in. zabronione w Niemczech teksty Kischa oraz pierwszą Brunatną Księgę. Do 1937 w wydawnictwie ukazało się ok. 50 publikacji w jęz. niemieckim.
W 1935 Münzenberg udał się do Moskwy, gdzie działalność Pomocy Robotniczej zaczynała być postrzegana jako zagrożenie. Münzenberg zaczął się bardziej angażować w sprawy niemieckiego Frontu Ludowego, którego był współinicjatorem oraz Światowego Zgromadzenia na Rzecz Pokoju (ang. "World Assembly for Peace"), obradującego w dniach 7-8 września 1936 w Brukseli. We wrześniu 1935 Münzenberg zainicjował spotkania niemieckich emigrantów, by stworzyć front antyhitlerowski. Emigranci z kręgów komunistycznych, socjaldemokratycznych i burżuazyjnych zaczęli się spotykać w paryskim Hotelu Lutetia (Boulevard Raspail 51), tworząc tzw. Krąg Lutetia (niem. "Lutetia-Kreis"), który miał za zadanie przygotowanie niemieckiego frontu ludowego. Münzenberg był zwolennikiem ponadpartyjnej polityki pojednania w obliczu zagrożenia hitlerowskiego. W lutym 1936, z inicjatywy Heinricha Manna i socjaldemokraty Maxa Brauna odbyła się w Hotelu Lutetia pierwsza większa konferencja niemieckiego Frontu Narodowego, w której uczestniczyło 118 osób. Współpraca między komunistami a demokratami nie układała się – budowa frontu jedności zakończyła się niepowodzeniem (1938).
Münzenberg koncentrował się wówczas także na pomocy dla Hiszpanii – w szeregi armii Franco wysłał w roli dziennikarza Arthura Koestlera, a następnie opublikował raport "Menschenopfert unerhört". Wraz z zachodnimi oddziałami Frontu Ludowego skupował używaną broń i rekrutował ochotników do walki o demokrację w Hiszpanii.
W 1938 Münzenberg założył wraz Arthurem Koestlerem pismo „Die Zukunft”. Do pierwszego numeru tekst napisał m.in. Heinrich Mann. Dla pisma pisali ponadto Lion Feuchtwanger, Oskar Maria Graf, Alfred Döblin i Tomasz Mann. W dziesiątym numerze pisma z marca 1939 Münzenberg zamieścił artykuł "Alles für die Einheit", w którym wezwał do budowy frontu jedności przeciwko faszyzmowi. „Die Zukunft” publikowane było przez kolejne wydawnictwo Münzenberga pn. Sebastian Brant-Verlag, które zajmowało się wydawaniem literatury anty-faszystowskiej, m.in. "Janko, der Junge aus Mexiko" pióra "Ruth Rewald" i "Unter Freiheitsfahnen" Kurta Kerstena.
Stosunki z KPD i Kominternem.
Od 1924 Münzenberg był członkiem komitetu centralnego KPD, a także posłem do Reichstagu z okręgu Frankfurt-Hanau. Kierował również zachodnim wydziałem propagandy Kominternu, przez co pozostawał relatywnie niezależny od KPD. Samodzielnie zakładał oddziały Pomocy Robotniczej za granicą, m.in. w Belgii, Francji, Austrii i Wielkiej Brytanii. Jego niezależność spotkała się z wrogością ze strony polityków KPD Waltera Ulbrichta i Wilhelma Piecka. Brak kontroli KPD nad działalnością Münzenberga krytykowała również Ruth Fischer. Münzenberg krytykowany był również przez socjaldemokratów, m.in. przez polityka Socjaldemokratycznej Partii Austrii (niem. "Sozialdemokratische Partei Österreichs", SPÖ) Friedricha Adlera, który zarzucał, że Pomoc stała się narzędziem dyplomatycznym w służbie ZSRR i komunistyczną tubą propagandową. Pomoc funkcjonowała najpierw z namaszczenia Lenina, potem rządu sowieckiego, Kominternu i związków zawodowych – Münzenberg, w odpowiedzi na płynące zarzuty powoływał się na mandat Kominternu.
W 1936 Münzenberg poddał ostrożnej krytyce moskiewski proces przeciwko trockistowsko-zinowjewowskiemu zjednoczonemu centrum (jeden z wielu przeprowadzanych w ramach „wielkiej czystki” Józefa Stalina), w wyniku którego Grigorija Zinowjewa i Lwa Kamieniewa skazano na karę śmierci. W odpowiedzi został niezwłocznie wezwany do Moskwy, unikał jednak tej podróży pomimo wielokrotnych namów Waltera Ulbrichta.
Do wiosny 1937 Münzenberg pracował dla komisji Frontu Ludowego (niem. "Volksfront-Ausschuss"), gdzie w maju 1937 został zastąpiony przez Waltera Ulbrichta i Paula Merkera. 2 sierpnia 1937 Pieck w piśmie do Georgiego Dimitrowa – generalnego sekretarza Kominternu – napisał, że po skonsultowaniu się z dwoma członkami KC Philipem Denglem i Wilhelmem Florinem, a także z austriackim działaczem organizacji "Rote Hilfe" Gezą Reitmannem (alias Franzem Kunertem) i z niemieckim kierownikiem działu kadr Kominternu Georgiem Brückmannem (alias Albertem Müllerem), zaproponuje sekretariatowi Kominternu, by W 1937 Walter Ulbricht zarzucił Münzenbergowi trockizm – Münzenberg był przez dłuższy czas poddany obserwacji przez służby bezpieczeństwa. W 1938 został wykluczony z KPD – wykluczenie nie odbyło się jednak zgodnie ze statutem partyjnym, tzn. na zjeździe komitetu centralnego i większością głosów. Jako powód usunięcia Münzenberga z KDP podano brak dyscypliny partyjnej. Dokładna data wykluczenia Münzenberga nie jest znana – w aktach Wilhelma Piecka podawany jest 21 marca 1938, natomiast w tekście decyzji (istniejącej w dwóch różnych wersjach) widnieje 14 maja 1938. Sama decyzja komitetu centralnego o usunięciu Münzenberga z partii ukazała się 22 maja 1938 w piśmie Deutsche Volkszeitung nr 21 – nie pokrywa się jednak z tekstem z połowy maja zaaprobowanym przez niemiecką komisję Kominternu z 14 maja 1938, lecz z marcowym tekstem oznaczonym jako "Entwurf/4 Expl". Sam Münzenberg ogłosił w marcu 1939, że opuszcza KPD i zrywa z aparatem partyjnym, lecz nie z komunizmem – jego decyzja została ogłoszona drukiem 10 marca 1939 r. na łamach wydawanego przez niego tygodnika „Die Zukunft”.
Jesienią 1937 Dimitrow otrzymał bezpośrednie polecenie od Stalina, by sprowadzić Münzenberga do Moskwy. Stalin miał powiedzieć: Pomimo wielu wezwań Dymitrowa, Münzenberg, w obawie o własne życie, nie pojechał do Moskwy.
W 1939 Münzenberg współpracował z partią Przyjaciele Jedności Socjalistycznej (niem. "Freunde der sozialistischen Einheit"), która próbowała zbudować struktury niezależne od Kominternu.
Po podpisaniu paktu Ribbentrop-Mołotow 23 sierpnia 1939, Münzenberg opublikował krytyczny tekst w „Die Zukunft” (28 sierpnia 1939), w którym argumentował, że pakt jest zdradą ideałów walki z faszyzmem i wezwał do obrony wolności zarówno przed polityką Adolfa Hitlera jak i Stalina. Odtąd często atakował rząd sowiecki, m.in. w związku z „wielką czystką” – w styczniu 1940 napisał list otwarty do Stalina na temat eliminacji starej gwardii bolszewickiej.
Śmierć.
Po wejściu Wehrmachtu do Beneluxu 10 maja 1940, Münzenberg – jako obywatel niemiecki – został internowany i przewieziony z Paryża do obozu Chambaran na południowy wschód od Lyonu. Internowani zdołali przekonać komendanta obozu do ewakuacji z zagrożonego wejściem nazistów obszaru Plateau de Chambarand. Podczas marszu, 21 maja 1940 Münzenberg oddalił się od kolumny w okolicach Charmes z prawdopodobnym zamiarem przedostania się do Marsylii a stamtąd do Afryki północnej. 17 października 1940 znaleziono go powieszonego w lesie koło Le Caugnet. Śmierć nastąpiła najprawdopodobniej pomiędzy 21 a 22 czerwca 1940. W oficjalnym raporcie policji uznano, że Münzenberg został zamordowany przez włóczęgę. Jednak wielu emigrantów z otoczenia Münzenberga (m.in. Babette Gross) uważało, że mordu dokonali agenci NKWD. Powojenne śledztwo nie przyniosło rozstrzygających rezultatów. Choć nie można do końca wykluczyć samobójstwa, do dziś nie wiadomo, czy Münzenberg został zamordowany przez gestapo, czy przez służby sowieckie.
Rola Münzenberga w KPD.
Münzenberg odegrał ważną rolę dla sukcesów KPD w okresie Republiki Weimarskiej. Poprzez prywatnie wydawane artykuły prasowe skuteczniej docierał do szerokich mas, niż poprzez partyjne teksty KPD. Artykuły te trzymały linię partyjną, lecz ich wymowa były bliższa odbiorcy. Teksty publikowane przez Münzenberga były mniej teoretyczne i doktrynerskie niż te bezpośrednio wydawane przez KPD.
Ponadto Münzenberg skupiał swoją działalność propagandową na inteligencji, powołując do życia wiele organizacji pomocowych wspierających ZSRR i międzynarodówkę komunistyczną. Margarete Buber-Neumann (siostra Babette Gross) wspominała, że: 

</doc>
<doc id="1756784" url="https://pl.wikipedia.org/wiki?curid=1756784" title="Sundancer">
Sundancer

Sundancer – prototypowy moduł załogowej stacji kosmicznej projektowany przez prywatną firmę Bigelow Aerospace.
Wyniesienie "Sundancera" na orbitę za pomocą rakiety nośnej Falcon 9 początkowo planowane było na rok 2010, lecz ciągle ulegało opóźnieniom. W 2010 mówiono już o 2014 r. Po umieszczeniu na orbicie przez pierwszych 6–9 miesięcy miały odbywać się testy, po czym odbyłby się pierwszy załogowy lot do stacji. Po pomyślnych testach "Sundancer" miał stanowić zalążek pierwszej komercyjnej stacji orbitalnej przeznaczonej przede wszystkim dla turystyki kosmicznej. W latach następnych miały zostać wyniesione dwa pełnowymiarowe moduły BA 330, które po zadokowaniu do modułu centralnego, wcześniej połączonego z "Sundancerem", miały stanowić kompleks orbitalny. W 2005 r. przewidywano, że koszt tygodniowego pobytu turystycznego na stacji będzie wynosił 7,9 mln USD.
W 2011 r. budowa modułu "Sundancer" została anulowana, a podstawowym modułem stacji ma być BA 330. Według obecnych założeń stacja będzie składała się z trzech takich modułów. 
Ponieważ do tej pory nie istniał żaden komercyjny system transportu ludzi na orbitę, Bigelow Aerospace rozpoczęła wspólnie z firmą Boeing prace nad kapsułą załogową CST-100, która będzie transportować ludzi do stacji. 
"Sundancer" miał być wyposażony w systemy podtrzymania życia, kontroli wysokości orbity oraz manewrowania. Moduł miał posiadać trzy okna widokowe. Podobnie jak prototypowe modele Genesis I i Genesis II, miał zostać wyniesiony w złożonej postaci, i dopiero po osiągnięciu orbity i napełnieniu powietrzem przybrać pełne rozmiary. Parametry modułu "Sundancer" na orbicie:
"Sundancer" miał zostać wyposażony w system silników służących do wyniesienia go na wyższą orbitę, a po zakończeniu testów do jej obniżenia celem udostępnienia dla pojazdów załogowych.

</doc>
<doc id="1756785" url="https://pl.wikipedia.org/wiki?curid=1756785" title="Prenj">
Prenj

Prenj - masyw górski w Górach Dynarskich. Leży w Bośni i Hercegowinie. Najbliżej położonym miastem jest Konjic nad Neretwą. W pobliżu znajduje się też jezioro Jablaničko Jezero. Najwyższy szczyt to Zelena Glava, który osiąga 2155 m. 
Szczyty:

</doc>
<doc id="1756790" url="https://pl.wikipedia.org/wiki?curid=1756790" title="Zelena Glava">
Zelena Glava

Zelena Glava – najwyższy szczyt pasma górskiego Prenj, w Górach Dynarskich, na terytorium Bośni i Hercegowiny, na północ od Mostaru. 

</doc>
<doc id="1756793" url="https://pl.wikipedia.org/wiki?curid=1756793" title="Joma (przedsiębiorstwo)">
Joma (przedsiębiorstwo)

Joma (wym. ) – hiszpańskie przedsiębiorstwo, specjalizujące się w produkcji sportowej odzieży oraz obuwia. Siedziba firmy znajduje się w małym miasteczku Portillo de Toledo, niedaleko od administracyjnego centrum prowincji Toledo (Hiszpania).
Historia.
1965-2000.
Firma została założona w 1965 roku przez Fructuoso Lopeza. Joma rozpoczęła produkcję swoich wyrobów mając tylko 8 zatrudnionych pracowników. W krótkim czasie Joma zdobyła reputację producenta pewnego jakościowo piłkarskiego obuwia, strojów, odzieży sportowej oraz codziennej. W 1992 firma znalazła się na pierwszym miejscu pod względem sprzedaży obuwia piłkarskiego w Hiszpanii. W 1997 roku Joma staje się liderem w sprzedaży obuwia piłkarskiego oraz odzieży dla futsalu, dzięki opracowaniu nowych rodzajów obuwia sportowego przy współpracy z zawodnikami oraz czołowymi specjalistami. Mała fabryka w Portiljo-de-Toledo przekształciła się w 2000 roku w nowoczesny zakład o łącznej powierzchni 70 000 m². Joma stworzyła własne centrum naukowo-badawcze, w którym opracowywane są nowe typy obuwia sportowego przy współpracy z „Towarzystwem badania obuwia” w Toledo oraz Instytutem biomechaniki w Walencji.
2001-2010.
Na dzień dzisiejszy Joma jest międzynarodową firmą z rozgałęzioną siecią spółek-córek w USA, Niemczech, Chinach, Meksyku, Hongkongu, Panamie oraz opracowaną dystrybucją swoich towarów w ponad 70 krajach na całym świecie. Przedsiębiorstwa spółki, zlokalizowane w Hiszpanii, Chinach i Meksyku, zatrudniają ponad 1000 pracowników. W 2007 roku Joma znalazła się na pozycji lidera w swojej branży w „Forum uznanych marek Hiszpanii” jako jedna z 70 marek krajowych z największą siecią produkcyjno-dystrybucyjną na świecie. W 2007 roku firma była sponsorem ponad 40 zawodowych drużyn oraz ponad 500 zawodników w całym świecie. W 2009 roku firma zawarła umowę sponsoringową z Federacją Lekkoatletyki Hiszpanii, zgodnie z którą lekkoatleci tego kraju w ciągu czterech lat będą występowali w strojach sportowych Joma.
Produkty.
Firma produkuje męską, kobiecą oraz dziecięcą odzież sportową i obuwie przeznaczone dla takich dyscyplin sportowych jak: piłka nożna, tenis, fitness, lekkoatletyka, futsal.
Narodowe reprezentacje piłkarskie sponsorowane przez Joma.
Bułgaria, Gwinea Bissau, Honduras, Kirgistan, Nikaragua, Portoryko, Rumunia i Timor Wschodni.
Kluby korzystające ze strojów Joma.
Paradou AC, Wycombe, CSKA Moskwa, Roeselare, Velež Mostar, FK Željezničar, Čelik Zenica, Ceará Fortaleza, SER Caxias, Inter Zaprešić, SIAD Most, Viktoria Pilzno, Cruz Azul, Municipal Gwatemala, Getafe CF, RCD Espanyol, UD Salamanca, Motagua Tegucigalpa, Olimpia Tegucigalpa, Ards Newtownards, Coleraine, Independiente Medellín, Daegu, Brujas Desamparados, Olympique Khouribga, Enyimba, Sporting Cristal, Unirea Urziceni, Águila San Miguel, FK Vojvodina, OFK Beograd, Dubnica, NK Celje, Gorica, Queen’s Park, Karpaty Lwów, F.C Banik Ostrava, Newport, Estudiantes Mérida, Trujillanos Valera, Mantova, Alessandria, Pisa Calcio, Varese i Monopoli, Hutnik Nowa Huta, Sparta Brodnica, Swansea City AFC, Radomiak Radom.
Piłkarze korzystający ze strojów Joma.
Bryan Hughes, Scott Parker, Ricardinho, Karel Rada, Feliciano López, Iván Helguera, Francisco Pavón, Toni Doblas, Javier Portillo, Gabri, Pablo Ibáñez, Jesús Navas, Antonio López, Javi Venta, Iñaki Descarga, Juan Carlos Valerón, Albert Jorquera, Rory Delap, Luis Amaranto Perea, Gilberto Martínez, Paulo Wanchope, Frédéric Kanouté, Noureddine Naybet oraz Kikin Fonseca.

</doc>
<doc id="1756794" url="https://pl.wikipedia.org/wiki?curid=1756794" title="Parnassius charltonius">
Parnassius charltonius

Parnassius charltonius – gatunek motyla z rodziny paziowatych (Papilionidae). Spotykany jest na wysokościach od 2700 do 3900 m n.p.m. 
Zasięg występowania obejmuje Afganistan, Kirgistan, wschodni Uzbekistan, Tadżykistan, Pakistan, północne Indie (Dżammu i Kaszmir, Himachal Pradesh i Uttarakhand), Tybet i Chiny. Podgatunek nominatywny objęty jest w Indiach ochroną prawną.

</doc>
<doc id="1756797" url="https://pl.wikipedia.org/wiki?curid=1756797" title="Bjelasica">
Bjelasica

Bjelasica – pasmo górskie w Górach Dynarskich. Leży w Czarnogórze. Sąsiaduje z pasmami Sinjajevina, Komovi, Prokletije i Moračke planine. Najwyższym szczytem jest Crna Glava, który osiąga 2139 m.
Szczyty:

</doc>
<doc id="1756798" url="https://pl.wikipedia.org/wiki?curid=1756798" title="Alain Rochat">
Alain Rochat

Alain Rochat (ur. 1 lutego 1983 w Saint-Jean-sur-Richelieu) – piłkarz szwajcarski grający na pozycji lewego lub środkowego obrońcy.
Kariera klubowa.
Pierwszym klubem w karierze Rochata był amatorski Grandson-Sports. W 1999 roku trafił do Yverdon-Sport FC. W sezonie 1999/2000 zadebiutował w Axpo Super League. W Yverdon-Sport grał przez 2,5 roku.
Na początku 2002 roku Rochat przeszedł do BSC Young Boys. W stołecznym klubie zadebiutował 24 lutego 2002 w wygranym 2:0 domowym meczu z FC Sion. W 2004 roku wywalczył z Young Boys wicemistrzostwo Szwajcarii. Do lata 2005 rozegrał w tym klubie 115 meczów i zdobył 5 goli.
Kolejnym klubem w karierze Szwajcara został francuski Stade Rennais. 30 lipca 2005 rozegrał pierwsze spotkanie w Ligue 1, przegrane 0:1 na wyjeździe z Lille OSC. Większą część pobytu w Rennes spędził jednak grając w amatorskich rezerwach, a w Ligue 1 wystąpił łącznie w 9 spotkaniach.
W 2006 roku Rochat wrócił do Szwajcarii i podpisał kontrakt z FC Zürich. Swój debiut w nowym klubie zaliczył 10 września 2006 w meczu z FC Basel (0:1). W 2007 roku po raz pierwszy w karierze wywalczył mistrzostwo Szwajcarii. Z kolei w 2009 roku po raz drugi został z Zurychem mistrzem kraju.
W 2011 roku Rochat przeszedł do Vancouver Whitecaps. W 2013 roku grał w DC United, a następnie trafił do BSC Young Boys. W 2017 przeszedł do Lausanne Sports.
Kariera reprezentacyjna.
W reprezentacji Szwajcarii Rochat zadebiutował 4 czerwca 2005 roku w wygranym 3:1 spotkaniu eliminacji do Mistrzostw Świata w Niemczech z Wyspami Owczymi.

</doc>
<doc id="1756799" url="https://pl.wikipedia.org/wiki?curid=1756799" title="Alexander Kellner">
Alexander Kellner



</doc>
<doc id="1756800" url="https://pl.wikipedia.org/wiki?curid=1756800" title="Alexander Wilhelm Armin Kellner">
Alexander Wilhelm Armin Kellner

Alexander Wilhelm Armin Kellner (ur. 26 września 1961 w Vaduz) – brazylijski paleontolog pochodzący z Liechtensteinu. Ukończył geologię na Universidade Federal do Rio de Janeiro, a w 1996 roku doktoryzował się na Uniwersytecie Columbia. Jego praca doktorska dotyczyła pterozaurów należących do rodzin Tapejaridae i Anhangueridae oraz filogenezy pterozaurów. Obecnie jest profesorem w Academia Brasileira de Ciências i pracuje w Brazylijskim Muzeum Narodowym w Rio de Janeiro, współpracuje także z Amerykańskim Muzeum Historii Naturalnej w Nowym Jorku. Należy do Society of Vertebrate Paleontology oraz American Association for the Advancement of Science. Zajmuje się w szczególności badaniem mezozoicznych kręgowców żyjących na terenie obecnej Ameryki Południowej, zwłaszcza pterozaurów. Opisał kilkadziesiąt nowych taksonów, m.in. pterozaury "Tapejara", "Thalassodromeus" i "Nemicolopterus", krokodylomorfa "Guarinisuchus" oraz dinozaury: "Angaturama", "Futalognkosaurus", "Maxakalisaurus", "Santanaraptor", czy "Unenlagia paynemili".

</doc>
<doc id="1756801" url="https://pl.wikipedia.org/wiki?curid=1756801" title="Crna Glava (szczyt)">
Crna Glava (szczyt)

Crna Glava – szczyt w paśmie Bjelasica, w Górach Dynarskich. Leży w Czarnogórze. Jest to najwyższy szczyt pasma Bjelasica.

</doc>
<doc id="1756804" url="https://pl.wikipedia.org/wiki?curid=1756804" title="Jowica Tasewski-Eternijan">
Jowica Tasewski-Eternijan

Jowica Tasewski-Eternijan (cyryl. "Јовица Тасевски-Етернијан", wym. []; ur. 25 lipca 1976 w Skopju, Macedonia) – macedoński poeta i pisarz.
Pracę magisterską obronił na Wydziale Filologicznym „Błaże Koneski” w Skopju, na katedrze powszechnej i komparatywnej literatury.
Autor książek: 
Z Mają Apostoloską dokonał wyboru macedońskiej współczesnej poezji z motywami biblijnymi, religijnymi oraz apokryfowymi, który ukazał się jako numer monograficzny (11 grudnia 2000 r.) w czasopiśmie literacko-kulturowo-artystycznym "„Стремеж”"-Prilep. Tasewski-Eternijan ułożył antologię najmłodszej poezji macedońskiej "„Неидентификувана небесна дојка”" (2001 r.). Opublikował unikatowy manifest integrujący nurty literackie. Publikuje poezje, recenzje i tłumaczenia w periodykach. 
W 2006 r. opublikował książkę "„Посоки и огледи”" (krytyka literacka, eseje, studia). Poezję publikował w kilku antologiach (przekładana na wiele języków).
Jest członkiem Stowarzyszenia Literatów Macedońskich. Pracuje w NUB "Św. Klemens Ochrydzki" w Skopju.

</doc>
<doc id="1756806" url="https://pl.wikipedia.org/wiki?curid=1756806" title="Treskavica">
Treskavica

Treskavica – masyw górski w Górach Dynarskich. Leży w Bośni i Hercegowinie. Najwyższym szczytem jest Đokin Toranj, który osiąga 2088 m.

</doc>
<doc id="1756808" url="https://pl.wikipedia.org/wiki?curid=1756808" title="Leopold Czycz">
Leopold Czycz

Leopold Czycz (ur. 3 maja 1912, zm. ?) – zbrodniarz nazistowski, członek załogi niemieckiego obozu koncentracyjnego Auschwitz-Birkenau i SS-Rottenführer. 
Życiorys.
Volksdeutscher rumuński. Z zawodu ślusarz. W czasie II wojny światowej pełnił służbę jako wartownik w Auschwitz-Birkenau. 18 grudnia 1946 został wydany przez Amerykanów władzom polskim. 11 czerwca 1948 Czycz skazany został przez Sąd Okręgowy w Krakowie na dożywocie za maltretowanie więźniów oraz udział w organizacjach przestępczych SS i załodze obozu koncentracyjnego. Z więzienia zwolniono go 28 lutego 1957. 

</doc>
<doc id="1756809" url="https://pl.wikipedia.org/wiki?curid=1756809" title="Salvatore Iacolino">
Salvatore Iacolino

Salvatore Iacolino (ur. 18 listopada 1963 w Favarze) – włoski polityk, prawnik i menedżer, poseł do Parlamentu Europejskiego VII kadencji.
Życiorys.
Ukończył studia prawnicze na Uniwersytecie w Palermo. Od 1992 zaczął pracę w jednostkach służby zdrowia w Agrigento na stanowisku menedżera. Od 2005 był dyrektorem generalnym jednej z agencji zdrowotnych. Wykładał też w Szkole Zawodowej Pielęgniarstwa. Pełnił też funkcję doradcy regionalnego resortu zdrowia.
W wyborach w 2009 z listy Ludu Wolności uzyskał mandat posła do Parlamentu Europejskiego VII kadencji. Został członkiem grupy Europejskiej Partii Ludowej oraz wiceprzewodniczącym Komisji Wolności Obywatelskich, Sprawiedliwości i Spraw Wewnętrznych. Został też członkiem partii Grande Sud, a następnie reaktywowanej w 2013 partii Forza Italia.

</doc>
<doc id="1756812" url="https://pl.wikipedia.org/wiki?curid=1756812" title="Zagłębiak Dąbrowa Górnicza">
Zagłębiak Dąbrowa Górnicza



</doc>
<doc id="1756813" url="https://pl.wikipedia.org/wiki?curid=1756813" title="Đokin Toranj">
Đokin Toranj

Đokin Toranj (serb. cyr. Ђокин торањ) – szczyt w masywie Treskavica, w Górach Dynarskich. Leży w Bośni i Hercegowinie. Jest najwyższym szczytem masywu Treskavica.

</doc>
<doc id="1756815" url="https://pl.wikipedia.org/wiki?curid=1756815" title="Grand Prix Stanów Zjednoczonych – Wschód 1987">
Grand Prix Stanów Zjednoczonych – Wschód 1987

Grand Prix Stanów Zjednoczonych – Wschód 1987 (oryg. Detroit Grand Prix) – piąta runda Mistrzostw Świata Formuły 1 w sezonie 1987, która odbyła się 21 czerwca 1987, po raz szósty na torze Detroit Street Circuit.
Szóste Grand Prix Stanów Zjednoczonych – Wschód zaliczane do Mistrzostw Świata Formuły 1.

</doc>
<doc id="1756817" url="https://pl.wikipedia.org/wiki?curid=1756817" title="Augustus John">
Augustus John

Augustus Edwin John (ur. 4 stycznia 1878 w Tenby, Pembrokeshire, zm. 31 października 1961 w Fordingbridge, Hampshire) – walijski malarz, autor rysunków i akwafort. Przez krótki okres około roku 1910 był cenionym w Wielkiej Brytanii postimpresjonistą.
Życie i twórczość.
Edukacja.
John urodził się 4 stycznia 1878 w miejscowości Tenby w hrabstwie Pembrokeshire, jako trzecie z czworga dzieci w rodzinie. Jego ojciec, Edwin William John, był radcą prawnym. Matka, Augusta Smith, zmarła młodo – Augustus miał wtedy 6 lat. Zdążyła jednak zaszczepić w młodym Augustusie i jego starszej siostrze Gwen zainteresowanie malarstwem. W wieku siedemnastu lat John zaczął pobierać nauki w Tenby School of Art, a potem studiował w Slade School of Art przy University of London, gdzie był ulubieńcem Henry'ego Tonksa. Jeszcze przed zdobyciem dyplomu John określany był mianem najbardziej utalentowanego rysownika swego pokolenia.
Latem 1897 roku John doznał poważnej kontuzji podczas pływania, a długa rekonwalescencja którą przeszedł prawdopodobnie wpłynęła na jego rozwój artystyczny. W 1898 roku wygrał nagrodę Slade Prize za dzieło "Mojżesz i cyniczny wąż" (ang. "Moses and the Brazen Serpent").
Prowansja.
W roku 1910 Johna zauroczyła miejscowość Martigues w Prowansji, którą po raz pierwszy ujrzał przez okna pociągu w drodze do Włoch. Napisał, że Prowansja "była przez lata obiektem moich marzeń". W 1928 roku uznał jednak, że Martigues straciło już dla niego urok i sprzedał swój dom.
W ciągu swojego życia okresowo zainteresował się ludnością Romską, którą spotykał podczas licznych podróży po Europie i Wielkiej Brytanii. Krótko po swoim ślubie John i jego żona Ida Nettleship podróżowali wozem na cygański sposób.
Wojna.
Podczas I wojny światowej został przydzielony do wojsk kanadyjskich w charakterze artysty wojennego, którego zadaniem było portretowanie kanadyjskich piechurów. Miał w planie wykonanie wielkiego muralu dla Lorda Beaverbrooka, lecz – jak większość jego wielkoformatowych prac – dzieło nie zostało dokończone. Jako artysta w wojsku miał prawo do zachowania brody. On i król Jerzy V byli jedynymi oficerami alianckimi, którzy mogli je nosić.
Portrety.
Na początku wieku John dobrze znany z prac graficznych i akwafort, w późniejszej pracy skupił się bardziej na portretach. Był znany z psychologicznej wnikliwości portretów, które były postrzegane wręcz jako "bezlitosne" w swoim opisie. W latach 20. był głównym portrecistą Wielkiej Brytanii. Malował podobizny m.in. takich osobistości jak Tallulah Bankhead, George Bernard Shaw, Isabella Augusta Gregory, Thomas Hardy, Thomas Edward Lawrence, William Butler Yeats, Guilhermina Suggia i Dylan Thomas.
Uważa się, że po wojnie jego zdolności artystyczne nieco się ograniczyły, a jego brawurowa wręcz technika stała się nieco pobieżna. Mimo to, inspiracja czasem intensywnie powracała, jak na przykład w trakcie wyprawy na Jamajkę w 1937 roku.
Rodzina.
Na początku 1900 roku poślubił Idę Nettleship (1877-1907), z którą miał piątkę dzieci. Po jej śmierci jego konkubina Dorothy "Dorelia" McNeill zajęła jej miejsce i wkrótce stała się jego drugą żoną, która urodziła mu dwójkę dzieci.
Jeden z jego synów z pierwszego małżeństwa, Sir Caspar John, był wpływowym admirałem Royal Navy. Owdowiała matka Iana Fleminga urodziła Casparowi córkę, Amaryllis Fleming, znaną wiolonczelistkę.
Inny z jego synów, Tristan de Vere Cole jest reżyserem znanym ze znaczących produkcji telewizyjnych produkowanych od lat 60. do lat 80. XX wieku.
Późniejsze życie.
John opublikował dwa tomy autobiografii: "Chiaroscuro" w roku 1952 i wydany pośmiertnie "Finishing Touches" w 1964. Do końca życia był aktywny artystycznie. Jego ostatnim dziełem był niedokończony trzyczęściowy mural, przedstawiający Falstaffowskiego francuskiego wieśniaka w żółtej kamizelce, grającego na lirze korbowej.
W latach 50. dołączył do Peace Pledge Union – brytyjskiej pacyfistycznej organizacji pozarządowej. Na miesiąc przed śmiercią angażował się jeszcze w demonstracje przeciwko broni atomowej.
W 1975 r. Michael Holroyd opublikował biografię Augustusa Johna.
Linki zewnętrzne.
[[Kategoria:Zmarli w 1961]

</doc>
<doc id="1756818" url="https://pl.wikipedia.org/wiki?curid=1756818" title="Bjelašnica">
Bjelašnica

Bjelašnica – najwyższy szczyt masywu Bjelašnica w Górach Dynarskich. Leży w Bośni i Hercegowinie. Podczas Zimowych Igrzysk Olimpijskich w 1984 roku na stokach Bjelašnicy rozgrywano konkurencje narciarstwa alpejskiego.

</doc>
<doc id="1756819" url="https://pl.wikipedia.org/wiki?curid=1756819" title="Antoni Sobański">
Antoni Sobański

Antoni Marian Henryk Sobański herbu Junosza (ur. 1 maja 1898 w Obodówce na Podolu, zm. 13 kwietnia 1941 w Londynie) – polski ziemianin zajmujący się dziennikarstwem i literaturą, związany z „Wiadomościami Literackimi” i liberalnym środowiskiem inteligenckim okresu międzywojennego, szczególnie Skamandrytów. Współpracował też z londyńskim „Timesem” i BBC, hrabia.
Jego barwna postać przewija się w wielu literackich świadectwach epoki. Pisali o nim: Jarosław Iwaszkiewicz ("Aleja Przyjaciół"), Irena Krzywicka ("Wyznania gorszycielki"), Witold Gombrowicz ("Wspomnienia polskie"), Zofia Nałkowska ("Dzienniki") oraz Anna Iwaszkiewicz i Czesław Miłosz w listach. Jego podpis widnieje w "Księdze gości Jana Lechonia".
Życiorys.
Urodził się w 1898 w Obodówce na Podolu w ziemiańskiej rodzinie hr. Michała Marii Sobańskiego (1858–1934) i hr. Ludwiki Marii z Wodzickich (1857–1944). Miał dwójkę starszego rodzeństwa: brata Feliksa (1890–1965) i siostrę Teresę (1891–1975). W 1905 cała rodzina przeprowadziła się do Warszawy. Pobierając nauki w domu opanował biegle sześć języków. W latach 1917–1925 podejmował studia na różnych uczelniach wyższych (m.in. na Uniwersytecie Jagiellońskim i Uniwersytecie Warszawskim). Nie ukończył jednak żadnej z nich, narzekając na „zinstytucjonalizowany sposób zdobywania wiedzy”.
Z rodzinnych dóbr po stryju przypadł mu Guzów pod Sochaczewem wraz z dobrze prosperującą wówczas cukrownią. Czas dzielił między obowiązki w majątku, intensywne życie towarzyskie w Warszawie (mieszkanie u brata przy Al. Ujazdowskich 11) i wyjazdy do Londynu, w którym bywał regularnie i utrzymywał własne mieszkanie.
Pisywał bardzo rzadko. Z inspiracji „Wiadomości Literackich” powstał jego głośny zbiór reportaży "Cywil w Berlinie" (1934), w którym zawarł wnikliwe obserwacje i trafne spostrzeżenia dotyczące mechanizmu tworzenia się totalitaryzmu, wysoko cenione do dzisiaj. Demonstracyjnie niechętny faszyzmowi i nacjonalizmom, wychwalał za to brytyjski system monarchii konstytucyjnej i kulturę europejską. Pozostawał przy tym życzliwy wobec samych Niemców i miał odwagę być w przyjaznych stosunkach z wieloma Żydami w latach nagonki antysemickiej w Polsce.
W warszawskiej socjecie literackiej znany był jako „hrabia Tonio”, który wiódł życie odległe od obyczajowych konwenansów. Był homoseksualistą o dość swobodnym stylu bycia, o czym pisał w swoich relacjach Jarosław Iwaszkiewicz oraz Irena Krzywicka w autobiografii, przy czym Iwaszkiewicz akcentował jego przyjaźń z Achillesem Brezą, zaś Krzywicka wspomina o związku z Janem Tarnowskim.
Gdy wybuchła II wojna światowa początkowo przebywał w Stawisku. 5 września wraz grupą przyjaciół wyjechał do Kazimierza nad Wisłą, z którego później wspólnie m.in. z Antonim Słonimskim wyemigrował do Wielkiej Brytanii przez Rumunię, Jugosławię i Włochy. W Londynie podjął pracę w Komitecie Pomocy Żołnierzom i w radiu BBC oraz zajął się pisaniem do emigracyjnego czasopisma „Wiadomości Polskie, Polityczne i Literackie”. Próbował przedostać się do Stanów Zjednoczonych, gdzie posiadał niewielką posiadłość w Santa Fe. Nie udało się to jednak. Zmarł na gruźlicę w 1941 w Londynie.
Dorobek literacki.
Sobański pozostawił po sobie niewielki dorobek literacki. W 1929 r. pod pseudonimem As wydał w Warszawie broszurę pt. "18 lat?!!!". Uznanie i rozgłos przyniósł mu cykl reportaży z Niemiec, które ukazywały się cyklicznie w „Wiadomościach Literackich”, a które obrazowały rodzący się nazizm po dojściu do władzy Adolfa Hitlera. W 1934 r. reportaże zebrane zostały w książkę pt. "Cywil w Berlinie". Jej uzupełnione wznowienie ukazało się w 2006 r. nakładem wydawnictwa „Sic!” w Warszawie, w następnym roku ukazał się też przekład tego dzieła na język niemiecki. W 1938 r. w Santa Fe w Nowym Meksyku Sobański wydał "Wigilię w San Filipe". Był także autorem dwóch szkiców: "Ulica Krucza" i "Trzy kraje dzieciństwa", które ukazały się w Londynie w 1942 r.
W nocie wydawniczej współczesnego wznowienia "Cywila w Berlinie" można przeczytać:

</doc>
<doc id="1756820" url="https://pl.wikipedia.org/wiki?curid=1756820" title="Giovanni La Via">
Giovanni La Via

Giovanni La Via (ur. 28 czerwca 1963 w Katanii) – włoski polityk, wykładowca akademicki, poseł do Parlamentu Europejskiego VII i VIII kadencji.
Życiorys.
W 1985 ukończył studia z zakresu nauk rolniczych na Uniwersytecie w Katanii. Kształcił się następnie na Uniwersytecie w Saragossie. Zajął się prowadzeniem rodzinnego gospodarstwa rolnego, a także karierą naukową. W 1992 został profesorem w zakresie gospodarki i polityki rolnej na Uniwersytecie w Mesynie, a w 1999 objął tożsamego stanowisko na Uniwersytecie w Katanii. Zasiadał w senacie tej uczelni, a w latach 2002–2005 kierował departamentem ekonomiczno-rolniczym na Wydziale Rolniczym. Należy do szeregu branżowych towarzystw naukowych. Od lipca 2006 do maja 2009 w zarządzie regionu Sycylii sprawował urząd asesora ds. rolnictwa i leśnictwa.
W wyborach w 2009 z listy Ludu Wolności uzyskał mandat posła do Parlamentu Europejskiego VII kadencji. Został członkiem grupy Europejskiej Partii Ludowej oraz Komisji Rolnictwa i Rozwoju Wsi. W 2013 przystąpił do partii Nowa Centroprawica. W 2014 z powodzeniem ubiegał się o europarlamentarną reelekcję.

</doc>
<doc id="1756821" url="https://pl.wikipedia.org/wiki?curid=1756821" title="Veli Lampi">
Veli Lampi

Veli Lampi (ur. 18 lipca 1984 w Seinäjoki) – fiński piłkarz grający na pozycji prawego obrońcy.
Kariera klubowa.
Lampi pochodzi z miasta Seinäjoki. Karierę rozpoczął w tamtejszym klubie Sepsi-78 Seinäjoki i w 2001 roku zadebiutował w nim w trzeciej lidze fińskiej. W 2002 roku przeszedł do pierwszoligowego Vaasan Palloseura. Na koniec roku spadł z nim jednak do drugiej ligi, w której grał do 2004 roku.
Na początku 2005 roku Lampi trafił do drużyny HJK Helsinki. W jego barwach zadebiutował 28 kwietnia 2005 w wygranym 2:0 domowym meczu z Tornion Pallo -47. W 2005 i 2006 roku dwukrotnie z rzędu wywalczył z HJK wicemistrzostwo Finlandii. W 2006 roku odniósł także inny sukces - wywalczył Puchar Finlandii (1:0 w finale z KPV Kokkola).
Na początku 2007 roku Lampi wyjechał do Szwajcarii i podpisał kontrakt z FC Zürich. Swój debiut w nowym klubie zaliczył 4 marca 2007 w meczu z FC Schaffhausen (4:0). W 2007 roku po raz pierwszy w karierze wywalczył mistrzostwo Szwajcarii. Z kolei w 2009 roku po raz drugi został z Zurychem mistrzem kraju. W 2010 roku został wypożyczony do FC Aarau i spędził w nim pół sezonu.
Latem 2010 Lampi przeszedł do holenderskiego Willem II Tilburg. W Eredivisie zadebiutował 7 sierpnia 2010 w przegranym 0:3 wyjazdowym spotkaniu z Heraclesem Almelo. Latem 2011 podpisał kontrakt z Arsenałem Kijów. Po rozformowaniu Arsenału w grudniu 2013 powrócił do HJK Helsinki. W listopadzie 2015 podpisał roczny kontrakt z Vaasan Palloseura z możliwością przedłużenia o kolejny rok.
Kariera reprezentacyjna.
W reprezentacji Finlandii Lampi zadebiutował 21 stycznia 2006 roku w zremisowanym 1:1 towarzyskim spotkaniu z Arabią Saudyjską.

</doc>
<doc id="1756822" url="https://pl.wikipedia.org/wiki?curid=1756822" title="Btrfs">
Btrfs

Btrfs (ang. "B-tree File System") – system plików dla systemu Linux. Firma Oracle ogłosiła prace nad nim w 2007, a sam system został udostępniony na licencji GNU General Public License. Jest domyślnym systemem plików dla dystrybucji openSUSE i Fedora
Właściwości.
Do najważniejszych cech systemu należą:

</doc>
<doc id="1756823" url="https://pl.wikipedia.org/wiki?curid=1756823" title="Kakeshi">
Kakeshi



</doc>
<doc id="1756826" url="https://pl.wikipedia.org/wiki?curid=1756826" title="Grigorij Grum-Grzymajło">
Grigorij Grum-Grzymajło

Grigorij Jefimowicz Grum-Grzymajło (Grumm-Grżymajło) (ros. Григорий Ефимович Грум-Гржимайло, ur. 17 lutego [5 lutego ss] 1860 w Sankt Petersburgu, zm. 3 marca 1936 w Leningradzie) – rosyjski geograf, podróżnik, zoolog. Zdobył sławę wyprawami do środkowej Azji (Pamiru, Buchary, Tienszanu, Gansu, Kuku-nor), zachodniej Mongolii, Tuwy i Dalekiego Wschodu.

</doc>
<doc id="1756827" url="https://pl.wikipedia.org/wiki?curid=1756827" title="Lelija (masyw)">
Lelija (masyw)

Lelija - masyw górski w Górach Dynarskich. Leży w Bośni i Hercegowinie. Jego najwyższy szczyt Velika Lelija osiąga wysokość 2032 m.

</doc>
<doc id="1756828" url="https://pl.wikipedia.org/wiki?curid=1756828" title="Point No. 1">
Point No. 1



</doc>
<doc id="1756829" url="https://pl.wikipedia.org/wiki?curid=1756829" title="Antonio Cancian">
Antonio Cancian

Antonio Cancian (ur. 2 lipca 1951 w Mareno di Piave) – włoski polityk, przedsiębiorca, poseł do Parlamentu Europejskiego VII kadencji.
Życiorys.
Z wykształcenia inżynier. Stworzył i został prezesem przedsiębiorstwa "Poolinvest", działającego w sektorze projektowym. W 1973 uzyskał mandat radnego swojej rodzinnej miejscowości, a w latach 1987–1993 sprawował urząd burmistrza Mareno di Piave. W okresie 1992–1994 z ramienia Chrześcijańskiej Demokracji zasiadał w Izbie Deputowanych XI kadencji.
W wyborach w 2009 z listy Ludu Wolności uzyskał mandat posła do Parlamentu Europejskiego VII kadencji. Został członkiem grupy Europejskiej Partii Ludowej oraz Komisji Transportu i Turystyki. W 2013 przystąpił do partii Nowa Centroprawica.

</doc>
<doc id="1756830" url="https://pl.wikipedia.org/wiki?curid=1756830" title="Cajetan Felder">
Cajetan Felder

Cajetan Freiherr von Felder (ur. 19 września 1814 w Wiedniu, zm. 30 listopada 1894 tamże) – austriacki prawnik, polityk i entomolog, specjalizujący się w badaniu motyli. Burmistrz Wiednia od 1868 do 1878.
Syn Mathiasa i Antonii z domu Zrza. Kształcił się kolejno w Brnie i Wiedniu, od 1834 na studium prawniczym ("Jusstudium") na Uniwersytecie Wiedeńskim. W roku akademickim 1839/1840 odbył praktykę sądową w Brnie. Od 1 sierpnia 1840 był koncypientem w kancelarii prawniczej dr. Antona Wandratscha.
Od 1838 odbywał piesze wędrówki po Europie celem nauki języków obcych. Od 1843 pracował jako asystent na Terezjańskiej Akademii Wojskowej. W 1845 został sądowym tłumaczem przysięgłym z języka hiszpańskiego, w 1846 z języka francuskiego, a także angielskiego, holenderskiego, duńskiego, szwedzkiego i portugalskiego.
W 1861 został radnym miejskim, 9 lipca 1861 wybrano go drugim, a 28 kwietnia 1863 pierwszym zastępcą burmistrza. Stał na czele komisji ds. wodociągów i regulacji Dunaju. Po śmierci burmistrza Zelinki wybrano go 28 grudnia 1868 jego następcą, a później kolejno w 1871, 1874 i 1877. Jednocześnie w latach 1861–1884 był posłem na Sejm Krajowy Austrii Dolnej, pełniąc w latach 1880–1884 funkcję marszałka tego gremium.
Żonaty od 1841 z Josefine Sowa.

</doc>
<doc id="1756831" url="https://pl.wikipedia.org/wiki?curid=1756831" title="Mistrzostwa Świata w Lekkoatletyce 2009 – bieg na 400 m mężczyzn">
Mistrzostwa Świata w Lekkoatletyce 2009 – bieg na 400 m mężczyzn

Bieg na 400 m mężczyzn to jedna z konkurencji rozegranych podczas XII mistrzostw świata w lekkoatletyce.
Wymagane minimum A do udziału w mistrzostwach świata wynosiło 45,55, natomiast minimum B - 45,95.
Eliminacje rozegrano 18 sierpnia 2009, półfinały – 19 sierpnia, zaś finał odbył się 21 sierpnia.
Rekordy.
W poniższej tabeli przedstawione są rekord świata, rekord mistrzostw świata, rekord Polski oraz rekordy poszczególnych kontynentów z dnia 15 sierpnia 2009 roku.
Przebieg zawodów.
Pierwsza runda.
Pierwsza runda odbyła się 18 sierpnia. Wystartowało w niej 50 zawodników, spośród 53 którzy zostali zgłoszeni do zawodów. Bezpośrednio do półfinałów awansowali trzej najlepsi zawodnicy z każdego z 7 biegów eliminacyjnych (Q), oraz trzech zawodników z najlepszymi czasami, którzy zajęli miejsca gorsze niż trzecie (q). 
Bieg 1.
Godzina: 11:05 
Bieg 2.
Godzina: 11:12 

</doc>
<doc id="1756835" url="https://pl.wikipedia.org/wiki?curid=1756835" title="Loser (singel Ayreona)">
Loser (singel Ayreona)

Loser – piąty singel projektu Ayreon, wydany 26 lipca 2004 roku, pochodzący z albumu "The Human Equation". Pomimo wydania singla pod szyldem Ayreon, tę wersję utworu zagrał inny projekt Arjena Lucassena, Star One. W tej wersji utworu “Day sixteen: Loser” Peter Vink gra na gitarze basowej, a Joost van den Broek gra na instrumentach klawiszowych. Zostały dodane dodatkowe partie wokalne Devina Townsenda, a solo na organach Hammonda zagrane przez Kena Hensleya zostało nieco zmienione.

</doc>
<doc id="1756836" url="https://pl.wikipedia.org/wiki?curid=1756836" title="Zelengora">
Zelengora

Zelengora - masyw górski w Górach Dynarskich. Leży w Bośni i Hercegowinie. Jego najwyższy szczyt Bregoč osiąga wysokość 2029 m. Tereny Zelengory obejmuje Park Narodowy Sutjeska.

</doc>
<doc id="1756838" url="https://pl.wikipedia.org/wiki?curid=1756838" title="Katedra w Linköping">
Katedra w Linköping

Katedra w Linköping (szw. "Linköpings domkyrka") – kościół katedralny w Linköpingu położony jest w centrum miasta przy ulicy noszącej wezwanie jego patrona, św. Piotra (szw. S:t Persgatan), naprzeciwko dawnego pałacu biskupów a obecnie zamku w Linköping (szw. Linköpings slott).
Katedra należy najważniejszych budynków w Szwecji okresu pełnego i późnego średniowiecza. W jego architekturze widoczne są zwłaszcza wpływy angielskie i niemieckie. Transept i jego filary pochodzą z najwcześniejszego okresu budowy (I połowa XIII wieku), korpus nawowy z XIV, a prezbiterium – z końca XV wieku. Części te razem tworzą bardzo spójną całość. Katedra oraz kościół klasztorny w Vadstenie były największymi przedsięwzięciami budowlanymi w Östergötland w późnym średniowieczu. W jej wnętrzu znajduje się rzadka, bogata, średniowieczna dekoracja rzeźbiarska, mająca wartość artystyczną i historyczną, podobnie jak liczne nagrobki, pomniki nagrobne i broń pogrzebowa. Wartość artystyczną i regionalną mają również ambona i prospekt organowy, należące do czołowych dzieł rzeźbiarza Niclasa Österboma z Norrköping.
Świątynia należy do Kościoła Szwecji. Jest siedzibą luterańskich biskupów diecezji Linköping.
Katedra ma status zabytku sakralnego według rozdz. 4 Kulturminneslagen (pol. Prawo o pamiątkach kultury) ponieważ została wzniesiona do końca 1939 roku (3 §).
Historia.
XI–XV w..
Katedra w Linköping przez ponad 800 lat swej historii wrosła mocno w pejzaż architektoniczny miasta. Jej historia rozpoczyna się na początku XI wieku, kiedy to na jej obecnym miejscu istniała prawdopodobnie drewniana kaplica cmentarna. Na ślady budowli natrafiono podczas prac wykopaliskowych w 1916, kiedy to wydobyto kamienie nagrobne z epoki wikingów. Budowa kościoła kamiennego przypuszczalnie rozpoczęła się około 1120 roku, ponieważ w dokumencie pochodzącym z tego właśnie roku a przechowywanym we Florencji w Bibliotece Medyceuszy wymieniona jest z nazwy po raz pierwszy diecezja w Linköping – jako nr 2 po diecezji w Skarze, która była starsza. Inny dokument z tego samego okresu, związany z Lund, wymienia po raz pierwszy z imienia Gislo, jako biskupa Linköping. To pierwsze, historycznie pewne imię, związane z Linköping i katedrą. Linköping był już więc obecny na mapie ówczesnego podziału administracyjnego kościoła. Ówczesny kościół był romańską trzynawową bazyliką o długości równej mniej więcej jednej trzeciej dzisiejszej budowli, zlokalizowaną pośrodku obecnej katedry. Dowodzą tego wykopaliska archeologiczne przeprowadzone w latach 1915-1916 i 1960; wzorcem był tu być może najstarszy, kamienny kościół przy klasztorze Vreta, lub stara, kamienna katedra w Roskilde. W 1153 w Linköping miało miejsce spektakularne wydarzenie – zwołano tam lokalne konsylium kościelne poświęcone sprawom kościelnym: konieczności budowy kościołów we wszystkich parafiach, konieczności zawierania małżeństw w formie ślubu kościelnego i obowiązkowi płacenia przez Szwedów należnych Rzymowi podatków. W zgromadzeniu uczestniczył wysłannik papieski, Anglik Nicolas Breakspear, który wkrótce sam został wybrany papieżem i przyjął imię Hadriana IV.
W 1219 roku na króla Szwecji został wybrany Jan Sverkersson i koronowany w Linköping (jako Jan I Sverkersson). W tym czasie (od 1220) namiestnikiem był Birger jarl, którego brat Bengt Magnusson miał wkrótce zostać biskupem w Linköping.
Około roku 1232 biskup Bengt wydał zgodę na budowę katedry, uważając prawdopodobnie dotychczasowy kościół za zbyt mały. W 1232 obu braciom udało się wyjednać list papieski, żeby przyspieszyć budowę świątyni. Papież Grzegorz IX wystawił bullę, w której zaapelował do duchowieństwa i wszystkich parafii w diecezji Linköping o wsparcie budowy katedry:
Istniejącą budowlę przedłużono w kierunku wschodnim, poprzez wybudowanie prezbiterium i transeptu. Elementy te, wzniesione w stylu późnoromańskim, zachowane są w dzisiejszej budowli. Ornamentyka kapiteli wskazuje na związki z katedrą w Magdeburgu. Z tego samego okresu pochodzi też stół ołtarzowy. To ta przebudowa jest wspomniana w liście papieskim z roku 1232. W latach następnych przedłużono transept, który miał być gotowy na koronację syna Birgera jarla Waldemara Birgerssona na króla Szwecji w 1251.
Jednocześnie rozpoczęto przebudowę kościoła w stylu angielskiego długiego domu; zdążono prawdopodobnie wybudować trzecią parę filarów od zachodu. Budowniczymi byli m.in. mistrzowie budowlani z Trondheim, znający tajniki architektury angielskiej. Stary kościół stał cały czas jako odrębna budowla. W II. poł. XIII w. kontynuowano budowę nowego kościoła, przy czym wzorem architektonicznym stały się tu halowe kościoły niemieckie. Wtedy też prawdopodobnie zaczęto powoli rozbierać stary, kamienny kościół.
W latach 1308-1360, za czasów biskupa Karola, nastąpiła dalsza rozbudowa katedry. Około 1310 roku wybudowano zakrystię przy południowym ramieniu transeptu; została ona zburzona w 1747 roku. Nawy przedłużono w kierunku zachodnim o dwa kolejne przęsła i zbudowano fasadę zachodnią, w której widać wpływ rozwiązań architektonicznych zaczerpniętych z katedry w Kolonii. Fasada zachodnia miała też być prawdopodobnie flankowana dwiema wieżami, ale powstały trudności przy kładzeniu fundamentów i z dwuwieżowego rozwiązania zrezygnowano. Fasada zachodnia pozostała tym samym bezwieżowa. Wybudowano w niej trzy portale i wielką rozetę. Katedra w Linköping wówczas uzyskała długość, jaką ma dzisiaj. Przypuszczalnie ustawiono wtedy na środkowym filarze portalu zachodniego wapienną rzeźbę św. Piotra, patrona świątyni. Pozostałością po tej XIV-wiecznej, późnogotyckiej świątyni są dziś przede wszystkim bogato zdobione ślepe arkady w zachodniej części świątyni.
Na początku XVI wieku trzy kaplice w stylu późnogotyckim, z dużymi oknami i sklepieniem gwiaździstym. Około 1420 prace przerwano z powodu powstania Engelbrekta Engelbrektssona. Niewykończone mury przekryto prowizorycznym dwuspadowym dachem.
Za czasów biskupa Henrika Tidemanssona (1467–1500) ukończono budowę prezbiterium, przekrywając je sklepieniem gwiaździstym. Dokonali tego mistrzowie budowlani sprowadzeni przez biskupa z Kolonii. Budowę prowadzono pod nadzorem kolońskiego mistrza, Gierlacha. Pozostawił on po sobie inskrypcję pamiątkową w Kaplicy Mariackiej: 
Ostatnim mistrzem budowlanym pracującym przy budowie katedry był sprowadzony w roku 1487 Adam von Düren, który przebudował m.in. katedrę w Lund i zamek królewski w Kopenhadze. Za czasów biskupa Hansa Braska (1464-1538) wymieniono pierwotny dach ołowiany na miedziany. Wielowiekowa budowa katedry dobiegła końca.
Katedra stała się poprzez różnorodne wpływy architektoniczne (angielskie, niemieckie, rodzime) swoistym podręcznikiem architektury średniowiecznej, a na jej murach zachowanych jest ok. 6000 znaków murarskich pozostawionych przez murarzy, kamieniarzy i cieśli zaangażowanych w jej budowę na przestrzeni wieków. Do katedry ściągały tłumy pielgrzymów a diecezja w Linköping należała do najbogatszych w Szwecji.
XVI–XIX w..
Kres świetności katedry nastąpił z nastaniem reformacji i przyjęciem przez Szwecję protestantyzmu w 1523. W katedrze zniszczono wówczas wiele ołtarzy i obrazów.
Na wiosnę 1546 roku nawiedziły miasto i katedrę dwa groźne pożary, w wyniku których zniszczeniu uległy tynki, malowidła oraz witraże w oknach. Kiedy działania wojenne w 1567 w ramach I wojny północnej doszły do granic Linköping, jego mieszkańcy podpalili miasto i uciekli na wschód. Dach katedry spłonął, część sklepień runęła, a wyposażenie przepadło. Kiedy król Jan III Waza wkroczył do miasta, zezwolił na naprawę dachu. W 1582 podarował on katedrze ołtarz, dzieło holenderskiego mistrza Martena Jacobszoona Heemskerka van Veena, wiszący obecnie na ścianie południowej. Remont katedry był w zasadzie ukończony w 1596 roku, jedynie miedziany dach zastąpiono poszyciem z gontu.
W 1623 roku zbudowano po południowej stronie świątyni wolno stojącą dzwonnicę. Została ona rozebrana, w latach 1747–1758.
W II połowie XVII wieku znany rysownik Erik Dahlbergh rozpoczął swoje podróże po Szwecji, w czasie których sporządzał ryciny miast i pojedynczych budowli, w tym katedry w Linköping.
W latach 1747-1758 dobudowano od zachodu wieżę według projektu Carla Hårlemana. Statuę św. Piotra przeniesiono i posadowiono na pilastrze obok portalu północnego. Wyburzono dotychczasową zakrystię, a pozyskany budulec wykorzystano przy wznoszeniu wieży. Do sfinansowania budowy wieży wykorzystano środki pozyskane z loterii pieniężnej. W końcu XVIII wieku położono nowy dach, który dotrwał do 1965 roku.
Około 1800 roku wykonano w katedrze niezbędne prace remontowo-konserwacyjne, jedne według rygorystycznych zasad sztuki konserwatorskiej, inne powierzchownie. W 1812 roku wnętrze katedry przeszło radykalne zmiany. Duża część wyposażenia z XVI i XVII wieku została zniszczona lub sprzedana, przebudowano od nowa część cmentarną w kościele, układając bezładnie płyty nagrobne. Kamienne elementy w oknach zostały wymienione na żeliwne, zniszczono witraże. Ołtarz Maartena van Heemskercka usunięto i zastąpiono w 1832 roku gipsowymi figurami Johana Niclasa Byströma. Akcja ta nosiła nazwę „storstädningen” (pol. „wielkie sprzątanie”).
Mury świątyni i pokrywające fasadę dekoracje, naprawiane z użyciem nieodpowiednich materiałów, zaczęły tymczasem niszczeć. Wówczas architekt i historyk sztuki, Carl Georg Brunius, zaproponował zakrojone na szeroką skalę prace restauracyjne. Wykazał przy tym niezwykły jak na owe czasy wzgląd na wyjątkowość architektury budowli. Z jego rekomendacji zlecono wykonanie prac restauracyjnych braciom Augustowi i Johanowi Robertowi Nyströmom z Hållingstorp. W latach 1849-1869 wykonali oni obszerną pracę, włącznie z remontem wszystkich portali. Poszycie dachu zmieniono na łupkowe.
Wieża katedralna otrzymała swój dzisiejszy wygląd dzięki przebudowie dokonanej w latach 1877-1886 przez architekta Helgo Zettervalla. W 1888 roku katedra otrzymała oświetlenie gazowe, wymienione w latach 1932–1933 na elektryczne.
XX w..
W latach 1959–1961 restaurowano katedrę, zainstalowano nowy system grzewczy, oczyszczono ściany i filary, poddano częściowej renowacji posadzkę. Prace nadzorował architekt Kurt von Schmalensee z Norrköping. W latach 1965–1967 przeprowadzono szerszą renowację, po ukończeniu której dach katedry i wieżyczki prezbiterium odzyskały swój oryginalny XVII-wieczny wygląd. Dach świątyni pokryto na nowo blachą miedzianą. I te prace nadzorował Kurt von Schmalensee. W 1985 roku w tympanonie głównego, zachodniego portalu umieszczono kamienną mozaikę przedstawiającą Chrystusa Pana wszechświata, dzieło rzeźbiarza Bengta Olofa Kälde.
XXI w..
Na początku XXI wieku przeprowadzono ponownie zakrojone na szeroką skalę prace restauracyjne, które pochłonęły ok. 60 mln koron. Pod powierzchnią przykościelnego parku zbudowano szereg podziemnych pomieszczeń (magazyn, salę dla chóru, kuchnie, warsztat i inne). Z prac wykonanych wewnątrz katedry wymienić można: przeniesienie ambony o dwa filary na zachód, ustawienie krzeseł na chórze, przemieszczenia wielu płyt nagrobnych. Wprowadzono również komputerowy system sterowania światłem, dźwiękiem oraz dzwonieniem dzwonów.
Architektura.
Katedra w Linköping jest kościołem trójnawowym, halowym, wzniesionym na planie wydłużonego prostokąta, sześcioprzęsłowym, z późnoromańskim transeptem i zachodnią wieżą. Późnogotyckie prezbiterium, zakończone poligonalnie z obejściem ma trzy kaplice, rozmieszczone promieniście; środkowa z nich jest flankowana dwiema wieżyczkami.
Konstrukcja katedry wspiera się z zewnątrz na przyporach, ślepych arkadach i pilastrach.
Podstawowym budulcem jest wapień z Vrety oraz cegła w zaprawie wapiennej w partii zachodniej. Sklepienie w prezbiterium jest gwiaździste a w nawach – krzyżowe.
Całkowita długość katedry wynosi 110 m, wysokość sklepień – 18 m, szerokość fasady zachodniej – 35 m a szerokość maksymalna w transepcie – 38 m. Katedra może pomieścić około 1500 osób.
Portale.
Portale miały w średniowiecznych kościołach, zwłaszcza klasztornych i katedralnych wyjątkową funkcję i znaczenie – przez nie wchodziły i wychodziły procesje, miały też znaczenie symboliczne – były drzwiami do niebios, zgodnie ze słowami Jezusa: „Ja jestem bramą” (Ewangelia Jana 10, 9.
Katedra w Linköping ma 4 portale. Dwa mniejsze prowadzą od północy i od południa do ramion transeptu i pierwotnie pochodziły z najdawniejszych okresów budowy katedry. Północny portal zachował swój romański charakter. Oba portale zostały jednak zastąpione kopiami podczas XIX-wiecznej restauracji. Najważniejszym był główny portal południowy, umieszczony mniej więcej w połowie nawy. Ponieważ wychodził na stronę południową, ku ożywczemu światłu słonecznemu, symbolizował tym samym twórczą moc Boga i szczodrość Ducha Świętego. Portal ten powstał w I połowie XIV wieku pod kierunkiem kamieniarza przybyłego z Anglii. W XVIII wieku został zastąpiony przez całkowicie nowy portal, ponieważ duże fragmenty jego tympanonu były uszkodzone i musiały być uzupełnione elementami tworzonymi na wyczucie. To, co się udało uratować z oryginalnych płaskorzeźb, przeniesiono do kościoła. Rzeźby te znajdują się one obecnie jako lapidarium w północnej części prezbiterium, w sąsiedztwie ołtarza głównego, stanowiąc ważną część średniowiecznej sztuki katedralnej. Ich motywem są wydarzenia z życia Jezusa, od narodzenia poprzez rzeź niewiniątek aż do śmierci i pustego grobu. Rolę portalu głównego pełni obecnie portal zachodni, znajdujący się w wieży. Powstał on w 1886 roku razem z nią, podczas przebudowy dokonanej przez Helgo Zetterwalla. Jego tympanon został ukończony 100 lat później, w 1986 roku, kiedy artysta plastyk Bengt Olof Kälde wypełnił go zaprojektowaną przez siebie mozaiką, nawiązującą do ikonografii bizantyjskiej. Dzieło przedstawia Jezusa jako Pana Nieba i Ziemi, otoczonego postaciami św. Jana Chrzciciela, Maryi oraz patronów katedry, św. Apostołów Piotra i Pawła. Poniżej widnieją wizerunki Nicolausa Hermanni i św. Brygidy.
Wieża.
Wieża zachodnia, trzecia pod względem wysokości w Szwecji, mierzy 107 m, jest zbudowana na planie kwadratu i zakończona szpiczastym, ostrosłupowym hełmem, wokół którego rozmieszczone są cztery narożne pinakle; hełm zwieńczony jest złotym krzyżem.
W wieży mieści się zakrystia i poczekalnia i tzw. sala rozmów. Jest to efekt jej restauracji z lat 1984-1986. W okna niektórych z tych pomieszczeń wstawiono witraże autorstwa Pära Anderssona. W przyziemiu wieży mieści się też przykościelny vapenhus, tj. miejsce gdzie niegdyś uzbrojeni mężczyźni musieli złożyć broń przed wejściem do kościoła. Wyposażenie tej zbrojowni pochodzi zasadniczo z lat 80. XIX w. Umieszczono w niej wówczas duże tablice pamiątkowe z czerwonego wapienia.
Dzwony.
Na wieży katedralnej zawieszone są cztery dzwony.
Prästklockan.
Prästklockan (pol. Dzwon księżowski) – najstarszy i zarazem najmniejszy z czterech dzwonów katedralnych, odlany w 1382 roku, przeznaczony był od początku do wzywania księży zamieszkałych w pobliżu katedry do sprawowania głównego niedzielnego nabożeństwa. I ten dzwon został odlany ponownie w 1778 roku przez Johana Åhmana. Informuje o tym, umieszczona na nim, stosowna inskrypcja; informuje ona też o dokładnej wadze dzwonu, wyrażonej w starych jednostkach wagowych: 3 "skeppund", 2 "lispund" och 7 "marker" (tzn. 3 × 170 kg + 2 × 8,5 kg + 7 × 0,34 kg = ok. 530 kg).
Storklockan.
Storklockan (Duży Dzwon) waży około 5200 kg i jest największym dzwonem katedry. Jego odlanie było możliwe dzięki licznym donacjom (biskup Jonas Kylander, dziekan katedry, Magnus Haraldi, organista Anders Månsson, liczni przedstawiciele szlachty jak Gabriel Oxenstierna ze Sturefors czy Sven Ribbing z Grensholm). Niezwykłe są dzieje dzwonu. Pierwszy jego odlew, z 1667 okazał się nieudany i musiano go odlać ponownie w warsztacie ludwisarskim Petera Eliessona w Linköping. W 1759 roku dzwon spadł, roztrzaskał się i musiał być odlany na nowo; dokonał tego w 1764 roku ludwisarz Elias Fries Thoresson. W Wielkanoc 7 kwietnia 1844 roku podczas podzwonnego po śmierci króla Karola XIV dzwon spadł po raz drugi ale tym razem obyło się bez uszkodzeń. Wkrótce zawieszono go, mocując solidnie, żeby nie spotkały go w przyszłości podobne przygody. Na wieńcu dzwonu widnieje łacińska inskrypcja: „Sanctus, Sanctus, Sanctus, Dominus Deus Sabaoth. Pleni sunt caeli et terra gloria tua.” („Święty, Święty, Święty Pan, Bóg Zastępów. Pełne są niebiosa i ziemia chwały twojej”).
S:t Larsklockan.
S:t Larsklockan (Dzwon św. Larsa) – drugi pod względem wielkości dzwon, ważący około 2000 kg, odlany w Linköping w roku 1624, został podarowany na początku XVII wieku przez parafię kościoła św. Larsa (stąd jego nazwa) w zamian za udostępnienie dla niej przez parafie katedralną pomieszczeń magazynowych na przyległym do katedry cmentarzu. W 1711 roku dzwon odlano ponownie w Norrköping.
Do dnia dzisiejszego, w dowód wdzięczności, dzwon dzwoni specjalnie dwa razy dziennie. Na powierzchni dzwonu znajduje się monogram króla Karola XII oraz klucze św. Piotra.
Böneklockan.
Böneklockan (Dzwon modlitewny) został odlany w 1693 roku w Sztokholmie przez ludwisarza Michaela Badera. W 1794 roku odlano go ponownie w Linköping a potem raz jeszcze w 1914 roku w Sztokholmie.
System dzwonienia:
Każde pół godziny wskazywane przez zegar na wieży jest połączone z uderzeniem w dzwon S:t Larsklockan, natomiast każdy kwadrans wybija Böneklockan.
Dzwonienie odbywało się kiedyś ręcznie. Zajmowało się tym siedmiu dzwonników. Później, w związku z założeniem instalacji elektrycznej, wprowadzono elektryczny system dzwonienia a od 2003 wprowadzono cyfrowy, zintegrowany system sterowania dzwonieniem, światłem i dźwiękiem.
Ślepe arkady.
Charakterystyczny element architektoniczny wnętrza katedry stanowią zachowane na ścianach naw bocznych ślepe arkady, pochodzące z różnych etapów budowy katedry. Wcześniejsze, romańskie arkady znajdują się bliżej części wschodniej katedry, odznaczają się surowym wyglądem i są pozbawione ozdób. Uwagę przyciągają arkady późnogotyckie z XIV wieku, ozdobione płaskorzeźbami przedstawiającymi postacie ludzi i zwierząt oraz motywy roślinne. Rzeźby w arkadach stanowią najbardziej udekorowany fragment katedry. Odznaczają się one wysoką jakością wykonania i nawiązują do angielskiej rzeźby figuralnej z Westminster Abbey i katedry w Lincoln. Motyw dekoracyjny arkad to często dwie figury, mężczyzny i kobiety, wyciągnięte ku sobie. Wielu z nich towarzyszą zwierzęta lub inne figury o znaczeniu symbolicznym, umieszczone ponad nimi, w pachwinach łuku arkady. Program ideowo-teologiczny postaci ludzkich i zwierzęcych jest dzisiaj trudny do wytłumaczenia, ale zazwyczaj w zachodnich partiach średniowiecznych kościołów przedstawiana była walka dobra ze złem.
Jedna z takich par ludzkich na ścianie południowej przedstawia kobietę mającą na głowie welon i koronę oraz mężczyznę z brodą i starannie przystrzyżonymi włosami. Jest to zdaniem historyka sztuki Jana Svanberga para książęca: księżna Ingeborg Håkansdotter i jej mąż, książę Estonii Knut Porse (zm. 1330). W pachwinie łuku po stronie kobiety odnaleźć można gronostaja, symbolizującego być może jej pochodzenie, po stronie mężczyzny natomiast widnieje zając, który przypuszczalnie symbolizuje nierząd lub duszę schwytaną przez diabła. W innej arkadzie widnieje również elegancka para: kobieta w welonie i koloratce na szyi oraz mężczyzna ze staranną fryzurą. Umieszczone w pachwinach łuków, szczerzące zęby zwierzęta symbolizują zło, a całość dekoracji stanowić może alegorię jednego z siedmiu grzechów głównych, pychy.
Uwagę zwraca też arkada, w której widnieją dwie siedzące ludzkie postacie, częściowo uszkodzone, z których jedna przedstawia świętego z Biblią w ręku zaś druga to prawdopodobnie kobieta trzymająca chustę w ręku i sprzączkę, którą spina odzież. W pachwinach łuków towarzyszą im odpowiednio mężczyzna wyciągający cierń ze stopy oraz twarz mężczyzny pośród listowia. Może to być interpretowane jako walka z bałwochwalstwem i pogaństwem. Nie jest jednak jasne, dlaczego rzeźby te zostały świadomie uszkodzone. Figury z arkad nawy północnej odznaczają się większym dramatyzmem ujęcia i zarazem większą burleskowością. W jednej z arkad widać figury dwóch zmagających się młodzieńców. W pachwinach łuków dostrzec można pięciopłatkowe róże, oznaczające chrześcijański charakter ich uczynków: walkę ze zwątpieniem i złem. W innej arkadzie widnieje z kolei starzec z długą brodą i niemal naga kobieta, mająca jedynie czepek na głowie i buty na nogach, oboje prawdopodobnie w trakcie załatwiania potrzeb naturalnych. Towarzyszą im: żuraw symbolizujący praworządność i żołnierz oznaczający czujność. Całość można interpretować jako znalezienie się w życiowym upodleniu a zarazem czuwanie Boga nad ludzkim losem. Jeszcze inna arkada przedstawia rycerza w zbroi oraz kobietę z chustą luźno zarzuconą na głowę. Kobiecie towarzyszy podwójny smok, zaś rycerzowi ludzka twarz; być może chodzi tu o alegorię jednego z siedmiu grzechów głównych, pożądania, z kobietą przedstawioną jako kusicielka. Ten cykl figur stanowi najwybitniejszy przykład gotyckiej rzeźby kamiennej w Szwecji, jakkolwiek ich wykonanie i skomplikowany symbolizm pozostają zagadkowe. Z pewnością w proces ich powstawania zaangażowanych było wielu artystów. Cykl ten został ukończony przypuszczalnie około 1320 roku.
Wyposażenie wnętrza.
Kaplica Mariacka.
Kaplica Mariacka jest jedna z trzech gotyckich kaplic zbudowanych z końcem średniowiecza w obejściu katedry. Jest ona uważana za najwykwintniejsze dzieło tzw. gotyku płomienistego na terenie Skandynawii. Ma ona związek z kultem Najświętszej Marii Panny; już w XII-wiecznym kościele istniała kaplica wschodnia poświęcona imieniu Maryi. Od tamtego czasu kult Maryjny wzrastał; wyrazem tego są zachowane relikwie Maryi, przechowywane jako cenny skarb. W diecezji Linköping to przywiązanie do kultu Maryjnego wzmogło się za sprawą klasztoru w nieodległej Vadstenie i objawień św. Brygidy. Również ołtarz w kaplicy jest poświęcony Maryi, matce Jezusa. Jest on dziełem szwedzkiego artysty Svena Lundqvista (ur. 1918) i został odlany z brązu techniką cire perdue i pozłocony. Poświęcono go w czwartą niedzielę Adwentu 1987 roku. Program ikonograficzny ołtarza przedstawia sceny z życia Maryi: Zwiastowanie, Nawiedzenie św. Elżbiety (z lewej strony), Boże Narodzenie, Pokłon pasterzy, Objawienie Pańskie (w centrum), oraz Ofiarowanie Pańskie i Odnalezienie Jezusa w Świątyni (z prawej strony).
Również sceny z życia Maryi stanowią program ikonograficzny okna Maryjnego (szw. Mariafönster). Jego projekt jest dziełem szwedzkiej malarki Lisy Bauer i został zrealizowany w latach 1988–1998 przy współpracy z rytownikiem Larsem Börnessonem przy zastosowaniu techniki grawerowania na szkle. Dzieło przedstawia twarz Maryi pośród kwiatów, a na jej płaszczu – wyobrażenia szwedzkich roślin, przede wszystkim kwiatów, których nazwy, zaczerpnięte ze starej szwedzkiej etymologii ludowej, zawierają słowo „Maryja”.
Kaplica Nicolausa Hermanni.
Kaplica północna jest poświęcona Nicolausowi Hermanni, biskupowi Linköping w latach 1374–1391, zwanego zwyczajowo ”ostatnim szwedzkim świętym katolickim”, choć procesu kanonizacyjnego jego osoby nigdy nie ukończono. Nicolaus Hermanni był związany ze św. Brygidą, a w 1374 roku przyjął trumnę z jej szczątkami w drodze z Rzymu do Vadsteny. Zasłynął on też jako autor hymnu do św. Brygidy "Rosa rorans bonitatem". Działał aktywnie na rzecz jej kanonizacji. Będąc biskupem mieszkał w dawnym zamku biskupim (obecnie Linköpings Slotts-&amp; Domkyrkomuseum – Muzeum Zamkowe i Katedralne w Linköping). W 1384 roku poświęcił klasztor w Vadstenie. Zmarł w 1394, w roku kanonizacji św. Brygidy. Po ośmiu latach ogłoszony błogosławionym i pochowany w katedrze przez biskupa Braska w kaplicy swego imienia – Nicolauskapellet. Do jego grobu ściągały niegdyś tłumy pielgrzymów. Po reformacji natomiast jego szczątki osunięto aby zerwać z kultem relikwii, którego protestantyzm zakazywał; pozostawiono natomiast samą płytę nagrobną, którą wmurowano na pamiątkę w ścianę katedry. Podobizna Nicolausa Hermanni widnieje poza tym we wspomnianym wyżej tympanonie portalu zachodniego; ponadto na znajdującym się na wieżyczce kaplicy wiatrowskazie umieszczona jest pozłacana róża, symbol biskupa.
Naprzeciwko płyty nagrobnej Nicolausa Hermanni znajduje się okazały sarkofag, w którym spoczywa wojewoda Erik Ulfsparre i jego małżonka Beata Oxenstierna. Oboje oni należeli do hojnych donatorów na rzecz katedry. Obok jest grobowiec Ebby Eriksdotter, matki królowej Małgorzaty Leijonhufvud.
Pierwsza antyfona hymnu do św. Brygidy Nicolausa Hermanni (łac.): 
Kaplica Tomasza Becketa i wszystkich męczenników.
Kaplica południowa jest poświęcona św. Tomaszowi Becketowi, arcybiskupowi Canterbury, zamordowanemu w 1170 roku we własnej katedrze przez rycerzy króla Henryka II w wyniku sporu dotyczącego przywilejów duchowieństwa angielskiego. Becket walcząc o integralność kościoła wszedł w konflikt z królem. W trzy lata po śmierci został kanonizowany. Był czczony w całej Europie jako symbol walki ze świeckim despotyzmem.
Kaplica św. Tomasza Becketa w katedrze w Linköping wyraża związek między Kościołem Szwecji a kościołem anglikańskim. Jest oprócz tego poświęcona współczesnym męczennikom za wiarę, wolność i słuszną sprawę: 
i wielu innym, bezimiennym.
Pod kaplicą jest krypta grobowa rodu Bielke, zaś na bocznych ścianach kaplicy wiszą herby członków tego rodu. Kamienny nagrobek Ture Nilssona Bielke (stronnika Zygmunta III, straconego 20 marca 1600 roku podczas Linköpings blodbad) i jego żony Margarety Svantesdotter Sture, wykonany ok. 1615, jest dziełem gdańskiego rzeźbiarza Willema van den Blocke’a. W 1619 roku Gabriel Oxenstierna wypłacił W. van den Blockowi 1000 polskich talarów jako drugą ratę za wykonanie nagrobka.
Chrzcielnica.
Jednym z elementów wyposażenia katedry, które dotrwały do naszych czasów jest wykonana z brązu chrzcielnica. Powstała ona przypuszczalnie w Lubece w I poł. XV w. i jest pamiątką z czasów, kiedy wpływy Hanzy sięgały daleko poza Lubekę; podobna chrzcielnica stoi do dziś w lubeckiej katedrze.
Ośmiokątna czasza chrzcielnicy jest pokryta figuralnymi reliefami przedstawiającymi Chrzest Jezusa, koronację Maryi i postacie świętych Apostołów. Obecna kamienna baza chrzcielnicy pochodzi z lat 30. XX w. Pierwotnie były to anioły odlane z brązu.
Chrzcielnica w katedrze w Linköping jest jednym z niewielu średniowiecznych chrzcielnic w Szwecji, które zachowały się do naszych czasów, przetrwały bowiem tylko cztery takie chrzcielnice (wszystkie wykonane z brązu): 
W katedrze w Västerås znajduje się poza tym kopia średniowiecznej chrzcielnicy, wykonana w latach 50. XX wieku.
Ołtarz główny.
Katedra otrzymała w 2000 roku nowy ołtarz główny, który stoi w tym samym miejscu, gdzie znajdował się niegdyś średniowieczny ołtarz wiernych – pod krucyfiksem na belce tęczowej. Nowy ołtarz został zaprojektowany przez architektkę Kerstin Barup i ulokowany pomiędzy dwoma filarami wiązkowymi. W stole ołtarzowym jest dodany kamień wapienny, jakby w nawiązaniu do pozostałości po średniowiecznych ołtarzach. Na jednym z filarów wisi epitafium biskupa Torstena Rudéna, wykonane z marmuru z Kolmården, na drugim zaś wapienne epitafium biskupa Jacoba Langa. Obraz w ołtarzu, w formie tryptyku, został wykonany przez norweskiego artystę Henrika Sørensena (ukończony 1935). Przedstawia on zmartwychwstałego Chrystusa, żywego i młodego, z wyciągniętymi ramionami, otoczonego nimbem chwały – symbolem walki światła z ciemnością. Postacie po jego obu stronach zostały zaczerpnięte z Biblii i przedstawiają historię kościoła. Na lewym skrzydle widoczny jest śpiewający Dawid z harfą, Jeremiasz przygnieciony grzechami swego ludu, św. Paweł, patron świątyni oraz prorocy: Ezechiel, Amos i Izajasz. Po nich następują: św. Wawrzyniec, ojcowie kościoła św. Ambroży i św. Augustyn a na końcu Marcin Luter i Olaus Petri, przyjmujący małego chłopca ze zgromadzenia wiernych. To skrzydło ukazuje w ten sposób tych proroków i głosicieli, którzy reprezentują wieczną odnowę chrześcijańskiego przesłania. Na prawym skrzydle ukazany jest z kolei Mojżesz z Dekalogiem, św. Piotr, patron świątyni, czterej ewangeliści: św. Łukasz, św. Marek, św. Mateusz i św. Jan. Po nich idą święci: Szczepan, Eryk i Ansgar oraz święci z Östergötland: Nicolaus Hermanni i św. Brygida, trzymająca w ramionach małą dziewczynkę ze zgromadzenia wiernych. Malowidło ołtarzowe, jak i w wielu innych aspektach, nawiązuje do średniowiecznej tradycji przedstawiania osób świętych, ale czyni to już w nowoczesnej formie, mającej swe źródło w wyrazistym ekspresjonizmie, charakteryzującym twórczość Henrika Sørensena i sztukę lat 30. XX wieku. Obraz ołtarzowy to śmiała ingerencja w gotyckie wnętrze katedry.
Sakramentaria.
Po obu stronach głównego ołtarza są dwa sakramentaria, w których przechowywane są naczynia liturgiczne.
Północne sakramentarium ma postać gotyckiej wieży wspartej na profilowanej podstawie. Sakramentarium jest dekorowane rzeźbami proroków i apostołów i zwieńczone pinaklem, dekorowanym w górnej części żabkami i kwiatonem. Drzwiczki tabernakulum, za którymi przechowuje się Najświętszy Sakrament, wykonane są z miedzi.
Południowe sakramentarium ma kształt miejskiej wieży obronnej, zwieńczonej krenelażem, z rzeźbami zbrojnych łuczników. Według tradycji była to podobizna wieży obronnej zamku biskupiego.
Oba sakramentaria zostały wykonane przez anonimowego mistrza-kamieniarza, przybyłego z Kolonii, będącego pod wpływem sztuki niderlandzkiej, w czasie budowy prezbiterium (1480-1490); artysta ten wykonał również kapitele i rzeźby figuralne w obejściu.
Dawny ołtarz główny.
Z prawej strony ołtarza głównego znajduje się jeden z jego dawnych obrazów, namalowany przez Maartena van Heemskercka z ok. 1530. Jest to przykład malarstwa tablicowego. Dzieło to należy do znaczących w historii sztuki europejskiej. Jego twórca, Maarten van Heemskerck był holenderskim artystą pochodzącym z Haarlem. Malował obrazy pod koniec 30. XVI wieku dla kościoła św. Wawrzyńca w Alkmaarze. Był to jednak czas Reformacji i niszczenia obrazów w ramach ikonoklazmu. Obrazy w Alkmaarze uniknęły tego losu dzięki temu, iż zostały zakupione przez szwedzkiego króla Jana III i podarowane katedrze w Linköping. Szwedzcy zwolennicy reformacji bardziej troszczyli się o zachowanie dawnych tradycji kościelnych niż ich niderlandzcy współwyznawcy. Podobne stanowisko reprezentował też król Jan III, który miał duże zasługi jako mecenas restauracji kościołów. Król Gustaw II Adolf zaliczył po latach obraz van Heemskercka do trzech najznakomitszych dziel sztuki w całej Szwecji; dwa pozostałe to krucyfiks triumfalny z Kościoła klasztornego w Vadstenie i "Święty Jerzy ze smokiem" – rzeźba Bernta Notkego z katedry sztokholmskiej. Twórczość Maartena van Heemskercka, który był uczniem Michała Anioła i Rafaela, wykazuje duży wpływ sztuki włoskiej, chwilami graniczący z naśladownictwem i należy do okresu przejściowego, zwanego manieryzmem. Artysta łączył świadomie subtelność z groteską w przesadnym dramatyzmie. Cechą charakterystyczną jego stylu było ukazanie nagiego, ludzkiego ciała (co nie zdarzało się nigdy w sztuce średniowiecznej) z wszelkimi szczegółami anatomicznymi. Motywem przewodnim obrazu w katedrze są dzieje Jezusa od Narodzenia (począwszy od tyłu lewego skrzydła) do Zmartwychwstania (przednia część prawego skrzydła). Dominująca jest jednak scena Ukrzyżowania. Gesty postaci na malowidle wskazują, iż twórca inspirował się sztuką starożytnego Rzymu, np. rzeźbą Grupa Laokoona, natomiast formalne przedstawienie drogi Jezusa na Golgotę wskazuje na relief przedstawiający pochód z trofeami zdobytymi w Jerozolimie z łuku triumfalnego Tytusa w Rzymie.
Krucyfiks.
Nieodłącznym elementem wystroju wnętrza jest w katedrze, podobnie jak w wielu innych kościołach, łuk tęczowy z zawieszonym pod nim dużym krucyfiksem. Na krucyfiksie znajduje się figura ukrzyżowanego Chrystusa, (2,35 m wysokości), przedstawionego jako zwycięzca i triumfator. Na ramionach krucyfiksu znajdują się symbole czterech ewangelistów. Krucyfiks, mający 4,3 m wysokości, został wykonany w I połowie XIV wieku przez nieznanego snycerza w warsztacie w Östergötland na podstawie wzorów francuskich lub pod nadzorem jakiegoś mistrza z Francji i zawieszony w katedrze w czasie, kiedy w całej Europie (w tym i w Skandynawii) szalała zaraza zbierając wszędzie śmiertelne żniwo. Krzyż reprezentuje ekspresyjny realizm, który odnaleźć można również w innych krzyżach regionu Östergötland. Ukazany jest tu umęczony, cierpiący Chrystus zaś w narożnikach krzyża znajdują się symbole czterech ewangelistów. Chrystus na krzyżu miał przypominać o tym, iż Bóg nie opuszcza człowieka lecz przeciwnie, poprzez Syna jest zawsze razem z nim. Krucyfiks wywarł silne wrażenie na św. Brygidzie, gdy mieszkała ona w pobliskiej Ulvåsa i często odwiedzała swój kościół parafialny. W jej objawieniach często pojawiały się sceny ukrzyżowania Chrystusa i jego śmierć na krzyżu, bardzo przypominające swoimi charakterystycznymi cechami krucyfiks z Linköping. Te objawienia stały się inspiracją dla rzeźbiarza Carla Millesa który ozdobił studnię znajdującą się na Stora torget w Linköping płaskorzeźbami przedstawiającymi św. Brygidę modlącą się pod krzyżem.
Ambona.
Katedralna ambona została zbudowana w 1745 roku przez rzeźbiarza i snycerza z Norrköping, Niclasa Österboma. Österbom, który wcześniej kształcił się w Sztokholmie pod okiem Chrystiana Prechta, wykorzystał nabyte doświadczenie przy dekorowaniu ambony. Wyrzeźbił on obrazy w twardym drewnie a następnie zamontował je na postumencie z drewna sosnowego. Obiegające całą ambonę płaskorzeźby przedstawiają tematy biblijne, np. opowiadanie o śnie jednego z biblijnych patriarchów, Jakuba, na pustyni, o otwierającym się niebie i drabinie, po której wstępują i zstępują aniołowie. Inne obrazy opowiadają o walce Jakuba z Bogiem, o dziejach Adama i Ewy, zwiastowaniu, nawiedzeniu św. Elżbiety, pokłonie Trzech Króli, czy wizycie aniołów u Abrahama i Sary, przepowiadających narodziny ich syna Izaaka. Wątek narracyjny jest zdominowany przez kobiety: Ewę – matkę wszystkich ludzi, Maryję – matkę Jezusa i Sarę, starotestamentowy „wzorzec” Maryi, pramatkę narodu wybranego przez Boga. Ambona pierwotnie była pomalowana na biało, ponieważ parafii nie stać było na kosztowną dekorację. Dopiero w 1931 dokonano pozłocenia płaskorzeźb, kiedy poddano ją restauracji. Wówczas ambona otrzymała dzisiejszy wygląd. Późnobarokowy, pompatyczny styl ambony i jej bogaty program artystyczny nie jest przypadkiem, jako że kazanie i nauczanie wygłaszane z niej stanowi ważki element nabożeństwa. Kazanie poza tym, jako sztuka elokwencji na gruncie klasycznym, było stawiane bardzo szczególnie wysoko w mieście diecezjalnym jak Linköping, szczycącym się swym słynnym gimnazjum.
Ambona jest nadal używana niemal w każdą niedzielę.
Drzewo Życia.
Świecznik w formie Drzewa Życia jest częstym elementem wyposażenia szwedzkich świątyń. Nie mogło go zabraknąć i w katedrze w Linköping. Znajdujące się w niej Drzewo Życia zostało wykonane z pozłacanego srebra, złota i szkła i umieszczone na podstawie z brązu. Drzewo Życia stoi bezpośrednio na kamiennej posadzce świątyni w lewej nawie w części zachodniej. Ma ono 153 pozłacane liście, jako że według pradawnych wyobrażeń ziemię zamieszkiwały 153 narody. Drzewo zwieńczone jest gołębicą wyobrażającą Ducha Świętego. Na drzewie umieszczono również 9 owoców Ducha Świętego:
Pozostałe owoce wykonane są z barwionego szkła:
Twórcą Drzewa Życia jest tworzący w srebrze złotnik Carl Gustav Jahnsson, który pod koniec lat 80. XX wieku wygrał konkurs na wykonanie ze srebra drzewka symbolizującego rajskie Drzewo Życia i 9 owoców Ducha Świętego. Artysta zmarł w trakcie realizacji dzieła. 
Po jego śmierci projekt dokończył złotnik Jan Ostvald. Architekt Torbjörn Vogt wykonał z brązu pień drzewka oraz podest na świeczki i półkę na książki. Szklane owoce wykonał Wilcke Adolfsson.
Wykonanie dzieła sfinansowano ze środków funduszu Bernharda Risberga w 1997 roku.
Organy.
Katedra ma obecnie cztery organy. Pierwsze organy zbudowano na polecenie biskupa Braska w 1523 roku. W 1734 roku szwedzki budowniczy organów, Johan Niclas Cahman, zbudował organy. Ich prospekt był dziełem autora ambony, wspomnianego już snycerza Niclasa Österboma; zdobi on dzisiaj organy na chórze muzycznym na ścianie zachodniej, zbudowane w 1929 roku.
Organy na chórze.
Organy na chórze zostały zbudowane przez G. Setterqvista, A. Österdahla i B. Göranssona w 1929 roku. Organy mają 61 głosów, podzielonych na trzy manuały i pedał. Ilość piszczałek wynosi ok. 3600. Piszczałki w fasadzie są atrapami. Dyspozycję i kontrolę techniczną organów wykonał profesor Otto Olsson. Organy zostały poddane generalnemu przeglądowi i renowacji na jesieni 2007, tym niemniej zachowały swoją pierwotną konstrukcję.
Traktura organów jest mieszana, mechaniczno-pneumatyczna. Organy mają następującą dyspozycję:
Kolektywa: Piano, Mezzoforte, Forte, Tutti
4 dowolne kombinacje (do zainstalowania mechanicznego)
Dźwignia Barkera: I, II
Traktura mechaniczna/pneumatyczna, traktura rejestrowa rurowo-pneumatyczna. Wiatrownice Roosevelta.
Dyspozycja organów została zachowana, praktycznie rzecz biorąc, w oryginalnej formie. Jedynie wcześniejszy głos "Gamba 16´ (Man II)" zamieniony został na "Terzian 1 3/5´".
Organy w prezbiterium.
Organy w prezbiterium zostały zbudowane przez P. G. Andersena z Danii w 1973 roku. Mają następującą dyspozycję (terminologia duńska):
Połączenia klawiatur: Man II/Man I, I/Ped, II/Ped
Organy Continuo.
Zostały zbudowane przez firmę Henk Klop Orgelbau z Holandii w 2001 roku. Stanowią dar fundacji Würtembergs Stiftelse. Są wyposażone w klawiaturę przenośną. Mają następującą dyspozycję:
Organy w kaplicy Mariackiej.
Zostały zbudowane, podobnie jak organy w prezbiterium, przez P. G. Andersena z Danii. Mają następującą dyspozycję:
Grobowce i epitafia.
Katedra w Linköping stała się, podobnie jak wiele innych średniowiecznych katedr, miejscem pochówku wielu sławnych osobistości, zasłużonych dla miasta i regionu. Znajdujące się we wnętrzu katedry grobowce i epitafia stanowią ważny przykład sztuki sepulkralnej. Część grobowców już została omówiona przy okazji opisu kaplic. Do najstarszych elementów wyposażenia katedry należy fragment wyrytej płyty kamiennej pochodzącej z trumny z czasów misyjnych. Jest ona dowodem, że już w XI w. w miejscu obecnej katedry był plac grzebalny a zatem i jakiś kościół lub kaplica, przypuszczalnie z drewna. Na płycie zachował się fragment łacińskiego napisu: „MEMENTO ME...NUM TUUM” („PAMIĘTAJ O MNIE W [KRÓLEST]WIE TWOIM”), wskazujący na skruszonego rozbójnika. Podobnie zdobione, kamienne trumny zostały odnalezione w najstarszych kościołach Östergötland, np. w kościele św. Larsa w Linköping, kościele klasztornym we Vrecie i w wielu innych. Wspólną cechą tego typu grobowców było to, iż były wznoszone w posiadłościach możnowładców i miały królewski status. Dotyczy to również i katedry, gdzie istniała królewska posiadłość, na fundamentach której wyrósł gród biskupi a następnie zamek królewski. Większość tego typu grobowców uległa jednak zniszczeniu z upływem czasu. Między innymi dotkliwe pożary, które nawiedziły katedrę w latach 1546 i 1567, zniszczyły dach katedry i z pewnością dokonały spustoszenia jej wnętrza. Pierwszy z tych pożarów spustoszył całe miasto, natomiast ten drugi wywołali sami mieszkańcy chcąc w ten sposób powstrzymać nacierające wojska duńskie pod wodzą feldmarszałka Daniela Rantzau.
Z dużej liczby epitafiów zawieszonych w katedrze na uwagę zasługuje wykonane z białego i czarnego marmuru epitafium Johannesa Terserusa (1605-1678), teologa i biskupa diecezji Turku w latach 1658-1664 oraz biskupa diecezji Linköping w latach 1671-1678, znanego z liberalnych poglądów i tolerancji. W obejściu prezbiterium wisi na filarze wykonana z pozłacanej miedzi tablica pamiątkowa proboszcza katedry, teologa Thomasa Ihre (1659-1720) a pod nią epitafium Andreasa Rhyzeliusa (1677-1761), biskupa Linköping w latach 1743-1761. Naprzeciwko nich zawieszone są epitafia lektora katedralnego Erika Phoenixa (zm. 1645) i jego żony Elisabet Drevhusen (zm. 1703).

</doc>
<doc id="1756839" url="https://pl.wikipedia.org/wiki?curid=1756839" title="Visočica (masyw)">
Visočica (masyw)

Visočica - masyw górski w Górach Dynarskich. Leży w Bośni i Hercegowinie. Jego najwyższy szczyt Džamija osiąga wysokość 1965 m.

</doc>
<doc id="1756841" url="https://pl.wikipedia.org/wiki?curid=1756841" title="Obea Moore">
Obea Moore

Obea Moore (ur. 10 stycznia 1979) – amerykański lekkoatleta, sprinter.

</doc>
<doc id="1756843" url="https://pl.wikipedia.org/wiki?curid=1756843" title="Prekornica">
Prekornica

Prekornica - masyw górski w Górach Dynarskich. Leży w Czarnogórze. Jego najwyższy szczyt Kula osiąga wysokość 1927 m.

</doc>
<doc id="1756845" url="https://pl.wikipedia.org/wiki?curid=1756845" title="Karin Kadenbach">
Karin Kadenbach

Karin Kadenbach (ur. 19 kwietnia 1958 w Wiedniu) – austriacka polityk, samorządowiec, deputowana do Parlamentu Europejskiego VII i VIII kadencji.
Życiorys.
Kształciła się w Wolnej Akademii w Elmirze oraz na Uniwersytecie Ekonomicznym w Wiedniu. Pracowała w firmie J.W. Thompson.
W 1980 wstąpiła do Socjaldemokratycznej Partii Austrii. W latach 1995–1999 pełniła funkcję krajowego sekretarza ds. kobiet w SPÖ, a następnie do 2007 przewodniczącej partii w Dolnej Austrii. Od 1990 do 2006 była radną gminy Großmugl. W latach 2001–2007 i 2008–2009 zasiadała w landtagu Dolnej Austrii, pomiędzy tymi okresami zajmowała stanowisko regionalnego ministra ds. ochrony zdrowia.
W wyborach w 2009 z listy socjaldemokratów uzyskała mandat posłanki do Parlamentu Europejskiego. W PE VII kadencji została członkinią grupy Postępowego Sojuszu Socjalistów i Demokratów oraz Komisji Ochrony Środowiska Naturalnego, Zdrowia Publicznego i Bezpieczeństwa Żywności. W 2014 z powodzeniem ubiegała się o reelekcję.

</doc>
<doc id="1756847" url="https://pl.wikipedia.org/wiki?curid=1756847" title="Enziskenzis">
Enziskenzis

Enziskenzis jest debiutancką płytą polskiego składu hip-hopowego Szybki Szmal. Album został wydany w 2001 roku w wytwórni Promil.

</doc>
<doc id="1756849" url="https://pl.wikipedia.org/wiki?curid=1756849" title="Jaskinia Damlataş">
Jaskinia Damlataş

Jaskinia Damlataş (tur. "Damlataş Mağarası") – jaskinia zlokalizowana po zachodniej stronie półwyspu w tureckiej miejscowości Alanya. Jest ona jaskinią lądową, do której dostęp jest od strony plaży Kleopatry. Odkryta została w 1948 roku w czasie budowy portu. Ze względu na kapiącą ze stalaktytów wodę nadano jej nazwę Damlataş, co oznacza "Kapiący Kamień". Ocenia się, iż powstałe w jej wnętrzu formy nacieków (stalaktyty i stalagmity) pochodzą sprzed 15 tysięcy lat. Zaraz za wejściem ciągnie się 50 m korytarz, za którym jest grota posiadająca cylindryczny kształt i osiągająca wysokość 15 m, stamtąd też schodzi się na dno jaskini.
Temperatura w jaskini jest stała, zarówno latem jak i zimą, i wynosi 22°C, zaś wilgotność 95%. Powietrze w grocie składa się między innymi z 71% azotu, 20,5% tlenu oraz 10-12 razy większej ilości dwutlenku węgla niż w powietrzu na zewnątrz.
Jaskinia jest znana ze swoich właściwości leczniczych. Ze względu na panujący w jej wnętrzu mikroklimat, zalecane jest przebywanie w niej osobom ze schorzeniami astmatycznymi.

</doc>
<doc id="1756850" url="https://pl.wikipedia.org/wiki?curid=1756850" title="Evelyn Regner">
Evelyn Regner

Evelyn Regner (ur. 24 stycznia 1966 w Wiedniu) – austriacka polityk, działaczka związkowa, deputowana do Parlamentu Europejskiego VII, VIII i IX kadencji.
Życiorys.
Ukończyła studia prawnicze, przebywała na stypendiach badawczych na uczelniach w Paryżu i Genewie.
W pierwszej połowie lat 90. była konsultantem ds. uchodźców w Amnesty International. Później związana z Austriacką Federacją Związków Zawodowych (ÖGB). W latach 1999–2008 prowadziła biuro tej organizacji w Brukseli. Była też powoływana w skład Komitetu Ekonomiczno-Społecznego i prezydium komitetu doradczego związków zawodowych przy Organizacji Współpracy Gospodarczej i Rozwoju.
W wyborach w 2009 z listy Socjaldemokratycznej Partii Austrii uzyskała mandat posłanki do Parlamentu Europejskiego. W PE VII kadencji została członkinią grupy Postępowego Sojuszu Socjalistów i Demokratów oraz wiceprzewodniczącą Komisji Prawnej. W 2014 i 2019 z powodzeniem ubiegała się o reelekcję.

</doc>
<doc id="1756851" url="https://pl.wikipedia.org/wiki?curid=1756851" title="Tadeusz Zadrożny">
Tadeusz Zadrożny

Tadeusz Zadrożny (ur. 20 stycznia 1939 w Uninie) – polski kolarz, mistrz i reprezentant Polski.
Kariera sportowa.
Był zawodnikiem LZS Mazowsze, podopiecznym trenerów Mieczysława Brzezińskiego i Józefa Tropaczyńskiego. Jego największym sukcesem było zdobycie tytułu mistrza Polski w kolarstwie szosowym w wyścigu górskim w 1965. W 1966 i 1967 zdobywał w tych mistrzostwach brązowe medale. W barwach LZS Mazowsze zdobył też złoty (1965) i dwa srebrne (1962 i 1963) medale mistrzostw Polski w szosowym wyścigu drużynowym na 100 km. Ponadto w 1962, 1963 i 1965 zdobywał brązowe medale w torowym wyścigu na 50 km, a w 1965 także po brązowy medal mistrzostw Polski w przełajach. Kilkukrotnie startował w Tour de Pologne. Wygrywał etapy tego wyścigu w 1963, 1965 (2 x), a w 1966 zajął 3 m. w klasyfikacji końcowej wyścigu. W 1965 wystartował w mistrzostwach świata, zajmując 65 m. w indywidualnym wyścigu szosowym ze startu wspólnego.

</doc>
<doc id="1756854" url="https://pl.wikipedia.org/wiki?curid=1756854" title="Point No. 1 (singel)">
Point No. 1 (singel)

Point #1 – pierwszy singel amerykańskiej alternatywnometalowej (grającej ówcześnie hard rock) grupy Chevelle. Został wydany na albumie o tym samym tytule.
Teledysk.
W teledysku do "Point #1" wycięto część utworu (po drugim refrenie), aczkolwiek na początku dodano część intra do tej piosenki, zwanego "Open". Klip przedstawia zespół grający w dość ciemnym, czerwonym pokoju i palącą się postać, poruszającą się prawdopodobnie po tym samym budynku. Pod koniec utworu można zobaczyć też płonących Pete'a i Joego, grających przy tym końcowego riffa piosenki.

</doc>
<doc id="1756858" url="https://pl.wikipedia.org/wiki?curid=1756858" title="Pat Gallagher">
Pat Gallagher

Pat "the Cope" Gallagher, irl. Pádraig Ó Gallchóir (ur. 10 marca 1948 w Burtonport w hrabstwie Donegal) – irlandzki polityk, minister i wieloletni poseł krajowy, deputowany do Parlamentu Europejskiego.
Życiorys.
Uzyskał licencjat w zakresie handlu na NUI Galway. Od 1970 do 1982 pracował jako eksporter ryb. Od 1979 do 1991 był radnym hrabstwa Donegal, w latach 1985–1986 przewodniczył radzie.
W okresie 1981–1997 zasiadał w Dáil Éireann. Do izby niższej irlandzkiego parlamentu był wybierany także w 2002 i 2007. Wielokrotnie zajmował stanowiska rządowe. Był ministrem stanu ds. morskich (1987–1994), ministrem stanu w departamencie środowiska (2002–2004), później w departamencie komunikacji (do 2006) i transportu (do 2007). Następnie do 2008 sprawował urząd ministra stanu ds. promocji zdrowia i bezpieczeństwa żywności. Odszedł z rządu wraz z premierem Bertie Ahernem.
W latach 1994–2002 przez półtora kadencji z ramienia Fianna Fáil sprawował mandat posła do Parlamentu Europejskiego. Do 1997 był wiceprzewodniczącym Komisji Rybołówstwa. Na skutek wyborów w 2009 powrócił do Europarlamentu, kandydując w okręgu północno-zachodnim. W VII kadencji przystąpił do grupy ALDE, został też ponownie członkiem Komisji Rybołówstwa.
W 2014 nie został ponownie wybrany do PE. W wyniku wyborów w 2016 ponownie natomiast zasiadł w Dáil Éireann.

</doc>
<doc id="1756859" url="https://pl.wikipedia.org/wiki?curid=1756859" title="Jim Duggan">
Jim Duggan

James Edward Duggan Jr., lepiej znany z pseudonimu ringowego jako "Hacksaw" Jim Duggan (ur. 14 stycznia 1954 w Glens Falls) – amerykański profesjonalny wrestler należący do federacji World Wrestling Entertainment. W latach 80. XX wieku walczył dla federacji WWE oraz WCW. W 2011 roku został wprowadzony do Hall Of Fame. W 2012 powrócił na Royal Rumble.
Urodził się i dorastał w Glens Falls w stanie Nowy Jork w wierze prezbiteriańskiej. Jego ojciec był szefem policji City of Glens Falls. W szkole średnie trenował futbol amerykański, zapasy i koszykówkę. W New York State High School otrzymał tytuł mistrza wrestlingu. Uczęszczał na Ohio State University. Zdobył tytuł Bachelor’s degree na wydziale botaniki w Southern Methodist University. Trafił do Atlanta Falcons National Football League. W latach 1979-1982 stał się profesjonalnym wrestlerem.
8 kwietnia 1989 poślubił Debrę Haynes. Mają dwie córki: Celię i Rebeccę.

</doc>
<doc id="1756861" url="https://pl.wikipedia.org/wiki?curid=1756861" title="Technik handlowiec">
Technik handlowiec

Technik handlowiec – tytuł nadawany absolwentom szkół średnich lub policealnych studiów zawodowych po zdaniu zewnętrznego egzaminu zawodowego z kwalifikacji A.18 oraz A.22.
Absolwenci Technikum Handlowego, chcąc pracować w wyuczonym zawodzie, mogą być zatrudnieni:

</doc>
<doc id="1756862" url="https://pl.wikipedia.org/wiki?curid=1756862" title="Battle Royal">
Battle Royal

Battle Royal – typ walki w profesjonalnym wrestlingu, w którym udział bierze kilku zawodników. Polega na eliminowaniu kolejnych wrestlerów, aż do wyłonienia zwycięzcy. Zawodnika uważa się za wyeliminowanego, jeśli został on wyrzucony z ringu ponad linami i dotknął podłogi dowolną częścią ciała.
Wariacje.
Casino Battle Royale.
Casino Battle Royale jest wykorzystywane przez All Elite Wrestling (AEW). Jest to zmodyfikowany rumble Battle Royal, w którym bierze udział 21 uczestników. Zaczyna się od grupy pięciu zapaśników, a co trzy minuty wchodzi kolejna grupa pięciu zapaśników, podczas gdy 21. i ostatni uczestnik wchodzi sam. Zapaśnicy są pogrupowani w zależności od koloru, który wylosowali z talii kart — pik, karo, trefl lub kier — a kolejność, w jakiej wchodzi każda grupa, opiera się na losowym dobieraniu kart. 21. i ostatni uczestnik to zapaśnik, który wylosował jokera. Zwycięzca otrzymuje walkę o mistrzostwo świata w swojej dywizji płci — albo AEW World Championship, albo AEW Women’s World Championship. Pierwszy Casino Battle Royale, które było walką mężczyzn, odbyło się na Double or Nothing w maju 2019 roku.
Męska odmiana tag team, zwana Casino Tag Team Royale, została po raz pierwszy wykorzystana na Revolution w marcu 2021 roku. Zamiast rywalizacji pomiędzy 21 pojedynczymi zapaśnikami, w walce bierze udział 15 tag teamów (łącznie 30 zapaśników). Różnią się również zasady dotyczące uczestników. Kolejność zgłoszeń opiera się na loterii. Walkę rozpoczynają da tag teamy, a co 90 sekund wchodzi nowa drużyna. Eliminacje indywidualne mają miejsce, gdy zapaśnik przejedzie przez górną linę i obie stopy dotkną podłogi; drużyna zostaje wyeliminowana, gdy obaj członkowie drużyny zostaną wyeliminowani z walki. Walka kończy się, gdy jeden zapaśnik lub drużyna zostanie w ringu. Zwycięski tag team zdobywa walkę o AEW World Tag Team Championship.
New Japan Rumble.
Coroczny battle royal „Rumble” New Japan Pro-Wrestling odbywa się podczas przedpremierowej gali pierwszej nocy dwudniowej gali Wrestle Kingdom 4 stycznia. Uczestnicy wchodzą w jednominutowych odstępach i są eliminowani przez pinfall, poddanie lub przez przerzucenie przez górną linę. Zazwyczaj skłaniający się ku lekkiej komedii, walka obejmuje dawne gwiazdy jako niespodziewanych uczestników. Jest również znany jako „New Japan Ranbo”, japońskie słowo ranbo oznacza „wszczynać zamieszki”.
World War 3.
Wariacja ta została utworzona przez World Championship Wrestling (WCW) w 1995 roku. W World War 3 bierze udział 60 zawodników, rozmieszczonych po równo w trzech ringach. Walka dzieli się na dwie fazy. W pierwszej fazie pojedynku wrestlerzy walczą na zasadach Battle Royalu, 20 osób na jeden ring. Druga faza rozpoczyna się, gdy w walce pozostanie 30 zawodników. Zawodnicy z wszystkich trzech ringów wchodzą wówczas do środkowego ringu i kontynuują walkę aż do wyłonienia zwycięzcy.
Bunkhouse Stampede.
Bunkhouse Stampede używany był przez National Wrestling Alliance (NWA). Zawodnicy biorący udział w walce nie występowali w swoich ubiorach ringowych, lecz w normalnych ubraniach – butach kowbojskich, jeansach, koszulkach. Mogli też używać broni. W 1988 odbyła się specjalna gala pay-per-view Bunkhouse Stampede, której walką wieczoru był Steel Cage Bunkhouse Stampede match.
Gauntlet for the Gold.
Walka ta jest nieco podobna do Royal Rumble – walkę rozpoczyna dwóch zawodników, a następni dołączają do starcia w równych odstępach czasowych. Gdy w walce pozostanie dwóch zawodników, rozpoczynają oni pojedynek na standardowych zasadach walki jeden na jednego.
Last Blood Battle Royal.
Last Blood Battle Royal jest Last Blood matchem, w którym bierze udział wielu zawodników. Wrestlera uznaje się za wyeliminowanego, gdy zacznie krwawić. Wygrywa ostatnia przetrwała osoba.
Reverse Battle Royal.
Zawodnicy rozpoczynają walkę poza ringiem. Gdy połowa z biorących udział wrestlerów znajdzie się w ringu, rozpoczyna się standardowy Battle Royal. Pozostali zawodnicy uważani są za wyeliminowanych. Ten typ starcia używany jest głównie przez federację Total Nonstop Action Wrestling (TNA).
Diva Battle Royal.
W tej wariacji walczą jedynie kobiety. Oprócz wyrzucenia nad górną liną, możliwe jest też wyeliminowanie przeciwniczki poprzez wyrzucenie jej z ringu pod dolną liną.
Fulfill Your Fantasy Battle Royal.
Jest to Diva Battle Royal, w której zawodniczki przebrane są za pokojówki, uczennice, pielęgniarki itp. Typ kostiumów wybierany jest przez publiczność.
Royal Rumble.
Ten typ pojedynku organizowany jedynie przez WWE. Royal Rumble match rozpoczyna dwóch zawodników, a następni dołączają do walki w równych odstępach czasowych. Royal Rumble można wygrać, dopiero gdy wszyscy uczestnicy dołączą do starcia. Wrestlerzy walczą na zasadach Battle Royalu, a zwycięzcą zostaje ostatnia niewyeliminowana osoba. Zwycięzca otrzymuje prawo do walki o WWE World Heavyweight Championship na WrestleManii.
Battlebowl.
Battlebowl rozgrywa się w dwóch ringach. Wrestlerzy rozpoczynają walkę w pierwszym ringu, a ich celem jest przerzucenie przeciwników nad górną liną do drugiego ringu. Wrestlerzy przerzuceni do drugiego ringu mogą zostać wyeliminowani z walki poprzez wyrzucenie nad górną liną. Zawodnik, który nie został wyrzucony z pierwszego ringu może odpoczywać, do momentu, w którym w drugim ringu pozostanie tylko jedna osoba. Dwaj zawodnicy walczą w obu ringach tak długo, póki któryś z nich nie zostanie wyeliminowany.
Walka ta odbyła się na organizowanej przez WCW gali Starrcade w 1991. Następne Battlebowle odbywały się na standardowych zasadach Battle Royalu.
WSX Rumble.
Ten typ pojedynku używany był jedynie we Wrestling Society X (WSX). Był połączeniem Royal Rumble i Ladder deathmatchu, w którym 10 zawodników walczyło w ringu otoczonym przez stoły, kable elektryczne i naelektryzowaną ścianę stalowej klatki. Zawodnika uznawało się za wyeliminowanego, gdy został wyrzucony z ringu przez górną linę i dotknął stopami stoły, kabli lub ściany klatki. Gdy dziesiąty zawodnik dołączy do walki, starcie zamienia się w Ladder deathmatch. Zwycięzcą zostaje osoba, która zdobędzie jeden z zawieszonych nad ringiem kontraktów. Po wyłonieniu pierwszego zwycięzcy, reszta zawodników konkuruje o drugi kontrakt.
Dwaj zwycięzcy – 6-Pac i Vampiro – zmierzyli się ze sobą o WSX Championship, tydzień po stoczeniu WSX Rumble.
Bunkhouse Battle Royal.
Battle Royal, w którym zawodnicy mogą używać przyniesionych broni.
Extreme Battle Royal.
Eliminacja w Extreme Battle Royalu następuje, gdy zawodnik uderzy przeciwnika bronią, a następnie wyrzuci go z ringu (nie musi zostać wyrzucony przez górną linę). Gdy w ringu pozostanie 10 uczestników, zasada eliminacji zmienia się. Od tej pory można wyeliminować przeciwnika przez przypięcie lub wyrzucenie nad górną liną. Niewyeliminowany wrestler otrzymuje szansę walki na wybranej gali PPV.
W tej wariacji dozwolona jest interwencja z zewnątrz. Nikt nie sędziuje starcia, toteż heelowie często kontynuują walkę po eliminacji.
Battle Zone.
Jest to zwykły Battle Royal. Różni się od niego tym, że poza ringiem umieszczone są stoły oplecione drutem kolczastym, pinezki czy żarówki. Wrestlera można wyeliminować przez przypięcie, poddanie lub wyrzucenie nad górną liną.
Wariacje drużynowe.
W drużynowym Battle Royalu biorą udział tag-teamy, zazwyczaj złożone z dwóch zawodników. Eliminacje odbywają się na zasadzie normalnego Battle Royalu. Drużyna może zostać wyeliminowana, gdy wszyscy członkowie lub tylko jeden z nich zostanie wyrzucony przez górną linę.

</doc>
<doc id="1756864" url="https://pl.wikipedia.org/wiki?curid=1756864" title="Zgromadzenie Sióstr Służebniczek Najświętszej Maryi Panny">
Zgromadzenie Sióstr Służebniczek Najświętszej Maryi Panny



</doc>
<doc id="1756865" url="https://pl.wikipedia.org/wiki?curid=1756865" title="Nasser El Sonbaty">
Nasser El Sonbaty

Nasser El Sonbaty (ur. 15 października 1965 r. w Niemczech, zm. 20 marca 2013) – amerykański profesjonalny kulturysta, członek federacji IFBB (International Federation of BodyBuilders).
Biogram.
Jego ojciec jest Egipcjaninem, matka zaś pochodzi z Jugosławii. Sonbaty był absolwentem Uniwersytetu w Augsburgu. Mieszkał w San Diego i Costa Mesa w stanie Kalifornia (USA). Kulturystyką zajął się w roku 1983. Pierwsze zawody, w których wziął udział, to niemieckie Landowe Mistrzostwa Juniorów, na których ulokował się na pozycji szóstej. Największy sukces odniósł w roku 1999, wygrywając rozgrywki federacji IFBB Arnold Classic. Zmarł na niewydolność nerek.
Warunki fizyczne:
Osiągnięcia.
Zwyciężył w zawodach:
Zajął miejsce drugie lub trzecie (stanąwszy na podium) na następujących zawodach:

</doc>
<doc id="1756866" url="https://pl.wikipedia.org/wiki?curid=1756866" title="Jaskinia Dim">
Jaskinia Dim

Jaskinia Dim – oddalona o 12 km na wschód od tureckiego miasta Alanya. Zlokalizowana jest na zboczu Góry Cebel-i Reis (wysokość 1649 m n.p.m.), należącej do Gór Taurus. Wejście do jaskini położone jest na wysokości 232 m n.p.m. Jaskinia ta jest drugą co do wielkości w Turcji jaskinią otwartą dla zwiedzających. Ma ona najprawdopodobniej około miliona lat. Składa się z dwóch oddzielnych części, jedna ciągnie się 50 m, a druga 360 m w głąb. Okalana stalaktytami i stalagmitami grota na swym dnie posiada niewielkie jeziorko.
Jaskinia odkryta została przez speleologów w 1986 roku, a dla turystów udostępniono ją w 1998 roku.
Wnętrze jaskini charakteryzuje się stałą temperaturą w ciągu roku, wynoszącą 18-19 °C, oraz wilgotnością około 90%.

</doc>
<doc id="1756867" url="https://pl.wikipedia.org/wiki?curid=1756867" title="Ullevi Stadion">
Ullevi Stadion



</doc>
<doc id="1756868" url="https://pl.wikipedia.org/wiki?curid=1756868" title="Parken Stadion">
Parken Stadion



</doc>
<doc id="1756870" url="https://pl.wikipedia.org/wiki?curid=1756870" title="Valentine Ball">
Valentine Ball

Valentine Ball (ur. 14 lipca 1843 w Dublinie, zm. 15 czerwca 1894 tamże) – irlandzki geolog, brat Sir Roberta Balla.
Życiorys.
Członek Geological Survey of India, zajmował się nie tylko geologią, ale też ornitologią i antropologią. Autor pracy "Jungle-Life in India". Później dyrektor National Museum of Ireland.
Autor wielu prac opublikowanych przez "Stray Feathers", czasopismo ornitologiczne, którego wydawcą był Allan Octavian Hume. Sowa "Otus balli" została nazwana na jego cześć.

</doc>
<doc id="1756871" url="https://pl.wikipedia.org/wiki?curid=1756871" title="Wendy Kaplan">
Wendy Kaplan

Wendy Kaplan (ur. 19 lutego 1966 r. w Yonkers) – amerykańska aktorka filmowa, telewizyjna i teatralna.
Karierę aktorską rozpoczęła w roku 1987; debiutowała jako Karen Spielhaus w odcinku serialu NBC "My Two Dads" pt. "The Artful Dodger". Szczególnie znana jest z występu w roli Tiny Williams w popularnym horrorze "" ("Halloween 5: The Revenge of Michael Myers", 1989). W 1990 roku przy boku Bruce'a Greenwooda zagrała w telewizyjnym dramacie muzycznym "Summer Dreams: The Story of the Beach Boys". W 2005 r. pojawiła się na drugim planie w thrillerze "Blood Deep". W latach 1994-1995 wcielała się w postać Eleni Andros Spauding Cooper w operze mydlanej CBS "Guiding Light".
Grywała także w reklamówkach oraz wystąpiła w głównych rolach w rozmaitych, regionalnych produkcjach teatralnych.

</doc>
<doc id="1756873" url="https://pl.wikipedia.org/wiki?curid=1756873" title="Cezar dla najlepszej aktorki">
Cezar dla najlepszej aktorki

Cezar dla najlepszej aktorki przyznawany od 1976 roku, przez Francuską Akademię Sztuki i Techniki Filmowej.
1971-1980.
1976: Romy Schneider – "Najważniejsze to kochać" jako Nadine Chevalier
nominacje:
1977: Annie Girardot – "Doktor Françoise Gailland" jako Françoise Gailland
nominacje:
1978: Simone Signoret – "Życie przed sobą" jako Madame Rosa
nominacje:
1979: Romy Schneider – "Taka zwykła historia" jako Marie
nominacje:
1980: Miou-Miou – "Pamiętniki francuskiej dziwki" jako Marie
nominacje:
1981-1990.
1981: Catherine Deneuve – "Ostatnie metro" jako Marion Steiner
nominacje:
1982: Isabelle Adjani – "Opętanie" jako Anna/Helen
nominacje:
1983: Nathalie Baye – "Równowaga" jako Nicole Danet
nominacje:
1984: Isabelle Adjani – "Mordercze lato" jako Eliane Wieck
nominacje:
1985: Sabine Azéma – "Niedziela na wsi" jako Irene
nominacje:
1986: Sandrine Bonnaire – "Bez dachu i praw" jako Mona Bergeron
nominacje:
1987: Sabine Azéma – "Melodramat" jako Romaine Belcroix
nominacje:
1988: Anémone – "Długa droga" jako Marcelle
nominacje:
1989: Isabelle Adjani – "Camille Claudel" jako Camille Claudel
nominacje:
1990: Carole Bouquet – "Zbyt piękna dla ciebie" jako Florence Barthélémy
nominacje:
1991-2000.
1991: Anne Parillaud – "Nikita" jako Nikita
nominacje:
1992: Jeanne Moreau – "Spacer brzegiem morza" jako Lady M
nominacje:
1993: Catherine Deneuve – "Indochiny" jako Eliane
nominacje:
1994: Juliette Binoche – "Trzy kolory. Niebieski" jako Julie Vignon
nominacje:
1995: Isabelle Adjani – "Królowa Margot" jako Małgorzata de Valois
nominacje:
1996: Isabelle Huppert – "Ceremonia" jako Jeanne
nominacje:
1997: Fanny Ardant – "Pedał" jako Evelyne
nominacje:
1998: Ariane Ascaride – "Marius i Jeannette" jako Jeannette
nominacje:
1999: Élodie Bouchez – "Wyśnione życie aniołów" jako Isabelle Tostin
nominacje:
2000: Karin Viard – "W górę serca!" jako Emma
nominacje:
2001-2010.
2001: Dominique Blanc – "Stand-by" jako Hélène
nominacje:
2002: Emmanuelle Devos – "Na moich ustach" jako Carla
nominacje:
2003: Isabelle Carré – "Wspominać piękne rzeczy" jako Claire Poussin
nominacje:
2004: Sylvie Testud – "Bojaźń i drżenie" jako Amelie
nominacje:
2005: Yolande Moreau – "Gdy podnosi się morze" jako Irene
nominacje:
2006: Nathalie Baye – "Młody porucznik" jako Komendant Caroline "Caro" Vaudieu
nominacje:
2007: Marina Hands – "Kochanek lady Chatterley" jako Constance Chatterley
nominacje:
2008: Marion Cotillard – "Niczego nie żałuję – Edith Piaf" jako Édith Piaf
nominacje:
2009: Yolande Moreau – "Serafina" jako Séraphine de Senlis
nominacje:
2010: Isabelle Adjani − "Pokolenie nienawiści" jako Sonia Bergerac
nominacje:
2011-2020.
2011: Sara Forestier − "Imiona miłości" jako Bahia Benmahmoud
nominacje:
2012: Bérénice Bejo − "Artysta" jako Peppy Miller
nominacje:
2013: Emmanuelle Riva − "Miłość" jako Anne Laurent
2014: Sandrine Kiberlain − "Dziewięć długich miesięcy" jako Ariane Felder
2015: Adèle Haenel − "Miłość od pierwszego ugryzienia" jako Madeleine
2016: Catherine Frot − "Niesamowita Marguerite" jako Marguerite Dumont
2017: Isabelle Huppert − "Elle" jako Michèle Leblanc
2018: Jeanne Balibar − "Barbara" jako Barbara / Brigitte

</doc>
<doc id="1756874" url="https://pl.wikipedia.org/wiki?curid=1756874" title="Bitwa koło przylądka Elli">
Bitwa koło przylądka Elli

Bitwa koło przylądka Elli – bitwa morska stoczona roku, podczas I wojny bałkańskiej, między flotami grecką i turecką na Morzu Egejskim, przy wejściu do cieśniny Dardanele.
Podłoże.
8 października 1912 roku Czarnogóra wypowiedziała wojnę Turcji. 19 października do wojny przeciwko Imperium osmańskiemu przyłączyły się pozostałe państwa Ligi Bałkańskiej, w tym Grecja. Działania wojenne na morzu zmierzały do wyparcia Turcji z wysp północnej części Morza Egejskiego. 21 października flota grecka, pod dowództwem kontradmirała Pawlosa Kunduriotisa zajęła wyspę Lemnos, gdzie stworzono następnie kotwicowisko. W ciągu następnych tygodni wojska greckie zdobyły kolejne wyspy: Psarę, Samotrakę, Thasos, Lesbos, Skiathos, Athos, Chios oraz Imroz, nie napotykając większego oporu i przeciwdziałania ze strony floty tureckiej.
Na początku grudnia 1912 roku Turcy przebazowali znaczną część swoich okrętów z Morza Czarnego, gdzie dotychczas walczyły przeciw Bułgarii, na morze Marmara, w kierunku Dardaneli. Pierwszy wypad poza cieśninę wykonali 14 grudnia siłami jednego kontrtorpedowca, osłanianego przez krążownik pancernopokładowy "Mecidiye". Starły się one z kontrtorpedowcami greckimi, zawracając w efekcie do Dardaneli, pod osłonę własnej artylerii nadbrzeżnej.
Bitwa.
16 grudnia 1912 roku okręty tureckie wyszły z Dardaneli na Morze Egejskie. Były to przeddrednoty: "Barbaros Hayreddin", "Turgut Reis", "Mesudiye" i "Asar-ı Tevfik" oraz jako osłona krążownik "Mecidiye" z pięcioma kontrtorpedowcami. Strona grecka przeciwstawiła im swój najnowszy krążownik pancerny "Jeorjos Awerof", na którym flagę podniósł kontradmirał Kountouriotis oraz stare pancerniki obrony wybrzeża "Spetsai", "Hydra" i "Psara". Obie floty spotkały się naprzeciwko przylądka Elli, w pobliżu wejście do Cieśniny Dardanelskiej.
Okręty obu stron otworzyły ogień, idąc kursami równoległymi, w odległości około 11 800 m. Admirał Kountouriotis podjął decyzję przeprowadzenia samodzielnej akcji krążownikiem "Georgios Averof", chcąc wykorzystać jego dużą prędkość (wywiesił flagę "Z" Międzynarodowego Kodu Sygnałowego, co miało oznaczać: "Nie powtarzać moich manewrów, działam samodzielnie"). Zbliżył się do okrętów tureckich, zmuszając je do zwrotu w kierunku Dardaneli. Sam jednocześnie dostał się pod (niecelny) ogień tureckich pancerników i baterii nadbrzeżnych. Jednak wobec złamania szyku floty osmańskiej i mając na uwadze zbliżające się greckie pancerniki, turecki admirał Tahir Bey podjął, po około godzinnej wymianie ognia, decyzję o odwrocie do cieśniny. Na polu walki pozostała jedynie flota grecka.
Później tego dnia doszło jeszcze do potyczki niszczycieli, kiedy to 3 tureckie niszczyciele podjęły próbę ataku greckiego zespołu, lecz zostały odparte przez 8 greckich jednostek tej klasy. 
W bitwie koło przylądka Elli straciło życie około 100 tureckich i jeden grecki marynarz. W jej wyniku Grecja zachowała stan zdobyczy na wyspach Morza Egejskiego. Turecki dowódca Tahir Bey stracił swe stanowisko. Jednak nowe dowództwo floty Imperium osmańskiego nie zamierzało pozostawać biernie w Dardanelach, co doprowadziło w efekcie do kolejnej bitwy morskiej, koło wyspy Lemnos, w styczniu 1913 roku.
Na cześć bitwy koło przylądka Elli swą nazwę otrzymał lekki krążownik, przejęty przez Grecję w 1914 roku.

</doc>
<doc id="1756875" url="https://pl.wikipedia.org/wiki?curid=1756875" title="Gavin Creel">
Gavin Creel

Gavin James Creel (ur. 18 kwietnia 1976 r. w Findlay) – amerykański aktor (głównie sceniczny) i wokalista.
Od 1998 roku absolwent University of Michigan. Znany z ról w musicalach "Na wskroś nowoczesna Millie" i "Hair", które przyniosły mu nominacje do nagrody Tony dla najlepszego aktora. Swój debiutancki album studyjny zatytułowany "GoodTimeNation" wydał w marcu 2006 r. Jest homoseksualistą.

</doc>
<doc id="1756876" url="https://pl.wikipedia.org/wiki?curid=1756876" title="Bitwa koło Lemnos (1913)">
Bitwa koło Lemnos (1913)

Bitwa koło Lemnos – bitwa morska, stoczona roku na Morzu Egejskim pomiędzy flotami grecką i osmańską, podczas I wojny bałkańskiej.
Po zwycięstwie taktycznym, jakie odniosła marynarka wojenna Grecji w bitwie koło przylądka Elli, flota turecka, pod dowództwem nowego admirała, Ramis Beya, rozpoczęła intensywne akcje dywersyjne, obliczone na wywołanie chaosu w greckiej flocie, stacjonującej na kotwicowisku w zatoce wyspy Lemnos. W nocy z 13 na 14 stycznia 1913 roku (według nowego kalendarza) turecki krążownik pancernopokładowy „Hamidiye” niespostrzeżenie minął linie patrolowe u wejścia do Dardaneli i dokonał niespodziewanych ataków na greckie linie zaopatrzeniowe, m.in. na Síros, w Bejrucie i Port Saidzie. Celem tureckiej dywersji było zmuszenie głównodowodzącego flotą grecką, kontradmirała Pawlosa Kunduriotisa, do wykorzystania w pościgu za rajderem nowoczesnego krążownika pancernego „Georgios Averof”, najgroźniejszego okrętu marynarki greckiej.
Jednak admirał Kunduriotis, pomimo rozkazów Ministra Marynarki, zdecydował o pozostaniu najwartościowszego okrętu, jakim rozporządzał, na kotwicowisku w zatoce Mudros. Przewidywał on, ze dowództwo tureckie planuje wydanie walnej bitwy flocie greckiej, z zamiarem wyparcia jej z północnej części Morza Egejskiego i odbicia zajętych wcześniej przez Grecję wysp.
18 stycznia 1913 r. turecka flota wypłynęła z Dardaneli na Morze Egejskie. W jej skład wchodziły przeddrednoty: „Barbaros Hayreddin", „Turgut Reis”, „Mesudiye” i „Asar-ı Tevfik” (ten ostatni pozostał u wejścia do cieśniny) oraz jako osłona krążownik pancernopokładowy „Mecidiye” i 5 kontrtorpedowców. Turcy liczyli na zaskoczenie Greków na kotwicowisku. Zauważył ich patrolujący morze grecki kontrtorpedowiec „Leon”. Powiadomiony Pavlos Kunduriotis wykorzystał tę okoliczność do przyjęcia bitwy na korzystnych dla siebie warunkach, z dala od tureckich baterii nadbrzeżnych.
Flota grecka opuściła kotwicowisko o godzinie 10.25. Jako pierwszy płynął „Georgios Averof", za nim pancerniki obrony wybrzeża „Spetsai”, „Hydra” i „Psara”, z osłoną 5 kontrtorpedowców. Turcy otworzyli ogień o godzinie 11.32., przy odległości ok. 8000 metrów. Po kilku minutach ogniem odpowiedziała flota grecka. Celny ogień greckich artylerzystów i śmiałe działanie dowodzącego grecką flotą admirała Kunduriotisa zmusiły Turków do wykonania zwrotu w kierunku Dardaneli. Grecy rozpoczęli pościg, w trakcie którego „Georgios Averof” samodzielnie dochodził okręty tureckie, korzystając z przewagi prędkości, podczas gdy pozostałe, powolniejsze okręty greckie pozostawały jeszcze z tyłu. Pościg i walkę przerywano dopiero ok. godz. 15.00.
W efekcie celnego ostrzału Greków, poważne uszkodzenia odniósł flagowy pancernik „Barbaros Hayreddin”. Łącznie zginęło 41 tureckich marynarzy, 104 zostało rannych (w tym 68 zabitych bądź rannych na krążowniku „Mecidiye”). Grecy nie ponieśli strat w ludziach, jedynie jeden marynarz został ranny. Strategiczne zwycięstwo w bitwie pod Lemnos odniosła flota grecka, potwierdzając stan posiadania i swe panowanie na Morzu Egejskim. Marynarka turecka już do końca I wojny bałkańskiej chroniła się w Dardanelach, nie wypływając niemal na Morze Egejskie.
Na cześć zwycięstwa w bitwie pod Lemnos otrzymał swoją nazwę pancernik, zakupiony przez rząd grecki w 1914 roku.

</doc>
<doc id="1756878" url="https://pl.wikipedia.org/wiki?curid=1756878" title="Konrad Wysocki">
Konrad Wysocki

Konrad Christoph Wysocki (ur. 28 marca 1982 w Rzeszowie) – niemiecki koszykarz polskiego pochodzenia, występujący na pozycji niskiego skrzydłowego. 
Życiorys.
Od 2000 do 2004 Wysocki studiował architekturę na Princeton University, gdzie grał także dla drużyny Princeton Tigers występującej w Ivy League. Następnie występował w barwach: BG 74 Göttingen, Erdgas Ehingen, ratiopharm Ulm oraz Skyliners Frankfurt. Od 2009 do 2012 grał w PGE Turowie Zgorzelec. W czerwcu 2012 podpisał dwuletni kontrakt z klubem EWE Baskets Oldenburg. W sezonie 2014/15 grał w Anwilu Włocławek. 
W reprezentacji Niemiec debiutował w 2008, w której rozegrał 51 spotkań. Wraz z kadrą pojechał między innymi na igrzyska olimpijskie do Pekinu.
Po sezonie 2018/2019 postanowił zakończyć karierę.
Jego brat Kevin także gra w koszykówkę.

</doc>
<doc id="1756883" url="https://pl.wikipedia.org/wiki?curid=1756883" title="Kasztelanowie gnieźnieńscy">
Kasztelanowie gnieźnieńscy



</doc>
<doc id="1756885" url="https://pl.wikipedia.org/wiki?curid=1756885" title="Eurus">
Eurus

Eurus (także Wulturnus, łac. Eurus, Vulturnus, gr. Eúros) – w mitologii rzymskiej bóg i uosobienie wiatru wschodniego (lub południowo-wschodniego albo północno-wschodniego) i wschodniej strony świata.
Uosabiał silny, burzliwy wiatr. Był utożsamiany z greckim Eurosem.

</doc>
<doc id="1756886" url="https://pl.wikipedia.org/wiki?curid=1756886" title="Akwilon">
Akwilon

Akwilon (łac. Aquilo, gr. Boréas, Borrás) – w mitologii rzymskiej bóg i uosobienie wiatru północnego i północnej strony świata.
Uosabiał gwałtowny, burzliwy, mroźny i niebezpieczny dla żeglarzy wiatr. Był utożsamiany z greckim Boreaszem.

</doc>
<doc id="1756887" url="https://pl.wikipedia.org/wiki?curid=1756887" title="Boleslaw Bierwiaczonek">
Boleslaw Bierwiaczonek



</doc>
<doc id="1756888" url="https://pl.wikipedia.org/wiki?curid=1756888" title="Parnassius glacialis">
Parnassius glacialis

Parnassius glacialis – gatunek motyla z rodziny paziowatych. Występuje w Japonii (Hokkaido, Honsiu, Sikoku), wschodnich Chinach (Hubei, Szantung, Jiangsu, Anhui, Zhejiang), północnej i południowej Korei. Angielska nazwa tego motyla to "Glacial Apollo" lub "Japanese Clouded Apollo". Opisany przez Arthura Gardinera Butlera w 1866. Niekiedy traktowany jest jako podgatunek "Parnassius stubbendorfi", jednak wyniki badań genetycznych przemawiają za uznawaniem "P. glacialis" za odrębny gatunek.
Skamieniałości oznaczone jako "P. glacialis" znane są ze środkowego eocenu (48 MAA). Uważa się, że zlodowacenie plejstoceńskie było głównym bodźcem powodującym specjację "P. stubbendorfi" i "P. glacialis".
Gąsienice spotykane na "Corydalis incisa", "C. ambigua", "C. decumbens", "C. remota", "Aristolochia debilis".
Podgatunki:

</doc>
<doc id="1756889" url="https://pl.wikipedia.org/wiki?curid=1756889" title="Ćajtjagryha">
Ćajtjagryha

Ćajtjagryha ("miejsce ćajtja" ) – 
buddyjski obiekt sakralny 
W architekturze buddyjskiej element pośredni pomiędzy świątynią wykutą w skale ćajtją a klasztorem wihara stanowiącym schronieniem dla mnichów w czasie pory deszczowej. Bywała wzbogacana o apsydę ze stupą, a od II n.e. również o wizerunek Buddy. 
Wykuta w skale ćajtja stanowiła część ćajtjagryhy .

</doc>
<doc id="1756890" url="https://pl.wikipedia.org/wiki?curid=1756890" title="Gimcheon Sangmu FC">
Gimcheon Sangmu FC

Gimcheon Sangmu Football Club (kor. 김천 상무 FC), klub piłkarski z Korei Południowej, z miasta Sangju, występujący w K League 1 (1. liga).
Stadion.
Swoje domowe mecze klub rozgrywa na stadionie Sangju Civic Stadium, który może pomieścić 15042 widzów.

</doc>
<doc id="1756893" url="https://pl.wikipedia.org/wiki?curid=1756893" title="Uri Davis">
Uri Davis

Uri Davis (j. heb. אוריאל „אורי” דייוויס) (ur. 1943 w Jerozolimie) – palestyński socjolog pochodzenia żydowskiego, polityk, działacz na rzecz praw człowieka.
Przyszedł na świat w rodzinie żydowskiej w Jerozolimie na terenie Palestyny stanowiącej wówczas mandat brytyjski. W latach 60 zaangażował się w działalność ruchu na rzecz praw człowieka, brał udział w akcjach potępiających przejmowanie ziemi mniejszości arabskich przez Izrael. Jest wykładowcą na uniwersytecie Al Qods, na Zachodnim Brzegu Jordanu. W sierpniu 2009 r., został wybrany do rady rewolucyjnej Fatahu.
Sam określa się jako Palestyńczyk, anty-syjonista żydowskiego pochodzenia. Posiada obywatelstwo izraelskie i brytyjskie. Jego żoną jest Palestynka. Mieszka na Zachodnim Brzegu Jordanu.

</doc>
<doc id="1756895" url="https://pl.wikipedia.org/wiki?curid=1756895" title="Mistrzostwa Ameryki Południowej w Lekkoatletyce 1924">
Mistrzostwa Ameryki Południowej w Lekkoatletyce 1924

3. Mistrzostwa Ameryki Południowej w Lekkoatletyce – zawody lekkoatletyczne, które odbyły się w stolicy Argentyny - Buenos Aires. W zawodach uczestniczyli tylko mężczyźni. Rywalizacja miała miejsce w dniach 17 do 22 kwietnia 1924.

</doc>
